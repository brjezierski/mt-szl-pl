<doc id="543158" url="https://pl.wikipedia.org/wiki?curid=543158" title="Historia Chojnowa">
Historia Chojnowa

Historia Chojnowa – dzieje położonego na Śląsku miasta i jego mieszkańców od XIII do XXI wieku, a także terenu na którym obecnie znajduje się miasto w okresie przedlokacyjnym, począwszy od paleolitu, po okres tworzenia się osady, będącej zaczątkiem współczesnego Chojnowa.
Istnienie osady na terenie obecnego Chojnowa po raz pierwszy w źródłach historycznych poświadczone zostało w 1272 roku, jednak dzięki badaniom archeologicznym wiemy, że historia osadnictwa na terenie ziemi chojnowskiej sięga okresu paleolitu. W rejonie obecnego miasta i jego bliskiej okolicy wystąpiło kilka większych skupisk pradziejowych i wczesnośredniowiecznych punktów osadniczych. 
Lokacja miasta nastąpiła na początku lat 40. XIII wieku. W 1288 roku, w dokumencie księcia legnickiego Henryka V Brzuchatego, Chojnów po raz pierwszy został określony mianem miasta (civitas). Z ówczesnych źródeł wiemy o istnieniu chojnowskiej kasztelanii. Pełne prawa miejskie Chojnów otrzymał w 1333 roku, co wraz z licznymi przywilejami - dotyczącymi m.in. eksploatacji złota czy handlu solą - wpłynęło na rozwój grodu. W 1428 roku Chojnów został zaatakowany przez Husytów, którzy zdobyli zamek, dokonali rzezi mieszkańców oraz spalili miasto. Pomimo zniszczeń miastu udało się odrodzić; wpływ na taki stan rzeczy miały książęce i papieskie zwolnienia ze świadczeń oraz lokalizacja miasta na trasie jednej z odnóg Via Regia, która była ówcześnie ważnym szlakiem handlowym.
W 1523 roku książę legnicki Fryderyk II przeszedł na protestantyzm, dając ludności księstwa - w tym chojnowianom - wolność wyznania. Z czasem rozwijająca się reformacja wpłynęła na zmianę wyznania wśród większości mieszczan, co doprowadziło w 1535 roku do złożenia przez katolickiego proboszcza swojego urzędu oraz do przybycia do miasta pierwszego pastora. XVII wiek upłynął w Chojnowie pod znakiem niepokojów na tle religijnym; w latach 1618-1648 duże zniszczenia miasta przyniosła toczona między państwami katolickimi a protestanckimi wojna trzydziestoletnia. Od 1675 roku trwał stopniowy eksodus mieszkańców wyznania protestanckiego, który był efektem habsburskiej polityki kontrreformacji. Cesarskie zarządzenia doprowadziły do buntu chojnowskiej Rady Miejskiej, która została usunięta i zastąpiona osobami wyznania katolickiego. Poprawę sytuacji przyniosła ugoda altransztadzka z 1707 roku, która m.in. przekazywała protestantom chojnowską farę.
W 1740 roku miasto wraz z większością obszaru Śląska weszło w skład pruskiego państwa Hohenzollernów. Według dokumentów z 1754 roku, na terenie Chojnowa działały 4 cechy główne i 12 pobocznych; największą rolę odgrywali tkacze oraz sukiennicy. Stopniowy rozwój miasta zahamował wielki pożar z 1762 roku który zniszczył zachodnią część miasta - w tym zamek, ratusz oraz klasztor augustianów. Na początku XIX wieku Chojnów ucierpiał z powodu toczącej się na terytorium Prus kampanii napoleońskiej, w trakcie której w mieście kwaterowały wojska francuskie, co odbiło się negatywnie na położeniu materialnym lokalnej ludności. W drugiej połowie XIX wieku Chojnów został objęty procesem industrializacji, co doprowadziło do gwałtownego rozwoju miasta oraz zwiększenia liczby ludności z 4719 w 1867 roku, do 9669 w 1895. Rozwijający się poza obręb dawnych murów obronnych Chojnów zyskał w tym czasie połączenie kolejowe, wodociągi oraz kanalizację. Rozwój miasta w XX wieku w sposób nieznaczny zahamowała wielka wojna. W latach 30. liczba mieszkańców Chojnowa przekroczyła 10 tysięcy. 
Duży wpływ na historię Chojnowa miała II wojna światowa, pod koniec której Chojnów znalazł się w strefie działań 1 Frontu Ukraińskiego. W 1945 roku miasto zdobyła Armia Radziecka. W rezultacie ustaleń między zwycięskimi mocarstwami, Chojnów został przekazany Polsce, co doprowadziło do wysiedlenia ludności niemieckiej i napływu polskich osadników, pochodzących głównie z kresów wschodnich. Wraz z zakończeniem wojny przystąpiono do tworzenia nowej administracji, szkolnictwa oraz odbudowy przemysłu. W latach 60. liczba mieszkańców odradzającego się Chojnowa ponownie liczyła 10 tysięcy, natomiast w latach 90. populacja miasta przekroczyła liczbę 15 tysięcy, co było najwyższym wynikiem w historii. Rozwój miasta został zahamowany po 1989 roku w wyniku zmian politycznych w Polsce i odejścia od gospodarki centralnie planowanej. Efektem upadku sektora państwowego w mocno przemysłowym Chojnowie był znaczny wzrost bezrobocia. Zjawisko to zostało z czasem ograniczone wraz z rozwojem usług, handlu prywatnego i drobnej wytwórczości. Równocześnie wraz z upadkiem komunizmu doszło do reaktywacji zlikwidowanego w powojennej Polsce samorządu terytorialnego.
Okres przedlokacyjny.
Epoka kamienia.
Na terenie określanym współcześnie mianem regionu chojnowskiego wystąpiło kilka skupisk pradziejowych. W 1936 roku, na obszarze graniczącej z Chojnowem wsi Piotrowice, znaleziono kamienny pięściak, wykonany przez człowieka neandertalskiego, twórcę wyróżnianej przez archeologów kultury aszelskiej. Znalezisko, które zasiliło zbiory Muzeum Archeologicznego we Wrocławiu i znane jest jako pięściak z Konradówki, ma ponad 100 tysięcy lat i uznawane jest za jeden z najstarszych dowodów pobytu człowieka na obszarze Śląska. Neandertalczycy przybyli z południa; ich bytowanie przypada na ostatni okres międzylodowcowy. Ludność ta zaczęła wymierać w paleolicie młodszym w wyniku zmian klimatycznych i środowiskowych. Ich bytowanie charakteryzowało się ruchliwym, koczowniczym trybem życia. Wymarłe ludy neandertalskie zostały zastąpione przez człowieka rozumnego z górnego paleolitu (homo sapiens fossilis), którego uważa się za anatomicznie identycznego z człowiekiem współczesnym. Na terenie regionu chojnowskiego odnaleziono pojedyncze wyroby krzemienne, których datowanie nie jest całkiem pewne, jednak prawdopodobnie można łączyć je ze schyłkowym paleolitem. 
Mezolit trwający na Śląsku od VII do V tysiąclecia przed naszą erą przyniósł wycofanie się lodowca oraz ocieplenie klimatu, co spowodowało zmianę trybu życia ówczesnych ludzi, którzy zakładali krótkotrwałe obozowiska w sąsiedztwach zbiorników wodnych. Gromady łowców z tamtego okresu nie pozostawiły w okolicy obecnego Chojnowa wielu śladów. Ewidentne relikty obozowiska mezolitycznego odkryto w odległej od Chojnowa o koło 10 kilometrów Olszanicy. Bliższym odkryciem są charakterystyczne dla tego okresu mikolityczne wyroby krzemienne z okolic Goliszowa; ich datowanie nie jest jednak pewne.
W neolicie (datowanym na Śląsku od V wieku do 1800 roku przed naszą erą) nastąpił falowy napływ ludności z południa Europy, która przynosiła ze sobą m.in. nowy typ gospodarki rolniczo-hodowlanej i osiadły tryb życia z reguły na obszarach wybitnie urodzajnych. Pozostałości po osadach pierwszych rolników i hodowców oraz penetracji zbieracko-łowieckiej w okolicy Chojnowa nie są liczne. Ślady niewielkiej osady neolitycznej założonej przez ludność kultury pucharków lejkowatych odkryto w okolicy Goliszowa i Konradówki. Relikty neolitycznych osad zamieszkałych przez ludność o niesprecyzowanej przynależności kulturowej zostały odkryte również w okolicach m.in.: Strupic, Witkowa i Jaroszówki. O funkcjonowaniu na terenie obecnego Chojnowa ludności neolitycznej świadczyć mogą także informacje zawarte w materiałach archiwalnych, dotyczące odkrycia na terenie miasta gładzonego toporka kamiennego oraz siekierki kamiennej. Do podobnych odkryć dochodziło również na obszarach pobliskich wsi.
Epoka brązu i żelaza. Osadnictwo starożytne i wczesnośredniowieczne.
Za czasów kultury unietyckiej (1700-1450 p.n.e.) pochodzi m.in. miedziana spiralna bransoleta, wyorana w 1926 roku na polu położonym na wschód od miasta. Ciągłość osadniczą potwierdzają również inne odkrycia archeologiczne. Kulturę łużycką (1300-400 p.n.e. dokumentują tzw. Halsztackie Groby z Chojnowa – najbogatsze tego typu znalezisko na terenie Śląska Środkowego. W 1968 r. odkryto koło Czernikowic cmentarzysko z 65 zespołami grobowymi z młodszego (ok. 1000-800 p.n.e.) i najmłodszego (ok. 800-650 p.n.e.) okresu epoki brązu i wczesnej epoki żelaza. Znaleziska w Chojnowie i Goliszowie wskazują na wpływy prowincjonalnorzymskie z okresu II-IV wieku n.e. Tam też znaleziono ślady osadnictwa wczesnośredniowiecznego pochodzące z okresu VI-XII wieku.
Na przełomie XII i XIII wieku na trudno dostępnych terenach tego regionu powstawały grody władców feudalnych. Pełniły one funkcje obronne, gospodarcze, a także odgrywały rolę ośrodków politycznych. Do tego typu grodów można zaliczyć Chojnów.
Po 1288 roku.
Osada Chojnów.
Osada o charakterze miejskim musiała powstać tu już przed rokiem 1288, kiedy to po raz pierwszy pojawiła się w dokumentach historycznych wzmianka o mieście "Haynow". Jest to nazwa topograficzna określająca miejsce porosłe chojną, sosną lub położenie obok lasu sosnowego. Według legendy w tym miejscu rósł gaj poświęcony pogańskim bogom. Osada, usytuowana przy północnym odgałęzieniu szlaku handlowego zwanego "Wysoką Drogą"', miała dogodne warunki rozwoju. Istnieją domniemania, że na terenie pierwotnego grodu został wybudowany zamek kasztelański (wzmianka z 1292 roku). Pierwsze przywileje Chojnów otrzymał od Piastów śląskich. Nadać je musiał przed 1288 r. Henryk V Gruby, zaś zatwierdził w 1329 roku jego syn Bolesław III.
Miasto.
Pełne prawa miejskie Chojnów uzyskał w 1333 roku. Łączy się to z wydzierżawieniem przez księcia Bolesława III dochodów z Chojnowa mieszkańcom Wrocławia, którzy w zamian udzielili księciu pożyczki. W tym samym czasie dobiega końca przekształcanie osady w organizm miejski. Pierwszym burmistrzem został Albertus de Ypra pochodzący z flamandzkiego miast Ypres, które było wówczas prężnym ośrodkiem sukienniczym.
Lokacja miasta w trwały sposób ukształtowała istniejącą do dziś siatkę ulic. Centrum stanowił rynek, który powstał przez obudowanie domami rozszerzenia Wysokiej Drogi jeszcze w czasach przedlokacyjnych. Przy wytyczaniu nowych ulic wykorzystano już istniejący układ dróg – stąd taki nieproporcjonalnie długi rynek i inne odstępstwa od stosowanego niemal wszędzie na Dolnym Śląsku układu szachownicowego, m.in. sytuowanie kościoła w pierzei rynkowej. W początkach XIV w. rozpoczęto obwarowywanie miasta murami obronnymi, o których wzmiankę napotykamy w 1357 roku. Mury obronne wyznaczają granicę miasta aż do XIX w.
Proces kształtowania nowego miasta wiązał się także z intensywną akcją budowlaną i kolonizacyjną, co spowodowało napływ licznych osadników. Chojnów dotknięty został przemianami etnicznymi jakie miały miejsce na Śląsku przez wieki średnie - od schyłku wieku XII, kiedy to region w miarę rozwijania się, wzrastania, z wolna tracił czysto lechicką charakterystykę. Nowe szanse dawane przez władzę książęcą osiedleńcom, jak w innych miastach tak też i w Chojnowie sprowadzały do miasta rodziny z wielu odległych krajów Cesarstwa. Trudno orzec skąd konkretnie przybywano choć na zachód od Chojnowa i w Legnicy (patrz rodzina Witelona) dość silne wpływy mieli Turyńczycy obok też istniejących frankońskich i innych. 
W 1339 roku Chojnów otrzymał prawo cła i prawo mili, ustanawiające sprzedaż w mieście wyłącznie towarów z okolicznych wiosek położonych w obrębie 1 mili od Chojnowa. Uczestniczył także w związku obronnym miast śląskich zawiązanym w 1346 roku. Rozwój miasta w wiekach XIV-XV zapewniały, poza dochodami płynącymi z wymiany handlowej, organizacje cechowe. Na ich czele stali mieszczanie zajmujący się sukiennictwem i tkactwem. Cech sukienników powołany w 1332 roku otrzymał w latach 1384 i 1394 roku szereg przywilejów. Wielu mieszkańców miasta i okolic rozwijało hodowlę owiec, stwarzając lokalną bazę surowcową dla rozwoju sukiennictwa, na rzece Skorze powstały liczne folusze. Sukiennicy zrzeszeni od 1455 roku w Bractwie Bożego Ciała nabyli w 1469 roku jedną z kaplic oraz ołtarz św. Andrzeja i św. Katarzyny w kościele parafialnym. Dla ochrony zdrowia członków cechu zorganizowali własny szpital. Obok cechu sukienników do dużego znaczenia doszedł też cech tkaczy, dowodem tego może być wzmianka historyczna, pochodząca z 1393 roku, która mówi o istnieniu w mieście ulicy Tkaczy (obecnie Królowej Jadwigi). Niezależnie od cechów sukienników i tkaczy, których działalność można zaliczyć do rzemiosła o charakterze przemysłowym, powstawały również cechy typu usługowego. Dokument z 1404 roku wymienia takich rzemieślników jak: rzeźnicy, kuśnierze, krawcy, kowale, bednarze, którzy świadczą usługi dla miasta i kasztelanii.
W rozwijającym się gospodarczo ośrodku miejskim utrwala się coraz bardziej władza rady miejskiej. W 1387 roku rada Chojnowa nabyła od księcia Ludwika I wójtostwo, czyli posiadanie posiadłości ziemskich w Michowie, Gołaczowie, Wojcieszynie oraz w 1395 młyna przed Bramą Legnicką. W 1394 roku Chojnów uzyskał monopol na handel solą.
Rozkwit miasta przerwały klęski spowodowane pożarami w latach 1318 i 1428. Ten ostatni pożar łączy się z najazdem wojsk husyckich i rzezią mieszkańców. Z pogromu uratowało się zaledwie 15 mieszczan ukrytych w kościelnej wieży. Upamiętnia to znajdująca się na wieży kościelnej tablica.
Do odbudowy zniszczeń przystąpiono przy znacznej pomocy finansowej panującego księcia, który zwolnił ocalałych mieszczan na 8 lat z płacenia podatków, a w 1439 roku mieszkańcy Chojnowa uzyskali też znaczne ulgi w długach hipotecznych. Powoli miasto powróciło do utraconej zasobności, by w początkach XVI w. stać się znowu dobrze rozwiniętym, bogatym ośrodkiem miejskim. Rada miasta i jego mieszkańcy czerpali dochody z jarmarków solnych, opłat sądowych, czynszów, płaconych przez właścicieli domów, w których warzono piwo, właścicieli kramów rzemieślniczych, dwóch łaźni miejskich, karczmy w ratuszu miejskim. Wpływ powiększały dochody z folwarków, cegielni, młyna, a nawet miejskiej hodowli karpi. Wiodący cech chojnowskich sukienników, liczący około 200 rzemieślników, zbudował w 1561 roku własny dom cechowy usytuowany na wschód od zamku (uległ on zniszczeniu dopiero w 1875 r.). Niezależnie od rozwoju rzemiosła zaznaczyło się w tym okresie znaczne ożywienie w handlu. Sprzyjały temu kolejne decyzje ówczesnych władców - od 1329 r. Chojnów wraz z całym księstwem legnickim stał się lennem Czech, od 1526 r. wchodząc w skład imperium Habsburgów austriackich. Król Czech Władysław Jagiellończyk postanawia w 1503 roku, by szlaki handlowe z Saksonii przebiegały dwiema drogami: przez Legnicę, Chojnów, Bolesławiec, lub przez Legnicę, Chojnów, Lwówek Śląski, Lubań. Z kolei cesarz Rudolf II w 1580 zarządził, by kupcy udający się do Polski i Śląska korzystali wyłącznie z drogi biegnącej przez Legnicę, Chojnów, Bolesławiec, Nowogrodziec, Lubań, Zgorzelec, Budziszyn i dalej do Saksonii, Miśni i Turyngii.
Miasto po 1500 roku.
Chojnowa nie ominęły straszne kataklizmy, jak wielki pożar miasta w 1503 r., który zniszczył Zamek. Po pożarze książę zawiesił na okres 8 lat płacenie czynszów, a w 1511 papież Juliusz II zwolnił miasto od świadczeń kościelnych (z wyjątkiem dziesięciny). Przyczyną pożarów była drewniana zabudowa średniowiecznego Chojnowa, który, jak podają ówczesne kroniki, posiadał tylko 3 murowane budynki (jeden z nich położony w rynku zachował się do naszych czasów). Już w 1530 roku został założony w mieście wodociąg. Po zakończeniu odbudowy w 1553 roku Chojnów posiadał 251 domów usytuowanych w obrębie murów obronnych, co pozwala szacować liczbę mieszkańców na ok. 1.900. W 1583 r. na miejscu drewnianego wzniesiono murowany ratusz.
Ponurą uwerturą wojny trzydziestoletniej, która w latach 1618-1648 wyniszczyła Europę były kolejne pożary miasta w latach 1581, 1583, 1586, oraz zaraza, która pochłonęła 713 istnień ludzkich. Mury obronne Chojnowa, na których wzmocnienie i unowocześnienie zabrakło funduszy w podupadłym gospodarczo mieście, nie oparły się przemocy wojsk pod wodzą Wallensteina, który kwaterował w Chojnowie dwukrotnie, w latach 1624-1627 i 1631-1633. W latach od 1639 do 1647 stacjonowały w Chojnowie wojska cesarskie i szwedzkie. Przemarsze walczących armii, nakładane kontrybucje, grabieże, doprowadziły do zubożenia mieszkańców i upadku gospodarczego miasta. Kolejne pożary w latach 1645, 1651, 1661 nie ominęły ratusza i kościoła, a pastwą płomieni padło wówczas 140 domostw. Efektem tych klęsk była zmniejszająca się liczba mieszkańców Chojnowa z 500 osób w 1633 r. do 180 w 1657. Z osiemnastu folwarków graniczących z miastem szesnaście zostało opuszczonych, katastrofalne spadła produkcja rolna, a tym samym i dochody miasta. Coraz mniej karawan kupieckich odwiedzało Chojnów, w związku z zanikającym znaczeniem szlaku handlowego Wysokiej Drogi.
Pewne nadzieje na powrót lepszych czasów wzbudziło przybycie do Chojnowa w 1657 roku księcia legnickiego Ludwika IV. Książę czynił energiczne starania zmierzające do podźwignięcia miasta z upadku: potwierdził dotychczas nadane statuty i przywileje cechowe, przywrócił prawo mili i zwolnił pogorzelców od podatków na czas odbudowy. Jednak kolejne klęski żywiołowe – w 1661 roku pożar, a w latach 1662-1663 zaraza, unicestwiły te próby ożywienia Chojnowa.
Tymczasem na Śląsku następują zmiany o charakterze politycznym, mające znaczny wpływ na dalsze losy miasta. Zbliża się kres rządów Piastów śląskich. Ród ich wygasa wraz ze śmiercią ostatniego księcia legnickiego, Jerzego Wilhelma, który umiera bezpotomnie w 1675 roku. Miasto przechodzi w ręce cesarza Leopolda I i pod bezpośrednie panowanie Austrii.
Miasto po 1700 roku.
Władza książęca została szybko zastąpiona rządami namiestników cesarskich. Wprowadzili oni administrację austriacką, której głównym celem było uzyskanie jak największych dochodów. Przykładem wyzysku nowych władz mogą być dane o wysokości podatków płaconych namiestnikowi cesarskiemu przez miasto. Wynosiły one w 1579 roku 1041 talarów, a w 1717 roku 3137 talarów. Miasto musiało przekazać władzom austriackim prawo korzystania z dochodów, jakie przynosiły opłaty sądowe. Rządy austriackie odbiły się niekorzystnie na stanie liczbowym mieszkańców Chojnowa. Charakterystycznym elementem władzy austriackiej był reakcyjny katolicyzm. Opór rady miejskiej wobec szykan, jakim poddawana była protestancka w większości ludność miasta doprowadził do jej usunięcia w 1692 r. i wprowadzenia nowej, złożonej wyłącznie z katolików. Prześladowania spowodowały, że część protestanckich mieszczan opuściła miasto. W 1705 władze ograniczyły monopol piwny, co wiązało się z utratą 11 wsi w dystrykcie. 
Wskutek zwycięskiej wojny z Austrią, w 1740 roku władzę nad miastem przejęły Prusy. Pierwszym tego efektem było przywrócenie swobód religijnych dla protestantów. Zniszczenia miasta i zubożenie ludności nie stwarzały jednak dogodnych warunków do dalszego rozwoju. Nowe władze jednak starały się o poprawę warunków mieszkaniowych, zarządzając wznoszenie domów murowanych oraz krycie budynków dachówką. Miało to chronić miasto przed pożarami, które w latach 1762 i 1767 zniszczyły Chojnów. Ze względu na bezpieczeństwo mieszkańców, nowe, murowane domy wznoszono dłuższym bokiem do ulicy. Przykładem tego typu zabudowań była południowa strona rynku. Odbudowano w tym czasie ratusz i kościół parafialny oraz wzniesiono kościół pw. Niepokalanego Poczęcia NMP, który spłonął w 1964 roku.
Druga połowa XVIII w. to ponowny rozkwit rzemiosła, a w szczególności sukiennictwa. W 1754 roku istniały w mieście cztery cechy główne i dwanaście mniejszych, ponadto wielu rzemieślników należało do cechów w Legnicy i Świdnicy. Liczba ludności Chojnowa wzrosła w 1788 roku do 2076 osób, gdy jeszcze w 1742 posiadał on zaledwie 400 mieszkańców. Zainteresowanie władz rozwojem sukiennictwa potwierdziło otwarcie w 1762 roku zawodowej szkoły sukiennictwa, a w 1769 roku budowa magazynu wełny z funduszów państwowych. Liczba rzemieślników trudniących się sukiennictwem w 1788 roku wzrosła do 57 osób.
I znów pierwsze lata XIX w. przekreśliły dotychczasowy dorobek Chojnowa. W 1804 roku miasto nawiedziła katastrofalna powódź, nie ominęły go także przemarsze wojsk w końcowej fazie wojen napoleońskich. W kościele parafialnym urządzono [szpital wojskowy, w domostwach kwaterowało 11 tysięcy żołnierzy armii francuskiej. Chojnów był także główną kwaterą feldmarszałka rosyjskiego Kutuzowa.
Podczas zmiennych kolei wojny dochodziło do bezpośrednich walk o miasto, oblegały je wojska rosyjskie i pruskie. Ostatecznie 18 sierpnia 1813 roku Francuzi wycofali się z Chojnowa, niszcząc uprzednio fortyfikacje. Miasto było kompletnie zrujnowane, część mieszkańców znękana grabieżami opuściła na zawsze swe domy, a głód i epidemia dopełniły klęski.
Lata 1815-1945.
Wyraźna poprawa sytuacji materialnej miasta nastąpiła dopiero w drugiej połowie XIX w. W tym czasie Chojnów, podobnie jak inne miasta śląskie, wkroczył w fazę uprzemysławiania i przeżywał jeden z najlepszych okresów w historii. 
Ogromne znaczenie dla rozwoju przemysłu miało wybudowanie w 1845 roku linii kolejowej z Legnicy do Bolesławca i Węglińca, stanowiącej najkrótsze połączenie między Wrocławiem a Berlinem i Dreznem. W 1875 r. przez niedaleką wieś Goliszów przeprowadzone zostało kolejne kluczowe połączenie Legnica-Jasień, które skróciło połączenie Wrocławia z Berlinem. Wreszcie w 1906 r. miasto uzyskało dwa dodatkowe połączenia - ze Złotoryją na południu i poprzez Rokitki na trasie Legnica-Berlin bezpośredni dostęp do tej magistrali w kierunku zachodnim oraz do Chocianowa na północy.
W mieście zbudowano dużą cukrownię ("AG Zuckerfabrik Haynau"), fabrykę rękawiczek, papiernię oraz zakłady wyrobów blaszanych. Zainicjowano szereg nowoczesnych inwestycji o charakterze komunalnym – w 1848 roku Chojnów został skanalizowany, w 1867 otrzymał instalację gazową, a w 1912 roku – elektryczność. 
Szybkiemu rozwojowi cywilizacyjnemu miasta towarzyszył dynamiczny wzrost liczby ludności. Podczas gdy w 1801 roku Chojnów liczył tylko 1.314 obywateli, to około 1855 - 4.200, w 1890 - już 8.115, a w 1910 - 10.119. Wzrost liczby mieszkańców zadecydował o zmianie układu urbanistycznego Chojnowa. Rozpoczął się etap rozbudowy miasta poza linią średniowiecznych murów miejskich w kierunku północnym i zachodnim, po usunięciu naturalnej granicy, jaką były mury i fosy, które wówczas zasypano. Miasto przekroczyło również rzekę Skorę w kierunku południowym, gdzie rozwinęła się elegancka zabudowa willowa. Od 1860 roku przebudowano i wzniesiono na nowo liczne domy w Rynku i na sąsiednich ulicach. Po rozebraniu odcinka północnego murów obronnych, równoległą do nich wiejską drogę przebudowano na reprezentacyjną ulicę willową (Gartenstrasse, dzisiejsza ul. Jarosława Dąbrowskiego). Oprócz domów mieszkalnych wzniesiono liczne budowle użyteczności publicznej: w 1893 roku synagogę przy Schützenstrasse (obecnie ul. Stanisława Małachowskiego), w 1897 roku dom dziecka przy ul. Dąbrowskiego, w 1901 roku nowy szpital (Weidenstrasse, ul. Szpitalna), w latach 1907-1908 szkołę realną przy Bauhofstrasse (ul. Stanisława Konarskiego), w latach 1909-1911 nowy kościół katolicki, w 1909 roku nowy budynek dworca kolejowego.
Na tle ogólnego kryzysu w Niemczech rozwój miasta został zahamowany po I wojnie światowej. W 1939 r. Haynau liczył sobie 11.114 mieszkańców, niemal bez wyjątku niemieckojęzycznych (84% protestantów, 11% katolików i zaledwie 14 żydów).
Okres po II wojnie światowej.
Dramatyczne zmiany przyniósł miastu końcowy okres II wojny światowej. W dniu 10 lutego 1945 roku wojska 52 Armii Radzieckiej pod dowództwem generała Korotiewa zdobyły Chojnów, w wyniku 60% miasta legło w gruzach. Szczególnie ciężko poszkodowany został obszar historycznego centrum. Przed ostatecznym zakończeniem wojny teren Dolnego Śląska był miejscem koncentracji wojsk 2 Armii Ludowego Wojska Polskiego dowodzonej przez generała Karola Świerczewskiego. M.in. także przez Chojnów maszerowały wojska na pozycje wyjściowe do wielkiego natarcia, które uzyskało miano operacji berlińskiej, operacji praskiej. W dniu 7 kwietnia 1945 roku stacjonował w Chojnowie 34 pułk piechoty z 2 dywizjonem, 19 batalionu saperów i 8 batalion szkolny. Jednostki te wchodziły w skład 8 dywizji, której sztab zakwaterował się w Dobroszowie.
W rezultacie ustaleń między zwycięskimi mocarstwami ówczesne Haynau przekazane zostało Polsce, która dokonała niemal całkowitego wysiedlenia miejscowej ludności za Odrę. Na jej miejsce przybyli polscy osadnicy, często sami wysiedleni z ziem zajętych przez ZSRR. W początkowym okresie miasto nazywane było przez Polaków "Gajewicko"; ostatecznie przyjęto jednak historycznie uzasadnioną nazwę "Chojnów".
W pierwszej kolejności przystąpiono do odbudowy zniszczonych zakładów przemysłowych. Dzięki temu obecna Fabryka Maszyn Rolniczych "Agromet-Dolzamet" mogła rozpocząć produkcję już w 1946 roku. W latach 50. odbudowano zupełnie zniszczoną fabrykę papierniczą. Ubytki w zabytkowej tkance urbanistycznej miasta zaczęto powoli uzupełniać jednak dopiero od końca lat 50.; zniszczone fragmenty pierzei rynkowych zastąpiły bloki mieszkalne. Miasto przez długi czas nie mogło osiągnąć przedwojennych rozmiarów; w 1961 r. liczyło 9850 mieszkańców. Do dziś centrum Chojnowa nosi ślady wojennych ubytków. 
W latach 1950. w Chojnowie ok. 100 rodzin uchodźców z Grecji (80 osób). W 2011 r. na Urzędzie Miasta Chojnowa odsłonięto tablice upamiętniającą ich pobyt.
W latach 1975–1998 miasto administracyjnie należało do województwa legnickiego.
Po roku 2000 zamknięte, a następnie częściowo rozebrane zostały połączenia kolejowe miasta ze Złotoryją i Rokitkami.

</doc>
<doc id="543160" url="https://pl.wikipedia.org/wiki?curid=543160" title="Tragikokomedia">
Tragikokomedia



</doc>
<doc id="543162" url="https://pl.wikipedia.org/wiki?curid=543162" title="Katastrofa jądrowa">
Katastrofa jądrowa



</doc>
<doc id="543163" url="https://pl.wikipedia.org/wiki?curid=543163" title="KKS Warmia Olsztyn">
KKS Warmia Olsztyn

KKS Warmia Olsztyn – wielosekcyjny polski klub sportowy założony 15 lipca 1945.
Sekcja piłkarska piłki ręcznej.
W klubie funkcjonowała sekcja piłki ręcznej, która odłączyła się w 1998 tworząc samodzielny klub OKPR Warmia Traveland Olsztyn.
Sekcja piłkarska piłki nożnej.
Aktualnie zespół Warmii występuje w klasie okręgowej, gr. warmińsko-mazurskiej II. Barwy klubu to bordowo-granatowo-białe.
Nazwa.
Na początku klub występował pod nazwą "KKS (Kolejowy Klub Sportowy) Olsztyn". W 1949 został przemianowany na ZS "Kolejarz Olsztyn", a od 6 lutego 1957 występuje pod nazwą "KKS Warmia Olsztyn". &lt;br&gt;Obecnie skrót KKS oznacza Koleżeński Klub Sportowy.
Sukcesy.
Warmia nigdy nie zagrała w I lidze, największym jej osiągnięciem jest 5. miejsce w II lidze w 1952 oraz wicemistrzostwo Polski juniorów U-19 w 1967. Ponadto w sezonie 1995/1996 zdobyła wojewódzki Puchar Polski.
Sekcja wioślarska.
W latach 1956-1989 w klubie działała sekcja wioślarska. Dwoje wychowanków sekcji (już po przejściu do innych klubów) reprezentowało Polskę na igrzyskach olimpijskich. Jeden z nich - Adam Tomasiak zdobył brązowy medal na igrzyskach w Moskwie.
Infrastruktura.
Stadion.
Stadion Warmii znajduje się przy ul. Sybiraków w Olsztynie. Został otwarty 1 lipca 1953 i potrafi pomieścić 10 tys. osób – większość miejsc to miejsca stojące.
Przystań „KKS Warmia”.
Obecnie przystań nad jeziorem Krzywym jest w przebudowie.

</doc>
<doc id="543164" url="https://pl.wikipedia.org/wiki?curid=543164" title="Wikipedia koreańskojęzyczna">
Wikipedia koreańskojęzyczna

Wikipedia koreańskojęzyczna (oryginalna nazwa w hangul: 한국어 위키백과) – koreańska edycja językowa Wikipedii. Została uruchomiona w październiku 2002, początkowo pod domeną .com – ko.wikipedia.com, która kilka miesięcy później została zmieniona na .org – ko.wikipedia.org – jak wszystkie wersje językowe Wikipedii. 4 stycznia 2008 przekroczyła 50 000 artykułów, a 8 czerwca 2009 – 100 000. W grudniu 2013 roku Wikipedia koreańskojęzyczna zawierała ponad 250 000 artykułów, dzięki czemu zajmowała 23. pozycję wśród wszystkich wersji językowych. Wikipedia koreańskojęzyczna jest pisana w hangul. Hancha jest gorliwie unikana przez użytkowników. Większość redaktorów pochodzi z Korei Południowej i reprezentuje tamtejszy dialekt, ponieważ internet w Korei Północnej ograniczany jest przez cenzurę. Liczba użytkowników przekracza 250 tysięcy, jednak aktywnych jest nieco ponad 2 tysiące.

</doc>
<doc id="543165" url="https://pl.wikipedia.org/wiki?curid=543165" title="Bomby lotnicze">
Bomby lotnicze



</doc>
<doc id="543170" url="https://pl.wikipedia.org/wiki?curid=543170" title="Cymeon X">
Cymeon X

Cymeon X – poznański zespół muzyczny wykonujący hardcore punk powstały w 1991 roku.
Jest uważana za pierwszą formację reprezentującą ruch straight edge w Polsce. Nazwa grupy pochodzi od tytułowego bohatera książki Edmunda Niziurskiego pt. "Osobliwe przypadki Cymeona Maksymalnego". Grupa przestała istnieć w 1994 roku, kilkakrotnie próbowała się reaktywować, by w 2011 roku wydać nową płytę w pierwotnym składzie.

</doc>
<doc id="543174" url="https://pl.wikipedia.org/wiki?curid=543174" title="Katharine Jefferts Schori">
Katharine Jefferts Schori

Katharine Jefferts Schori (ur. 26 marca 1954 w Pensacola) – była biskup Nevady i prymas Kościoła Episkopalnego w Stanach Zjednoczonych. 
W pierwszych latach życia należała do Kościoła rzymskokatolickiego, jednak w 1963 jej rodzice zmienili wyznanie na anglikanizm. W wieku 25 lat (1979) wyszła za Richarda Schori, profesora topologii z Oregonu. W 1994 przyjęła święcenia kapłańskie, a 7 lat później wyświęcono ją na biskupa. W czerwcu 2006 wybrano ją na prymasa, urząd objęła w listopadzie 2006.

</doc>
<doc id="543175" url="https://pl.wikipedia.org/wiki?curid=543175" title="Lewa ręka ciemności">
Lewa ręka ciemności

Lewa ręka ciemności (tyt. oryg. ang. "The Left Hand of Darkness") – wydana w 1969 roku powieść fantastyczna autorstwa Ursuli K. Le Guin rozgrywająca się w świecie Ekumeny. Powieść zawiera liczne wątki religijne, w tym – podobnie jak "Czarnoksiężnik z Archipelagu" – nawiązania do taoizmu. Po polsku wydana po raz pierwszy przez Wydawnictwo Literackie w 1988 w ramach serii „Fantastyka i Groza”, w tłumaczeniu Lecha Jęczmyka ().
Świat przedstawiony.
Akcja powieści rozgrywa się na planecie Gethen, zwanej Zimą, w państwach Karhid i Orgoreyn. Mieszkańcy tej planety, zwani Getheńczykami, pomimo wielkiego podobieństwa do ludzi, są hermafrodytami. Ich płciowość objawia się wyłącznie w okresie tzw. kemmeru, czyli okresu godowego, który przechodzą co 26 dni. Łączą się wtedy w pary, a u kochanków wykształcają się drugorzędowe cechy płciowe, nadając im seksualność kobiety bądź mężczyzny. Płeć w okresie kemmeru nie jest uwarunkowana – każdy Getheńczyk może stać się zarówno kobietą, jak mężczyzną.
Termin "kemmer" oznacza zarówno same zmiany hormonalne zachodzące w fizjologii, jak i rytuał dobierania się w pary. Kochankowie określani są mianem "kemmeringów". Mogą tworzyć latami stałe pary, ale nie jest to obowiązująca norma społeczna na Gethen. Ta specyficzna zmiennopłciowość determinuje całą kulturę planety.
Fabuła.
Powieść jest dziennikiem pierwszego wysłannika Ekumeny na Gethen, mobila Genly'ego Ai, który zostaje wplątany w skomplikowane intrygi pałacowe i pomimo braku zrozumienia zawiłości tutejszej polityki próbuje za wszelką cenę doprowadzić do włączenia planety Gethen do Ekumeny.
Nagrody.
Autorka otrzymała za powieść nagrody: Nebula (1969) oraz Hugo (1970). Po latach, w 1995 roku, została nagrodzona retrospektywną Nagrodą Jamesa Tiptree Jr..
W 1987 roku w głosowaniu czytelników czasopisma Locus na najlepszą powieść science fiction wszech czasów zajęła 2. miejsce.

</doc>
<doc id="543176" url="https://pl.wikipedia.org/wiki?curid=543176" title="Królestwo Tesaloniki">
Królestwo Tesaloniki

Królestwo Tesaloniki – jedno z państw założonych przez krzyżowców po rozbiciu Cesarstwa Bizantyjskiego przez IV krucjatę w 1204 r. Jego twórcą był markiz Montferratu, Bonifacy I. Państwo przestało istnieć krótko po jego śmierci, podbite przez despotę Teodora z Epiru.
Tło historyczne.
Wojskom IV wyprawy krzyżowej udało się zdobyć Konstantynopol, co w praktyce położyło kres integralności terytorialnej Cesarstwa Bizantyjskiego. Łacinnicy, znani na Wschodzie jako Frankowie (stąd okres ich rządów w Grecji jest znany jako Frangokratia), uważali się za kontynuatorów państwowości rzymskiej i wybrali własnego cesarza, dając w ten sposób początek tak zwanemu Cesarstwu Łacińskiemu. Początkowo łacinnicy kontrolowali tylko stolicę i okoliczne tereny. Większość z zajmowanych przez Bizancjum ziem znajdowało się teraz pod władzą lokalnych możnych, zwanych archontami. W wielu innych miejscach panował chaos i administracja lokalna w zasadzie przestała istnieć.
Bonifacy z Montferratu był jednym z najważniejszych dowódców krucjaty i liczył na koronę cesarską. Jako jeden z pierwszych wkroczył do zdobytego Konstantynopola, zajął Hagię Sophię i poślubił wdowę po cesarzu Izaaku II, Małgorzatę Węgierską. Jego plany pokrzyżowali jednak Wenecjanie, którzy obawiali się energicznego i ambitnego wodza (a zwłaszcza jego powiązań z Genueńczykami). Cesarzem ostatecznie został Baldwin Flandryjski. Na mocy traktatu rozbiorowego, znanego jako Partitio terrarum imperii Romaniae, Bonifacemu miały przypaść ziemie w Azji Mniejszej i na Peloponezie. Markiz Montferratu nie był jednak zainteresowany terenami po drugiej stronie Bosforu. Były one bowiem stale zagrożone przez Turków. Jego brat Renier, jako zięć cesarza Manuela I (jego żoną była Maria Komnen) i wódz bizantyjski, otrzymał tytuł cezara oraz, według źródeł łacińskich, Tesaloniki. Bonifacy zgłosił więc pretensje do posiadłości brata.
Baldwin I nie wyrażał jednak zgody na powstanie niezależnego państwa, na domiar złego rządzonego przez jego rywala, w bezpośredniej bliskości Konstantynopola. Zajął Saloniki i proklamował tam swoją władzę. Krzyżowcy podzielili się i o mało nie doszło między nimi do walk. Po stronie Bonifacego stanęli tacy możni jak Ravano dalle Carceri, Otto de la Roche, Jakub z Avesnes czy Wilhelm I z Champlitte. Wojnie domowej zapobiegła interwencja Wenecjan, którzy wystąpili w roli mediatora i wymogli na Baldwinie wycofanie się z Saloniki. Bonifacy miał otrzymać tytuł Króla Tesaloniki wraz z Salonikami, Larisą, Tesalią oraz posiadłościami w Grecji Środkowej i Attyce. W zamian musiał jednak złożyć hołd lenny Baldwinowi i zrzec się praw do Krety (którą rzekomo miał mu nadać Aleksy IV) i Peloponezu na rzecz Wenecji. Wenecjanie wypłacili mu również rekompensatę. Większość terenów przyznanych Bonifacemu na mocy tej ugody pozostawała poza zasięgiem władzy łacinników. Trzeba je było najpierw podbić.
Podbój.
Jesienią 1204 roku Bonifacy wyruszył na czele swych wojsk w głąb kontynentalnej Grecji. Wśród jego sojuszników i żołnierzy nie brakowało Greków, w tym także tych pochodzących z możnych rodów. Z Konstantynopola, z Bonifacym, wyruszyli między innymi Manuel i Michał Angelosowie. Łacinnicy którymi dowodził Bonifacy pochodzili z różnych krain, byli wśród nich Lombardowie, Flamandowie, Francuzi, Burgundowie, Prowansalczycy, Oksytańczycy i Niemcy. Wśród towarzyszy Bonifacego wyróżniali się tacy rycerze jak Wilhelm z Champlitte, Otto de la Roche, Jakub z Avesnes, Mikołaj z Saint Omer, Berthold z Katzenelnbogen, Guy Pallavicini, Tomasz d’Autremencourt oraz Ravano dalle Carceri. Wszyscy oni odegrali później pewną rolę w dziejach łacińskich państw w Grecji.
Jedyną poważniejszą przeszkodą na drodze do podboju mógł być najpotężniejszy z greckich archontów, Leon Sguros. Korzystając z problemów rządu centralnego zaczął on rozszerzać swoją władzę. Mimo napomnień i sprzeciwów ze strony biskupa Ateńskiego, Michała Choniatesa, Sguros zaatakował Ateny. Metropolita zorganizował jednak na tyle skuteczną obronę, że napastnikom nie udało się zająć miasta i musieli się wycofać. Po tej porażce Sguros ruszył na Teby, które mimo posiadania potężnych murów i znacznie większego garnizonu, uznały jego władzę. Następnie wyruszył do Larisy, którą również sobie podporządkował. Tam spotkał się ze zdetronizowanym cesarzem Aleksym III, który oddał mu za żonę Eudoksję, swoją córkę.
Krótko po tych wydarzeniach, wojska łacińskie wkroczyły do Tesali i ruszyły w stronę Larisy. Sguros albo Lasgur, jak zwali go przybysze z Zachodu, porzucił miasto i wraz z armią rozbił obóz w przesmyku Termopile, uznając że będzie to miejsce najłatwiejsze do obrony. Bonifacy szybko zdobył Larisę, którą nadał rycerzowi o imieniu Guglielomo, znanemu odtąd jako de Larsa. Otrzymał on także Halmyros, ważne miasto handlowe z silnymi koloniami Pizańczyków i Wenecjan. Następną zdobycz Bonifacego,Velestino, otrzymał Berthold z Katzenelnbogen. Łacinnicy ruszyli następnie drogą prowadzącą przez Farsalę, Domokos i Lamię aż dotarli do Termopil. Sguros nie przyjął jednak bitwy i wycofał się do Akrokoryntu. Bonifacy był świadomy roli jaką przesmyk odgrywa dla obronności Attyki i Peloponezu, dlatego nadał te tereny Guyowi Pallavicino. Włoski rycerz wybudował tutaj potężną twierdzę, dając początek słynnemu Markizatowi Bodonitzy, który przetrwał aż do 1414 roku.
Po przeprawie przez Termopile Bonifacy zajął tereny leżące wokół starożytnej Amfissy i nadał te ziemie Tomaszowi d’ Autremencourt, dając w ten sposób początek senioratowi Salony, który istniał aż do 1410 roku. Ród Tomasz szybko zajął sąsiednie tereny, w tym ważny port w Galaxidi. Ich władztwo było na tyle silne że mogli sobie pozwolić na bicie własnej monety. Łacinnicy zajęli następnie Beocję wraz z Tebami, które poddały się bez walki. Ich kolejną zdobyczą była Attyka, wraz z Atenami. Metropolita ateński, faktyczny przywódca lokalnej ludności, Michał Choniates, uznał opór za bezcelowy i po prostu rozkazał otworzyć bramy. Miał on nadzieję na zawarcie jakiegoś porozumienia z krzyżowcami i kościołem rzymskim ale szybko okazało się, że będzie to bardzo trudne. Zdobywcy nie okazywali żadnych względów podbitym Ateńczykom a nawet ważnym miejscom kultu religijnego, takim jak katedra na Akropolu. W obawie o własne życie Choniates zbiegł z Aten. Teby wraz z Beocją, Ateny wraz z Attyką i historyczny region Megaris, zostały nadane Ottonowi de la Roche, zaufanemu sojusznikowi Bonifacego. Mniej więcej w tym samym czasie, oddziały Jakuba z Avesnes, który odłączył się od głównych sił krucjaty, podporządkowały sobie Eubeę.
Peloponez.
Kolejnym celem krzyżowców był Peloponez, który stanowił zaplecze dla sił Sgurosa. Bonifacy zaatakował Nauplion a Otton de la Roche i Jakub z Avesnes Korynt. O ile samo miasto udało się Jakubowi i Ottonowi zdobyć, to twierdza pozostała w rękach Sgurosa. Nie zatrzymało to jednak łacińskich postępów a atak przyszedł z zupełnie niespodziewanej strony. Gotfryd Villehardouin, bratanek słynnego kronikarza IV wyprawy krzyżowej, o tym samym imieniu i nazwisku również chciał wziąć udział w krucjacie. Nie ruszył on jednak z głównymi siłami a na czele swoich oddziałów przeprawił się od razu do Syrii. Na wieść o poczynaniach krzyżowców, postanowił przyłączyć się do łacinników w Grecji. Zła pogoda uniemożliwiła mu jednak dotarcie do cesarskiej stolicy i zmusiła do postoju w Methoni w Messeni. W grudniu 1204 roku lokalny archont zaproponował mu sojusz, chciał skorzystać z łacińskiej pomocy w walkach ze swoimi rywalami.
Gotfryd szybko jednak zorientował się, że Grecy są mocno osłabieni i zaczął podporządkowywać sobie lokalnych możnych. Brakowało mu jednak wojsk i w tym celu udał się z wizytą do obozu Bonifacego, który w tym czasie oblegał Nauplion. Tam, król Tessali, zaoferował Villehardouinowi ziemię i przywileje w zamian za złożenie hołdu. Gotfryd spotkał jednak Wilhelma z Champlite, członka rodziny której Villehardouinowie byli wasalami. Namówił on Wilhelma do wspólnej ekspedycji, opowiadając mu o bogactwach Peloponezu, który określił mianem Morei.
Wilhelm uległ namową i Bonifacy zgodził się na ekspedycję. Wojska Wilhelma i Gotfryda bardzo szybko podporządkowywały sobie kolejne greckie miasta. Patras zostało zdobyte przy pierwszym szturmie. Andravida, stolica Elis, skapitulowała bez walki. Poddała się też Mesarea i Arkadia, choć ta ostatnia przez jakiś czas stawiała opór. Krzyżowcy bez walki zajęli Modon a twierdza w Koron poddała się po krótkim oblężeniu. Szybkie sukcesy krzyżowców przeraziły Michała Angelosa, która w czasie wyprawy zbiegł z obozu Bonifacego do Epiru i ogłosił się tam niezależnym władcą. Jego wojska przeprawiły się przez cieśninę koryncką i zaatakowały łacinników w Messeni. Tak zwana Bitwa w Gaju Oliwnym zakończyła się porażką Greków. Łacinnicy spotkali się z oporem w Lakonii, Nikli, Veligosti i ze strony słowiańskich Melingów. Nie były to jednak skoordynowane działania, zdolne do wyparcia najeźdźców. Krótko po bitwie w Gaju Oliwnym, pod kontrolą Greków znajdowały się tylko Nauplion, Korynt, Lakonia. Nikli, Veligosti, Leonidio Tsakonów i Tajgetos należący do Melingów. Wilhelm z Champlite mógł zatem spokojnie tytułować się księciem Morei. Villehardouin otrzymał zaś Koron.
Po kampanii trwającej od 1204 do 1205 roku, władza Bonifacego, jako króla Tesaloniki sięgała Attyki. Morea, mimo że została podbita przy pomocy wojsk Bonifacego pozostawała w zasadzie niezależna. Grecja Środkowa i Tesalia znajdowały się pod bezpośrednią kontrolą nowo założonego królestwa a łacinnicy rządzący w Attyce, Beocji i na Eubei byli lennikami.
Macedonia i Tracja.
Podbój Grecji właściwej przyszedł zatem Frankom bez większych problemów, inaczej jednak sprawa miała się w Macedonii i Tracji. Tamtejsi możni, zagrożeni przez cesarza łacińskiego, zwrócili się z prośbą o pomoc do cara bułgarskiego Kałojana. W 1205 roku wybuchł bunt przeciwko władzy łacinników a wojska bułgarskie wsparły rebeliantów. Doszło do bitwy pod Adrianopolem w której łacinnicy zostali rozbici a Baldwin I dostał się do niewoli w której, wkrótce, zmarł. Armia bułgarska została podzielona na dwie części- jedna z nich udała się w stronę Konstantynopola a druga, dowodzona osobiście przez Kałojana, ruszyła na królestwo Tesaloniki. Bułgarzy pod koniec czerwca 1205 roku oblegli Seres, będące we władaniu jednego z wasali Bonifacego. Po krótkim oblężeniu doszło do pertraktacji i łacinnicy poddali miasto a Kałojan obiecał, że wszyscy którzy będą chcieli będą mogli je opuścić wraz z rodzinami i dobytkiem. Rozejm został jednak złamany i Bułgarzy zaatakowali tych którzy opuścili miasto, zabijając i biorąc wielu z nich do niewoli. Wydarzenia w Seres sprawiły, że wielu Greków, przerażonych rzezią, przestało popierać bułgarskiego cara. Jego wojska wkrótce ruszyły na Tesaloniki.
Na wieść o tej klęsce, Bonifacy na czele swych wojsk, opuścił Peloponez i pomaszerował do Macedonii z zamiarem obrony swojej stolicy. W międzyczasie zawarł sojusz z nowym cesarzem łacińskim, Henrykiem, oddając mu za żonę jedną ze swych córek, Agnieszkę. Po rzezi w Seres Bułgarzy ponownie podzielili swoje siły- większa część wojsk ruszyła na Filipopolis a mniej liczne oddziały obległy Saloniki. Wydaje się, że Bułgarom udało się zająć nieufortyfikowaną część miasta ale łacinnicy obronili cytadelę. W czasie oblężenia narodził się Demetriusz, syn Bonifacego, który imię zawdzięczał patronowi miasta, którego interwencja miała jakoby cudownie ocalić oblężonych. Na wieść o zbliżającej się armii krzyżowców, Bułgarzy wycofali się na północ.
Początkowo Bonifacy planował prowadzić otwartą walkę z Bułgarami ale los cesarza Baldwina I dał mu wiele do myślenia. Kałojan zdobył Filipopolis gdzie urządził rzeź greckim mieszkańcom miasta. Pod koniec 1205 albo na początku 1206 roku w Tyrnowie doszło do rebelii przeciwko carowi, więc bułgarskie wojska wycofały się aby ją stłumić. Po pokonaniu powstańców car przystąpił do metodycznego podboju Tracji. Zdobyte miasta były łupione a ich ludność przesiedlana w głąb Bułgarii. Wroga polityka w stosunku do Greków zaowocowała nieoczekiwanym sojuszem grecko- łacińskim, co pozwoliło Cesarstwu Łacińskiemu opanować wschodnią Trację. Zima między 1206 a 1207 rokiem przyniosła również postępy Bonifacemu, który odbił Seres. Niespodziewanie jednak walki zakończyły się dla władcy Tesaloniki śmiercią w 1207 roku, kiedy to prowadzony przez niego oddział został zaatakowany znienacka przez podjazd bułgarski w okolicy Mosynopolis. Królestwo odziedziczył nieletni Demetriusz a w jego imieniu rządy sprawować miała matka, Małgorzata Węgierska. Doszło wówczas do sporów między baronami, które wobec zagrożenia bułgarskiego o mało nie doprowadziły do całkowitego upadku państwa. Po śmierci Bonifacego, Kałojan, zwany teraz Rzymianobójcą, ponownie obległ Saloniki. Został on jednak zamordowany w wyniku spisku bojarów a armia bułgarska wycofała się spod murów miasta.
Rewolta lombardzka.
Po tym jak ustało zagrożenie ze strony Bułgarów, doszło do podziałów wśród baronów królestwa Tesaloniki. Przeciwko rządzącej państwem w imieniu małoletniego Demetriusza Małgorzacie, wystąpił Oberto de Biandrate z popierającymi go baronami. Jako że praktycznie wszyscy z tego obozu pochodzili z północnych Włoch, wystąpienie to nazwano rewoltą lombardzką. Obóz na czele którego stał de Biandrate opowiadał się za całkowitą niezależnością Tesaloniki od Cesarstwa Łacińskiego i domagał się przyznania królestwu ziem od Durazzo aż po Macri, miasteczko leżące nieopodal Stagiry. Ponadto lombardzcy baronowie planowali zdetronizować nieletniego Demetriusza a koronę oddać jego starszemu bratu, Wilhelmowi IV, markizowi Montferratu. Lombardowie uważali też, że księstwo Achai powinno być lennikiem ich królestwa. Z ważniejszych lenników Bonifacego, tylko pan Aten i Teb, Otto de la Roche oraz Berthold z Katzenelnbogen, nie wzięli udziału w rewolcie. Jako że Kadmea, tebańska twierdza, była obsadzona żołnierzami Alberta z Canossy który był jednym z buntowników, de la Roche utracił kontrolę nad miastem.
Henryk Flandryjski okazał się jednak władcą silnym i energicznym. Udało mu się doprowadzić do rozłamu w królestwie Tesaloniki, gdyż namówił Małgorzatę Węgierską na złożenie mu hołdu lennego, obiecując chronić interesy Demetriusza jako króla. W 1209 wojska cesarza łacińskiego wkroczyły do Saloniki i Henryk doprowadził do koronacji nieletniego syna Bonifacego. Biandrate otwarcie wystąpił przeciwko cesarzowi co doprowadziło do jego aresztowania i osadzenia w zamku w Seres, gdzie znajdował się pod nadzorem Bertholda z Katzenelnbogen. Nie był to jednak koniec rebelii gdyż Biandrate nadal miał wpływowych stronników. Chcąc doprowadzić do ugody Henryk ogłosił zwołanie parlamentu wszystkich łacińskich panów w Grecji, który miał odbyć się nieopodal Ravenniki. Zgromadzenie odbyło się w 1209 roku a na miejscu stawiło się około sześćdziesięciu baronów. Buntownicy odmówili jednak wzięcia udziału w obradach i schronili się w Kadmei, twierdzy w Tebach. Wobec tego Henryk ruszył zbrojnie do Teb. Został tam przyjęty z honorami przez greckich mieszkańców miasta, którzy łącznie z najwyższym duchowieństwem uznali go za swojego władcę.
Po przybyciu Henryka do Teb, baronowie ufortyfikowani w Kadmei powiadomili go że nie mają zamiaru się poddawać. Kiedy jednak zobaczyli jak wojska cesarskie szykują się do oblężenia, budują maszyny i zamykają dostęp do twierdzy, poprosili o pokój. Henryk zaoferował im bardzo korzystne warunki- buntownicy mieli zatrzymać wszystkie swoje tytuły i wasali pod warunkiem że poddadzą Kadmeę. Rebelianci przystali na te warunki i całe Teby zostały podporządkowane władzy cesarskiej. Henryk przekazał miasto Ottonowi de la Roche. Skutkiem rewolty lombardzkiej było umocnienie władzy i autorytetu cesarza łacińskiego. O ile wcześniej jego zwierzchność nad panami z Europy Zachodniej w Grecji była dyskusyjna bowiem wiele władztw zostało założonych w wyniku prywatnej inicjatywy, o tyle teraz stawał się on niekwestionowanym suzerenem miażdżącej większości z nich. Z drugiej jednak strony taki przebieg rewolty miał katastrofalne skutki dla królestwa Tesaloniki. Wielu rycerzy lombardzkich wobec porażki zaczęło porzucać Grecję i wracać w rodzinne strony. Migracja ta zmniejszyła siłę militarną królestwa co miało ogromne znaczenie wobec rosnącego zagrożenia ze strony greckich despotów z Epiru, którzy od 1210 roku zaczęli regularnie najazdy.
Despotat Epiru.
Po klęsce Oberto de Biandrate, żadne czynniki wewnętrzne nie zagrażały tesalskim łacinnikom. Dużym prestiżem cieszyła się Małgorzata Węgierska, będąca centralną postacią rządu królestwa. Grecy znali ją jako wdowę po cesarzu Izaaku II i odnosili się do niej bardzo przychylnie. Ona również nie prowadziła żadnych działań wymierzonych przeciwko swoim greckim i ortodoksyjnym poddanym. Na przykład jeszcze w 1213 roku ponad połowa biskupstw w Tesalii była obsadzona przez Greków. Sprawy miały się jednak zupełnie inaczej w kwestii polityki zagranicznej. Państwo założone przez Michała Angelosa, znane jako despotat Epiru, zaczęło rosnąć w siłę i prowadzić ekspansję terytorialną kosztem łacinników. Pierwszy najazd na Tesalonikę miał miejsce w 1210 roku ale został odparty dzięki interwencji cesarza Henryka. Jednak już w 1212 roku wojskom epirockim udało się zająć znaczne tereny w okolicach Larisy, co doprowadziło do znacznych utrudnień w komunikacji Salonik z łacinnikami z południa. Po śmierci Michał I w 1215 roku tron objął jego brat Teodor Angelos. Wspierany przez Albańczyków i Serbów zaatakował w 1216 roku Bułgarów, którym odebrał między innymi Ochrydę i Prilep a północne granice jego państwa sięgnęły Monastiru.
Na wieść o postępach Teodora, Henryk Flandryjski ruszył w lecie 1216 roku na czele wojsk do Tesali, prawdopodobnie planując kontrofensywę. Zanim jednak doszło do jakichkolwiek poważniejszych walk, cesarz zmarł. W obozie łacińskim pojawiły się pogłoski że został otruty, doszło wówczas do ostrych podziałów wśród baronów. Śmierć Henryka była katastrofalna dla Cesarstwa Łacińskiego i królestwa Tesaloniki- traciły one energicznego i zdolnego władcę, którego osoba jednoczyła niemal wszystkich łacińskich panów w Grecji. Nowym cesarzem został Piotr II de Courtenay, koronowany w Rzymie. W Grecji wylądował na czele wojsk liczących około 6 tysięcy żołnierzy i obległ Durazzo. Do takiego działania namówili go Wenecjanie którzy chcieli w ten sposób odzyskać miasto z rąk Epiru. Oblężenie zakończyło się jednak klęską a Piotr z resztkami oddziałów udał się w ryzykowną podróż do Konstantynopola przez tereny Despotatu. Wpadł jednak w zasadzkę i został pojmany i uwięziony przez Teodora Angelosa. Piotr miał nigdy nie objąć władzy cesarskiej.
Teodor Angelos i jego brat Konstantyn znakomicie wykorzystali chaos w północnych państwach łacinników, spowodowany brakiem silnego władcy. W 1218 roku najechali Tesalonikę i zajęli ważne twierdze w Neopatras i Zeitounion. Teodorowi udało się także zdobyć bardzo ważną twierdzę w Platamonie, która umożliwiała kontrolę nad pobliską zatoką. W 1219 Epiroci opanowali Prosek, ważną twierdzę leżącą nad rzeką Wardar. W 1221 roku Teodor odniósł jeszcze większy sukces- udało mu się zdobyć Seres co w zasadzie odcinało Tesalonikę od Cesarstwa Łacińskiego. Wkrótce potem padły Berrhoea, Kastoria i Serwia. Sukcesy Teodora sprawiły, że wielu możnych greckich zaczęło go postrzegać jako tego który odbuduje Cesarstwo i przywróci ortodoksyjny patriarchat. Jego państwo było teraz największą siłą na Bałkanach i do jego obozu przeszło wielu Greków. Teodor był bardzo sprytnym władcą, doskonale wiedział kogo i kiedy należy atakować a z kim szukać sojuszu. Nigdy na przykład nie zaatakował księstwa Achai, mimo iż jego państwo graniczyło z ziemiami rządzonymi przez ród Villehardouin. Wiedział bowiem że o ile Tesalonika i Cesarsto Łacińskie są pogrążone w kryzysie, to łacinnicy na południu są o wiele mocniejsi i mogliby być poważnym zagrożeniem.
Upadek.
W 1223 roku Teodor obległ Saloniki. Przed przybyciem wojsk epirskich miasto opuściła królowa- matka Małgorzata Węgierska i młody król Demetriusz. Obroną dowodził zatem markiz Bodonitzy, Guy Pallavicini. Małgorzata udała się na Węgry a Demetriusz do Włoch, gdzie próbował zabiegać o pomoc dla swojego ginącego państwa. Papież Honoriusz kilkukrotnie apelował do Teodora o odstąpienie od oblężenia ale gdy to nie pomogło, ogłosił krucjatę w obronie miasta. Nikt jednak nie zgłosił się do wzięcia udziału w wyprawie. Honoriusz zwrócił się zatem z prośbą do Wilhelma IV, markiza Montferratu, aby pomógł młodszemu bratu, Demetriuszowi. Przed wyruszeniem na Wschód, Piotr z Courtenay nadał Wilhelmowi w zasadzie wszystkie możliwe tytuły w królestwie Tesaloniki, z wyjątkiem korony królewskiej. Dla markiza Montferratu była to więc znakomita okazja do przejęcia faktycznej władzy nad królestwem które założył jego ojciec. Bracia zebrali swoje siły w Brindisi, skąd mieli ruszyć do Grecji. Demetriusz został zmarginalizowany, gdyż to jego brat dysponował realną siłą i nawet papież tytułował go władcą Tesaloniki. Honoriusz III zwrócił się ponadto z prośbą do duchowieństwa we Włoszech i południowej Francji o wystosowanie apelu do wiernych o wzięcie udziału w wyprawie. Wyruszenie wojsk z Brindisi opóźniło się jednak gdyż Wilhelm ciężko zachorował.
Tymczasem Teodor zintensyfikował swoje działania zmierzające do zdobycia Saloniki. Mimo papieskich apelów, ani książę Morei ani Otton de la Roche, pan Aten i Teb, nie ruszyli z odsieczą. Prawdopodobnie nie było do spowodowane złą wolą tych łacińskich władców a raczej faktem że Teodor opanował znaczą część środkowej Grecji i w zasadzie odciął miasto. Pod koniec 1224 roku, prawdopodobnie w grudniu, po dwunastu miesiącach oblężenia, łacińska załoga Saloniki poddała się. Teodor wkroczył do zdobytego miasta i odbył triumf. Wydarzenie to oznaczało faktyczny koniec królestwa Tesaloniki.
W 1225 roku Wilhelm podjął próbę odzyskania królestwa ojca i na czele swoich wojsk opuścił Brindisi. Nie chciał powtarzać błędu Piotra de Courtenay, dlatego nie zdecydował się zaatakować ziem despotatu od strony wybrzeża adriatyckiego. Jego flota opłynęła Grecję i dotarła w pobliże miasta Almiros w południowej Tesali. Z Almiros był dzień jazdy do Wolos a stamtąd dwa lub trzy dni do Larisy. Stamtąd biegła stara wojskowa droga prowadząca przez wąwóz Tempe do Saloniki. Lądowanie armii Wilhelma IV zostało potraktowane przez Teodora Angelosa jako bardzo poważne zagrożenie. Despota, dowodzący wówczas wojskami w Tracji, które szykował do zajęcia Konstantynopola, natychmiast pomaszerował na południe. I tym razem jednak dopisało mu szczęście gdyż markiz Montferratu zmarł a jego wojska uległy rozproszeniu. Praktycznie wszyscy towarzyszący mu rycerze powrócili do Europy. Wyprawa zakończyła się więc zanim tak naprawdę się zaczęła. Do Włoch powrócił również zdetronizowany Demetriusz, który bez powodzenia zabiegał o pomoc. Zmarł dwa lata później w Pawii. Tytularnym królem Tesaloniki został wówczas cesarz Fryderyk II. Tytuł ten funkcjonował jeszcze przez jakiś czas wśród europejskich możnych po czym zanikł.

</doc>
<doc id="543181" url="https://pl.wikipedia.org/wiki?curid=543181" title="Kazimierz Maria Kowalski">
Kazimierz Maria Kowalski

Kazimierz Maria Kowalski (ur. 18 sierpnia 1926 w Chełmnie, zm. 12 października 2012 w Opolu) – polski pisarz, prozaik, dziennikarz.
Autor powieści i zbiorów opowiadań, m.in. "Pięć nocnych godzin", "Piekło", "Pośrodku lasu", "Zdrada", "Partyzant nie składa broni", "Przygody dawnego partyzanta", "Upieranie się przy nadziei", "Szalone z miłości", "Strip-tease bez uciechy", "Serca nasze obie 1777", "Ucieczka na łąki zielone".
W 1967 roku napisał scenariusz i dialogi na podstawie własnego pierwowzoru do filmu Zbigniewa Chmielewskiego "Piękny był pogrzeb, ludzie płakali".

</doc>
<doc id="543182" url="https://pl.wikipedia.org/wiki?curid=543182" title="Muzeum Kolejnictwa w Warszawie">
Muzeum Kolejnictwa w Warszawie

Muzeum Kolejnictwa w Warszawie – istniejące w latach 1928–2016 muzeum kolejowe. Od 1972 roku mieściło się w budynku byłego Dworca PKP Warszawa Główna Osobowa przy ul. Towarowej 3 w Warszawie. 
Do zwiedzania oferowało ekspozycje stałe (historyczne) i czasowe, dużą ekspozycję modeli kolejowych w salach wystawowych oraz wystawę zabytkowego taboru normalnotorowego na wydzielonych torach w skansenie. 
Poza prowadzoną na szeroką skalę działalnością naukową, we współpracy z wieloma instytucjami, organizowane były tu liczne imprezy okolicznościowe, oraz wernisaże. Muzeum zostało zlikwidowane z dniem 31 marca 2016 roku. Dysponowało licznym zbiorem bibliotecznym, który wraz z obiektami przeszedł na stan nowo powstałej instytucji kultury – Stacji Muzeum.
Historia.
Początki muzeum.
Myśl o utworzeniu Muzeum Kolejnictwa zrodziła się wśród kolejarzy wraz z odzyskaniem niepodległości w 1918. Ogrom pracy i trudności, na jakie napotykano przy uruchamianiu bardzo zniszczonego transportu kolejowego, oddaliły realizację tego zamiaru na dalsze lata. Okolicznością, która przyspieszyła powołanie Muzeum Kolejnictwa były Targi Wschodnie we Lwowie w 1927, na których urządzono pawilon komunikacji.
Muzeum Kolejnictwa powstało 18 lutego 1928. W tym dniu minister komunikacji inż. Paweł Romocki w obecności otworzył Muzeum Kolejowe w tymczasowej siedzibie, zlokalizowanej w zachodnim skrzydle ówczesnego Dworca Głównego – Wiedeńskiego. Z 1928 pochodzi również rozporządzenie ministra komunikacji Alfonsa Kuehna w sprawie zatwierdzenia Regulaminu tymczasowego Muzeum Kolejowego (Nr IV 6031/11/28, z dnia 21 maja 1928 roku, opublikowane w Dzienniku Urzędowym Ministerstwa Komunikacji Nr 16 z 1928 roku, poz. 171, s.190).
Budowa linii średnicowej spowodowała konieczność rozbiórki zachodniego skrzydła Dworca Głównego. W 1931 podjęto decyzję o przeniesieniu Muzeum Kolejowego do kolejnej, wciąż tymczasowej, siedziby. W prywatnym budynku należącym do firmy Schicht przy ul. Nowy Zjazd 1 wynajęto 20 pomieszczeń. Na powierzchni około 900 m², w 19 działach zaprezentowano dokumenty, fotografie, książki, wiele modeli i makiet. 15 grudnia 1938 Muzeum Kolejowe przekształcono w Muzeum Komunikacji wzbogacając jego ekspozycje o dwa działy: dróg kołowych i dróg wodnych. Do 1939 Muzeum zgromadziło ponad 4 tysiące eksponatów, w tym blisko 400 modeli, 250 tablic i wykresów, ponad 550 fotografii oraz 8 tysięcy książek. Nieprzystosowany do tego typu działalności budynek nie pozwalał na eksponowanie większych i cięższych maszyn i urządzeń, które gromadzono w magazynach dworcowych. Dlatego w planach przewidywano budowę docelowej siedziby w miejscu obecnego Stadionu Narodowego.
Okres powojenny.
W okresie powojennym próbę ponownego zorganizowania Muzeum podjęto w 1946. Początkowo zaczęto gromadzić dokumenty i eksponaty w Pilawie. Pozyskaną, niewielką ilość zbiorów, przeniesiono do Bytomia. Na przełomie lat 1956–57 działalność Muzeum ustała. 
Decyzję o kolejnym powołaniu Muzeum Kolejnictwa podjął Minister Komunikacji w 1972, wyznaczając na jego siedzibę Dworzec Warszawa Główna Osobowa. Obiekt został otwarty 11 września 1973. Na jego pierwszą ekspozycję składały się 93 eksponaty, w tym 40 lokomotyw, z których 9 ustawiono na wolnym powietrzu. Ekspozycja nosiła tytuł "Kolej Warszawsko-Wiedeńska i koleje dziś".
1 stycznia 1995 Muzeum zostało wyłączone organizacyjnie ze struktury PKP i włączone bezpośrednio do Ministerstwa Transportu. 1 stycznia 1999, na mocy ustawy, Muzeum Kolejnictwa przekazano do Samorządu Województwa Mazowieckiego. W okresie od 1972, tj. od powołania Muzeum Kolejnictwa, systematycznie powiększano zbiory i rozszerzano działalność merytoryczną, głównie związaną z historią kolejnictwa na Ziemiach Polskich. W Warszawie – wraz ze zmniejszającą się rolą Dworca Głównego przybywało powierzchni wystawienniczych i zaplecza. Po udostępnieniu Muzeum niewielkiej powierzchni (ok. 250 m²) w pomieszczeniach jeszcze czynnego dworca Warszawa Główna, zaczęto gromadzić i równocześnie eksponować pamiątki związane z historią kolejnictwa w Polsce. 
Finalnie Muzeum otrzymało dwie sale wystawowe o powierzchni ok. 800 m² oraz wydzielono tory stacyjne gdzie zgromadzono zabytkowe pojazdy. W salach na wystawach stałych prezentowane są: historia kolei na Ziemiach Polskich od 1845 do okresu obecnego, początki kolei na świecie oraz wybrane eksponaty ze zbiorów Muzeum. Oprócz informacji fotograficzno-tekstowej, związanej z tymi tematami, na ekspozycji można obejrzeć wiele modeli taboru kolejowego, sztandary pracowników kolejowych z okresu międzywojennego, zegary i zegarki, lampy, telefony i mundury kolejowe, dokumenty i wiele innych związanych z historią kolejnictwa. Oprócz wystaw stałych Muzeum organizuje wystawy czasowe, najczęściej związane z wydarzeniami rocznicowymi na kolei, jak również o innej tematyce, np. obrazy oraz fotografie związane z funkcjonowaniem kolei.
Likwidacja muzeum.
Od początku XXI w. muzeum borykało się z nie do końca uregulowanym stanem prawnym dworca Warszawa Główna i jego otoczenia. Od co najmniej 2004 PKP próbowało sprzedać teren muzeum. Propozycja przeniesienia muzeum na Pragę nie spotkała się z pozytywnym odzewem muzealników. 
W 2012 PKP zdecydowało o wystawieniu w przetargu nieruchomość po dawnym Dworcu Głównym przy ul. Towarowej 1 (w 2015 zmieniono adres na ul. Towarową 3), dając prawo pierwokupu tego budynku poza przetargiem samorządowi województwa mazowieckiego, któremu podlegało mieszczące się tam Muzeum Kolejnictwa.
W latach 2014–2015 nastąpiły rozmowy pomiędzy PKP S.A., a Samorządem Województwa Mazowieckiego, co w konsekwencji przyczyniło się do powołania nowej instytucji kultury, która powstała w roku 2016.
25 stycznia 2016 radni Sejmiku Województwa Mazowieckiego podjęli uchwałę w sprawie likwidacji muzeum, w związku z czym 20 lutego 2016 rozpoczęła się likwidacja muzeum, która trwała do końca marca. Następnie majątek muzeum został przekazany nowo powstałej instytucji pn. "Stacja Muzeum"
Muzeum Kolejnictwa w Warszawie po raz ostatni zostało otwarte dla zwiedzających dnia 20 marca 2016.
Obecnie w dawnym budynku dworca Warszawa Główna mieści się nowa instytucja kultury pn. Stacja Muzeum, która docelowo ma znaleźć swoją siedzibę na warszawskich Odolanach.
Oddział.
Oddział Muzeum Kolejnictwa – Muzeum Kolei Wąskotorowej w Sochaczewie zlokalizowane jest na terenie dawnej stacji Sochaczewskiej Kolei Dojazdowej. Jego zbiory to 170 jednostek taboru wąskotorowego, a także kolekcje historycznych fotografii, mundurów kolejowych, latarek, modeli, dokumentów, biletów, pieczątek, przedmiotów dokumentujących codzienne życie kolei wąskotorowych w Polsce. Unikat wśród jednostek taborowych stanowi najstarszy w Polsce, z 1882, prawdziwy rarytas polskiej myśli technicznej, zabytkowy parowóz z 1929 – Px29-1704 – jedyny czynny na świecie, z tej serii. Parowóz wraz z wagonami jeździ w letnie weekendy 18-kilometrową trasą z Sochaczewa, przez Brochów, aż do Puszczy Kampinoskiej.

</doc>
<doc id="543186" url="https://pl.wikipedia.org/wiki?curid=543186" title="Dennis Hopper">
Dennis Hopper

Dennis Lee Hopper (ur. 17 maja 1936 w Dodge City, zm. 29 maja 2010 w Venice) – amerykański aktor, reżyser i scenarzysta filmowy, twórca filmu "Swobodny jeździec".
Życiorys.
Wczesne lata.
Urodził się w Dodge City w Kansas jako syn Marjorie Mae (z domu Davis; ur. 12 lipca 1917, zm. 12 stycznia 2007) i Jamesa Millarda Hoppera (ur. 23 czerwca 1916, zm. 7 sierpnia 1982). Miał dwóch braci: Marvina i Davida.
Po II wojnie światowej jego rodzina przeniosła się do Kansas City w Missouri. Uczęszczał do klasy artystycznej Kansas City Art Institute. Kiedy miał 13 lat wraz z rodziną przeprowadził się do San Diego, gdzie jego matka pracowała jako instruktorka ratownictwa, a ojciec był kierownikiem urzędu pocztowego. W szkole średniej Helix High School uczestniczył w kółku teatralnym i chórze. Studiował w Old Globe Theatre w San Diego a następnie przez pięć lat uczył się aktorstwa w nowojorskim Actors Studio pod kierunkiem Lee Strasberga. Jego kolegą był Vincent Price, którego pasja do sztuki wpłynęła na zainteresowanie Hoppera. Szczególnie lubił sztuki Williama Szekspira.
Kariera.
W wieku 18 lat zadebiutował w telewizji w serialach: "Cavalcade of America" (1954) i "Medic" (1955). W 1955 pojawił się jako jeden z członków gangu w filmie "Buntownik bez powodu" ("Rebel Without a Cause"). Na planie zaprzyjaźnił się z Jamesem Deanem i mocno przeżył jego śmierć. Zagrał kilka drugoplanowych ról w popularnych w latach 50. westernach. Jego czas nadszedł wraz z kultowym filmem drogi "Swobodny jeździec" ("Easy Rider"), opowiadającym o dwóch motocyklistach przemierzających Stany Zjednoczone. Hopper nie tylko wystąpił w filmie – wyreżyserował go i współtworzył scenariusz razem z Peterem Fondą. Film uznawany za jeden z najważniejszych obrazów nurtu kontestacji i za manifest pokolenia amerykańskiego lat 70. okazał się ogromnym sukcesem kasowym. Hopper i Fonda otrzymali nominację do Oscara za scenariusz. Z kolei szerzej nieznany wówczas Jack Nicholson miał szansę na nagrodę za rolę drugoplanową. Hopper nie potrafił sobie poradzić z sukcesem "Swobodnego jeźdźca". 
Najgorszy okres rozpoczął się podczas prac nad jego kolejnym projektem reżyserskim, dramatem "Ostatni film" ("The Last Movie"). Hopper przez rok montował film w swoim domu w Nowym Meksyku i każdego dnia wspomagał się innymi używkami; otrzymał za niego nagrodę na Festiwalu Filmowym w Wenecji, ale amerykańscy producenci nie chcieli go dystrybuować. Był dla nich niezrozumiały i zbyt artystyczny – tymczasem oni oczekiwali kolejnego hitu. 
Hopper przyznał, że dziennie potrafił wypić prawie dwa litry rumu i 28 piw. Jako psychopata Frank Booth w dramacie kryminalnym Davida Lyncha "Blue Velvet" (1986) zachwycił i jednocześnie przeraził publiczność i krytyków. Za kreację Wilbura „Shootera” Flatcha, walczącego ze swoim nałogiem alkoholika, który zostaje drugim trenerem małej drużyny koszykarskiej, w dramacie sportowym opartym na faktach "Mistrzowski rzut" (1986) otrzymał nominację do Oscara. 
W latach 90. Hooper stał się etatowym odtwórcą drugoplanowych ról maniakalnych czarnych charakterów. Szczególnie udany był jego występ w dreszczowcu "" (1994), gdzie zagrał postać szaleńca, który podkłada bombę pod autobus miejski. Hopper przewodniczył jury konkursu głównego na 49. MFF w Wenecji (1992).
Sam postrzegał siebie raczej jako artystę-plastyka. Malował, interesował się fotografią, pisał wiersze. Jego fotogramy znajdują się w zbiorach kilku muzeów sztuki, w tym w LA Museum of Contemporary Art. Oprócz tego był koneserem i znanym kolekcjonerem sztuki nowoczesnej. Przyjaźnił się także z wieloma artystami, m.in. Andym Warholem.
Chociaż pokonał nałóg, wciąż grał w każdej możliwej produkcji. Stąd w jego filmografii roi się od filmów, które zazwyczaj spotkały się z negatywnym odbiorem wśród krytyków i widzów. Za najgorszą rolę drugoplanową jako Deacon w filmie Kevina Costnera "Wodny świat" (1995) zdobył Złotą Malinę.
Życie prywatne.
W marcu 1955 spotykał się z Natalie Wood, a w latach 1959-1960 związany był z Tuesday Weld. Był pięciokrotnie żonaty. 9 sierpnia 1961 poślubił Brooke Hayward, z którą miał córkę Marin (ur. 26 czerwca 1962). 7 lutego 1969 się rozwiódł. W styczniu 1970 poznał Michelle Phillips. Pobrali się 31 października 1970. Małżeństwo przetrwało jedynie osiem dni, do 8 listopada 1970. Z powodu agresywnego zachowania aktora, jego alkoholowo-narkotykowych wypadów oraz dziwacznych upodobań seksualnych jego żona po tygodniu wczesnym rankiem uciekła z ich domu i pojechała na lotnisko. Hopper zaczął ją gonić i wjechał swoim autem na płytę startową, by uniemożliwić start jej samolotu. Phillips później zeznała, że Hopper przykuwał ją kajdankami – inaczej uciekałby szybciej. 14 maja 1972 ożenił się z Darią Halprin. Mieli córkę Ruthannę Khalighi (ur. 5 grudnia 1972). Jednak w roku 1976 doszło do rozwodu. 17 czerwca 1989 wziął ślub z Katherine LaNasą, z którą miał syna Henry'ego Lee (ur. 11 września 1990). W roku 1992 się rozwiedli. 12 kwietnia 1996 ożenił się z Victorią Duffy, z którą miał córkę Galen Grier (ur. 2003).
28 września 2009 trafił do szpitala z objawami przypominającymi grypę. Badania potwierdziły najgorsze obawy – u Hoppera wykryto nieoperacyjnego raka prostaty, wobec którego leczenie okazało się nieskuteczne i który spowodował przerzuty na kości. Jego organizm był zbyt słaby, żeby rozpocząć terapię. Hopper dowiedział się, że ma kilka miesięcy, by zamknąć swoje sprawy. Zmarł 29 maja 2010 w Venice w wyniku powikłań związanych z chorobą w wieku 74 lat.

</doc>
<doc id="543189" url="https://pl.wikipedia.org/wiki?curid=543189" title="Rak żołądka człowieka">
Rak żołądka człowieka

Rak żołądka (łac. "carcinoma ventriculi") – pierwotny nowotwór złośliwy żołądka, wywodzący się z nabłonka błony śluzowej żołądka. Histopatologicznie gruczolakorak stanowi około 90% wszystkich nowotworów złośliwych żołądka u ludzi. Epidemiologicznie należy do najczęściej występujących nowotworów złośliwych u ludzi, stanowi piąty nowotwór złośliwy pod względem zapadalności i trzeci pod względem śmiertelności, co przekłada się na 1 000 000 nowych zachorowań i 740 000 zgonów rocznie na całym świecie.
Rak żołądka zwykle jest rozpoznawany w zaawansowanym stadium. Do wczesnych objawów należą niecharakterystyczne objawy niestrawności, niewskazujące na poważną patologię. We wczesnym raku żołądka występują ból, pobolewanie lub dyskomfort w nadbrzuszu środkowym, uczucie wczesnej pełności czy sytości po jedzeniu, nudności i wymioty. Klasyczne objawy raka żołądka pojawiają się w stadium zaawansowanym. Często stwierdzanym objawem jest znaczny spadek masy ciała. Ból brzucha może mieć stały charakter, lecz częściej jest okresowy i pojawia się po posiłku. Nudności i wymioty są najbardziej nasilone w przypadku raka zlokalizowanego w pobliżu odźwiernika, natomiast rak zlokalizowany w okolicy wpustu może powodować zaburzenie połykania. Przewlekłe krwawienie może być przyczyną niedokrwistości z niedoboru żelaza. Nierzadko zaawansowana choroba może być rozpoznana przez stwierdzenie palpacyjnie wyczuwalnej masy w nadbrzuszu lub poprzez rozpoznanie przerzutów odległych.
W powstawaniu raka żołądka u ludzi kluczowe znaczenie ma przewlekłe zanikowe zapalenie żołądka spowodowane przez zakażenie "Helicobacter pylori" oraz nieprawidłowa dieta bogata w produkty słone lub konserwowane azotanami oraz uboga w świeże warzywa i owoce. Stanem przednowotworowym jest neoplazja śródnabłonkowa.
W rozpoznaniu choroby kluczowe znaczenie ma gastroskopia, która umożliwia wstępne rozpoznanie nowotworu i pobranie biopsji do badania histopatologicznego, umożliwiającego rozpoznanie typu histologicznego raka. W rozpoznaniu wczesnego raka w endoskopii przydatne jest barwienie błony śluzowej żołądka. W ocenie zaawansowania stosuje się ultrasonografię endoskopową, tomografię komputerową i pozytonową tomografię emisyjną (PET). Markery nowotworowe pełnią pomocniczą rolę w diagnostyce raka żołądka.
Wycięcie żołądka z marginesem zdrowych tkanek z odpowiednio rozległym usunięciem węzłów chłonnych jest jedyną metodą pozwalającą na wyleczenie raka żołądka. Niewielkie wczesne zmiany są możliwe do usunięcia podczas gastroskopii. W większości przypadków konieczna jest okołooperacyjna chemioterapia, która składa się z kilku cykli chemioterapii przedoperacyjnej (neoadiuwantowej) i chemioterapii uzupełniającej (adiuwantowej). Chemioradioterapia jest stosowana u chorych, którzy nie otrzymali chemioterapii neoadiuwantowej. W chorobie zaawansowanej miejscowo i uogólnionej stosuje się paliatywną chemioterapię, która wydłuża przeżycie leczonych oraz poprawia jakość życia.
Objawy.
Ze względu na niespecyficzne objawy rak żołądka zwykle jest rozpoznawany w zaawansowanym stadium. Żaden objaw nie wskazuje jednoznacznie na tę chorobę, a występujące niecharakterystyczne objawy są często długo lekceważone przez chorych.
We wczesnym raku objawy mogą być zróżnicowane i przypominać objawy dyspeptyczne lub chorobę wrzodową. Występuje ból, pobolewanie lub dyskomfort w nadbrzuszu środkowym, uczucie wczesnej pełności lub sytości po jedzeniu, a także nudności i wymioty. Objawy trwają kilka miesięcy, a rzadziej kilka lat. Rzadko stwierdzany jest bezobjawowy wczesny rak żołądka.
W zaawansowanym raku żołądka występują klasyczne objawy tej choroby. Typowy jest brak łaknienia i spadek masy w ciągu kilku miesięcy, często prowadzący do wyniszczenia (zespół kacheksja-anoreksja). Spadek masy ciała o 10% stwierdzany jest nawet u 80% chorych. Występują okresowe nudności i wymioty, szczególnie w raku zlokalizowanym w obwodowej części żołądka. Ból w nadbrzuszu lub śródbrzuszu może mieć stały charakter, ale częściej pojawia się po spożyciu posiłku i nie jest mocno nasilony. Krwawienie z guza może powodować powstanie smolistych stolców (15% chorych), fusowatych albo krwistych wymiotów (10–15% chorych). Znaczne krwawienie z przewodu pokarmowego nie jest częste. Przewlekłe krwawienie może być przyczyną niedokrwistości z niedoboru żelaza. Guzy okolicy wpustu mogą powodować problemy z połykaniem (dysfagia) lub ból podczas połykania (odynofagia).
W badaniu przedmiotowym bywa wyczuwalny palpacyjnie guz w nadbrzuszu. Mogą być wyczuwalne powiększone węzły z powodu przerzutów w dole nadobojczykowym (węzeł Virchowa). Palpacja może wykazać obecność dużych przerzutów do jajników (guz Krukenberga) lub do skóry wokół pępka. W badaniu przez odbyt może być wyczuwalny próg Blumera, który jest spowodowany przez przerzuty do zachyłków otrzewnej. Masy nowotworowe w jajniku lub otrzewnej mogą powodować trudności z oddaniem stolca. W przebiegu zaawansowanej choroby może występować powiększenie wątroby, żółtaczka, wodobrzusze lub wysięk do opłucnej. Rozproszone zajęcie otrzewnej lub całkowite zamknięcie światła żołądka może być przyczyną niedrożności przewodu pokarmowego. Szerzenie się raka poprzez więzadło żołądkowo-okrężnicze może doprowadzić do powstania przetoki.
Zespoły paraneoplastyczne.
Rakowi żołądka mogą towarzyszyć zespoły paraneoplastyczne:
Epidemiologia.
Rak żołądka jest jednym z najczęściej występujących nowotworów złośliwych u ludzi na świecie. Jest piątym najczęściej rozpoznawanym nowotworem na świecie i trzecim pod względem umieralności. Rocznie na świecie jest rozpoznawanych 1 000 000 nowych przypadków zachorowań, co stanowi niemal 8% wszystkich nowych przypadków nowotworów złośliwych i powoduje około 740 000 zgonów, co stanowi około 10% wszystkich zgonów z powodu choroby nowotworowej. Bezwzględna zapadalność na świecie nieznacznie zwiększa się ze względu na wzrost liczebności oraz średniej wieku populacji.
Zapadalność na raka żołądka u ludzi znacząco różni się pod względem geograficznym i występują ponad dziesięciokrotne różnice w częstości zachorowań. Najwyższa zapadalność występuje w Japonii, Korei, wysokie ryzyko dotyczy Chile, Kolumbii, Rosji i niektórych krajów Europy (Węgry, Włochy, Portugalia, Finlandia). Niską zapadalność obserwuje się w krajach południowej Azji, północnej i wschodniej Afryce, północnej Europie, Ameryce Północnej, Australii i Nowej Zelandii.
Polska jest krajem o średniej zapadalności na tego raka, która wynosi 11,8/100 000 u mężczyzn i 4,6/100 000 u kobiet. Szacuje się, że w 2012 roku w Polsce na raka żołądka zachorowało około 5000 osób, w tym 3330 mężczyzn i 1700 kobiet. Jest to piąty nowotwór pod względem zapadalności u mężczyzn i ósmy u kobiet. Stanowi czwartą przyczynę zgonów z powodu choroby nowotworowej u mężczyzn i ósmą u kobiet. W Polsce obserwuje się powolny spadek częstości zachorowania na ten nowotwór.
Częstość zachorowania na raka żołądka rośnie wraz z wiekiem. Jest on stosunkowo rzadko rozpoznawany przed 30 rokiem życia, najwyższa zapadalność występuje pomiędzy 50–70 rokiem życia. Rak żołądka dwukrotnie częściej dotyka mężczyzn, jednak w lokalizacji w okolicy wpustu aż pięciokrotnie częściej niż u kobiet. Zapadalność na tę chorobę w lokalizacji pozawpustowej jest wyższa u ludzi czarnoskórych oraz w populacjach o gorszych warunkach socjoekonomicznych. Lokalizacja w okolicy wpustu jest częstsza u chorych rasy białej oraz lepiej sytuowanych ekonomicznie.
Występowanie poszczególnych typów histopatologicznych Lauréna różni się epidemiologicznie. Typ jelitowy u ludzi częściej dotyczy mężczyzn, osób czarnoskórych i w starszej grupie wiekowej, a także w niektórych obszarach geograficznych ze zwiększonym ryzykiem zachorowania. Z kolei typ rozlany w równym stopniu dotyczy kobiet i mężczyzn, częściej pojawia się u chorych w młodszym wieku.
Czynniki ryzyka.
Do czynników ryzyka wystąpienia raka żołądka u ludzi należą:
"Helicobacter pylori".
Zakażenie gram-ujemną bakterią "Helicobacter pylori" jest ważnym czynnikiem ryzyka powstania raka żołądka u ludzi. W regionach o wysokiej częstości zakażenia "Helicobacter pylori" zwykle współistnieje wysoka zapadalność na raka żołądka, a jednocześnie w krajach rozwiniętych, gdzie spada częstość zakażenia tą bakterią, obserwowany jest spadek zapadalności na raka żołądka. Liczne badania wykazały związek zakażenia z powstawaniem raka żołądka, bakteria wywołuje wielokrotny wzrost ryzyka (od 2 do 16 razy większe) zachorowania na raka żołądka.
W modelu Correa karcynogeneza powodowana przez "Helicobacter pylori" jest wywoływana przez sekwencję kolejnych zmian patologicznych indukowanych przez bakterię. Początkowo dochodzi do powierzchniowego zapalenia błony śluzowej żołądka, następnie do zanikowego zapalenia błony śluzowej, następnie metaplazji jelitowej, dysplazji, doprowadzając ostatecznie do inwazyjnego raka żołądka. Ryzyko raka jest większe w przypadku zakażenia szczepem posiadającym cytotoksynę cagA. Cytotoksyna zwiększa ryzyko zapalenia zanikowego błony śluzowej i ryzyka powstania raka dystalnej części żołądka. Bakteria jest bardziej związana ze zwiększonym ryzykiem raka odźwiernika niż wpustu.
Czynniki dietetyczne.
Nadmierne spożywanie słonej i żywności konserwowanej solą kuchenną jest czynnikiem ryzyka rozwoju raka żołądka u ludzi. Wykazano zwiększone ryzyko rozwoju raka u osób spożywających nadmierną ilość soli kuchennej. Przypuszcza się, że rakotwórczość jest związana ze zmianami lepkości śluzu chroniącego żołądek, co prowadzi do wzmożonej ekspozycji na inne czynniki rakotwórcze, w tym związki N-nitrozowe, sól może nasilać kolonizację i zjadliwość bakterii "Helicobacter pylori" oraz może powodować odpowiedź zapalną błony śluzowej żołądka ze zwiększoną naprawczą proliferacją komórek nabłonkowych, ostatecznie zwiększając ryzyko mutacji.
Również spożycie żywności konserwowanej azotanami przyczynia się do zwiększonego ryzyka raka żołądka. Azotany w odpowiednich warunkach ulegają redukcji do azotynów, które prowadzą do powstania związków rakotwórczych. W badaniach na zwierzętach związki N-nitrozowe wykazują działanie rakotwórcze. Badania kohortowe wskazują na niewielki, nieistotny wzrost ryzyka zachorowania na raka w grupach o wysokim spożyciu azotynów w porównaniu do grup o niskim spożyciu azotynów. Spożycie soli jest związane z większą śmiertelnością z powodu raka żołądka niż spożycie azotanów.
Stwierdzono, że spożywanie świeżych liściastych, zielonych i żółtych warzyw oraz świeżych owoców istotnie redukuje ryzyko zachorowania na raka żołądka. Działanie protekcyjne jest wiązane z obecnością witaminy C, E i β-karotenu. Ryzyko zachorowania zmniejsza również czosnek i cebula.
Przechowywanie żywności w niskich temperaturach zmniejsza ryzyko raka żołądka i upowszechnienie się urządzeń chłodniczych prawdopodobnie przyczyniło się do zmniejszenia zapadalności na raka żołądka w wielu krajach. Jest to związane ze zmniejszeniem zastosowania soli i związków azotowych do konserwacji żywności oraz zwiększeniem dostępu do świeżych warzyw i owoców.
Prawdopodobnie policykliczne węglowodory aromatyczne występujące w wędzonych rybach i mięsie są czynnikami zwiększającymi ryzyko zachorowania na raka żołądka.
Występowanie rodzinne.
W większości przypadków raka żołądka są to zachorowania sporadyczne, jednak w 5–10% przypadków stwierdza się jego rodzinne występowanie, a 3–5% przypadków występowanie w zespołach dziedzicznej predyspozycji do nowotworów.
Zaleca się poradę genetyczną u chorych w przypadku:
Dziedziczny rozlany rak żołądka.
Dziedziczny rozlany rak żołądka (HDGC) jest zaburzeniem dziedziczącym się autosomalnie dominująco spowodowanym mutacją genu supresorowego E-kadheryny (CDH1). Mutacja tego genu jest stwierdzana w 30–50% przypadków tej choroby. Średni wiek, przy którym pojawia się rak żołądka w dziedzicznym rozlanym raku żołądka, wynosi około 40 lat. Utrata drugiej kopii genu zwykle następuje w wyniku usunięcia całego genu lub wyciszenia promotora genu przez zaburzenia metylacji. Ryzyko wystąpienia raka żołądka wynosi około 80%. Dziedziczny rak żołądka wiąże się ze zwiększonym ryzykiem raka piersi.
Ze względu na bardzo wysokie ryzyko raka typu rozlanego zaleca się wykonanie profilaktycznej gastrektomii u osób z potwierdzoną mutacją CDH1 między 18. a 40. rokiem życia. Wykonuje się badanie śródoperacyjne mające na celu potwierdzenie całkowitego usunięcia tkanki żołądka. Gastrektomia przed 18. rokiem życia nie jest zalecana, ale wykonuje się ją, jeśli rak pojawił się u członków najbliższej rodziny przed 25. rokiem życia. Jeśli profilaktyczna gastrektomia nie została przeprowadzona, to co 6 miesięcy wykonuje się kontrolę endoskopową z licznymi losowymi biopsjami. Ponadto u kobiet z mutacją CDH1 przeprowadza się profilaktyczne badania piersi na zasadach podobnych jak w dziedzicznym raku piersi i jajnika (mutacje BRCA1 i BRCA2).
Zespół Lyncha.
Zespół Lyncha (dziedziczny rak jelita grubego niezwiązany z polipowatością, HNPCC) dziedziczy się autosomalnie dominująco, jest spowodowany kilkoma różnymi mutacjami genów odpowiedzialnych za naprawę DNA. Rak żołądka jest trzecim najczęściej występującym nowotworem w tym zespole po raku jelita grubego i endometrium. Zespołowi Lyncha towarzyszy ryzyko 1–13% wystąpienia raka żołądka o typie jelitowym. U osób z mutacjami genów MLH1 i MSH2 zaleca się regularne badania przesiewowe.
Polipowatość młodzieńcza.
Polipowatość młodzieńcza (JPS) dziedziczy się autosomalnie dominująco, charakteryzuje się obecnością licznych polipów w przewodzie pokarmowym. Ryzyko wystąpienia nowotworu przewodu pokarmowego wynosi 9–50% i zależy od typu mutacji. Polipy występują w odbytnicy i okrężnicy w 80% przypadków, ale mogą pojawiać się w żołądku i jelicie cienkim. Ryzyko wystąpienia raka żołądka w ciągu życia wynosi około 20%. Zaleca się badania przesiewowe dla chorych ze stwierdzoną mutacją od 15. roku życia.
Zespół Peutza-Jeghersa.
Zespół Peutza-Jeghersa dziedziczy się autosomalnie dominująco, u chorych zwykle stwierdza się mutację genu supresorowego LKB1 (STK11). Ryzyko wystąpienia raka żołądka jest wysokie, w ciągu życia wynosi około 29%. Profilaktyczne badania endoskopowe rozpoczyna się już u nastolatków.
Rodzinna polipowatość gruczolakowata.
Rodzinna polipowatość gruczolakowata (FAP) jest zaburzeniem dziedziczonym autosomalnie dominującym wywołanym przez mutację genu supresorowego APC. U 50% chorych pojawiają się polipy zlokalizowane w żołądku, z czego około 10% z tych polipów może ostatecznie doprowadzić do raka żołądka. Nie ma pewnych dowodów wspierających konkretny program przesiewowy wykrywania raka żołądka, jednak ze względu na zwiększone ryzyko raka w celach przesiewowych dwunastnicy wykonuje się gastroskopię.
Palenie tytoniu.
Wykazano związek pomiędzy paleniem tytoniu a zapadalnością na raka żołądka, szczególnie raka dystalnej części narządu. Palacze tytoniu obarczeni są dwukrotnie wyższym ryzykiem zachorowania na raka żołądka, niż osoby niepalące.
Otyłość.
Otyłość jest czynnikiem ryzyka raka połączenia przełykowo-żołądkowego. Nasila ona refluks żołądkowo-przełykowy, który z kolei może przyczyniać się do powstania przełyku Barretta.
Ekspozycja zawodowa.
W niektórych grupach zawodowych zaobserwowano zwiększone ryzyko zachorowania na raka żołądka:
Zapobieganie.
W celu zmniejszenia ryzyka zachorowania zaleca się spożywanie świeżych warzyw i owoców. Należy unikać spożywania produktów słonych, wędzonych, smażonych i konserwowanych azotanami. Suplementacja witamin C, E i β-karotenu może mieć pomocnicze znaczenie w populacjach o niskim ich spożyciu i wysokim ryzyku raka żołądka.
Palenie tytoniu jest istotnym czynnikiem ryzyka zachorowania na wiele różnych typów nowotworów złośliwych, w tym raka żołądka. Niepalenie lub zaprzestanie znacząco redukuje ryzyka zachorowania na raka żołądka.
Zaleca się leczenie bezobjawowych chorych zakażonych "Helicobacter pylori" u bliskich krewnych chorych na raka żołądka. Eradykacja jest również zalecana w chorobie wrzodowej, zapaleniu żołądka wywołanym przez tę bakterię oraz chłoniaku MALT.
Badanie przesiewowe za pomocą badania endoskopowego są zarezerwowane wyłącznie dla osób, u których stwierdza się rodzinne występowanie raka żołądka. Ogólnopopulacyjne badania przesiewowe są przeprowadzane w Japonii i Korei Południowej, gdzie częstość raka żołądka jest znacznie większa niż w Europie.
Patogeneza raka żołądka.
W 1975 roku Correa opracował model powstawania raka żołądka oparty na kaskadzie zmian przedrakowych. W tej teorii w procesie karcynogenezy dochodzi kolejno do przewlekłego zapalenia, następnie do zapalenia zanikowego, później do metaplazji jelitowej i dalej do dysplazji i raka inwazyjnego. W patogenezie choroby role odgrywają czynniki środowiskowe i genetyczne. Wieloletnia ekspozycja na czynniki ryzyka prowadzi do inicjacji, promocji i progresji raka żołądka.
Jednym z ważniejszych czynników w karcynogenezie raka żołądka jest przewlekłe zanikowe zapalenie spowodowane zakażeniem bakterią "Helicobacter pylorii". Prawdopodobnie bakteria odgrywa rolę w powstawaniu 60% przypadków tego nowotworu u ludzi. Jednak ze względu na niejednorodność genetyczną różnych szczepów prawdopodobnie nie wszystkie z nich biorą udział w procesie nowotworzenia.
Na karcynogenezę wpływają niektóre substancje produkowane przez bakterię oraz odczyn zapalny, które jest odpowiedzią na obecność bakterii. Przewlekłe zakażenie i odpowiedź zapalna prowadzą do zaburzeń cyklu komórkowego ze zwiększeniem replikacji komórek nabłonkowych. Istotną rolę w tym procesie pełni cytotoksyna cagA, która jest bezpośrednio transportowana do komórki nabłonka, gdzie dzięki zdolności do fosforylacji reszt tyrozyny wpływa na różne ścieżki sygnałowe. Prowadzi to do rearanżacji aktyny i zmian cytoszkieletu komórki i zatarcia mikrokosmków. Aktywuje czynnik transkrypcyjny NF-κB i indukuję uwalnianie IL-8, co promuje zapalenie błony śluzowej żołądka. Wykazano, że wyższy stopień zapalenia żołądka jest związany z cytotoksyną cagA. Również toksyna wakuolizująca vacA powodująca uszkodzenie nabłonka jest związana z karcynogenezą. Bakteria posiada zdolność przekształcenia azotanów w azotyny, które mogą dalej ulegać przekształceniu w związki N-nitrozowe wykazujące działanie rakotwórcze.
Bakteria jednocześnie osłabia obronę antyoksydacyjną poprzez zmniejszenie stężenia kwasu askorbinowego (witaminy C) w soku żołądkowym. Jednocześnie proces zapalny jest związany z powstawaniem substancji utleniających, w tym reaktywnych form tlenu i azotu. W rezultacie nadmiaru związków utleniających i niedoboru antyoksydantów rozwija się stres oksydacyjny, który sprzyja uszkodzeniom materiału genetycznego.
W przewlekłym zakażeniu pomimo początkowego indukowania apoptozy dochodzi do zwiększenia replikacji komórek nabłonka. Połączenie nasilonej proliferacji i zwiększonego narażenia na mutacje DNA powoduje zwiększenie prawdopodobieństwa wystąpienia błędu podczas replikacji i pojawienia się krytycznej mutacji, a następnie do nagromadzenia się kolejnych mutacji, ukierunkowując proces uszkodzenia w kierunku raka.
Synergistyczne współdziałanie przewlekłego zakażenia "Helicobacter pylorii" z nieprawidłową dietą ubogą w antyoksydanty, z obecnymi azotanami i nitrozoaminami znacząco zwiększa ryzyko wystąpienia mutacji krytycznej.
Dieta jest kolejnym ważnym czynnikiem wpływającym na karcynogenezę. W żywności mogą być dostarczane substancje rakotwórcze lub substancje, które po przekształceniu w żołądku stają się rakotwórcze. Do takich substancji należą nitrozoaminy i wielopierścieniowe węglowodory aromatyczne. Rakotwórczość soli kuchennej może wynikać ze zmian lepkości śluzu chroniącego żołądek. W efekcie dochodzi do podrażnienia błony śluzowej żołądka, uszkodzenia błony śluzowej i rozwoju zapalenia zanikowego oraz nadmiernej proliferacji komórek nabłonkowych w związku z procesami naprawczymi. Konsekwencją zmian lepkości śluzu może być również zwiększona ekspozycja błony śluzowej na inne czynniki rakotwórcze. Sól może nasilać kolonizację i zjadliwość "Helicobacter pylori". Ryzyko raka zmniejszają świeże warzywa i owoce, które zawierają przeciwutleniacze wykazujące działanie ochronne na błonę śluzową żołądka. Ryzyko raka również zmniejsza czosnek, cebula, oliwa z oliwek oraz zielona herbata.
Histopatologia.
Gruczolakorak jest najczęstszym nowotworem złośliwym żołądka i stanowi 90–95% wszystkich nowotworów złośliwych żołądka u ludzi. Chłoniaki żołądka są drugim pod względem częstości występowania typem nowotworu złośliwego żołądka i stanowią 3–5% nowotworów złośliwych żołądka u ludzi. Najczęstszymi chłoniakami żołądka są chłoniak typu MALT i chłoniak rozlany z dużych komórek B (DLBCL), razem stanowią około 90% wszystkich chłoniaków żołądka u ludzi. Pozostałe nowotwory złośliwe stanowią rzadsze złośliwe nowotwory nabłonkowe, guzy stromalne (GIST) i rakowiaki.
Istnieje kilka różnych klasyfikacji raka żołądka pod względem histopatologicznym. Największe znaczenie ma klasyfikacja WHO i Lauréna. Klasyfikacja WHO wyróżnia wiele różnych typów nowotworów nabłonkowych, ale dominującymi typami są rak brodawkowaty, cewkowy, śluzowy i rak o słabej kohezji. Klasyfikacja Lauréna uwzględnia dwa główne typy: typ jelitowy i rozlany. Rak żołądka jest również klasyfikowany pod względem głębokości nacieku (rak wczesny i zaawansowany) i typu makroskopowego.
Rak żołądka w 50–60% przypadków jest zlokalizowany w odźwierniku, w 25% we wpuście, a reszta w trzonie i dnie żołądka. W 40% jest położony w pobliżu krzywizny mniejszej, a w 12% w pobliżu krzywizny większej.
Makroskopowo zaawansowany rak żołądka może przybierać formę polipowatą, grzybiastą, wrzodziejącą lub rozlanie naciekającą (tzw. "linitis plastica"). Postać wrzodziejąca częściej pojawia się w okolicy przedodźwiernikowej i krzywiźnie mniejszej, klasycznie w odróżnieniu od wrzodów trawiennych wykazuje bardziej nieregularne brzegi z wzniesionymi, walcowatymi krawędziami, często zawiera obszary krwotoczne i martwicy. Forma polipowata częściej pojawia się w trzonie żołądka w obrębie krawędzi większej. Forma rozlanie naciekająca jest niewyraźnie ograniczonym guzem o owrzodziałej powierzchni zwężającym światło żołądka. Na przekroju zaawansowany rak jest szarobiałą lub żółtobiałą masą o spoistej do twardej konsystencji i zawiera obszary krwotoków i martwicy. Mikroskopowo składa się z cewkowych, groniastych lub brodawkowatych struktur lub słabo spoistych pojedynczych komórek, które naciekają głębsze warstwy ściany żołądka. Komórki nowotworowe mogą posiadać cechy komórek typu jelitowego, również wykazując różnicowanie w kierunku komórek okładzinowych, argyrofilnych komórek endokrynnych oraz komórek Panetha. Komórki zwykle produkują śluz, często stwierdza się podwyższone stężenie CEA i Ca 19-9.
Klasyfikacja WHO.
Klasyfikacja WHO obejmuje nie tylko gruczolakoraka żołądka, ale również rzadsze nowotwory. Mimo dużej różnorodności klinicznie dominują cztery główne typy raka żołądka: rak brodawkowaty, cewkowy, śluzowy i rak o słabej kohezji. Pozostałe nowotwory są znacznie rzadsze i mają mniejsze znaczenie kliniczne.
Nabłonkowe nowotwory złośliwe żołądka w klasyfikacji WHO z 2010 roku są dzielone następująco:
Składa się z wybitnie poszerzonych lub szczelinowatych i rozgałęzionych kanalików o różnej średnicy, mogą być obecne struktury groniaste. Komórki nowotworowe przyjmują kształt walcowaty, sześcienny lub spłaszczony. Złośliwość waha się od niskiej do wysokiej.
Są to dobrze zróżnicowane raki zbudowane z wydłużonych palcowatych wyrostków pokrytych cylindrycznymi lub prostopadłościennymi komórkami z włóknistonaczyniowym rdzeniem. Część komórek wykazuje zróżnicowanie cewkowe. Guzy różnią się stopniem atypii.
Są to nowotwory zawierające znaczną ilość pozakomórkowej mucyny przekraczającą 50% objętości guza. Występują dwa główne wzory wzrostu guza, może być zbudowany z rurowych gruczołów wyłożonych wydzielającym mucynę nabłonkiem lub o wzorze kolumn albo skupisk komórek otoczonych śluzem. Komórki sygnetowate nie dominują w obrazie. Klasyfikacja stopnia złośliwości jest trudna w guzach ubogokomórkowych.
Jest to nowotwór składający się przynajmniej z 50% komórek śluzowych posiadających wewnątrzplazmatyczne wakuole zawierające śluz. Komórki występują pojedynczo lub są skupione w małych grupach. Rak o małej kohezji wykazuje tendencję do infiltracji ściany żołądka. W raku śluzowokomórkowym naciekowi towarzyszy znaczne włóknienie (desmoplazja) i może dawać makroskopowy obraz "linitis plastica".
Jest to rzadka odmiana raka żołądka. Stanowi połączenie w różnych proporcjach utkania raka gruczołowego i płaskonabłonkowego. Zwykle występuje w okolicy odźwiernika. Nowotwór jest efektem dwukierunkowego różnicowania się i pierwotnie wywodzi się z utkania gruczołowego.
Czysty rak płaskonabłonkowy występuje bardzo rzadko. Dokładne badanie histopatologiczne zwykle wykazuje niewielkie ogniska raka gruczołowego.
Jest to nowotwór zawierający w swoim utkaniu poniżej 5% struktur gruczołowych, pozostałe komórki nie wykazują żadnych cech zróżnicowania poza fenotypem nabłonkowym.
Jest niezróżnicowanym nowotworem z obfitym naciekiem limfocytarnym. Guz składa się z gniazd zawierających duże eozynofilne komórki z nieobecnym lub nieznacznym różnicowaniem cewkowym. Komórki są otoczone gęstym naciekiem dojrzałych limfocytów i komórek plazmatycznych. W większości przypadków udaje się wykazać antygeny wskazujące na zakażenie wirusem Epsteina-Barr.
Klasyfikacja Lauréna.
W 1965 Laurén na podstawie różnic w strukturze komórkowej, sposobie wzrastania i różnicy w wydzielaniu śluzu podzielił raka żołądka na trzy typy:
Znaczenie prognostyczne klasyfikacji jest kontrowersyjne. Część badań wskazuje na korelację z wynikami leczenia, a część z nich nie potwierdza wartości prognostycznej tej klasyfikacji.
Klasyfikacja Goseki.
W 1992 roku Goseki opisał klasyfikację histopatologiczną opierającą się na ocenie występowania struktur gruczołowych oraz obecności śluzu w cytoplazmie komórek nowotworowych:
Klasyfikacja Ming.
Klasyfikacja Minga jest oparta na wzorze wzrostu zmiany i wyróżnia:
Wczesny i zaawansowany rak żołądka.
Wczesny rak żołądka jest zdefiniowany jako nowotwór, którego inwazja jest ograniczona do błony śluzowej lub warstwy podśluzowej z lub bez obecności przerzutów węzłowych bez względu na wielkość guza. Zwykle wczesny rak żołądka osiąga wielkość 2–5 cm, często jest zlokalizowany na krzywiźnie mniejszej koło wcięcia kątowego. Histologicznie najczęściej jest to gruczolak dobrze zróżnicowany, głównie gruczolakorak brodawkowaty i cewkowy. Rozróżnienie wczesnego raka i neoplazji (dysplazji) wysokiego stopnia może być trudne, jeśli dostępna do badania histopatologicznego jest wyłącznie błona śluzowa ze zmienionego miejsca.
Zaawansowany rak żołądka jest to nowotwór przekraczający błonę podśluzową i naciekający błonę mięśniową właściwą. Wiąże się ze znacznie gorszym rokowaniem od raka wczesnego. Wykazuje większe zróżnicowanie wzorów histopatologicznych, makroskopowo może przyjmować formę polipu, grzybiastą, wrzodziejącą lub rozlaną.
Rak połączenia przełykowo-żołądkowego.
Nowotwory okolicy połączenia przełykowo-żołądkowego mogą być trudne do określenia pod względem punktu wyjścia. Wynika to z podobnej etiologii, obrazu histopatologicznego oraz trudnościami ze zdefiniowaniem granicy pomiędzy przełykiem a żołądkiem.
W klasyfikacji Siewerta wyróżnia się trzy typu raka połączenia przełykowo-żołądkowego:
W związku z tym nowotwory okolicy wpustu są zaliczane do jednej grupy nowotworów połączenia przełykowo-żołądkowego niezależnie od lokalizacji głównej masy guza. Guz jest klasyfikowany jako rak przełyku, jeśli epicentrum głównej masy guza znajduje się w części piersiowej przełyku lub połączenia przełykowo-żołądkowego albo w początkowych 5 cm żołądka (wpust), gdy guz rozprzestrzenia się w stronę połączenia przełykowo-żołądkowego lub dystalnej części przełyku. Nie klasyfikuje się go tak, jeśli środek guza znajduje się powyżej 5 cm od połączenia przełykowo-żołądkowego lub poniżej 5 cm, jak też jeśli nie rozciąga się w stronę połączenia przełykowo-żołądkowego.
Neoplazja śródnabłonkowa.
Neoplazja śródnabłonkowa (dysplazja śródnabłonkowa) jest stanem przednowotworowym. Histologicznie jest definiowana jako obecność nabłonka nowotworowego bez inwazji blaszki właściwej i warstwy podśluzowej, obejmując szerokie spektrum zmian cytologicznych lub architektomicznych.
W klasyfikacji wiedeńskiej nabłonkowej neoplazji przewodu pokarmowego wyróżnia się:
Neoplazja niskiego stopnia cechuje się brakiem lub nieznacznie zmienioną architekturą błony śluzowej przy obecności łagodnej do umiarkowanej atypii, komórki są ściśle upakowane, a jądra są zgromadzone w dolnej części komórki. W obrazie występują cewkowe struktury z rozgałęzieniami, z „pączkowaniem”, wydłużone krypty z „ząbkowaniem” i zmiany torbielowate. Gruczoły są wyłożone wydłużonymi komórkami nabłonkowymi walcowatymi. Wydzielanie śluzu jest minimalne lub nie stwierdza się go.
Neoplazja wysokiego stopnia wykazuje obecność zarówno atypii, jak i wyraźnego zniekształcenia architektury błony śluzowej. Cewki są nieregularnego kształtu z częstymi rozgałęzieniami. Komórki częściej są kształtu sześciennego niż walcowatego, zawierają duże, nieregularne jądro i wyraźne jąderko. Obserwuje się zwiększenie stosunku jądrowo-cytoplazmatycznego. Stwierdza się zwiększoną aktywność proliferacyjną, częściej niż w dysplazji niskiego stopnia stwierdza się atypowe mitozy. Nie mogą występować cechy inwazji zrębu, które są typowe dla raka inwazyjnego.
Neoplazja małego stopnia ulega wycofaniu w 40–50%, nie ulega dalszym przemianom w 20–30%, a w 0–15% przechodzi w neoplazję dużego stopnia. Z kolei neoplazja dużego stopnia cofa się w 5%, nie ulega dalszym przemianom w 15%, w aż 80–85% przechodzi w gruczolakoraka. Progresja neoplazji dużego stopnia wymaga średnio 4–24 miesięcy. W neoplazji małego stopnia progresja występuje rzadziej, a jeśli już, to następuje średnio po 35–40 miesiącach. Makroskopowo zmiany mogą być płaskie lub wrastać do światła jako gruczolaki, które dzieli się zgodnie ze stopniem neoplazji.
Gruczolaki są to ograniczone łagodne zmiany złożone ze struktur cewkowych, cewkowo-kosmkowych lub kosmkowych wykazujące cechy neoplazji śródnabłonkowej (dysplazji śródnabłonkowej). W krajach zachodnich pojęcie gruczolaka obejmuje wyłącznie zmiany uniesione, ale w Japonii termin gruczolak obejmuje zmiany uniesione, płaski i obniżone. Ryzyko transformacji nowotworowej jest zależne od wielkości gruczolaka i stopnia neoplazji. Wyższe ryzyko występuje w zmianach płaskich („siedzących”), o budowie kosmkowej i dysplazji wysokiego stopnia. Małe (poniżej 1 cm), uszypułowane gruczolaki zwykle są budowy cewkowej z niskim stopniem neoplazji. Większe zwykle są związane z budową kosmkową i wysokim stopniem neoplazji. Ryzyko transformacji nowotworowej w gruczolakach powyżej 2 cm wynosi około 40–50%.
Przebieg naturalny choroby.
Rozwój wczesnego raka żołądka jest powolny, po przekroczeniu przez guz około 4 cm średnicy przenika on do warstwy mięśniowej i wówczas jego wzrost gwałtownie przyspiesza. Prawdopodobnie mija około 7 lat, nim nowotwór przeniknie z błony śluzowej do warstwy podśluzowej, i kolejne 3 lata do progresji do zaawansowanego raka. Pięcioletnie ryzyko progresji wczesnego raka żołądka do zaawansowanego wynosi około 60–65%.
Zaawansowany rak żołądka szerzy się przez ciągłość, bezpośrednio naciekając sąsiednie struktury, a w następstwie inwazji naczyń żylnych i chłonnych szerzy się drogą naczyń krwionośnych i chłonnych, dając przerzuty węzłowe lub odległe. Szczególną formą rozprzestrzeniania się nowotworu jest tworzenie wszczepów w obrębie jamy otrzewnej. Początkowo wzrost guza następuje przez przenikanie poprzecznie poprzez ścianę żołądka i zajęcie coraz większego obszaru żołądka poprzez szerzenie się horyzontalne. Rak nacieka coraz głębsze warstw ściany narządu, obejmując początkowo błonę śluzową, a następnie kolejno warstwę podśluzową, mięśniówkę i surowicówkę. Skupiska komórek nowotworowych mogą znajdować się w pewnej odległości od ogniska pierwotnego, co utrudnia radykalną resekcję. W postaci "linitis plastica" nowotwór może naciekać śródściennie cały żołądek. Po przekroczeniu ściany żołądka nowotwór może szerzyć się przez ciągłość na sąsiednie narządy i naciekać dwunastnicę, przełyk, wątrobę, poprzecznicę, trzustkę, śledzionę, sieć większą, przeponę i nadnercze.
Przerzuty raka żołądka szerzą się przede wszystkim siecią naczyń chłonnych poprzez naczynia podśluzowe i podsurowicze. W zaawansowanym guzie przerzuty występują w ponad 50% przypadków choroby. Bardzo skomplikowana sieć naczyń chłonnych uniemożliwia przewidzenie miejsca spływu chłonki z guza i przewidzenie grupy węzłów mogących zawierać przerzuty. Przerzuty drogą krwionośną powstają raczej w późniejszych etapach choroby po inwazji przez guz naczyń żylnych i pojawiają się one głównie w wątrobie, płucach i kościach. W postaci zaawansowanej występują nierzadko obustronne przerzuty drogą krwionośną lub przezotrzewnowa do jajnika (guz Krukenberga) oraz przerzuty w okolicy okołorektalnej (próg Blumera).
Typ jelitowy cechuje większa skłonność do tworzenia przerzutów drogą krwionośną, z kolei typ rozlany do szerzenia drogą naczyń limfatycznych.
Rak połączenia przełykowo-żołądkowego wykazuje dużą skłonność do tworzenia przerzutów drogą chłonną, zajmując węzły dolnego śródpiersia. W raku wpustu przerzuty wykazują tendencję do rozprzestrzeniania się w dół i pojawiania się w węzłach kąta żołądkowo-przełykowego (kąt Hisa), lewej tętnicy żołądkowej, pnia trzewnego i okołoaortalnych.
Rozpoznanie choroby.
Preferowaną metodą w wykrywaniu raka żołądka jest gastroskopia należąca do metod endoskopowych. Endoskopia umożliwia zobrazowanie nowotworu i postawienie wstępnego rozpoznania choroby nowotworowej oraz pobranie wycinków do badania histopatologicznego. Kluczowe, szczególnie we wczesnych zmianach, jest pobieranie wycinków ze wszystkich podejrzanych zmian, ponieważ wczesny rak może być trudny do odróżnienia od wrzodu trawiennego. W rozpoznaniu wczesnego raka przydatne mogą być barwienie błony śluzowej żołądka i endoskopia powiększająca. Radiologiczne badania obrazowe pełnią większą rolę w ocenie zaawansowania choroby.
Pobrane wycinki podczas badania endoskopowego są badane histopatologicznie pod mikroskopem świetlnym, dodatkowo wykorzystywane są techniki badania histochemicznego, immunohistochemicznego i wykonuje się badania molekularne. Umożliwiają one ostateczne rozpoznanie raka żołądka i określenie czynników rokowniczych. Czasem ostateczne rozpoznanie typu histopatologicznego może być postawione dopiero po zbadaniu całego preparatu pooperacyjnego.
W ocenie zaawansowania rutynowo stosowana jest ultrasonografia endoskopowa (EUS) w ocenie głębokości nacieku oraz tomografia komputerowa w ocenie stopnia zajęcia węzłów chłonnych i obecności przerzutów. Pozytonowa tomografia emisyjna (PET) wykazuje mniejszą czułość w wykryciu przerzutów węzłowych niż tomografia komputerowa, jednak charakteryzuje ją większa swoistość. U niektórych chorych przed radykalnym zabiegiem chirurgicznym wykonuje się diagnostyczną laparoskopię w celu wykrycia ukrytych przerzutów niewykrywalnych w badaniach obrazowych.
Gastroskopia.
Endoskopia żołądka jest metodą pozwalającą na czułe i swoiste stwierdzenie obecności raka żołądka, jego lokalizacji oraz umożliwia wykonanie biopsji, dostarczając materiału do badania histopatologicznego. Zaleca się pobranie 6–8 bioptatów z podejrzanej zmiany za pomocą kleszczyków, co jest szczególnie ważne w przypadku zmian z owrzodzeniem. Czułość badania w wykrywaniu wczesnego raka żołądka sięga 80%.
Wczesne zmiany są płaskie i przypominają nadżerki lub pogrubiałe fałdy. Ocenia się kolor i morfologię zmiany. W celu różnicowania stosuje się barwienie błony śluzowej za pomocą indygokarminu (chemoendoskopia) oraz endoskopię powiększającą. Po wybarwieniu zmiany ocenia się jej ograniczenie, nieprawidłowości koloru i powierzchni.
W zaawansowanym raku stwierdza się guz, często z rozpadem jego części lub duże owrzodzenie o nieregularnym kształcie albo równomierny naciek ściany narządu.
Makroskopowo zaawansowany rak żołądka w endoskopii jest klasyfikowany w cztery osobne typy makroskopowe (klasyfikacja Bormanna):
Ultrasonografia endoskopowa.
Ultrasonografia endoskopowa (EUS) pozwala wstępnie ocenić zaawansowanie miejscowe choroby. Umożliwia ocenienie głębokości nacieku guza (cecha T), stwierdzenie zajęcia węzłów chłonnych (cecha N), a czasami stwierdzenie obecności przerzutów odległych w okolicznych strukturach anatomicznych (cecha M).
Zajęte węzły chłonne są obserwowane jako dobrze odgraniczone hipoechogenne, jednorodne struktury o okrągłym kształcie. Czułość badania zwiększa biopsja cienkoigłowa i ocena cytologiczna.
Tomografia komputerowa.
Tomografia komputerowa (TK) jest ważną metodą pozwalającą nieinwazyjnie ocenić stopień zaawansowania choroby, w tym stopień zaawansowania miejscowego, zajęcia węzłów chłonnych i obecności przerzutów odległych.
Badanie jest wykonywane po doustnym podaniu około 500–750 ml wody lub leku powodującego powstanie gazu. Zabieg ten ma na celu dostateczne rozciągnięcie ściany żołądka, tak aby cała jego powierzchnia była dostępna do badania. Podane środki stanowią jednocześnie negatywny kontrast w badaniu. Unika się stosowania pozytywnych środków kontrastujących ze względu na ryzyko zasłonięcia małych guzów lub utworzenia „pseudoguzów” w wyniku nieodpowiedniego zmieszania się środka. Skany są oceniane po podaniu jodowego środka kontrastującego w fazie tętniczej po 30–35 s od rozpoczęcia dożylnego podania kontrastu i w fazie wrotnej po 60–70 s po podaniu.
W warunkach prawidłowych ściana żołądka w wielorzędowej tomografii komputerowej jest uwidaczniana jako struktura złożona z 2–3 warstw odpowiadających budowie histopatologicznej. Typowo rak powoduje zaburzenie radiologicznego obrazu warstw oraz jest związany z różnego stopnia zgrubieniem ściany i wzmocnieniem kontrastowym. Guz o zaawansowaniu T1 może uwidaczniać się jako wyraźne wzmocnienie z pogrubieniem ściany żołądka, jako wzmocnienie bez pogrubienia ściany lub jako wzmocnienie i pogrubienie bez wyraźnego zwężenia środkowej i zewnętrznej warstwy odpowiadających histologicznie warstwie podśluzowej i mięśniowej. Guz o zaawansowaniu T2 może wykazywać przezwarstwowe wzmocnienie z ogniskowym zgrubieniem lub wzmocnieniem z nagłym zwężeniem środkowej warstwy w trójwarstwowym obrazie radiologicznym żołądka lub ogniskowe zgrubienie lub wzmocnienie ze zwężeniem zewnętrznej warstwy w dwuwarstwowym obrazie z jednocześnie gładką zewnętrzną krawędzią pogrubionej ściany żołądka.
Tomografia komputerowa jest wykorzystywana w ocenie zaawansowania choroby. Wykazuje ona wysoką dokładność diagnostyczną w zobrazowaniu zasięgu guza pierwotnego (cecha T) wynoszącą około 77–89%. W ocenie zajęcia węzłów chłonnych (cecha N) wykazuje dokładność 69–92%, czułość 78–92% i swoistość 62–86%. Dokładność diagnostyczna w ocenie obecności przerzutów odległych wynosi około 70%.
Rezonans magnetyczny.
Rezonans magnetyczny (MRI) jest pomocniczą metodą stosowaną w diagnostyce i ocenie zaawansowania. Metody ograniczające wpływ ruchu na badanie pozwalają na wykorzystanie go w badaniu żołądka. Konieczne jest rozdęcie żołądka za pomocą wody lub tabletek uwalniających gaz. Obecnie zastosowanie metody jest ograniczone do sytuacji, gdy chorzy nie mogą przyjąć jodowych środków kontrastujących lub gdy wyniki TK lub EUS są niejednoznaczne.
Pozytonowa tomografia emisyjna.
Pozytonowa tomografia emisyjna (PET) z glukozą znakowaną fluorem (18F-FDG) szczególnie w połączeniu z tomografią komputerową jest przydatną metodą w ocenie zaawansowania guza, jednak nie znajduje zastosowania w rutynowej diagnostyce choroby przed operacją.
Największe zastosowanie PET znajduje w ocenie zajęcia węzłów chłonnych oraz oceny przerzutów odległych. Wykrywa ona przerzuty węzłowe z czułością 21–40% i swoistością 89–100%, a przerzuty odległe z czułością 35–74% i swoistością 74–99%. Ze względu na ograniczoną zdolność do określenia przestrzennego nacieku w ocenie zaawansowania guza PET nie jest metodą przydatną klinicznie w określeniu zaawansowania miejscowego guza (cecha T).
PET ma ograniczoną zdolność do wykrywania przerzutów do otrzewnej, ale wykazuje dużą czułość w wykryciu ukrytych przerzutów odległych. Nie wiadomo, czy wychwyt FDG ma znaczenie prognostyczne. PET może być pomocny w ocenie odpowiedzi na leczenie, która jest wcześniej stwierdzana niż w tomografii komputerowej.
Metoda wykazuje różną czułość w zależności od typu histopatologicznego guza, która jest znacznie niższa w typie rozlanym Lauréna, śluzowym raku gruczołowym, raku o słabej kohezji, a większa w typie jelitowym Lauréna i cewkowym raku gruczołowym. Czułość jest zależna od wielkości zmian. Wynosi ona tylko 17% w zmianach poniżej 30 mm. Istotna jest głębokość inwazji, czułość PET jest znacznie większa w zaawansowanym raku żołądka niż wczesnym raku i w jednym badaniu wynosiła odpowiednio 93–98% i 26–63%.
Ze względu na stosunkowo niską czułość PET ma ograniczoną rolę w pierwotnej diagnostyce nowotworu.
Laparoskopia.
Laparoskopia pozwala na bezpośrednie uwidocznienie otrzewnej trzewnej i ściennej oraz umożliwia wykrycie niewielkich przerzutów niewykrywalnych w badaniach obrazowych. Badanie cytologiczne płynu poprawia skuteczność wykrywania przerzutów do otrzewnej. Metoda pozwala zdyskwalifikować chorych z nieoperacyjną chorobą od niepotrzebnej laparotomii.
Przed leczeniem radykalnym przydatna jest laparoskopia diagnostyczna z badaniem cytologicznym płynu z jamy otrzewnej i w zaleceniach NCCN w celu oceny stopnia zaawansowania przed leczeniem radykalnym zaleca się wykonanie diagnostycznej laparoskopii z badaniem cytologicznym płynu otrzewnowego guza w zaawansowaniu co najmniej T1b. Laparoskopia nie jest konieczna przed wykonaniem operacji paliatywnych.
Radiologiczne badanie dwukontrastowe.
Badanie polega na podaniu zawiesiny siarczanu baru jako pozytywnego środka cieniującego oraz środka uwalniającego dwutlenek węgla jako negatywnego środka kontrastującego i wykonanie serii zdjęć rentgenowskich w różnych układach. Wadą metody jest niemożność oceny głębokości naciekania, zajęcia węzłów chłonnych oraz obecności przerzutów odległych, a także pobrania wycinków do badania histopatologicznego. Choć endoskopia jest metodą z wyboru, to dwukontrastowe badanie radiologiczne może być przydatne w trudnych diagnostycznie przypadkach.
Radiologicznie rozróżnia się trzy typy raka żołądka:
Badanie histopatologiczne.
Badanie histopatologiczne polega na mikroskopowej ocenie preparatu wybarwionego hematoksyliną i eozyną (H+E) uzyskanego za pomocą endoskopowej biopsji, śródoperacyjnego badania mrożonych skrawków lub preparatu pooperacyjnego. Pomocniczo stosuje się badanie histochemiczne, immunohistochemiczne i badania molekularne.
Endoskopowa biopsja jest podstawowym badaniem dostarczającym materiału do badania histopatologicznego. Zaleca się pobranie 6–8 bioptatów z podejrzanej zmiany za pomocą kleszczyków. Biopsja ze względu na małą objętość i heterogenność raka żołądka może nie być reprezentatywna dla całego guza, dlatego ostateczne rozpoznanie jest stawiane po ocenie histopatologicznej całego guza.
Wartość badania jest kontrowersyjna. Bywa stosowane w śródoperacyjnej ocenie marginesów chirurgicznych, jednak ze względu na technikę utrwalania skrawka nie jest metodą dokładną.
W badaniu preparatu pooperacyjnego stawia się ostateczne rozpoznanie histopatologiczne, określa się głębokość nacieku nowotworowego i stopień zaawansowania klinicznego, oceniając wielkość guza, zajęcie węzłów chłonnych oraz obecność przerzutów odległych. Bardzo ważne prognostycznie jest określenie ewentualnego nacieku marginesów chirurgicznych i ocena go w klasyfikacji R (R0, R1, R2).
HER2.
Gen receptora typu 2 dla ludzkiego czynnika wzrostu naskórka (HER2, HER2/neu) pełni ważną rolę w patogenezie raka żołądka. Jego amplifikacja i nadekspresja jest stwierdzana odpowiednio w 12–27% i 9–23% przypadkach raka żołądka. W typie jelitowym częściej stwierdza się rak HER2-dodatni. W diagnostyce oceny genu HER2 stosuje się immunohistomicznię, a w razie niejednoznacznego wyniku fluorescencyjną hybrydyzację in situ.
W przeciwieństwie do raka piersi znaczenie prognostyczne genu nie jest jasne. Prawdopodobnie wiąże się ze złym rokowaniem. Wykonanie badania HER2 jest zalecane u chorych z chorobą przerzutową w momencie rozpoznania.
Markery nowotworowe.
Markery nowotworowe pełnią pomocniczą rolę w diagnostyce raka żołądka ze względu na niską czułość i swoistość. Mogą być wykorzystywane w monitoringu nawrotu guza i w prognozowaniu, ponieważ ich wyższe stężenie jest obserwowane w zaawansowanej chorobie. Kontrowersyjne jest ich użycie w ocenie zaawansowania klinicznego choroby, szczególnie w ocenie przedoperacyjnej. Największe znaczenie kliniczne wykazują CEA i CA 19-9.
Stężenie CEA jest podwyższone w około 25%. Czułość markera jest niska, jednak gdy jego stężenie jest podwyższone, to koreluje ono z zaawansowaniem choroby.
Marker znajduje zastosowanie głównie w monitorowaniu skuteczności leczenia, brak spadku lub wzrost jego stężenia wskazuje na nieskuteczność terapii. Podwyższone stężenie CEA koreluje ze znacznie gorszym przeżyciem chorych na raka żołądka i wiąże się z niemal dwukrotnie większym ryzykiem zgonu. Wiąże się również z większym ryzykiem nawrotu choroby. CEA stanowi niezależny czynnik prognostyczny w raku żołądka.
CA 19-9, podobnie jak CEA, pełni tylko pomocniczą rolę w diagnostyce, używany jest głównie w monitorowaniu skuteczności leczenia. Jego podwyższone stężenie jest wiązane z wyższym ryzykiem zajęcia węzłów chłonnych oraz otrzewnej oraz gorszym rokowaniem.
CA 72-4 jest związany z wyższym ryzykiem zgonu z powodu raka żołądka, zajęciem węzłów chłonnych oraz otrzewnej. Marker jest niezależnym czynnikiem prognostycznym.
Ocena zaawansowania i rokowania.
Ocena zaawansowania.
Samo rozpoznanie raka żołądka nie jest wystarczające do wyboru najlepszej strategii leczenia, dlatego konieczna jest ocena zaawansowania choroby (ang. "staging"). Zaawansowanie choroby najczęściej jest określane według klasyfikacji TNM, na którą składa się ze stopnia zaawansowania guza pierwotnego, stopnia zajęcia lokalnych węzłów chłonnych oraz obecności przerzutów odległych. Drugą stosowanym systemem oceny zaawansowania jest klasyfikacja japońska.
W celu oceny zaawansowania choroby wykorzystuje się tomografię komputerową, ultrasonografię endoskopową (EUS), rezonans magnetyczny, pozytonową tomografię emisyjną w połączeniu z tomografią komputerową (PET-TK) oraz laparoskopię diagnostyczną. Zaleca się wykonanie podstawowych badań laboratoryjnych, wykonanie gastroskopii z biopsją i tomografii komputerowej brzucha, miednicy i klatki piersiowej.
Ultrasonografia endoskopowa cechuje się największą dokładnością w ocenie zaawansowania miejscowego. Dokładność diagnostyczną oceny zaawansowania miejscowego raka żołądka (cecha T klasyfikacji TNM) szacuje się na 65–92%, a zajęcia lokalnych węzłów chłonnych (cecha N klasyfikacji TNM) na 50–95%. Ocena dalszych węzłów chłonnych jest trudna ze względu na ograniczoną możliwość głębokości wizualizacji przetwornika. Tomografia komputerowa charakteryzuje się 43–82% dokładnością diagnostyczną w ocenie zaawansowania miejscowego raka żołądka (cecha T klasyfikacji TNM). PET-TK wykazuje niższą czułość, ale wyższą swoistość w wykrywaniu przerzutów do lokalnych węzłów chłonnych. PET-TK nie znajduje zastosowania w ocenie zaawansowania guza pierwotnego. PET-TK wykazuje wyższą dokładność diagnostyczną niż TK i PET.
W celu oceny obecności przerzutów odległych wykorzystuje się tomografię komputerową oraz PET/PET-TK, jeśli jest dostępna. U chorych z wodobrzuszem zaleca się wykonanie punkcji otrzewnej i badania cytologicznego płynu otrzewnowego. Przed leczeniem radykalnym przydatna jest laparoskopia diagnostyczna z badaniem cytologicznym płynu z jamy otrzewnej.
Ocena rokowania.
Rokowanie w raku żołądka jest uzależnione od wielkości guza, zajęcia regionalnych węzłów chłonnych, lokalizacji guza i stopnia zaawansowania klinicznego określonego w klasyfikacji TNM.
Wielkość guza pierwotnego jest istotnym niezależnym czynnikiem rokowniczym, koreluje ona z ryzykiem występowania przerzutów węzłowych i pięcioletnim przeżyciem. Zajęcie węzłów chłonnych jest jednym z najważniejszych czynników rokowniczych. Na rokowanie wpływa liczba zajętych węzłów i ich poziom anatomiczny, szczególnie u chorych poddanych radykalnej gastrektomii. Rokowanie jest gorsze w położeniu guza w okolicy wpustu. Guzy tej okolicy częściej osiągają większe rozmiary, wykazują obecność przerzutów do regionalnych węzłów chłonnych oraz gorsze przeżycie całkowite. Nie obserwuje się różnic w rokowaniu pomiędzy lokalizacjami w trzonie i odźwierniku.
Rokowanie zależy od typu histopatologicznego nowotworu. Gruczolakorak z komórek sygnetowych oraz gruczolakorak brodawkowy wykazują gorsze rokowanie. Klasyfikacja WHO może być niezależnym czynnikiem rokowniczym. Znaczenie prognostyczne klasyfikacji Lauréna jest kontrowersyjne. Typ rozlany klasyfikacji Lauréna rokuje gorzej niż typ jelitowy. Stopień złośliwości histologicznej ("grading") koreluje z agresywnością guza i przebiegiem choroby, jednak w kilku badaniach nie potwierdzono korelacji stopnia złośliwości z rokowaniem. Inwazja naczyń jest niezależnym złym czynnikiem prognostycznym. Obecność zatorów nowotworowych wpływa na ryzyko nawrotu nowotworu i śmierci po radykalnej resekcji. Inwazja naczyń jest związana z większym zaawansowaniem miejscowym i większą agresywnością biologiczną nowotworu.
Leczenie.
Jedyną metodą pozwalającą na wyleczenie jest chirurgiczna resekcja żołądka z odpowiednim marginesem zdrowych tkanek wolnych od nacieku nowotworowego oraz odpowiednio szerokie usunięcie okolicznych węzłów chłonnych. U części chorych przy bardzo wczesnym guzie wystarczającym postępowaniem jest leczenie endoskopowe. Jednak dla większości leczonych sam zabieg operacyjny jest niewystarczający i dla wszystkich chorych z operacyjnym guzem T2 i wyższym oraz w każdym przypadku zajęcia okolicznych węzłów chłonnych zaleca się okołooperacyjną chemioterapię. Alternatywnym postępowaniem jest chemioradioterapia.
U chorych po radykalnym onkologicznie zabiegu, którzy nie otrzymali leczenia przedoperacyjnego (chemioterapia okołooperacyjna), dalsze leczenie jest uzależnione od zaawansowania miejscowego guza. Guz Tis/T1N0 nie wymaga dalszego leczenia, jeśli został usunięty radykalnie onkologicznie (resekcja R0). W guzach T3-T4N0 oraz T1–T2N+ (z zajęciem węzłów chłonnych) zaleca się chemioradioterapię u wszystkich chorych. W guzach T2N0 chemioradioterapia jest zalecana wyłącznie u chorych z wysokim ryzykiem nawrotu, obejmując przypadki niskiego zróżnicowania/wysokiej złośliwości guza, inwazji struktur naczyniowych, nowotworu poniżej 50. roku życia oraz braku resekcji węzłów chłonnych w stopniu D2.
W przypadku guzów nieoperacyjnych zaleca się chemioradioterapię opartą na fluoropirymidynach (5-fluorouracyl, kapecytabina) lub taksanach. W przypadku nieradykalnych resekcji z naciekiem mikroskopowym lub makroskopowym w marginesach chirurgicznych (resekcja R1 i R2) zaleca się chemioradioterapię.
Choroba zaawansowana miejscowo, jej nawrót lub stadium rozsiane wymaga paliatywnej chemioterapii, która wydłuża przeżycie całkowite oraz poprawia jakość życia. Zaleca się chemioterapię dwulekową, która jest preferowana w chorobie lokalnie zaawansowanej lub z przerzutami. Schematy trójlekowe są lepsze dla chorych w dobrym stanie sprawności z dobrą tolerancją toksyczności leczenia. U chorych w złym stanie może być zastosowana chemioterapia za pomocą jednego leku lub tylko leczenie wspomagające z lub bez chemioterapii.
Leczenie chirurgiczne choroby ograniczonej do narządu.
Operacja radykalna – gastrektomia z usunięciem węzłów chłonnych – jest jedyną metodą pozwalającą na całkowite wyleczenie choroby.
W stadium T1b–T3 przeprowadza się resekcję o zasięgu stosownym do wielkości guza. Niewielkie zmiany kwalifikowane jako guzy Tis i T1 mogą być usunięte endoskopowo. Zmianę nowotworową usuwa się w zakresie zdrowych tkanek z zachowaniem marginesu zdrowych tkanek powyżej 4 cm. W raku dystalnej części preferowana jest subtotalna resekcja jego dystalnej części. Metoda ma podobne wyniki końcowe w porównaniu do całkowitej gastrektomii, jednak pociąga za sobą mniej powikłań. Nowotwór zlokalizowany w trzonie wymaga totalnej gastrektomii. W raku proksymalnej żołądka części zaleca się proksymalną lub totalną gastektomię. W guzach T4 przeprowadza się resekcje "en bloc" (w jednym bloku tkankowym) z zajętymi strukturami. U wybranych chorych usunięcie żołądka z zajętymi sąsiednimi strukturami jest konieczne, aby uzyskać marginesy wolne od nacieku nowotworowego (resekcja R0), co może wydłużyć przeżycie w ten sposób leczonych chorych. Guzy Tis lub T1a mogą być leczone endoskopowo. Po resekcji żołądka ciągłość przewodu pokarmowego odtwarza się za pomocą zespolenia przełykowo-jelitowego na pętli Roux-en-Y. Wytworzenie zbiornika jelitowego poprawia jakość życia chorych.
Tylko u około 50% chorych udaje się przeprowadzić resekcję w obrębie zdrowych tkanek (resekcja R0). Za nieoperacyjne guzy uważa się zmiany naciekające otrzewną, zajęcie węzłów chłonnych grupy N3–N4, naciek dużych naczyń (bez tętnicy śledzionowej) lub obecność przerzutów odległych. Nie przeprowadza się powtórnych zabiegów operacyjnych z intencją wyleczenia w przypadku nawrotu oraz w przypadku mikroskopowo lub makroskopowego nacieku marginesów chirurgicznych wyciętego żołądka. Nie zaleca się profilaktycznej splenektomii i pankreatektomii (usunięcia trzustki). Rutynowa splenektomia nie przynosi korzyści w przeżyciu całkowitym, a może wiązać się z nieznacznym zwiększeniem śmiertelności zabiegu.
Limfadenektomia.
Usunięcie okolicznych węzłów chłonnych (limfadenektomia) jest rutynowym postępowaniem w leczeniu raka żołądka. W zależności od rozległości operacji wyróżnia się trzy stopnie resekcji węzłów: D0, D1 i D2. Resekcja D0 obejmuje niepełną resekcję węzłów grupy N1. Resekcja D1 obejmuje węzły proksymalnej lub dystalnej części żółądka, obejmując węzły krzywizny mniejszej i większej. Resekcja D2 jest trudniejsza technicznie do wykonania, dodatkowo obejmuje również węzły lewej tętnicy żołądkowej, tętnicy wątrobowej wspólnej, pnia trzewnego, wnęki śledziony i tętnicy śledzionowej.
Zakres koniecznej resekcji węzłów chłonnych jest kontrowersyjny. Wyniki kilku metaanaliz wskazują na tendencję do poprawy przeżycia całkowitego (OS) u chorych, którzy przeszli resekcję D2. Wytyczne NCCN zalecają gastrektomię z resekcją D1 lub D2 z pobraniem co najmniej 15 węzłów chłonnych.
Leczenie endoskopowe wczesnego raka.
Endoskopowa resekcja błony śluzowej (EMR) i endoskopowa dysekcja podśluzówkowa (ESD) są alternatywnymi sposobami postępowania w stosunku do klasycznych metod chirurgicznych w leczeniu wczesnego raka żołądka. Ze względu na późne rozpoznanie nowotworu w krajach zachodnich metoda ma ograniczone znaczenie praktyczne.
Bardzo ważna jest właściwa kwalifikacja chorych do leczenia endoskopowego, które nie pozwala na usunięcie węzłów chłonnych. Endoskopowo mogą być usuwane zmiany, w których ryzyko zajęcia węzłów chłonnych jest niewielkie. Prawdopodobieństwo zajęcia węzłów chłonnych rośnie wraz z wielkością guza, inwazją podśluzówkową, stopniem złośliwości histologicznej i inwazją naczyniową.
Leczenie endoskopowe jest wskazane w dobrze lub umiarkowanie zróżnicowanym gruczolakoraku, ograniczonym do błony śluzowej (guz Tis, T1a), o wielkości poniżej 2 cm, bez owrzodzenia lub blizny po owrzodzeniu oraz kiedy guz nie wykazuje cech zajęcia naczyń żylnych lub limfatycznych. Endoskopowa resekcja lecznicza musi być przeprowadzona w jednym bloku tkankowym ("en block"). Wycięcie "en bloc" wczesnego raka żołądka metodą ESD wykazuje większą skuteczność nad EMR, jednak jest trudniejsze technicznie do wykonania i niesie ze sobą większe ryzyko perforacji.
W dużym japońskim badaniu na 3800 chorych tylko w 5% przypadków raka ograniczonego do błony śluzowej stwierdzono obecność przerzutów, jednocześnie nie stwierdzono ich w żadnym raku poniżej 20 mm bez owrzodzenia i inwazji struktur naczyniowych. W badaniu klinicznym oceniającym skuteczność leczenia endoskopowego guzów poniżej 2 cm 84% chorych osiągnęło pięcioletnie przeżycie całkowite oraz 64% osiągnęło przeżycie dziesięcioletnie.
W Japonii stosowane są tzw. rozszerzone kryteria leczenia endoskopowego. Wynikają one z odmiennej klasyfikacji grupy ryzyka obecności przerzutów. Podział ten wyróżnia cztery grupy. Rozszerzone kryteria leczenia pozwalają rozważyć leczenie endoskopowe w zmianach z owrzodzeniem poniżej 30 mm przy spełnieniu dodatkowych kryteriów.
Endoskopia jest stosowana w leczeniu paliatywnym. Metoda pozwala krótkotrwale opanować potencjalnie zagrażające życiu krwawienie z przewodu pokarmowego. Możliwe jest założenie przezskórnej gastrostomii endoskopowej, umożliwiającej odżywianie dojelitowe chorych z nieresekcyjnym guzem, znacznie mniej obciążając chorych niż klasyczną operacją. W nowotworach połączenia przełykowo-żołądkowego niedrożność można leczyć za pomocą metalowych stentów samorozprężalnych.
Leczenie okołooperacyjne.
Optymalny wybór leczenia okołooperacyjnego w raku żołądka nie jest ustalony. Stosuje się chemioterapię okołooperacyjną lub chemioradioterapię adiuwantową. Brakuje dowodów wskazujących na wybór jednej z tych metod leczenia. W Stanach Zjednoczonych standardową metodą jest chemioradioterapia adiuwantowa, a w Europie, ze względu późną toksyczność chemioradioterapii i zastrzeżenia metodologiczne badań dotyczących chemioradioterapii, raczej stosuje się chemioterapię okołooperacyjną niż chemioradioterapię adiuwantową.
Chemioterapia okołooperacyjna.
Chemioterapia okołooperacyjna jest w Europie przyjętym standardem leczenia raka żołądka ograniczonego do tego narządu. Leczenie składa się z chemioterapii neoadiuwantowej (przedoperacyjnej) oraz chemioterapii adiuwantowej (pooperacyjnej). Leczenie okołooperacyjne ma na celu zniszczenie mikroprzerzutów oraz zmniejszenie masy guza, umożliwiając radykalną operację z wolnymi marginesami wycięcia od nowotworu (resekcja R0). W leczeniu okołooperacyjnym stosuje się kilka programów leczniczych:
Badanie MAGIC wykazało, że schemat ECF (epirubicyna, cisplatyna, 5-fluorouracyl) zwiększa pięcioletnie przeżycie całkowite chorych poddanych chemioterapii okołooperacyjnej z 23% do 36%. Podobne rezultaty osiągnięto w badaniu FNCLCC, gdzie schemat CF (cisplatyna, 5-fluorouracyl) zwiększał pięcioletnie przeżycie całkowite z 24% do 38%. Kapecytabina (prolek 5-fluorouracylu) wykazuje skuteczność podobną do 5-fluorouracylu i nie wymaga wkłucia centralnego.
Chemioterapia adiuwantowa (pooperacyjna).
Pooperacyjna chemioterapia jest zalecana u chorych z guzem T2N0, T3-T4N+ poddanych radykalnej resekcji żołądka (R0) z limfadenektomią D2 nie poddanych wcześniejszemu leczeniu przedoperacyjnemu. Nie udokumentowano korzyści z leczenia adiuwantowego bez leczenie neoadiuwantowego u chorych poddanych radykalnej resekcji z wycięciem węzłów chłonnych D0 i D1, dlatego u tych chorych leczeniem z wyboru jest chemioradioterapia.
W badaniu ACTS GC chorzy poddani gasterektomii i limfadenektomii D2 otrzymali adiuwantową chemioterapię za pomocą S-1, który jest skojarzeniem trzech substancji: tegafuru – proleku 5-fluorouracylu, gimeracylu – inhibitora dehydrogenazy dihydropirymidyny – oraz oksonianu potasu – substancji redukującej toksyczność dla przewodu pokarmowego. Chorzy poddani adiuwantowej chemioterapii częściej osiągali trzyletnie przeżycie całkowite (80%) w porównaniu do samego postępowania chirurgicznego, gdzie 70% osiągnęło trzyletnie przeżycie całkowite. W badaniu CLASSIC chorych po radykalnym zabiegu z resekcją węzłów D2 byli leczeni chemioterapią adiuwantową za pomocą kapecytabiny i oksaliplatyny. 74% leczonych adiuwantowo osiągnęło trzyletnie przeżycie wolne od choroby i 59% bez tej terapii.
Chemioradioterapia adiuwantowa.
Chemioradioterapia jest to metoda, w której chemioterapię łączy się z napromieniowywaniem guza. W europejskich wytycznych ESMO u chorych w stadium przynajmniej IB bez wcześniejszej chemioterapii przedoperacyjnej w leczeniu okołooperacyjnym może być stosowana chemioradioterapia jako metoda równorzędna do chemioterapii okołooperacyjnej. Z kolei w amerykańskich wytycznych NCCN pooperacyjną chemioradioterapię zaleca się u chorych, którzy nie otrzymali przedoperacyjnej chemioterapii lub chemioradioterapii w guzach o zaawansowaniu T3 i T4 oraz w przypadku zajęcia lokalnych węzłów chłonnych. W guzach o zaawansowaniu T2 N0 można zastosować samodzielną chemioterapię adiuwantową, chemioradioterapię lub nie podejmować żadnego uzupełniającego leczenia (wyłączna kontrola kliniczna). W przypadku mikroskopowo (R1) lub makroskopowo (R2) dodatnich marginesów chirurgicznych również stosuje się chemioradioterapię niezależnie od zastosowanego leczenia neoadiuwantowego. Zaleca się dawki wynoszące od 45 do 50,4 Gy podzielone na frakcje wielkości 1,8 Gy dziennie. Większe dawki mogą być zastosowane w przypadku dodatnich marginesów chirurgicznych. Stosuje się symulacje 3D lub 4D do oceny optymalnej dystrybucji dawki. Planowanie dawki jest konieczne do redukcji niepotrzebnego i toksycznego napromieniowywania innych narządów.
Wyniki dwóch metaanaliz wskazują na korzyści dodania radioterapii pooperacyjnej do leczenia. W badaniu SWOG 9008/INT-0116 wykazano skuteczność pooperacyjnej chemioradioterapii za pomocą 5-fluorouracylu z leukoworyną u chorych, którzy nie otrzymali leczenia przedoperacyjnego. Chorzy, którzy otrzymali chemioradioterapię, wykazywali częstszy odsetek trzyletniego przeżycia całkowitego, które wynosił 50%, a u chorych leczonych wyłącznie chirurgicznie odsetek ten wynosił 41%.
Obecnie w chemioradioterapii stosuje się kapecytabinę albo 5-fluorouracyl z lub bez leukoworyny. Jednak skuteczność chemioradioterapii w guzach o zaawansowaniu T2 bez zajęcia węzłów chłonnych (N0) pozostaje niejasna. W badaniu ARTIST nie wykazano istotnego zmniejszenia ryzyka nawrotu u chorych po resekcji żołądka z limfadenektomią D2 i zastosowaniu chemioradioterapii. Z kolei w innym badaniu chemioradioterapia pooperacyjna była związana z niższym odsetkiem nawrotów w grupie po resekcji węzłów D1, jednak nie wykazano takich korzyści u chorych poddanych limfadenektomii D2.
Kilka badań wskazuje na skuteczność przedoperacyjnej sekwencyjnej chemioterapii indukcyjnej i następnie chemioradioterapii pooperacyjnej. Tego typu postępowanie może być odpowiednie dla wybranej grupy chorych, choć konieczne są dalsze wyniki badań.
Chemioradioterapia neoadiuwantowa.
Skuteczność przedoperacyjnej (neoadiuwantowej) chemioradioterapii jest niepewna. Małe badania wskazują na potencjalną przydatność metody. Metoda bywa wykorzystywana w leczeniu raka połączenia żołądkowo-przełykowego, poza badaniami klinicznymi nie stosuje się jej rutynowo w leczeniu raka żołądka.
Leczenie nieoperacyjnej choroby zaawansowanej miejscowo.
Nieoperacyjny rak żołądka bez przerzutów odległych jest leczony chemioterapią na podobnych zasadach, co choroba z przerzutami. Preferuje się programy dwulekowe, a u chorych w dobrym stanie sprawności programy trójlekowe.
U części chorych z granicznie nieresekcyjnym rakiem żołądka leczenie ogólnoustrojowe za pomocą chemioterapii lub opcjonalnie chemioradioterapii może umożliwić wykonanie radykalnej resekcji. U chorych w złym stanie sprawności, niekwalifikujących się do leczenia ogólnoustrojowego, stosuje się najlepszą terapię wspomagającą. W celu poprawy jakości życia wykonuje się zabiegi paliatywne.
Paliatywne leczenie chirurgiczne.
Operacje paliatywne są przeprowadzane celem wydłużenia przeżycia chorych bez radykalnej onkologicznie resekcji, a więc bez założenia całkowitego usunięcia nowotworu. Operacje paliatywne mogą obejmować nieradykalne onkologicznie wycięcie guza oraz operacje bez resekcji guza. Często badania przedoperacyjne nie pozwalają przewidzieć koniecznego zakresu i rodzaju przeprowadzonego zabiegu, którego zakres zostaje ustalany podczas operacji. Paliatywne leczenie chirurgiczne u niektórych chorych przedłuża przeżycie całkowite.
Operacji paliatywnych bez resekcji, jeśli jest to możliwe, unika się ze względu na wysoki wskaźnik śmiertelności i opóźnienie chemioterapii. Tylko część chorych może uzyskać korzyść z zabiegów paliatywnych, dlatego operacje paliatywne są zalecane u starannie wybranych chorych z uciążliwymi objawami. Wybór postępowania jest uwarunkowany oceną wpływu na jakość życia, ryzyka wystąpienia groźnych powikłań, w tym krwawienia z guza, niedrożności przewodu pokarmowego, perforacji, trwałości uciążliwych objawów, kontroli bólu i stanu chorego pozwalającego wykonać zabieg.
Przy krwawieniu z guza preferuje się paliatywną resekcję. Z kolei w niedrożności można przeprowadzić paliatywną resekcję, utworzyć bypass żołądka (zespolenie omijające), gastrojejuniostomię (stomię odżywczą), ewentualnie zakłada się stent.
Leczenie nawrotu choroby po radykalnej operacji.
Leczenie nawrotu choroby po radykalnej operacji jest trudne i zwykle jest związane z nieuleczalnością choroby. Nawrót choroby może występować pod postacią powstania przerzutów odległych, zajęcia otrzewnej albo pod postacią wznowy miejscowej (lokoregionalnej) obejmującej pojawienia się przerzutów raka w okolicznych węzłach chłonnych, nawrótu poza światłem narządu, nawrotu w pozostałej części żołądka lub nawrotu w zespoleniu.
Nie opracowano standardu leczenia nawrotu raka żołądka po leczeniu radykalnym. Podstawą leczenia nawrotu jest chemioterapia, u chorych ze wznową miejscową można przeprowadzić leczenie chirurgiczne. U chorych w złym stanie sprawności, niekwalifikujących się do leczenia ogólnoustrojowego, stosuje się wyłącznie najlepszą terapię wspomagającą.
Leczenie choroby z przerzutami i lokalnie zaawansowanej.
Chemioterapia u chorych z lokalnie zaawansowaną chorobą, wznową lub przerzutami pomaga złagodzić uciążliwe objawy choroby, poprawić jakość życia chorych oraz pozwala przedłużyć przeżycie chorych, w porównaniu z najlepszym leczeniem wspomagającym. W metaanalizie wykazano, że jednolekowa chemioterapia paliatywna przekłada się na przedłużenie przeżycia całkowitego o około 6 miesięcy.
Wybór leczenia jest uwarunkowany stanem ogólnym chorego oraz obecnością współistniejących chorób. Schematy dwulekowe ze względu na niższą toksyczność są bardziej korzystne dla chorych z bardziej zaawansowanym nowotworem. Schematy trójlekowe są lepsze dla chorych w dobrym stanie ogólnym bez istotnych chorób współistniejących.
Schematy I linii leczenia choroby zaawansowanej klinicznie:
W randomizowanym badaniu porównano połączenie docetakselu, cisplatyny i fluorouracylu (program DCF) z połączeniem epirubicyny, cisplatyny i 5-fluorouracyl (program ECF) oraz połączeniem docetakselu i cisplatyny (program DC). Wykazano, że program DCF wiązał się z większym odsetkiem odpowiedzi całkowitych kosztem większej mielosupresji i powikłań toksycznych.
Oceniono wiele modyfikacji schematu DCF. Badanie II fazy wskazuje, że jedna z tych modyfikacji – docetaksel, oksaliplatyna i fluorouracyl (program DOF) – wiąże się z lepszym przeżyciem całkowitym i dłuższym czasem do progresji choroby (TTP) w porównaniu do połączenia docetakselu i oksaliplatyny oraz połączenia docetakselu, oksaliplatyny i kapecytabiny. W badaniu V325 porównano schemat DCF z CF (cisplatyna i 5-fluorouracyl). Wykazano, że DCF powoduje większy odsetek odpowiedzi całkowitych (9,2 miesiąca dla DCF i 8,6 miesiąca dla CF) oraz większy odsetek odpowiedzi całkowitych (37% dla DCF i 25% dla CF).
Schematy oparte na fluorouracylu i kapecytabinie oceniono w badaniu REAL-2. Chorzy byli poddawani leczeniu za pomocą schematów ECF (epirubicyna, cisplatyna, 5-fluorouracyl), EOF (epirubicyna, oksaliplatyna i 5-fluorouracyl), ECX (epirubicyna, cisplatyna, kapecytabina) i EOX (epirubicyna, oksaliplatyna i kapecytabina). Wykazano, że kapecytabina i oksaliplatyna są równie skutecznie jak 5-fluorouracyl i cisplatyna. Schemat EOX wiązał się z najdłuższym przeżyciem całkowitym.
Podobną skuteczność kapecytabiny i fluorouracylu sugeruje również badanie ML17032, które porównało skuteczność połączenia kapecytabiny i cisplatyny (XP) oraz kombinacji 5-fluorouracylu i cisplatyny (FP). U leczonych schematem XP zaobserwowano lepsze przeżycie całkowite wynoszące 10,5 miesiąca w porównaniu do schematu FP, gdzie przeżycie całkowite wynosiło 9,3 miesiąca. Metaanaliza badań REAL-2 i ML17032 wskazuje, że programy zawierające kapecytabinę wywołują lepsze przeżycie całkowite w porównaniu do 5-fluorouracylu.
Irynotekan w połączeniu z różnymi cytostatykami oceniono w kilku badaniach klinicznych. W badaniu klinicznym III fazy wykazano nie niższe przeżycie całkowite w leczeniu za pomocą połączenia irynotekanu z 5-fluorouracylem (IF) w porównaniu do cisplatyny i 5-fluorouracylu (CF). Irynotekan z 5-fluorouracylem charakteryzował lepszy profil toksyczności. W innym badaniu II fazy irynotekan z kapecytabiną (XI) nie wiązał się z istotną różnicą w przeżyciu całkowitym w porównaniu z kapecytabiną z cisplatyną (XP). Porównywalną medianę przeżycia uzyskano przy stosowaniu programu FOLFIRI (5-fluorouracyl, leukoworyna, irynotekan) i ECF (epirubicyna, cisplatyna, 5-fluorouracyl) i schemat FOLFIRI może być zastosowany jako leczenie pierwszego rzutu dla chorych z zaawansowanym rakiem żołądka.
Nowy lek fluoropirymidyna S-1 wykazuje obiecujące efekty w leczeniu zaawansowanego raka żołądka. W badaniu SPIRITS fluoropirymidyna S-1 wykazała wyższe przeżycie całkowite wynoszące 13 miesięcy w porównaniu do cisplatyny, która zapewniała 11 miesięczne przeżycie całkowite. Z kolei w badaniu FLAGS fluoropirymidyna S-1 z cisplatyną wywoływała przeżycie całkowite podobne do cisplatyny i fluorouracylu wynoszące odpowiednio 8,6 i 7,9 miesięcy, ale wiązała się z lepszą skutecznością w typie rozlanym oraz lepszym profilem toksyczności.
U większości leczonych mimo początkowej poprawy dochodzi do rozwoju klinicznej oporności na leczenie I rzutu i progresji choroby. U części pacjentów można zastosować leczenie II rzutu. W metaanalizie wykazano znaczące obniżenie śmiertelności przy zastosowaniu chemioterapii II linii.
Schematy II linii leczenia choroby zaawansowanej klinicznie:
Chemioterapia dootrzewnowa bywa stosowana jako metoda eksperymentalna w leczeniu uzupełniającym po resekcji żołądka. Badano skuteczność chemioterapii dootrzewnowej bez hipertermii i ciągłą perfuzję otrzewnowej w hipertermii. Kilka badań wskazuje na skuteczność chemioterapii dootrzewnowej i może ona zwiększać przeżycie całkowite. Chemioterapia dootrzewnowa może poprawiać przeżycie u chorych z zaawansowanym rakiem żołądka.
Trastuzumab to rekombinowane przeciwciało monoklonalne, które wybiórczo blokuje receptor typu 2 ludzkiego czynnika wzrostu naskórka (HER2). Zaleca się dodanie trastuzumabu do chemioterapii pierwszej linii. W badaniu ToGA chorzy z zaawansowanym rakiem żołądka z dodatnim receptorem HER2, którzy otrzymali chemioterapię z trastuzumabem, osiągnęli wyższą medianę przeżycia całkowitego niż chorzy, którzy otrzymali tylko chemioterapię (odpowiednio 13,8 i 11 miesięcy).
Ramucirumab jest to przeciwciało przeciw VEGFR2. W badaniu klinicznym wykazano, że ramucirumab w połączeniu z paklitakselem wykazuje dłuższe przeżycie całkowite niż paklitaksel w monoterapii. Ramucirumab z paklitakselem oraz ramucirumab w monoterapii jest stosowany w leczeniu zaawansowanego raka żołądka w leczeniu II linii.
Historia.
Pierwsze przypadki raka żołądka zanotowano na Papirusie Ebersa napisanym około 1550 r. p.n.e. Hipokrates wprowadził pojęcie raka i nowotworu i podał opis kilku chorób nowotworowych, w tym raka żołądka opisanego w dokumencie związanym z żyjącym później Galenem. Hipokrates ani Galen nie przeprowadzali sekcji zwłok, które, uznawane za nieetyczne, były zakazane. Doświadczenie czerpali z zaawansowanych guzów ujawniających się przez powłoki.
W 1835 roku Jean Cruveilhier odróżnił łagodny wrzód żołądka od owrzodzenia nowotworowego. William Brinton podał opis ponad 200 przypadków tej choroby. W 1959 William Brinton podał opis postaci "linitis plastica".
Pierwszą próbę resekcji żołądka z powodu raka przeprowadził w 1879 francuski chirurg Jules-Émile Péan, jednak pacjent zmarł po pięciu dniach od operacji. Kolejną operację wykonał 6 listopada 1880 Ludwik Rydygier, profesor na Uniwersytecie Jagiellońskim, a później Lwowskim, jednak chory również zmarł. Pierwszą udaną dystalną gastrektomię z powodu raka żołądka u chorej z niedrożnością odźwiernika wykonał Theodor Billroth. Krótko przed nim pierwszą udaną dystalną gastrektomię u chorego z łagodnym wrzodem żołądka wykonał Ludwik Rydygier, dlatego w Polsce operację Billrotha I nazywa się operacją Rydygiera. W 1897 Karl Schlatter wykonał totalną gastrektomię.
W 1944 roku Kajitani wykazał znaczenie usunięcia węzłów chłonnych podczas resekcji raka żołądka. W 1951 roku NcNeer i współpracownicy wykazali, że operacja nie jest wskazana u każdego chorego z rakiem żołądka. W latach pięćdziesiątych powstała idea szerokiej resekcji żołądka z gastrektomią i wycięciem zajętych węzłów chłonnych. W latach sześćdziesiątych stwierdzono, że nie wszyscy chorzy wymagają gastrektomii i zaczęto wycinać guz w zakresie określonego marginesu, który wówczas uzależniano od typu nowotworu. W 1961 roku w Japonii zastosowano szeroką resekcję węzłów chłonnych (limfadektomię D2). W 1980 roku w leczeniu raka żołądka wprowadzono metody endoskopowe. W 1994 roku przeprowadzono pierwszą operację laparoskopową w leczeniu tej choroby.
Chemioterapię wprowadzono do leczenia nowotworów na początku lat pięćdziesiątych. W 1957 roku wprowadzono do leczenia raka żołądka 5-fluorouracyl, a w 1959 roku mitomycynę. W latach sześćdziesiątych do leczenia choroby zastosowano doksorubicynę i tegafur. Leczenie charakteryzował bardzo niski wskaźnik odpowiedzi i bardzo niewielki wpływ na przeżycie.
Pierwszym skutecznym programem leczniczym był FAM, czyli połączenie 5-fluorouracylu, doksorubicyny i mitomycyny. Wywoływał on odpowiedź u 40% leczonych, a mediana przeżycia wynosiła 5,5 miesiąca. Późniejsze badania podważyły skuteczność schematu FAM, nie wykazując przewagi nad 5-fluouracylem i doksorubicyną.
Przełomowe było wprowadzenie cisplatyny w późnych latach siedemdziesiątych, a następnie jej pochodnych. Pod koniec lat dziewięćdziesiątych wykazano, że ECF wykazuje przewagę nad FAM, FAMTX (5-fluorouracyl, doksorubicyna i metotreksat) i MCF (mitomycyna, cisplatyna, 5-fluorouracyl).
Współczesną diagnostykę zapoczątkował Holzknecht, który wprowadził w 1906 roku do diagnostyki raka żołądka flouoroskopię RTG. Metoda stała się standardową metodą diagnostyczną, jednak pozwalała rozpoznawać jedynie zaawansowaną chorobę. Metodę unowocześnił Shirakabe w 1958 roku, stosując metodę podwójnego kontrastu. Początki gastroskopii sięgają roku 1911, kiedy zastosowano sztywny gastroskop. Giętki endoskop po raz pierwszy użył Basil Hirschowitz w 1957 roku, który z czasem stał się standardem diagnostycznym.
Choroba u zwierząt.
U zwierząt rak żołądka nie jest częsty i stwierdzano go u przedstawicieli bezkręgowców, ryb i ssaków, przede wszystkim psów, ale także u kotów, koni, bydła, owiec i świń. Nowotwory trawieńca są bardzo rzadkie i stwierdzono pojedyncze przypadki u bydła i owiec.
Epidemiologia raka żołądka u zwierząt jest mało poznana i w przypadku taksonów z dostępnymi szacunkowymi danymi odnotowuje mniej niż 1 przypadek na 100 000 osobników na rok (u psów 0,8 przypadków na 100 000 i koni 0,5 przypadków 100 000), co jest znacznie mniejszą zapadalnością w porównaniu do ludzi, choć w pewnych specyficznych populacjach odsetek ten może być większy. W porównaniu do innych nowotworów złośliwych rak żołądka u zwierząt nie jest częsty, u domowych mięsożernych ssaków stanowi mniej niż 1% rozpoznawanych nowotworów złośliwych.
Rak żołądka u zwierząt jest klasyfikowany jak u ludzi według klasyfikacji WHO, choć niektórzy autorzy proponują pewne modyfikacje tego systemu. Rzadko klasyfikuje się nowotwór według klasyfikacji Lauréna. Zwykle dominującym podtypem histopatologicznym jest gruczolakorak, jednak u koni jest to rak płaskonabłonkowy. U kotów najczęstszym złośliwym nowotworem nabłonkowym jest gruczolakorak i rak niezróżnicowany.
Etiologia występowania raka żołądka u zwierząt jest bardzo mało poznana. Prawdopodobnie występują inne czynniki ryzyka niż te u ludzi. Rola zakażenia "Helicobacter pylori" i nitrozoamin nie została dostatecznie zbadana. Przypuszczalnie długotrwała podaż nitrozoamin ma związek przyczynowy z chorobą u psów, a przewlekłe zapalenie żołądka i zapalenie "Helicobacter pylori" ma związek z chorobą u kotów.
Prawdopodobnie zanieczyszczenie środowiska karcynogenami może wpływać na częstość występowania nowotworów złośliwych u dzikich zwierząt. Donoszono, że w populacji bieług żyjących w estuarium Rzeki Świętego Wawrzyńca zanieczyszczonej przez wielopierścieniowe węglowodory aromatyczne występowanie raka żołądka jest porównywalne do występowania raka żołądka u ludzi.
Rozpoznanie w większości przypadków jest stawiane w bardzo zaawansowanym stadium. W diagnostyce wykorzystuje się kontrastowe badanie radiologiczne, ultrasonografię i rzadko badanie endoskopowe. Ostateczne rozpoznanie stawia się na podstawie biopsji i badania histopatologicznego.
Podstawową metodą leczenia jest chirurgiczna resekcja żołądka i odtworzenie ciągłości przewodu pokarmowego. Zwykle wykonuje się całkowite wycięcie żołądka lub wycięcie dystalnej części żołądka analogicznie do operacji Billroth I. Nie wykorzystuje się rutynowo radioterapii i chemioterapii.

</doc>
<doc id="543190" url="https://pl.wikipedia.org/wiki?curid=543190" title="Lockheed SR-71">
Lockheed SR-71



</doc>
<doc id="543192" url="https://pl.wikipedia.org/wiki?curid=543192" title="The Kovenant">
The Kovenant

The Kovenant to norweska grupa muzyczna początkowo wykonująca black metal, obecnie grająca nowoczesny heavy metal z wpływami industrialu i muzyki elektronicznej. Grupa powstała 1992 roku w Bergen z inicjatywy Stiana Arnesena (gitara basowa, śpiew) pseudonim "Nagash" oraz Amunda Svenssona (gitara elektryczna) pseudonim "Blackheart".
The Kovenant do 1998 roku występowało pod nazwą "Covenant", nazwa została zmieniona na rzecz dłużej funkcjonującej (od 1986 roku) szwedzkiej grupy muzycznej Covenant wykonującej synth pop.

</doc>
<doc id="543193" url="https://pl.wikipedia.org/wiki?curid=543193" title="Mariusz Kalaga">
Mariusz Kalaga

Mariusz Bogusław Kalaga (ur. 19 grudnia 1959 w Dąbrowie Górniczej) – polski wokalista muzyki pop i country, pracownik samorządowy.
Życiorys.
Jest absolwentem Uniwersytetu Śląskiego w Katowicach, kierunek fizyka z astronomią, Akademii Pedagogicznej w Krakowie (praca magisterska z akustyki) Akademii Ekonomicznej w Katowicach menadżer kultury (studia podyplomowe) oraz Wyższej Szkoły Biznesu – zarządzanie zasobami ludzkimi (studia podyplomowe).
Piosenkarz, wykonawca estradowy, , zodiakalny „Strzelec”.
Zadebiutował w wieku pięciu lat w przedszkolu. Potem jako nastolatek mając 14 lat należał do zespołu „Cordis Christi”, co zaowocowało występami, koncertami i spektaklami muzycznymi o tematyce religijnej.
W drugiej połowie lat 70. XX w. uczęszczał do Technikum Budowlanego, w którym założył kabaret „Agrafka”. Równocześnie śpiewał także w grupach: „Buda Folk” i „Unisono”.
Zawodową karierę muzyczną rozpoczął w 1980 na Festiwalu Piosenki Studenckiej, gdzie zdobył główną nagrodę "Złotego Gwoździa" za piosenkę własnej kompozycji "Monopolowy blues".
W latach 80. i 90. był solistą Zespołu Pieśni i Tańca „Dąbrowiacy”, a przez kolejne lata śpiewał w Zespole Folklorystycznym „Siemianowice”. Występował w kilku zespołach muzycznych, m.in. Duo For You, Johnny Walker Band. Od 1994 do 1997 współpracował, nagrywał i występował z zespołem Gang Marcela.
W czerwcu 2000 wyjechał do Nashville w USA na największy na świecie Festiwal Muzyki Country "Fan Fair", gdzie wystąpił w jednym z klubów. W trakcie tego pobytu zagrał również w Chicago, gdzie wystąpił dla Polonii amerykańskiej. Po powrocie do Polski w lipcu tego samego roku założył zespół "Partners".
Brał udział w festiwalach i spektaklach muzycznych w Polsce i za granicą, m.in. w krajach jak: Włochy, Francja, Algieria, Jugosławia, Turcja, Niemcy, Hiszpania, Austria, USA.
W 2000 odbył się jego recital „Od Orbisona do Nelsona” transmitowany na żywo w lipcu przez TVP2.
Popularność zyskał także dzięki uczestnictwu w programach telewizyjnych, m.in. w TVP Polonia, w TVP Rozrywka, „Gala Piosenki Biesiadnej”, „Imiennik Dwójki” – Zbigniewa Górnego oraz „Lista Śląskich Szlagierów”, „Muzyczna Kuchnia”, czy „Szlagierowa Lista Telewizji TVS”.
W latach 2006–2010 był radnym Rady Miasta Dąbrowy Górniczej i Przewodniczącym Komisji Kultury. W kadencji 2010–2014 Przewodniczący Komisji Kultury Związku Miast Polskich. W 2011 kandydował do Senatu w okręgu nr 76 z listy KWW Unia Prezydentów – Obywatele do Senatu. Zajął 5 miejsce na 8 kandydatów z poparciem 5,09% głosów.
Wystąpił na Pikniku Country w Mrągowie, gdzie odebrał kilka nagród (m.in. "Giganci Country"). W 2013 otrzymał tytuł „Honorowego Kowboja Miasta Mrągowa” podczas Jubileuszu XX-lecia występów na pikniku Country. W 2018 również w Mrągowie odebrał nagrodę „Mrągowiusza” podczas koncertu Jubileuszowego XXV-lecia występów Na Pikniku Country.
W marcu 2001 otrzymał nagrodę „Płyta Roku” (country po polsku), a w kolejnym plebiscycie w 2002 roku uhonorowano go nagrodą „Wokalista Roku” (country po polsku).
W czerwcu 2012 otrzymał Nagrodę Ministra Kultury i Dziedzictwa Narodowego – „Zasłużony dla Kultury Polskiej”.
Gra przeboje i standardy muzyki tanecznej i rozrywkowej, piosenki z gatunku tex-mex, kolędy i pastorałki, a także szlagierowe kompozycje „Jedna z gwiazd”, „Co tu jest grane?”, „Nie zapomnę tamtej nocy”, „Już zamknąłem serca drzwi”, „Nie więdnij mój kwiatku”, „Gdy się napełni szkło”, „Teraz jesteś tylko moja”, „Rosa Amarilla”, „Róża czerwona”, „Nasz mały letni romans”, „Biegnij nad morze” i wiele, wiele innych.
Mariusz Kalaga to również organizator oraz producent imprez i programów muzycznych m.in. „Chlebem i solą raz na ludowo”, „Z muzyką bliżej Europy” „Karnawałowy Koktajl Muzyczny”. Przez 19 lat był organizatorem Międzynarodowego Pikniku Country w Dąbrowie Górniczej. Występuje jako solista oraz z towarzyszeniem swojego zespołu.
Przyjaciel Krzysztofa Krawczyka. Na jednym z koncertów w Dąbrowie Górniczej wykonał z nim piosenkę "Gdy nam śpiewał Elvis Presley".
Jego żoną jest Bogusława, która zajmuje się m.in. stroną managerską i akustyczną. Mariusz Kalaga ma trzech synów.

</doc>
<doc id="543194" url="https://pl.wikipedia.org/wiki?curid=543194" title="Częstoskurcz">
Częstoskurcz



</doc>
<doc id="543195" url="https://pl.wikipedia.org/wiki?curid=543195" title="Napromiennik">
Napromiennik

Napromienniki – stare urządzenia radiacyjne produkcji radzieckiej. 
W czasie rozwoju i testów promieniowania jonizujacego, radzieckie władze poleciły zbudowanie napromienników, wypełnionych cezem-137, którym napromieniowywano między innymi ziarna zbóż. Działania nie przyniosły zadowalających czy nawet minimalnych efektów i napromienniki porzucono. Znajdujący się w nich cez nadal jest radioaktywny.
Obecnie trwają poszukiwania porzuconych napromienników. Cez, znajdujący się w urządzeniach, może zostać użyty jako środek do wykonania broni radiologicznej (brudna bomba) - terroryści, którzy w 1995 roku podłożyli ładunek w moskiewskim parku przyznali się, że cez ukradli z napromiennika.

</doc>
<doc id="543199" url="https://pl.wikipedia.org/wiki?curid=543199" title="Wormed">
Wormed

Wormed – hiszpański zespół grający eksperymentalny brutalny death metal powstały w 1998 roku w Madrycie w Hiszpanii.
Muzyka Wormed opiera się na chaotycznych partiach nisko zestrojonych gitar, skomplikowanej technicznie grze perkusji oraz nietypowym stylu wokalisty Phlegetona. Teksty dotyczą matematyki, kosmosu, ewolucji człowieka oraz Planisphaerium.

</doc>
<doc id="543201" url="https://pl.wikipedia.org/wiki?curid=543201" title="Cameron Vegas">
Cameron Vegas

Cameron Vegas – walijski muzyk, pod koniec lat 70. założył kapelę Metal Mirror. Później rozpoczął solową karierę, od 2004 roku współpracuje z młodymi polskimi muzykami.
Cameron Vegas pochodzi z Cardiff (południowa Walia). W wieku 13-14 lat rozpoczął naukę gry na gitarze. Niedługo po tym należał już do lokalnego zespołu, gdzie odkrył swoje możliwości wokalne. Jego pierwszy poważny zespół nosiła nazwę „Snow”, "Guy Frampton", (gitara), "Wayne Doidge", (bas) , "Paul Holowczycki", (perkusja) "Philip Wharam", (gitara). Po przeprowadzce do Londynu szybko nawiązał znajomość z tamtejszymi muzykami. Śpiewał w zespołach Metal Mirror i Ash. W 1989 r. rozpoczął karierę solową i wydał pierwszą płytę "Life's a Bitch and then you die" - album otrzymał bardzo dobre recenzje. Duży sukces odniosła piosenka "Just Like Dreamin". Singel ten w 1990 r. osiągał wysokie pozycje na angielskich listach przebojów, Cameron stawał się coraz popularniejszy. W 1994 r. nagrał płytę w duecie z Sam Kiri - "Dirty Stories". W 1998 r. ukazała się płyta "Cameron Vegas Live", która jest zapisem jego trasy koncertowej po Grecji. W 2001 r. Cameron rozpoczął pracę nad nowym projektem z zespołem o nazwie "River Dogs", jednak wynikły pewne problemy, z powodu których zespół musiał zawiesić działalność. W grudniu 2003 r. Cameron przyjechał do Polski - postanowił wrócić do muzyki i stworzył nowy zespół oparty na młodych muzykach z Brzeska. Warto wspomnieć, iż Cameron stworzył na prośbę twórców Jamesa Bonda tytułową piosenkę do filmu James Bond"Aquator”, czyli pierwszej wersji tytułowej „Tomorrow never die”, gdzie ostatecznie wstawiono piosenkę Sheryl Crow. Cameron koncertował, na wspólnych imprezach z zespołami takimi jak Saxon, Motorhead. Obecnie mieszka w Polsce i koncertuje z zespołem Wildhead. W skład zespołu wchodzą :
Warto wspomnieć o wcześniejszych artystach, którzy również mieli okazję grać w składzie Camerona. Są to:

</doc>
<doc id="543202" url="https://pl.wikipedia.org/wiki?curid=543202" title="Andrzej Karol Grudziński">
Andrzej Karol Grudziński

Andrzej Karol Grudziński herbu Grzymała (1611 – 1678) – wojewoda kaliski 1653 – 1661, wojewoda poznański 1661 – 1678, starosta nakielski, wałecki, rogoziński, średzki, osiecki, właściciel dóbr złotowskich; pułkownik królewski, kapitan gwardii.
Życiorys.
Był synem wojewody kaliskiego Zygmunta i Anny Opalińskiej.
Wyznaczony komisarzem do rady wojennej w 1648 roku. Poseł sejmiku średzkiego na sejm koronacyjny 1649 roku. W początkowej fazie potopu szwedzkiego, 25 lipca 1655, wraz z wojewodą poznańskim Krzysztofem Opalińskim oraz podkanclerzym koronnym Hieronimem Radziejowskim, odstępując od służby królowi Janowi Kazimierzowi, poddał pod Ujściem wojska wielkopolskie szwedzkiemu marszałkowi polnemu Arvidowi Wittenbergowi oraz uznał króla szwedzkiego Karola X Gustawa za władcę Polski. Mimo swej zdrady Grudziński w niedługim czasie powrócił do służby Rzeczypospolitej i podjął walkę z najeźdźcą; dowodził podczas zwycięskiej bitwy pod Lubrzem. W odwecie za te działania Szwedzi spalili będące w jego posiadaniu zamki w Złotowie oraz Drahimiu (1657). Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza w 1668 roku, popierał do polskiej korony kandydaturę palatyna reńskiego Filipa Wilhelma. Był elektorem Michała Korybuta Wiśniowieckiego w 1669 roku z województwa poznańskiego.
Po zakończeniu działań wojennych ufundował liczne kościoły, m.in. farę złotowską pw. Wniebowzięcia Najświętszej Maryi Panny (1661 – 1664), gdzie najprawdopodobniej uwieczniony został w ołtarzu głównym jako dwie spośród postaci na obrazie Paulusa Hacka pt. "Koronacja Najśw. Marii Panny" z 1666. Krypty tego kościoła są również miejscem spoczynku rodziców fundatora oraz jego syna Zygmunta, zmarłego w wieku kilku lat wskutek choroby zakaźnej.
Andrzej Grudziński zmarł w 1678 roku i pochowany został w kościele św. Wita w Rogoźnie.
Żonaty był z Marianną ze Święcickich, krewną biskupa sufragana gnieźnieńskiego Jacka Święcickiego.
Postać wojewody Grudzińskiego pojawia się w powieści "Potop" Henryka Sienkiewicza, gdzie ukazany został w momencie zdrady ujskiej.

</doc>
<doc id="543204" url="https://pl.wikipedia.org/wiki?curid=543204" title="Teka Stańczyka">
Teka Stańczyka

Teka Stańczyka – pamflet polityczny, drukowany przez „Przegląd Polski” w 1869, wydany w Krakowie w 1870 r.
Autorami "Teki Stańczyka" byli: Józef Szujski, Stanisław Tarnowski, Ludwik Wodzicki i Stanisław Koźmian. Składa się z 20 listów, pisanych przez fikcyjne postacie: Poloniusza, Szambelana, Sycyniusza – trybuna, Brutusika – ex ministra, Liberiusza Bankrutowicza, Aldonę – kobietę polityczną, Napoleona Bałamuckiego – posła, Ignorancjusza – uczonego, Sprycimira – dziennikarza. Korespondencja dotyczy aktualnych wydarzeń politycznych. Listy pisane są z fikcyjnych miejscowości: Chaopolis – Wiedeń, Tygrysów – Lwów, Gawronowo – Kraków. Teka miała charakter prewencyjnej satyry politycznej w Galicji.
Jej autorzy głosili poglądy oparte na lojalizmie wobec zaborcy austriackiego: „z głębi naszych serc oświadczamy, że przy Tobie, Najjaśniejszy Panie, stoimy i stać chcemy”.

</doc>
<doc id="543205" url="https://pl.wikipedia.org/wiki?curid=543205" title="Muna (rzeka)">
Muna (rzeka)

Muna – rzeka w Rosji, w Jakucji; lewy dopływ Leny. Długość (z Ułachan-Muną) 715 km; powierzchnia dorzecza 30 100 km².
Powstaje z połączenia rzek Ułachan-Muna i Orto-Muna we wschodniej części Wyżyny Środkowosyberyjskiej; płynie w kierunku wschodnim silnie meandrując. Żeglowna na odcinku ok. 100 km od ujścia.
Zamarza od października do maja; zasilanie głównie śniegowe.

</doc>
<doc id="543206" url="https://pl.wikipedia.org/wiki?curid=543206" title="Covenant">
Covenant



</doc>
<doc id="543207" url="https://pl.wikipedia.org/wiki?curid=543207" title="Niedokrwistość Addisona-Biermera">
Niedokrwistość Addisona-Biermera

Niedokrwistość złośliwa (łac. "anaemia perniciosa", ang. pernicious anemia), zwana także niedokrwistością Addisona-Biermera (ang. Addison-Biermer anemia) – choroba autoimmunologiczna, objawiająca się jako niedokrwistość niedoborowa wywołana zaburzeniem wchłaniania witaminy B12. Często związana jest z zanikowym zapaleniem błony śluzowej żołądka. W patogenezie schorzenia biorą udział autoprzeciwciała skierowane przeciwko komórkom okładzinowym śluzówki żołądka, wytwarzającym czynnik wewnętrzny IF (lub przeciw temu czynnikowi), którego obecność jest niezbędna do wchłaniania witaminy w jelicie krętym. Najczęściej występuje u ludzi z grupą krwi A.
Termin niedokrwistości (anemii) złośliwej jest raczej terminem historycznym (pochodzi z okresu, gdy nieznane było jej leczenie) i z uwagi na pejoratywny wydźwięk nazwy odchodzi się od jego stosowania. Choroba Addisona-Biermera jest najczęstszą przyczyną niedokrwistości z niedoboru witaminy B12 u dorosłych.
Objawy i przebieg.
Niedokrwistość złośliwa objawia się jako niedokrwistość megaloblastyczna. Niedobór witaminy B12 dodatkowo może spowodować nieodwracalne zmiany w ośrodkowym układzie nerwowym (sznury tylne i boczne rdzenia kręgowego) przejawiające się ataksją. Spotyka się objawy ze strony przewodu pokarmowego (hipochlorhydria, zanikowe zapalenie błony śluzowej żołądka).
Leczenie.
Leczenie polega na pozajelitowym (drogą iniekcji domięśniowych) podawaniu witaminy B12, początkowo w ilości 1000 μg na tydzień, następnie 100 μg tygodniowo. Inny schemat przewlekłego dawkowania to 1000  μg raz w miesiącu. W razie współistnienia objawów neurologicznych podaje się dawki znacznie większe (np. codziennie 1000  μg), pod kontrolą retikulocytów we krwi obwodowej – po uzyskaniu przełomu retikulocytowego (zwykle 8-10 dni) dawki się zmniejsza do uzyskania poprawy hematologicznej. Po jej uzyskaniu przechodzi się do dawek przewlekłych. Leczenie trwa do końca życia. Przestrzega się przed przedwczesnym podawaniem kwasu foliowego do chwili uzupełnienia braków witaminy B12 – może to maskować objawy chorobowe i przyczynić się do poważnych zaburzeń neurologicznych (np. zwyrodnienie sznurów tylnych rdzenia).

</doc>
<doc id="543209" url="https://pl.wikipedia.org/wiki?curid=543209" title="Choroba Addisona-Biermera">
Choroba Addisona-Biermera



</doc>
<doc id="543210" url="https://pl.wikipedia.org/wiki?curid=543210" title="Enrique Iglesias">
Enrique Iglesias

Enrique Iglesias, właściwie Enrique Miguel Iglesias Preysler (ur. 8 maja 1975 w Madrycie) – hiszpański piosenkarz, aktor i kompozytor.
Życiorys.
Dzieciństwo.
Jest synem hiszpańskiego piosenkarza i kompozytora Julio Iglesiasa oraz filipińskiej dziennikarki Isabel Preysler. Kiedy miał trzy lata, jego rodzice rozwiedli się. Pięć lat później, po porwaniu jego dziadka, Julio Iglesiasa Seniora przez ETA, Enrique przeprowadził się do Miami, gdzie mieszkał wówczas jego ojciec.
Studiował na University of Miami.
Kariera.
Do 1996: Początki i debiutancki album.
Karierę muzyczną rozpoczął w szkole średniej, kiedy wystąpił w musicalu "Hello, Dolly!". Podczas studiów zdecydował, że spróbuje swoich sił w branży rozrywkowej, jednak nie miał wówczas wystarczająco pieniędzy na nagranie pierwszego demo. Z pomocą przyszła mu jego opiekunka z dzieciństwa, Elvira Olivares, która zaoferowała pożyczkę w wysokości 2 tys. dolarów. W tym czasie Iglesias nawiązał współpracę z menedżerem Fernanem Martinezem, który rozesłał demo piosenkarza (używającego wówczas pseudonimu Enrique Martinez) do kilku wytwórni. Po upływie kilku miesięcy Enrique podpisał kontrakt z Fonovisa i rozpoczął nagrywanie swojej debiutanckiej płyty w Toronto w Kanadzie.
Album, zatytułowany po prostu "Enrique Iglesias", miał premierę w 1995. Znalazły się na nim przede wszystkim popowo-rockowe ballady, w tym dwa przeboje: „Si tú te vas” oraz „Experiencia religiosa”, a także utwór „Por amarte”, który został wykorzystany jako motyw muzyczny w telenoweli "Marisol". W ciągu pierwszego tygodnia po premierze album sprzedał się USA w liczbie ponad 500 tys. sztuk, co było niezwykłym osiągnięciem jak na płytę nagraną w języku innym niż angielski. Sukces płyty doprowadził do nagrania jej włosko- i portugalskojęzycznej wersji. Krążek zapewnił Iglesiasowi nagrodę Grammy w kategorii „Najlepszy wykonawca latynoski”.
1997–1998: "Vivir" i "Cosas del amor".
W 1997 do sklepów trafiła jego druga płyta studyjna zatytułowana "Vivir (To Live)". Wśród utworów, które znalazły się na płycie, był m.in. utwór „Solo en ti”, będący coverem przeboju „Only You” z repertuaru zespołu Yazoo. W ramach promocji albumu artysta zagrał trasę koncertową obejmującą szesnaście krajów. Na scenie towarzyszyli mu m.in. muzycy, którzy mieli na koncercie nagrania i występy z takimi artystami, jak Elton John czy Bruce Springsteen. Płytę "Viver" promowały trzy single: „Enamorado por primera vez”, „Solo en tí” oraz „Miente”. Wszystkie dotarły na szczyt latynoskiej listy przebojów magazynu „Billboard”. Otrzymał nominację do Amerykańskiej Nagrody Muzycznej dla ulubionego artysty latynoskiego. Podczas ceremonia wręczenia nagród, na której triumfował jego ojciec, wykonał piosenkę „Lluvia cae”.
Rok później ukazała się trzecia płyta Enrique Iglesiasa zatytułowana "Cosas del amor (Things of Love)". Pochodzące z albumu single „Esperanza” i „Nunca te olvidaré” dotarły na szczyt latynoskiej listy przebojów „Billboardu” i ugruntowały pozycję piosenkarza na rynku muzyki latynoskiej. Wspierając promocję płyty, zagrał serię koncertów, z czego występ w Acapulco był transmitowany przez telewizję. Niedługo po tym wokalista ruszył w trasę koncertową o tytule "Cosas del Amor", w ramach której grał na dużych stadionach. Była to pierwsza w historii trasa koncertowa sponsorowana przez markę McDonald’s. Podczas rozdania Amerykańskich Nagród Muzycznych został uhonorowany w kategorii „Ulubiony artysta latynoski”.
1999–2001: "Enrique" i "Escape".
W 1999 zdecydował się na nagranie płyty z piosenkami w języku angielskim. Pomógł mu w tym aktor Will Smith. Pierwszym anglojęzycznym singlem piosenkarza został singel „Bailamos”, który znalazł się na ścieżce dźwiękowej do filmu "Bardzo dziki zachód" Smitha. Sukces piosenki spowodował wzrost zainteresowania artystą ze strony wytwórni płytowych. Ostatecznie podpisał kontrakt z Interscope, dla której nagrał swoją pierwszą anglojęzyczną płytę, zatytułowaną po prostu "Enrique". Sesja nagraniowa trwała dwa miesiące. Na album trafiły m.in. takie kompozycje, jak duet „Could I Have This Kiss Forever” z Whitney Houston, cover piosenki „Sad Eyes” Bruce’a Springsteena oraz utwór „Be With You”. Ostatnim singlem promującym album była piosenka „You’re My #1”, wydana na terytoriach kilku krajów w formie duetów z lokalnymi gwiazdami: w Rosji była to Alsou, w Brazylii duet Sandy &amp; Junior, a w Azji – Valen Hsu.
W 2000 współprodukował musical "Four guys named Jose and una mujer named Maria" wystawiany na Broadwayu. 30 października 2001 ukazała się jego nowa płyta studyjna zatytułowana "Escape". Album zadebiutował na drugim miejscu listy najpopularniejszych albumów notowania „Billboard”, uzyskując wynik ok. 267 tys. sztuk sprzedanych w pierwszym tygodniu od premiery. Album uzyskał status platynowej płyty w wielu krajach na świecie, takich jak m.in.: Kanada (sześciokrotnie), Irlandia, Australia (pięciokrotnie), Wielka Brytania (czterokrotnie), Stany Zjednoczone, Indie (trzykrotnie) i Niemcy (dwukrotnie). Na całym świecie płyta sprzedała się w ponad 23 mln egzemplarzach. Krążek promowany był przez single „Hero” i tytułowy „Escape”, a płyta do tej pory jest najlepiej sprzedającym się albumem w jego karierze. W ramach jej promocji artysta zagrał serię koncertów w szesnastu krajach. Bilety na wszystkie występy zostały wyprzedane.
2002–2006: "Quizás" i "7".
W 2002 wydał swoją czwartą hiszpańskojęzyczną płytę studyjną zatytułowaną "Quizás". Piosenki, które na nią trafiły, wyróżniały się bardziej introspektywnym charakterem i bardziej dopracowaną produkcją. Płyta zadebiutowała na dwunastym miejscu listy przebojów „Billboardu” i na szczycie zestawienia najpopularniejszych albumów latynoskich. W ciągu tygodnia od premiery krążek rozszedł się w liczbie miliona sztuk, stając się najlepiej sprzedającą się hiszpańskojęzyczną płytą od pięciu lat. Trzy promujące ją single dotarły na szczyt latynoskiej listy przebojów, a piosenka „Para que la vida” została odtworzona ponad milion razy w amerykańskich rozgłośniach radiowych, ustanawiając nowy rekord. Piosenkarz jako pierwszy artysta wykonał po hiszpańsku piosenkę („Quizás”) w programie telewizyjnym "The Tonight Show With Jay Leno". Album zapewnił mu nagrodę Latin Grammy Award w kategorii „Najlepsza popowa płyta”.
W 2003 zagrał też u boku Antonio Banderasa i Salmy Hayek w filmie "" w reżyserii Roberta Rodrigueza. 25 listopada ukazała się jego siódma płyta studyjna zatytułowana "7", dotarła do 34. miejsca listy „Billboardu”, sprzedając się w pierwszym tygodniu w liczbie 349 tys. sztuk. Krążek promowany był przez single „Addicted” i „Not in Love”, nagrany w duecie z Kelis. Pod względem muzycznym kompozycje nawiązywały do brzmienia z lat 80. Wkrótce po premierze płyty wyruszył w największą w swojej karierze trasę koncertową, odwiedzając takie miejsca, jak m.in. Australia, Indie, Egipt, czy Singapur. Trasa zakończyła się w Południowej Afryce. W tym czasie artysta pojawił się też w kilku popularnych programach telewizyjnych (m.in. "The Oprah Winfrey Show") oraz jako gość Diego Maradony w Argentynie. Promował też zapach "True Star Men" Tommiego Hilfigera. W 2004 wcielił się w rolę cesarza rzymskiego w , w której zagrał u boku trzech piosenkarek: Britney Spears, Beyoncé i Pink.
2007–2011: "Insomniac" i "Euphoria".
Na jego nowe nagrania fani musieli poczekać prawie cztery lata. Nowy singel „Do You Know (The Ping Pong Song)”, który stał się hitem, miał premierę 10 kwietnia 2007 i zapowiadał nowy album piosenkarza zatytułowany "Insomniac". Płyta trafiła do sklepów 12 czerwca tego samego roku. Materiał na album powstawał przy współpracy m.in. Seana Mansarda, Maxa Martina, Kristiana Lundina, Marka Taylora, Poula Barry’ego i Andersa Bagge. Na ostateczną wersję krążka trafiło dwanaście piosenek w języku angielskim i trzy w języku hiszpańskim. Trasa koncertowa promująca płytę rozpoczęła się koncertem w Virgin Megastore w Los Angeles. 29 czerwca 2008 piosenkarz wystąpił na Ernst-Happela w Wiedniu przed finałem Mistrzostw Europy 2008, prezentując piosenkę „Can You Hear Me”.
W styczniu 2010, w związku z trzęsieniem ziemi na Haiti, przekazał zyski ze sprzedaży swojej piosenki „It Must Be Love” na rzecz organizacji pomagającym poszkodowanym w tragedii. Miesiąc później, razem z innymi artystami, wziął udział w nagraniu nowej wersji przeboju „We Are the World”. 5 lipca na rynku pojawił się jego dziewiąty album studyjny zatytułowany "Euphoria", będący pierwszym dwujęzycznym albumem w dorobku artysty. Na płycie znalazło się siedem angielskich i sześć hiszpańskich piosenek, a gościnnie zaśpiewali w nim tacy artyści, jak m.in. Nicole Scherzinger, Pitbull, Akon i Lionel Richie. Po wydaniu album zadebiutował na dziesiątym miejscu na liście "Billboard" 200, ze sprzedażą 27 tys. egzemplarzy. Był to również najlepiej sprzedający się album latynoski w 2010. Na świecie sprzedał się w łącznym nakładzie ponad 55 mln sztuk. Na krążku znalazły się hity, takie jak m.in. wyprodukowany przez RedOne’a utwór „I Like It” (z udziałem amerykańskiego rapera Pitbulla), hiszpańskojęzyczny „Cuando me enamoro” (nagrany wspólnie z latynoskim wykonawcą Juanem Luisem Guerrą), „Heartbeat” (z udziałem Nicole Scherzinger), „No me digas que no” oraz „Tonight (I’m Fuckin’ You)” (z udziałem Ludacrisa i DJ-a Franka E). Wznowienie albumu zostało wzbogacone o remiksy trzech utworów: „Tonight (I’m Lovin’ You)”, „I Like It” oraz „Heartbeat”.
Od 2012: "Sex and Love".
W 2012 wyruszył z Jennifer Lopez w jej trasę koncertową "Dance Again World Tour". 18 marca 2014 ukazała się jego kolejna płyta studyjna zatytułowana "Sex and Love", która była drugim dwujęzycznym albumem w dorobku piosenkarza. Krążek promowany był m.in. przez singiel „Bailando”, nagrany razem z Descemerem Bueną i grupą Gente de Zona. Utwór stał się przebojem.
Życie prywatne.
Spotykał się z Celines Toribio, Sofią Vergarą, Samanthą Torres (1997), Christiną Aguilerą (1998), Shannon Elizabeth (2000–2001), Jennifer Love Hewitt (2001) i Cynthią Kirchner (2001).
Od grudnia 2001 związany jest z tenisistką i modelką Anną Kurnikową, z którą poznał się na planie teledysku do utworu „Escape”. 16 grudnia 2017 zostali rodzicami bliźniąt, Nicolasa i Lucy, 30 stycznia 2020 córki Mary.

</doc>
<doc id="543211" url="https://pl.wikipedia.org/wiki?curid=543211" title="Niedokrwistość złośliwa">
Niedokrwistość złośliwa



</doc>
<doc id="543216" url="https://pl.wikipedia.org/wiki?curid=543216" title="Osiedle Centrum (Sieradz)">
Osiedle Centrum (Sieradz)

Osiedle Centrum — sieradzkie osiedle, zlokalizowane w centralnej części miasta, przy ulicy Jana Pawła II (obejmujące również ul. Sarańską), obok dworca PKS. Składają się na nie dwa 5-piętrowe bloki mieszkaniowo-usługowe (zwane kolejno: Centrum I — blok na ulicy Jana Pawła II i Centrum II — blok na ulicy Sarańskiej). Mieszczą się tam m.in. banki (Plus Bank, BZ WBK) oraz salony sieci komórkowych (Orange Polska, T-Mobile i Plus).
W 2006 roku zbudowano obok market Lidl i wyremontowano dworzec PKS. Za blokami znajduje się plac zabaw dla dzieci. Mieszkańcy mogą zaparkować samochody na parkingach lub w garażach mieszczących się obok osiedla.

</doc>
<doc id="543217" url="https://pl.wikipedia.org/wiki?curid=543217" title="Metamorphosis (minialbum Ulver)">
Metamorphosis (minialbum Ulver)

Metamorphosis – minialbum norweskiego zespołu muzycznego Ulver wydany 27 września 1999 roku przez niezależną wytwórnię płytową Jester Records.
Charakterystyka minialbumu.
Jest to początek eksperymentów zespołu z szeroko pojętą muzyką elektroniczną (drum’n’bass oraz tradycyjnym ambientem w szczególności) i niejako preludium do następnej płyty długogrającej "Perdition City", a nawet do wydanych w latach 2001–2002 minialbumów z serii "Silence". Zespół zrezygnował całkowicie z tradycyjnego metalowego instrumentarium, muzykę oparto o syntezatory i sample, nie pozostało nic charakterystycznego dla wcześniejszego przez nich uprawianego black metalu czy też awangardowego metalu.
W utworze "Gnosis" został wykorzystany utwór XIX-wiecznego francuskiego poety-symbolisty Arthura Rimbaud’a pt. "Une Saison en Enfer" (w języku angielskim "Bad Blood"). Do utworu "Limbo Central" powstał teledysk stworzony przez Johana Sæthera przy współpracy z liderem zespołu Garmem.
Minialbum został nagrany w studiu nagraniowym Beep Jam Studios, zmiksowany w Endless Sound Production natomiast masteringu dokonano w Strype Laboratories.

</doc>
<doc id="543218" url="https://pl.wikipedia.org/wiki?curid=543218" title="Osiedle Centrum">
Osiedle Centrum



</doc>
<doc id="543220" url="https://pl.wikipedia.org/wiki?curid=543220" title="Menkere">
Menkere

Menkere – rzeka w Rosji, w Jakucji; prawy dopływ Leny. Długość (z Synczą) 402 km; powierzchnia dorzecza 15 900 km².
Powstaje z połączenia rzek Niołun i Syncza na zachodnich stokach Gór Wierchojańskich (pasmo Orułgan); płynie w kierunku zachodnim; w dorzeczu wiele niewielkich jezior.
Zamarza od października do maja; zasilanie śniegowo-deszczowe.

</doc>
<doc id="543221" url="https://pl.wikipedia.org/wiki?curid=543221" title="Anemia złośliwa">
Anemia złośliwa



</doc>
<doc id="543222" url="https://pl.wikipedia.org/wiki?curid=543222" title="Jarosław Kukulski">
Jarosław Kukulski

Jarosław Kazimierz Kukulski, pseudonim „Robert Kirlej” (ur. 25 maja 1944 we Wrześni, zm. 13 września 2010 w Warszawie) – polski kompozytor.
Życiorys.
Dzieciństwo i edukacja.
Syn Marii i Kazimierza Kukulskich. Urodził się we Wrześni, w oficynie domu przy ul. Kościelnej 9. Ukończył Liceum Muzyczne w Poznaniu i studia na Wydziale Instrumentalnym Państwowej Wyższej Szkoły Muzycznej w Poznaniu w klasie oboju.
Kariera.
Grał jazz w zespołach dixielandowych. W 1968 na II Festiwalu Piosenki Żołnierskiej w Kołobrzegu otrzymał nagrodę MON za piosenkę "Zaślubinowy pierścień" oraz stanął na czele instrumentalno-wokalnej grupy Waganci, której solistką w 1969 została Anna Jantar. Wskutek częstych zmian personalnych, Kukulski rozwiązał grupę i skupił się na karierze solowej żony.
W latach 70. był autorem największych sukcesów Anny Jantar, to dla niej napisał przeboje, takie jak „Najtrudniejszy pierwszy krok”, „Tyle słońca w całym mieście” czy „Moje jedyne marzenie”. Po śmierci piosenkarki komponował dla córki Natalii i wielu innych znanych wykonawców, w tym Ireny Jarockiej, Eleni, Krzysztofa Krawczyka, Haliny Frąckowiak, Anny German, Krzysztofa Cwynara, Felicjana Andrzejczaka, Jolanty Arnal, Bogusława Meca, Bogdany Zagórskiej, Jadwigi Strzeleckiej czy dla drugiej żony, Moniki Borys. Współpracował z największymi tekściarzami, przede wszystkim z Januszem Kondratowiczem, Markiem Dutkiewiczem, Bogdanem Olewiczem i Andrzejem Kuryłą.
W 1976 zajął pierwsze miejsce w kategorii aranżerów i drugie w kategorii kompozytorów w plebiscycie popularności „Panoramy”. W dwóch następnych latach był na miejscach 4–5. Zasiadał w jury Festiwalu Piosenki Radzieckiej w Zielonej Górze.
Skomponował muzykę do filmów: "Nie zaznasz spokoju" (1977), "Diabelskie szczęście" (1985), "Komedianci z wczorajszej ulicy" (1986), "Pan Samochodzik i niesamowity dwór" (1987). Pod koniec lat 90., na antenie TVP Polonia był nadawany cykliczny program, poświęcony twórczości wybitnych artystów, głównie kompozytorów i autorów tekstów pt. „Z archiwum i pamięci”; Kukulskiemu zostały poświęcone trzy odcinki tego programu.
Z okazji 35-lecia pracy kompozytorskiej w 2005 ukazała się płyta pt. "Moje piosenki" z największymi przebojami Kukulskiego.
Choroba i śmierć.
Przez dziesięć lat cierpiał na tętniaka aorty brzusznej. W maju 2010 w klinice w Norymberdze przeszedł operację wszczepienia stentgraftu. Zmarł 13 września 2010 w Warszawie.
Pogrzeb Jarosława Kukulskiego odbył się 20 września 2010 w kościele św. Marii Magdaleny w Warszawie. Został pochowany na cmentarzu Wawrzyszewskim w rodzinnym grobowcu, obok pierwszej żony, Anny Jantar.
Życie prywatne.
Pierwszą żonę Annę Jantar (1950–1980), poznał podczas tworzenia zespołu Waganci. Para wzięła ślub cywilny 15 sierpnia 1970 w poznańskim ratuszu, a 11 kwietnia 1971 ślub kościelny w kościele pw. św. Anny w Poznaniu. W 1972 wraz z żoną przeprowadził się do Warszawy. Para miała jedną córkę Natalię (ur. 3 marca 1976 w Warszawie). Drugą żoną była Monika Borys, z którą w 1989 doczekał się syna – Piotra Kukulskiego.
Odznaczenia.
Został odznaczony przez prezydenta Aleksandra Kwaśniewskiego Krzyżem Kawalerskim Odrodzenia Polski.
Upamiętnienie.
W chodniku przed budynkiem, w którym się urodził, wmurowano tablicę pamiątkową z inskrypcją: "25 maja 1944 roku / w oficynie domu przy ul. Kościelnej 9 / urodził się Jarosław Kukulski / polski kompozytor / honorowy obywatel Wrześni".

</doc>
<doc id="543223" url="https://pl.wikipedia.org/wiki?curid=543223" title="Gruczołakowatość wewnątrzwydzielnicza">
Gruczołakowatość wewnątrzwydzielnicza



</doc>
<doc id="543230" url="https://pl.wikipedia.org/wiki?curid=543230" title="Zespół mnogich nowotworów wewnątrzwydzielniczych">
Zespół mnogich nowotworów wewnątrzwydzielniczych



</doc>
<doc id="543231" url="https://pl.wikipedia.org/wiki?curid=543231" title="Naramowice">
Naramowice

Naramowice – część miasta Poznania i jednocześnie jednostka obszarowa w Systemie Informacji Miejskiej (SIM), położona w północnej części miasta na osiedlu samorządowym Naramowice.
Położenie.
Według Systemu Informacji Miejskiej jednostka obszarowa Naramowice znajduje się w granicach:
Graniczy z takimi jednostkami obszarowymi Systemu Informacji Miejskiej jak: Umultowem na północy i północnym wschodzie, Piątkowem na zachodzie (poprzez lasy komunalne Żurawiniec), Winogradami, Wilczym Młynem i Szelągiem na południu oraz poprzez rzekę Wartę z Główną i Karolinem na wschodzie. Teren Naramowic otacza dookoła teren obszaru SIM Osiedle Władysława Łokietka.
Historia.
Naramowice wzmiankowano, jako wieś, już w 1366. Wieś szlachecka położona była w 1580 roku w powiecie poznańskim województwa poznańskiego. W XVIII w. była to już duża wieś z dworem i dwoma młynami. W 1779 wspominano tutaj też browar, karczmę i kuźnię. W 2. połowie XIX w. na Naramowice składały się: właściwa wieś, a także osady Wilczy Młyn, Różany Młyn i Naramowice Olędry (nieistniejąca dziś wieś olęderska, założona w 1760). Do Poznania włączono najpierw właściwe Naramowice i Wilczy Młyn (1925), a resztę osad w 1940. Po II wojnie światowej Naramowice rozwijały się przede wszystkim w zakresie rolno-przemysłowym. Funkcjonowało tu duże gospodarstwo ogrodnicze. W jednej z hal tego przedsiębiorstwa otwarto pierwszy w Poznaniu market po roku 1989 – funkcjonował on pod marką "Pozperito".
W październiku 1950 r. wyłączono z gminy Piątkowo gromadę Naramowice i włączono ją do Poznania.
Obszar Naramowic w latach 1954–1990 należał do dzielnicy Stare Miasto. W latach 80. XX wieku planowano budowę nowej zajezdni autobusowej u zbiegu ulic Bolka i Rubież.
W 1993 r. utworzono dwie jednostki pomocnicze miasta: Osiedle Poznań-Wilczy Młyn i Osiedle Poznań-Naramowice. W 2010 r. w Poznaniu przeprowadzono reformę funkcjonalną jednostek pomocniczych i 1 stycznia 2011 roku połączono osiedla administracyjne: Naramowice i Wilczy Młyn w jedno Osiedle Naramowice oraz przyłączono do niego tereny nieprzydzielone do żadnych jednostek.
Architektura.
Dzielnica znajduje się w stadium rozwoju budownictwa mieszkaniowego, jest stale rozbudowywana o nowe jednostki (np. Osiedle Przy Rezerwacie, Osiedle Zielona Podkowa, Osiedle Żurawiniec), zwłaszcza w północnej części. Funkcja rolno-przemysłowa praktycznie zanikła. Istnieje część starszej zabudowy jednorodzinnej i porolniczej.
Osią Naramowic jest ulica Naramowicka, mająca swój początek na skrzyżowaniu z ul. Słowiańską. Niegdyś ulica Naramowicka zaczynała się tuż przy Cytadeli. Dziś początkowy odcinek dawnej ulicy Naramowickiej nosi nazwę ul. Przełajowa.
Naramowice są dzielnicą typowo mieszkalną, ale znajdują się tu też firmy, markety i restauracje, a także Kościół pw. Matki Boskiej Częstochowskiej z 1981. Za kościołem powstało w 2009 neomodernistyczne osiedle mieszkaniowe Małe Naramowice wzorowane na rozwiązaniach holenderskich.
Pamiątką Wielkiego Kryzysu z lat 30. XX wieku jest dawne Osiedle Opieki Społecznej, zbudowane w 1933.
Na posesji u zbiegu ulic Naramowickiej i Bolka stoi międzywojenna słupowa kapliczka z dużym krucyfiksem na szczycie i naczółkiem wykonanym z cegieł. Wewnątrz umieszczona jest niewielka pieta (wcześniej stała tu figurka Matki Boskiej). Według tradycji parafialnej kapliczka ta była miejscem zbiorowych modlitw o dobrą pogodę dla rolników i obfite plony. Przy Zespole Szkół im. Jadwigi i Władysława Zamoyskich (ul. Rubież 20) stoi słupowa kapliczka maryjna (Matka Boska z Dzieciątkiem na wysokiej kolumnie). Na cokole umieszczona jest tablica z napisem: "Królowej Polski za powtórne wskrzeszenie Ojczyzny 1918 i 1945".
Przyroda.
W zachodniej części Naramowic, na pograniczu z Umultowem, znajduje się rezerwat przyrody Żurawiniec.
Toponimia.
Nazwy ulic w obrębie Naramowic pochodzą z kilku grup toponimicznych:
Ponadto znajdują się tu pojedyncze ulice, które nie przynależą do żadnej z tych kategorii – Jasna Rola, Dworska, Czarnucha.
Komunikacja.
W okresie okupacji niemieckiej kursował na Naramowice z Garbar ciągnik marki Deutz napędzany gazem generatorowym z drewna, ciągnący przyczepę pasażerską. U zbiegu ulic Bolka i Rubież planowano w końcowych latach PRL zbudowanie dużej zajezdni autobusowej. W początku 1988 podjęto nawet w tym zakresie prace dokumentacyjne. Obiekt nigdy nie powstał.
23 kwietnia 2022 roku uruchomiono trasę tramwajową prowadzącą do przystanku krańcowego (bez pętli) przy ul. Błażeja. Ulica Naramowicka została po 23 kwietnia przebudowana wraz z uruchomieniem trasy tramwajowej, dlatego obecnie przy ul. Błażeja znajduje się pętla tramwajowa. Obecnie przez Naramowice przejeżdżają tramwaje linii 3 i 10. Obsługę komunikacyjną dzielnicy zapewniają ponadto autobusy MPK Poznań – linie 144, 146, 147, 151, 167, 169, 911.

</doc>
<doc id="543237" url="https://pl.wikipedia.org/wiki?curid=543237" title="Czaja">
Czaja

Rzeki:
Osoby o nazwisku Czaja:

</doc>
<doc id="543246" url="https://pl.wikipedia.org/wiki?curid=543246" title="Ewa Wencel">
Ewa Wencel

Ewa Wencel (ur. 15 sierpnia 1955 w Opolu) – polska aktorka teatralna, filmowa, telewizyjna i kabaretowa, scenarzystka.
Życiorys.
W 1980 roku ukończyła studia na Wydziale Aktorskim PWSFTviT w Łodzi. Na co dzień gra w Teatrze Kwadrat w Warszawie, scenie o profilu komediowym i farsowym. Laureatka Orła za drugoplanową rolę kobiecą w "Plac Zbawiciela".
Debiutowała w 1980 r. w spektaklu teatru TV dla młodzieży "Małgosia contra Małgosia" według powieści Ewy Nowackiej. Na początku kariery występowała w epizodach w pojedynczych odcinkach popularnych seriali telewizyjnych, jak "07 zgłoś się", czy "Szaleństwa panny Ewy". W 1986 roku - drugoplanową rolą w "Nad Niemnem" Zbigniewa Kuźmińskiego – zadebiutowała w filmie. Do końca lat 80. i początku 90. grywała wiele mniejszych ról (m.in. w "Ucieczce z kina Wolność" Wojciecha Marczewskiego). Wyjątkiem była postać Ewy, młodej kobiety w ciąży uciekającej wraz z mężem (w tej roli Artur Barciś) do Niemiec w poszukiwaniu lepszego życia w filmie Waldemara Krzystka "Ostatni prom" z 1989 roku.
W latach 90. niemal wyłącznie skupiła się na pracy w teatrze i Teatrze Telewizji, gdzie wystąpiła w przedstawieniach m.in. Janusza Kijowskiego, Magdaleny Łazarkiewicz i Krzysztofa Langa.
Na duży ekran, po siedmioletniej przerwie, powróciła w 2000 roku epizodyczną rolą w "Weiserze" Marczewskiego. Od tego czasu zaczęła również grywać w wielu telenowelach ("Miasteczko", "Samo życie", "Więzy krwi", "Na dobre i na złe"), ale zazwyczaj były to krótkie przygody, na kilka odcinków. Dopiero rola wrażliwej i niepewnej siebie Janeczki w serialu "M jak miłość", matki jednej z głównych bohaterek, której perypetie z czasem zamieniły się w osobny wątek, zapewniła jej dużą popularność wśród masowej widowni.
W 2004 roku po raz pierwszy zetknęła się na planie z Krzysztofem Krauzem. Wówczas, w jego "Moim Nikiforze" zagrała epizod, ale już w kolejnym projekcie tego reżysera – "Placu Zbawiciela" – otrzymała znacznie poważniejsze zadanie. Wbrew własnemu emploi wcieliła się w postać samotnej, rozgoryczonej, toksycznej matki i teściowej. Jej rola, podobnie jak i film, spotkała się z entuzjastycznymi ocenami krytyków. Na 31. FPFF w Gdyni otrzymała za nią (ex-aequo z Anną Romantowską) nagrodę dla najlepszej aktorki w roli drugoplanowej, a "Plac Zbawiciela" zdobył Złote Lwy.
Sukces tego filmu zaowocował dla Wencel kolejnymi propozycjami pracy w telewizji. W serialu "Dwie strony medalu" grała jedną z głównych ról, obok Daniela Olbrychskiego, Gabrieli Kownackiej i Sławomira Orzechowskiego. Kolejną wyniosłą teściową, swoistą parodię postaci z "Placu Zbawiciela", wykreowała w sitcomie "Mamuśki".
Życie prywatne.
Mężem aktorki był scenarzysta Erwin Wencel. Ma syna Andrzeja.
Nagrody.
2006 – 31. Festiwal Polskich Filmów Fabularnych w Gdyni:
2007 – Polskie Nagrody Filmowe „Orły”:

</doc>
<doc id="543247" url="https://pl.wikipedia.org/wiki?curid=543247" title="Tsubasa Ōzora">
Tsubasa Ōzora

 – główny bohater anime oraz mangi "Kapitan Jastrząb". Jest zawodnikiem drużyny piłkarskiej Nankatsu FC.
Współpracuje z całym zespołem a w szczególności z Taro Misakim. Przyjaźni się z Ryo Ishizakim i Genzo Wakabayashim. W późniejszym czasie także jego dawny rywal Kojirō Hyūga staje się mu bliski. Po wygranych mistrzostwach świata juniorów z drużyną Japonii, Roberto Hongo proponuje mu wyjazd do brazylijskiego klubu FC Brancos. Jego największym przeciwnikiem jest Carlos Santana, a także Niemiec Karl-Heinz Schneider. Wyjeżdża do Barcelony grać tam w piłkę w klubie FC Katalonia. Spotyka tam Rivaula (Orła Katalonii). Zapoznaje się z „techniką węża” obrońcy FC Katalonii – D.Foncese. W Hiszpanii spotyka Carlosa Santanę jego największego przeciwnika grającego w FC San Jose. Po tym meczu rozpoczynają się Mistrzostwa Świata Seniorów. Tam spotyka się z Pepe, jego kolegą z FC Brancos, a także z Santaną i Rivaulem.
Postać Tsubasy została sklasyfikowana na 19. miejscu w cyklu Anime Grand Prix, organizowanym przez miesięcznik Animage w roku 1984. Rok później uplasował się na 15. miejscu. W marcu 2013 roku, w tokijskim okręgu Katsushika (miejscu urodzenia autora mangi Yōichiego Takahashiego), powstała naturalnej wielkości brązowa statua protagonisty serii.

</doc>
<doc id="543254" url="https://pl.wikipedia.org/wiki?curid=543254" title="Czaja (dopływ Leny)">
Czaja (dopływ Leny)

Czaja – rzeka w Rosji, w Buriacji i obwodzie irkuckim; prawy dopływ Leny. Długość 353 km; powierzchnia dorzecza 11 400 km².
Źródła w górach Synnyr; płynie w kierunku północnym przez Wyżynę Północnobajkalską przełamując się kilkakrotnie przez jej wyższe pasma.
Zamarza od października do maja; zasilanie śniegowo-deszczowe.

</doc>
<doc id="543257" url="https://pl.wikipedia.org/wiki?curid=543257" title="Alfons VII">
Alfons VII



</doc>
<doc id="543262" url="https://pl.wikipedia.org/wiki?curid=543262" title="Agnieszka Fitkau-Perepeczko">
Agnieszka Fitkau-Perepeczko

Agnieszka Fitkau-Perepeczko (ur. 6 maja 1942 w Warszawie) – polska aktorka, pisarka, była modelka.
Życiorys.
Wychowała się w Milanówku.
W 1966 ukończyła Państwową Wyższą Szkołę Teatralną w Warszawie. W 1967 wyjechała w celach zarobkowych do Londynu, gdzie pracowała w obsłudze hotelowej.
Od 1970 przez kolejne 10 lat była aktorką Teatru Komedia. Gościnnie występowała także w stołecznych teatrach: Dramatycznym i Rozmaitości.
W 1981 wyjechała do Australii, gdzie uczyła się języka angielskiego na Uniwersytecie w Melbourne. Na obczyźnie kontynuowała karierę aktorską, grając m.in. Hannę Geldschmidt w serialu "Więźniarki", poza tym pracowała jako fotograf ślubna i założyła własną agencję fotograficzną – „Family Tradition Photo”.
W 1998 została redaktorką naczelną miesięcznika „Magiczna Quchnia”, w którym publikowała także swoje felietony. W 2001 wydała swoją pierwszą książkę pt. "Fascynacje kulinarne gwiazd".
W latach 2003–2007 grała Simonę, matkę Stefana Mullera (Steffen Möller) w serialu TVP2 "M jak miłość". Rola zapewniła jej największą popularność w Polsce. W kolejnych latach wydała kilka książek: "Fascynujące podróże gwiazd... i moje" (2003), "S jak serial" (2005), "Śniadanie w łóżku i inne rozkosze... kulinarne" (2006), "Babie lato, czyli bądź szczęśliwa całe życie" (2007), "Strzał w dziesiątkę" (2009) i "Romantyczna kolacyjka" (2014), którą napisała z Michałem Olejnikiem.
Od listopada 2005 jest wdową po aktorze, Marku Perepeczce. Nie ma dzieci.

</doc>
<doc id="543264" url="https://pl.wikipedia.org/wiki?curid=543264" title="Brzozowie">
Brzozowie

Brzozowie (Brzozowice, niem. "Brzesowie", w latach 1921–1945 "Birkhagen"; czes. "Březová") – dzielnica Kudowy-Zdroju o charakterze wiejskim położona w południowej części miasta.
Położenie.
Brzozowie jest położone w górnej części doliny potoku przy granicy z Czechami, u podnóża wzniesień: Jaźwiec i Brzezie w zachodniej części Wzgórz Lewińskich w Sudetach Środkowych. Stanowi południową część Kudowy-Zdroju. Otoczenie wsi stanowią lasy świerkowe i mieszane oraz łąki i użytki rolne.
Historia.
Pierwsze wzmianki o Brzozowiu pochodzą z 1400 roku, kiedy to miejscowość wraz ze Słonem należała do czeskiego Náchodu. Od końca XV wieku wieś wchodziła w skład państwa homolskiego. W XVIII wieku po korekcie granic po wojnach śląskich Brzozowie zostało włączone do ziemi kłodzkiej. W XVIII wieku wieś była dużym ośrodkiem płóciennictwa, w roku 1787 w 52 domach funkcjonowały aż 44 warsztaty tkackie.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy – "„brzozy”" lub nazwy lasu złożonego z drzew brzozowych – "„brzeziny”". W swoim dziele o nazwach miejscowych na Śląsku wydanym w 1888 r. we Wrocławiu wymienia pierwotną nazwę w polskiej formie "„Brzosowice”" podając jej znaczenie "„Birkendorf”", czyli w tłumaczeniu "„Brzozowa wieś”". Z powodu trudności w wymowie Niemcy później skrócili i zgermanizowali nazwę na "Brzesowie" w wyniku czego utraciła ona swoje pierwotne znaczenie. W alfabetycznym spisie miejscowości na terenie Śląska wydanym w 1830 r. we Wrocławiu przez Johanna Knie miejscowość występuje pod nazwą "Brzesowie".
Zabytki.
Do wojewódzkiego rejestru zabytków wpisane są obiekty:
Inne zabytki:
Szlaki turystyczne.
Przez Brzozowie przechodzą dwa znakowane szlaki turystyczne:
Przejście graniczne.
Do 2007 roku z Brzozowiu funkcjonowało przejście graniczne z Czechami.

</doc>
<doc id="543266" url="https://pl.wikipedia.org/wiki?curid=543266" title="Sancho Ramirez">
Sancho Ramirez



</doc>
<doc id="543267" url="https://pl.wikipedia.org/wiki?curid=543267" title="Czuja">
Czuja

Czuja – rzeka w Rosji, w Buriacji i obwodzie irkuckim; prawy dopływ Leny. Długość 512 km (od źródeł rzeki Wielka Czuja); powierzchnia dorzecza 18 400 km².
Wielka Czuja ma źródła w górach Synnyr; płynie wąską doliną w kierunku północnym przez Wyżynę Północnobajkalską; liczne progi; ok. 60 km przed ujściem łączy się z Małą Czują, od tego momentu nazywa się Czuja; uchodzi do Leny 25 km powyżej ujścia Witimu.
Zamarza od października do maja; zasilanie deszczowo-śniegowe.

</doc>
<doc id="543268" url="https://pl.wikipedia.org/wiki?curid=543268" title="Mellieha">
Mellieha



</doc>
<doc id="543270" url="https://pl.wikipedia.org/wiki?curid=543270" title="Agatówka łobodnica">
Agatówka łobodnica

Agatówka łobodnica, sówka łobodnica, zielenica łobodnica ("Trachea atriplicis") – gatunek motyla z rodziny sówkowatych.
Motyl o rozpiętości skrzydeł od 41 do 47 mm, ubarwiony szaro lub brunatno z zielonym deseniem. Na przednim skrzydle zielona od wewnątrz przepaska falista, plamki nerkowata i okrągła z jasnymi obwódkami, a pod nerkowatą pólko barwy różowej lub białej. Gąsienica początkowo zielona, później staje się brunatno-czerwona z prążkowaniem.
Do roślin żywicielskich gąsienic należą: pokrzywa, łoboda, komosa, jasnota, szczaw i powój.
Występuje w prawie całej Europie, w tym w całej Polsce, a ponadto w Korei i Japonii.

</doc>
<doc id="543273" url="https://pl.wikipedia.org/wiki?curid=543273" title="Sancho">
Sancho



</doc>
<doc id="543274" url="https://pl.wikipedia.org/wiki?curid=543274" title="Kirenga">
Kirenga

Kirenga (ros. Киренга) – rzeka w Rosji, w obwodzie irkuckim; prawy dopływ Leny. Długość 746 km; powierzchnia dorzecza 46 600 km²; średni roczny przepływ przy ujściu 680 m³/s.
Źródła w Górach Bajkalskich; płynie w kierunku północnym; u ujścia do Leny leży miasto Kireńsk. Spławna na prawie całej długości, żeglowna od 480 km od ujścia.
Zamarza od października do maja; zasilanie głównie deszczowe.

</doc>
<doc id="543275" url="https://pl.wikipedia.org/wiki?curid=543275" title="Pekoci">
Pekoci

Pekoci (nazwa własna Pequot oznacza „Ludzi z mielizn”) – plemię północnoamerykańskich Indian zamieszkujące w przeszłości Wschodnią Krainę Lasów, a obecnie odtworzony współcześnie rezerwat w stanie Connecticut. Słynie z dużego kompleksu kasyn i hoteli "Foxwoods Casino" (największego kasyna na świecie), dostarczającego miliardy dolarów dochodu rocznie i w całości należącego do plemienia "Mashantucket Pequot".
Historia.
Dawniej Pekoci kontrolowali 250 mil kwadratowych wschodniego wybrzeża Nowej Anglii. Oskarżani przez indiańskich sąsiadów o agresywność, początkowo nie występowali jednak zbrojnie przeciw Anglikom. Kiedy w 1636 roku zamordowano bostońskiego kupca, Anglicy winą obarczyli Pekotów i w odwecie w maju 1637 roku wysłali przeciw Pekotom wojsko. Podczas wojny z Pekotami żołnierze spalili doszczętnie Fort Mystic – wioskę Wielkiego Sachema Pekotów – Sassacusa, masakrując jednocześnie wszystkich mieszkańców – być może nawet 500 osób, w większości kobiet i dzieci. Nieliczni, którzy przeżyli masakrę zostali sprzedani jako niewolnicy, a ci którzy mieli więcej szczęścia schronili się w innych plemionach.
W 1620 roku teren dzisiejszego Connecticut zamieszkiwało ponad 4000 Pekotów, w roku 1910 zostało ich tylko 66. W XVIII wieku na małych obszarach ziemi przetrwały tylko dwa odłamy plemienia: "Mashantucket Pequot" w Ledyard oraz "Paucatuck" (Pekoci Wschodni) w pobliżu Stonington. Od końca XIX wieku niewielki rezerwat Mashantucket Pequot zamieszkiwały jedynie rodziny dwóch przyrodnich sióstr: Elizabeth George Plouffe i Marthy Langevin Ellal. W latach 70., po śmierci sióstr, rezerwat został zamknięty, a resztkę ziemi przejęło państwo.
Dopiero w 1983 roku wnuk Elizabeth Plouffe Richard „Skip” Hayward na mocy ustawy uzyskał zgodę na odtworzenie rezerwatu, a właściwie odzyskał ziemię, która uprzednio należała do jego plemienia. Jednym z ważnych motywów jego działań było zainteresowanie inwestorów terenami przyszłego rezerwatu, który znajduje się w dogodnym sąsiedztwie Nowego Jorku i Bostonu i nie podlega przepisom stanowym ograniczającym gry hazardowe. Wątpliwości przeciwników ekonomicznych preferencji dla „nowych plemion” budzi pochodzenie współczesnych „Pekotów”, którzy są potomkami związków mieszanych z „białymi” oraz z Afroamerykanami i od kilku pokoleń nie znają języka ani kultury tego plemienia.
Współczesność.
„Odrodzone” plemię z pomocą inwestorów wybudowało na odzyskanym terenie olbrzymi kompleks kasyn i hoteli, z których zysk, na mocy "Indian Gaming Regulatory Act" z 1988 roku zasila fundusze władz plemiennych i całej społeczności Pekotów. Znaczną część zysków Pekoci przeznaczają na edukację i lecznictwo. Pekoci przekroczyli próg niełatwy do przekroczenia dla wielu tubylczych Amerykanów i wyszli poza tradycyjny sposób życia w rezerwatach. Zajmują wysokie stanowiska, są dobrze wykształceni, zasymilowali się z już od kilku pokoleń z amerykańskim społeczeństwem.
Kontrowersje wokół ich faktycznej przynależności etnicznej i kulturowej, spowodowały uruchomienie w rezerwacie oryginalnych programów edukacyjnych, takich, jak nauczanie „odtworzonego” z nielicznych zachowanych słów języka Pekotów i podobnie sztucznie rekonstruowanej kultury. Opisane kontrowersje stały się jedną z przyczyn odmowy uznania na szczeblu federalnym w 2005 roku innej grupy Pekotów („Eastern Pequot Tribal Nation”).
Obecnie (2005) rezerwat plemienia „Mashantucket Pequot Tribe” ma powierzchnię 7 km² i zamieszkuje go 785 członków plemienia.
Otwarte w 1992 "Foxwoods Casino" zapewnia plemieniu finansowy sukces i perspektywy rozwoju, a zainteresowani historią i kulturą plemienia mogą odwiedzić wielkie "Mashantucket Pequot Museum and Research Center", w którym m.in. na przełomie sierpnia i września Pekoci celebrują Święto Zielonej Kukurydzy oraz trzydniowe pow-wow i rodeo, zwane "Schemitzun".
Pekoci w literaturze.
W XIX w. mężczyźni z plemienia Pekotów pracowali m.in. jako wielorybnicy, a kilku z nich zaciągnęło się na statek, który stał się pierwowzorem statku „Pequot” kapitana Ahaba z powieści Hermana Melville’a "Moby Dick".

</doc>
<doc id="543276" url="https://pl.wikipedia.org/wiki?curid=543276" title="Pafawag 5Bs/6Bs">
Pafawag 5Bs/6Bs

ED72 (typ "5Bs"+"6Bs"+"6Bs"+"5Bs") – normalnotorowy czterowagonowy dalekobieżny elektryczny zespół trakcyjny, wyprodukowany w zakładach Pafawag we Wrocławiu w latach 1993–1997 w liczbie 21 sztuk. Seria ta stanowi rozwinięcie najpopularniejszego polskiego zespołu trakcyjnego EN57 i jego przedłużonej wersji EN71.
Historia.
W 1993 roku Pafawag podjął się budowy pierwszego dalekobieżnego elektrycznego zespołu trakcyjnego – ED72, zaprojektowanego z myślą o obsłudze przewozów międzyregionalnych na liniach Południowej Dyrekcji Okręgowej Kolei Państwowych. Jego konstrukcja bazowała na rozwiązaniach z EN57 i jego przedłużonej wersji EN71.
Konstrukcja.
Elektryczny zespół trakcyjny serii ED72 składa się z czterech wagonów – dwóch rozrządczych i dwóch silnikowych. Wagony rozrządcze (fabryczne oznaczenie "5Bs") są wagonami skrajnymi i oznaczane są na PKP jako "ra" i "rb" (wagon rozrządczy "a" i "b"). Wagony silnikowe (fabryczne oznaczenie "6Bs") znajdują się w środku składu i noszą oznaczenia "sa" i "sb" (wagon silnikowy "a" i "b"). Wagony są połączone ze sobą tzw. krótkim sprzęgiem „fabrycznym” (bez głowicy, nierozłączalnym w warunkach eksploatacyjnych), oraz przejściem dla pasażerów. Na czołach wagonów sterowniczych (początek i koniec zespołu) zastosowano tzw. sprzęgi długie (samoczynne sprzęgi Scharfenberga), które umożliwiają połączenie zespołów w składy. Jednostki ED72 są przystosowane do jazdy w trakcji ukrotnionej z jednostkami tej samej serii oraz z seriami EN57 i EN71. Nie ma możliwości przejścia pomiędzy połączonymi jednostkami.
W każdym z wagonów znajdują się trzy przedziały ze środkowym przejściem między siedzeniami dostępne dla podróżnych, rozdzielone dwoma przedsionkami – każdy z parą rozsuwanych automatycznie drzwi o napędzie pneumatycznym. Skrajne przedziały wagonów rozrządczych są nieco inaczej urządzone i mogą służyć za pomieszczenie dla kierownika pociągu, przedziały służbowe, bagażowe, do przewozu rowerów, wózków, większych bagaży itp. Ze skrajnych przedziałów drzwi prowadzą do kabiny maszynisty.
W ED72 zastosowano klasyczny rozruch oporowy.
Modyfikacje.
Produkując ED72 wprowadzono wiele innowacji w stosunku do starszego taboru. Należało do nich m.in. wprowadzenie w wagonie "ra" zespołu klasy pierwszej (z bardziej komfortowymi fotelami), a także nowej tapicerki w klasie drugiej oraz przedziału barowego. Wprowadzono przyciski indywidualnego otwierania drzwi, elektroniczne wyświetlacze kierunkowe (w miejsce tradycyjnych „filmów” – taśm z nazwami stacji) i dwuwarstwowe szyby. Ostatnia z wyprodukowanych jednostek (ED72-021) została wyposażona w drzwi odskokowo-przesuwne.
Wygląd zewnętrzny początkowo znacząco różnił się od starszych jednostek ze względu na odmienną kolorystykę (malowanie czerwono-żółte), a także połówkowe pantografy w liczbie dwóch (po jednym na dachu każdego z wagonów silnikowych) i odmienny wygląd czołowych ścian wagonów rozrządczych (wzorowaną podobnie jak w EN57 od numeru 1900 na EW58). Z czasem ujednolicono malowanie zespołów trakcyjnych, w części ED72 zastąpiono pantografy połówkowe tradycyjnymi. Po 2008 jednostki są poddawane modernizacjom w ramach napraw czwartego poziomu utrzymania i nadawano im malowanie interREGIO. Na jednostkach, które przeszły w ostatnim czasie naprawę rewizyjną, przywrócono malowania: czerwone lub przemalowano jednostki w nowe barwy przewoźnika.
W 2011 dwie jednostki poddano gruntownej modernizacji, zmieniając ich oznaczenie na "ED72A". Jednostki zmodernizowały województwa śląskie ("ED72A"-005) oraz świętokrzyskie ("ED72A"-004). 19 kwietnia 2012 Urząd Marszałkowski Województwa Kujawsko-Pomorskiego ogłosił przetarg na modernizację czterech sztuk EZT serii ED72. 28 czerwca ogłoszono, że wykonawcą tej modernizacji będzie konsorcjum ZNTK „Mińsk Mazowiecki” i PESA Bydgoszcz. Zmodernizowane jednostki otrzymały zmienione malowanie województw: śląskiego, kujawsko-pomorskiego i świętokrzyskiego. Jedna z jednostek – ED72A-005 została przemalowana w barwy klasyczne – czerwone po przebazowaniu do PR Kraków po likwidacji PR Katowice. 15 kwietnia 2017 spółka Polregio (wówczas Przewozy Regionalne) ogłosiła przetarg na naprawę główną z modernizacją 5 elektrycznych zespołów trakcyjnych serii ED72, z opcją rozszerzenia o kolejne 7 jednostek. Zostaną one poddane gruntownej modernizacji Po modernizacji jednostkom nadano nowe oznaczenie "ED72Ac" i zmieniono im numerację, nadając numery od 101 do 105. Nowe jednostki przydzielono do zakładów: Opolskiego, Łódzkiego i Dolnośląskiego.

</doc>
<doc id="543280" url="https://pl.wikipedia.org/wiki?curid=543280" title="Gerd Albrecht">
Gerd Albrecht

Gerd Albrecht (ur. 19 lipca 1935 w Essen, zm. 2 lutego 2014 w Berlinie) – niemiecki dyrygent. 
Prowadził wiele niemieckich orkiestr. Był głównym dyrygentem Berlin Deutsche Opera w Berlinie. W latach 1975–1980 zastąpił Rudolfa Kempego na stanowisku głównego dyrygenta Tonhalle Orchestra Zurich w Szwajcarii.

</doc>
<doc id="543281" url="https://pl.wikipedia.org/wiki?curid=543281" title="Ageizm">
Ageizm

Ageizm ( i , od „wiek”, wym. "ejdżyzm"; także: "wiekizm") – dyskryminacja ze względu na wiek. Najczęściej, choć nie zawsze, dotyczy problemów na rynku pracy (tak z jej znalezieniem, jak i utrzymaniem). Widoczny jest także w lekceważącym traktowaniu osób starszych oraz braku oferty rozrywkowej i rekreacyjnej.
Dotyka ludzi starych, postrzeganych jako niepotrzebnych. Dyskryminacja odnosząca się do ludzi młodych nazywana jest adultyzmem.
W Polsce ofiarami ageizmu najczęściej padają kobiety po 35. roku życia oraz mężczyźni po 45.

</doc>
<doc id="543285" url="https://pl.wikipedia.org/wiki?curid=543285" title="Socket F">
Socket F

Socket F – 1207-pinowa podstawka AMD, na której montowane są Opterony. Wykorzystywana w dwu-, cztero- oraz ośmioprocesorowych serwerach wykorzystujących do 48 rdzeni. Oficjalnie weszła na rynek 15 sierpnia 2006 . Jest to pierwsza podstawka w historii AMD, w którym procesor nie ma nóżek, natomiast te znajdują się w gnieździe, czyli układ Land Grid Array.

</doc>
<doc id="543287" url="https://pl.wikipedia.org/wiki?curid=543287" title="Kireńsk">
Kireńsk

Kireńsk (ros. "Киренск") – miasto w azjatyckiej części Rosji, w obwodzie irkuckim.
Leży u ujścia Kirengi do Leny, 640 km na północny wschód od Irkucka; ok. 13 100 mieszkańców (2005); przemysł drzewny; rzeczna stocznia remontowa; lotnisko.
Osiedle założone w 1630; prawa miejskie uzyskało w 1775. W XIX wieku w mieście tym osadzano licznych zesłańców, zwłaszcza przeciwników politycznych. Jednym z nich był Józef Piłsudski, który przebywał w tym mieście od 1887 do 1890. Zesłany był tu także publicysta Adam Szymański, a zmarł tu powstaniec listopadowy Michał Matuszewicz.

</doc>
<doc id="543309" url="https://pl.wikipedia.org/wiki?curid=543309" title="Peleduj (rzeka)">
Peleduj (rzeka)

Peleduj (ros. Пеледуй, "Pieleduj") – rzeka w Rosji, w Jakucji; lewy dopływ Leny. Długość 398 km; powierzchnia dorzecza 14 300 km².
Płynie w kierunku wschodnim po Płaskowyżu Nadleńskim; uchodzi do Leny ok. 20 km poniżej ujścia Witimu koło miejscowości Peleduj; w pobliżu ujścia wydobycie soli kamiennej.
Zamarza od końca października do maja; zasilanie śniegowo-deszczowe.

</doc>
<doc id="543327" url="https://pl.wikipedia.org/wiki?curid=543327" title="Pieleduj">
Pieleduj

Pieleduj (ros. "Пеледуй") - osiedle typu miejskiego w azjatyckiej części Rosji (Jakucja) w ułusie leńskim.
Leży na Płaskowyżu Nadleńskim u ujścia rzeki Pieleduj do Leny, ok. 930 km na zachód od Jakucka; 5 tys. mieszkańców (1989). Ośrodek regionu wydobycia soli kamiennej; przemysł drzewny; baza remontowa i przystań rzeczna.

</doc>
<doc id="543328" url="https://pl.wikipedia.org/wiki?curid=543328" title="Christy Brown">
Christy Brown

Christy Brown (ur. 5 czerwca 1932 w Dublinie, zm. 6 września 1981) − irlandzki malarz, pisarz i poeta. 
Urodzony w Dublinie w wielodzietnej rodzinie, od najmłodszych lat zmagał się z efektami porażenia mózgowego i związanego z nim paraliżu ciała.
W 1989 na podstawie jego bestsellerowej autobiograficznej książki "Moja lewa stopa", Jim Sheridan nakręcił film pod tym samym tytułem. Wystąpili w nim między innymi nagrodzeni za te role Oscarami Daniel Day-Lewis jako Christie oraz Brenda Fricker w roli jego matki.
Żonaty z Mary Carrm, mieszkał między innymi w Ballyheigue w hrabstwie Kerry oraz w Parbrook w hrabstwie Somerset, gdzie zmarł w wieku 49 lat.

</doc>
<doc id="543330" url="https://pl.wikipedia.org/wiki?curid=543330" title="Ostkreuz">
Ostkreuz



</doc>
<doc id="543378" url="https://pl.wikipedia.org/wiki?curid=543378" title="Antropologia">
Antropologia

Antropologia (gr. ἄνθρωπος "anthropos" „człowiek”, λόγος "logos" „nauka”) – interdyscyplinarna dziedzina nauki na pograniczu nauk humanistycznych, społecznych i przyrodniczych. Zajmuje się badaniem człowieka jako jednostki w społeczeństwie w kontekście historycznej zmienności, biorąc pod uwagę warunki socjalno-ekonomiczne oraz kulturowe; poszukuje zrozumienia roli kultury i struktur władzy w życiu człowieka. Ma dwa podstawowe nurty:
Istnieją też inne podziały antropologii, np. w USA jest rozpowszechniony podział nauk antropologicznych na cztery nurty:
Poza tak rozumianym podziałem pozostają następujące nauki czy dziedziny wiedzy mające w nazwie słowo "antropologia":
Działy antropologii.
Z uwagi na pole zastosowań lub zasadniczy przedmiot uwagi wyróżnia się między innymi następujące działy antropologii:

</doc>
<doc id="543380" url="https://pl.wikipedia.org/wiki?curid=543380" title="Sancho III Upragniony">
Sancho III Upragniony

Sancho III Upragniony, "Sancho III el Deseado" (ur. ok. 1134, zm. 31 sierpnia 1158) – król Kastylii od 1157 r.
Życiorys.
Najstarszy syn cesarza Hiszpanii Alfonsa VII i Berengueli, córki hrabiego Barcelony – Ramona Berenguera III. Przydomek wiąże się z kilkuletnim oczekiwaniem rodziców (ich ślub odbył się w 1128 r.) na potomka. Od 1152 r. jego macochą była córka Władysława II Wygnańca, Ryksa. Żonaty z Blanką, córką króla Nawarry – Garcii IV (ślub 30 stycznia 1151 r.).
W ostatnich latach życia ojca Sancho współrządził państwem. Brał udział w walkach z Almohadami. Alfons VII podzielił królestwo pomiędzy swoich synów. Starszy Sancho otrzymał Kastylię i zwierzchnictwo nad uznającymi podległość Alfonsowi VII państwami (Aragonia, Nawarra, Barcelona oraz kilka państewek mauretańsko-hiszpańskich), Ferdynand II – León. Po objęciu władzy Sancho musiał użyć demonstracji zbrojnej, aby władcy: Aragonii – Petronela i Nawarry – Sancho VI uznali zwierzchnictwo króla Kastylii potwierdzone traktatem zawartym w 1157 r., umocnionym małżeństwem siostry Sancha III, Sanchy, z władcą Nawarry Sanchem VI. Król inicjował powstanie zakonu Calatrava, którego zadaniem była obrona zamku Calatrava przed Maurami.
W 1158 r. młody władca zmarł po roku i 11 dniach panowania. Jego następcą został jedyny syn, trzyletni wówczas Alfons VIII, późniejszy zwycięzca pod Las Navas de Tolosa. Podczas małoletniości Alfonsa swoją regencję w królestwie Kastylii narzucił stryj, Ferdynand II.
Sancho III, władający tylko częścią dziedzictwa ojca, nie przyjął tytułu cesarza. Wprawdzie po jego śmierci brat Ferdynand II tytułował się królem Hiszpanów, ale podział królestwa stanowił upadek idei imperialnej w średniowiecznej Hiszpanii, czyli tytułu cesarza i pretensji do zwierzchnictwa nad innymi władcami Półwyspu Iberyjskiego.

</doc>
<doc id="543381" url="https://pl.wikipedia.org/wiki?curid=543381" title="United Fruit Company">
United Fruit Company

United Fruit Company (1899-1970) – amerykańska korporacja, która działała na rynku handlu owocami tropikalnymi (głównie bananami i ananasami). Wywodzi się z niej działająca do dziś firma Chiquita Brands International.
Firma, posiadająca przez dużą część XX wieku faktyczny monopol na handel bananami i ananasami uprawianymi w krajach Trzeciego Świata (głównie Ameryki Centralnej), często oskarżana była o praktyki neokolonialistyczne, stała się symbolem międzynarodowego kapitalizmu, a państwa, w których działała, określane były mianem "republik bananowych".
W 1970, po okresie złych wyników finansowych, United Fruit Company zostało połączone z AMK, tworząc United Brands Company, a następnie przekształcone w korporację Chiquita Brands International.

</doc>
<doc id="543386" url="https://pl.wikipedia.org/wiki?curid=543386" title="Mohave">
Mohave

Mohave (Mojave, Yuma, nazwa własna: "Pipa Aha Macav" – „ludzie znad rzeki/wody”) – plemię północnoamerykańskich Indian z południowego zachodu USA posługujące się językiem mohave z rodziny na-dene. Nie należy ich mylić z irokeskim plemieniem Mohawków
Wierzenia.
Tradycyjni Mohave utrzymują, że rzeka Kolorado, która biegnie po granicy Arizony, Kalifornii i Nevady, powstała kiedy Wielki Duch "Matavilya" został zabity przez swoją siostrę – Kobietę-żabę. Ich mały braciszek "Mastamho" doszedł do wniosku, że musi zaopiekować się ludźmi, których przed śmiercią stworzył jego starszy brat. Wbił w ziemię wierzbową witkę, spod której zaczęła wypływać woda; ta woda utworzyła rzekę Kolorado. "Mastamho" pokazał także ludziom jak rozpalać ogień, jak nazywać rzeczy, jak uprawiać rośliny, jak wyrabiać naczynia, pokazał im jak przetrwać.
Kultura i obyczaje.
Obrzędy, obejmujące pieśni, tańce i modlitwy, służyły m.in. sprowadzaniu życiodajnych deszczy. W przeciwieństwie do większości innych plemion Kalifornii nie budowali szałasów potu.
Tradycyjną ozdobą ich twarzy był charakterystyczny tatuaż, składający się z pionowych kresek na brodzie i kropek na policzkach.
Plemię obchodzi swoje święto w marcu jako Mohave Day.
Historia.
W przeszłości w suchym i gorącym klimacie Południowego Zachodu za domy wystarczały im zazwyczaj pozbawione ścian lekkie konstrukcje dachowe z trawy i trzciny, oparte na 4-6 palach i zwane "ramada", zapewniające cień i wentylację. W porach chłodniejszych dobudowywali do nich czasem drewniane ściany, a dachy wzmacniali mułem i gliną.
Mohave od niepamiętnych czasów byli związani z ziemią wzdłuż rzeki Kolorado. Utrzymywali się z polowania i połowu ryb, uprawiali w dolinie rzeki rośliny bogate w olej, zbierali orzechy, dzikie owoce (w tym owoce kaktusa) i jagody. Handlowali też z sąsiednimi plemionami z wybrzeża Pacyfiku, kupując od nich m.in. drewniane naczynia, łyżki, rogi i muszle "dentalium". Od czasu kontaktu z Europejczykami w XVI w. Mohave byli jednym z bardziej znanych plemion Południowego Zachodu USA. Ich opór przeciwko narastającej fali osadników spowodował wybudowanie w 1859 roku wojskowego Fortu Mojave na wschodnim brzegu Kolorado, mającego wymusić spokój na okolicznych terenach (obecnie w ruinie).
Wódz Iretaba (inaczej Yara Tav, zm. 1878), którego imię znaczy "Piękny Ptak", był naczelnym wodzem Mohave w okresie największej ekspansji białych ludzi na terytorium Indian. Odwiedził m.in. Los Angeles, San Francisco, Nowy Jork, Filadelfię i Waszyngton. Był gościem prezydenta Abrahama Lincolna, który podarował mu srebrny puchar na znak przyjaźni między białymi a Mohave. Po tych wizytach wódz był zdruzgotany potęgą białych ludzi, którą zobaczył. Zmuszony przez władze do opuszczenia większości tradycyjnych ziem Mohave, osiadł wraz z plemieniem w rezerwacie w Parkey Valley.
Współczesność.
Obecnie większość Indian Mohave zamieszkuje trzy rezerwaty:
Mieszkańcy obecnych rezerwatów utrzymują się głównie z rolnictwa, uprawiając m.in. bawełnę, alfalfa i pszenicę. Część utrzymuje się z usług turystycznych, w tym z otwartego w latach 90. plemiennego kasyna, hotelu i pola golfowego, inni pracują dorywczo w sąsiednich miastach i na farmach.
Liczebność.
Według danych U.S. Census Bureau, podczas spisu powszechnego w 2000 roku 1440 obywateli USA zadeklarowało, że pochodzi "wyłącznie z plemienia Fort Mojave", a 1906 – "wyłącznie lub między innymi z plemienia Fort Mojave". Ponadto 1719 obywateli zadeklarowało, że jest pochodzenia "wyłącznie Colorado River Indian", a 1927 – "wyłącznie lub między innymi Colorado River Indian". Dodatkowo 128 osób określiło się jako "wyłącznie McDowell Mohave-Apache", zaś 154 – "wyłącznie lub między innymi McDowell Mohave-Apache".

</doc>
<doc id="543387" url="https://pl.wikipedia.org/wiki?curid=543387" title="Suwon Samsung Bluewings">
Suwon Samsung Bluewings

Suwon Samsung Bluewings Football Club () – południowokoreański klub piłkarski z miasta Suwon, występujący w K League 1 (1. liga).
Trzy razy wygrał mistrzostwo Korei Południowej (1998, 1999 i 2004). W 2002 wygrał Koreański FA Cup (główny puchar narodowy) a w 2000 i 2001 Suwon był mistrzem Azji.
Stadion.
Swoje domowe mecze klub rozgrywa na stadionie Suwon World Cup Stadium, który może pomieścić 45192 widzów.
Skład na sezon 2018.
 

</doc>
<doc id="543388" url="https://pl.wikipedia.org/wiki?curid=543388" title="Seongnam FC">
Seongnam FC

Seongnam FC (kor. 성남 FC), klub piłkarski z Korei Południowej, z miasta Seongnam (niedaleko stolicy Seul), występujący w K-League (1. liga).
Siedem razy wygrał mistrzostwo Korei Południowej (1993, 1994, 1995, 2001, 2002, 2003, 2006). W latach 1999, 2011 i 2014 wygrał Koreański FA Cup (główny puchar narodowy) a w 1996 i 2010 Ilhwa Chunma był mistrzem Azji.
Stadion.
Swoje domowe mecze klub rozgrywa na stadionie Tancheon Sports Complex, który może pomieścić 16146 widzów.

</doc>
<doc id="543389" url="https://pl.wikipedia.org/wiki?curid=543389" title="Ulsan Hyundai FC">
Ulsan Hyundai FC

Ulsan Hyundai FC (kor. 울산 현대 FC), klub piłkarski z Korei Południowej, z miasta Ulsan, występujący w K-League (1. liga). W 1996 i 2005 roku został mistrzem Korei Południowej.
Stadion.
Swoje domowe mecze klub rozgrywa na stadionie Ulsan Munsu, który może pomieścić 44102 widzów.

</doc>
<doc id="543391" url="https://pl.wikipedia.org/wiki?curid=543391" title="Pohang Steelers">
Pohang Steelers

Football Club Pohang Steelers (), klub piłkarski z Korei Południowej, z miasta Pohang, występujący w K League 1 (1. liga).
Trzy razy wygrał mistrzostwo Korei Południowej (1986, 1988, 1992). W 1996 wygrał Koreański FA Cup (główny puchar narodowy), a w 1997, 1998 i 2009 Pohang był mistrzem Azji. W roku 2009 zdobył 3 miejsce Klubowego Pucharu Świata.
Stadion.
Swoje domowe mecze klub rozgrywa na stadionie Pohang Steel Yard, który może pomieścić 25000 widzów.

</doc>
<doc id="543392" url="https://pl.wikipedia.org/wiki?curid=543392" title="Incheon United FC">
Incheon United FC

Incheon United FC (kor. 인천 유나이티드 FC), klub piłkarski z Korei Południowej, z miasta Inczon, występujący w K League 1 (1. liga).
Stadion.
Swoje domowe mecze klub rozgrywa na stadionie Incheon Football Stadium, który może pomieścić 20891 widzów.

</doc>
<doc id="543393" url="https://pl.wikipedia.org/wiki?curid=543393" title="Jeju United FC">
Jeju United FC

Jeju United FC (kor. 제주 유나이티드 FC) – południowokoreański klub piłkarski założony w 1982, występujący w K League 1. Klub ma siedzibę w mieście Seogwipo, w prowincji Czedżu.
Baza klubowa była oryginalnie w Seulu i klub był znany jako Yukong Elephants (1983-1995). Pod koniec 1995 przeniósł się do zachodniego Seulu, w okolice miasta Bucheon, i zmienił nazwę na Bucheon Yukong, a potem w 1997 na Bucheon SK. Były to zmiany mało znaczące w porównaniu z tym co się wydarzyło w 2006, kiedy to klub został przemianowany na Jeju United FC i przeniesiony najdalej jak to było możliwe od pierwotnego miejsca, na wyspę Czedżu (450 km).
Stadion.
Swoje domowe mecze klub rozgrywa na stadionie Stadion Cheju World Cup, który może pomieścić 35657 widzów.

</doc>
<doc id="543400" url="https://pl.wikipedia.org/wiki?curid=543400" title="Żejtun">
Żejtun

Żejtun (również Iż-Żejtun, wym. []; zhist. "Città Beland") – jedna z jednostek administracyjnych na Malcie, ok. 11,5 tys. mieszkańców.
Najważniejszymi budynkami w Żejtunie są dwa kościoły: św. Jerzego, wzniesiony na początku XV wieku, sprawiający wrażenie budowli obronnej oraz św. Katarzyny. Jest to kościół farny z początku XVIII wieku, jego architektem był Lorenzo Gafà. W zakrystii można obejrzeć tryptyk nieznanego ludowego malarza z 1604 roku "Filfla Madonna". W mieście znajduje się wiele zabytków wpisanych na listę National Inventory of the Cultural Property of the Maltese Islands. Między innymi: zbudowana w 1670 roku kaplica św. Anioła, zbudowana w 1658 roku kaplica św. Klemensa.

</doc>
<doc id="543402" url="https://pl.wikipedia.org/wiki?curid=543402" title="Pierwomrówka podziemna">
Pierwomrówka podziemna

Pierwomrówka podziemna ("Formica cunicularia") – gatunek mrówki z podrodziny Formicinae.
Pierwomrówka podziemna występuje w dobrze nasłonecznionych środowiskach. Buduje gniazda z niewielkim ziemnym kopcem. Rzadko oddala się więcej niż o 10 m od gniazda. "Formica cunicularia" jest mrówką termofilną i przy temperaturze gruntu poniżej 14 °C mrówka ta nie opuszcza gniazda.
Ubarwienie brunatne z czerwonobrunatnymi nogami i czułkami. Niekiedy w części środkowej jaśniejsza podobnie do pierwomrówki krasnolicej ("Formica rufibarbis"). Robotnice mają wielkość od 4 do 6 mm, natomiast królowa około 9 mm. 
Loty godowe w sierpniu.
Owad eurokaukaski. W Polsce szeroko rozprzestrzeniony.

</doc>
<doc id="543403" url="https://pl.wikipedia.org/wiki?curid=543403" title="Finsterwalde">
Finsterwalde

 
Finsterwalde (dolnołuż i pol. hist. "Grabin") – miasto we wschodnich Niemczech w kraju związkowym Brandenburgia, w powiecie Elbe-Elster, w Łużyckim Zagłębiu Węglowym. Miasto liczy ok. 17,8 tys. mieszkańców.

</doc>
<doc id="543404" url="https://pl.wikipedia.org/wiki?curid=543404" title="Lorenzo Gafà">
Lorenzo Gafà

Lorenzo Gafà (1639–1703) – maltański architekt i rzeźbiarz epoki baroku. Zaprojektował wiele kościołów na Wyspach Maltańskich, w tym katedrę św. Pawła w Mdinie i katedrę Wniebowzięcia w Victorii na Gozo. Był młodszym bratem rzeźbiarza Melchiorre’a Cafà. 
Życie i twórczość.
Gafà urodził się w 1639 w Birgu jako syn rzeźbiarza Marco Gafà i jego żony Veroniki. Karierę zawodową rozpoczął jako rzeźbiarz u boku swojego ojca, oraz starszego brata Melchiorre’a, który już był uznanym rzeźbiarzem. Lorenzo mógł studiować architekturę w Rzymie, chociaż nie ma żadnych dokumentów potwierdzających, że kiedykolwiek opuścił Maltę. Możliwe, że był uczniem włoskiego architekta Francesco Buonamiciego, podczas gdy ten ostatni mieszkał na Malcie.
Prace udokumentowane.
Już na początku lat sześćdziesiątych XVII wieku zainteresował się projektowaniem budynków, a od 1661 wiadomo, że był zaangażowany w projekt prezbiterium kościoła św. Filipa w Żebbuġ. Jakiś czas przed 1666 pracował przy "reredos" ołtarza głównego w kościele św. Scholastyki oraz w dominikańskim kościele Zwiastowania, oba w rodzinnym mieście Birgu. Znany jest również z tego, że zaprojektował ołtarz do kościoła św. Mikołaja w Valletcie. Zaprojektował również lub był zaangażowany w budowę następujących kościołów:
Prace przypisane.
Niektóre źródła podają również, że Gafà był zaangażowany w budowę kościoła św. Katarzyny w Żurrieq (1632–1655), kościoła "Our Saviour" w Kalkarze (1680), kościoła Matki Bożej w Żebbuġ (1683), prezbiterium w Naxxar (1691), w Tarxien (1692), w Mdinie (1692), kościoła św. Agaty w Mdinie (1694) i kościoła św. Juliana w Senglei (1696).
Inne prace.
W 1679 Gafà zaprojektował i nadzorował budowę prezbiterium katedry św. Pawła w Mdinie, a później zaprojektował Pałac Biskupi. Katedra została częściowo zniszczona kilka lat później podczas trzęsienia ziemi, chociaż nowo wybudowane prezbiterium pozostało nienaruszone. Stara katedra została rozebrana, a między 1696 a 1705 zbudowano nową, według barokowych projektów Gafà. Została ona konsekrowana 8 października 1702 i jest uważana za arcydzieło Gafà.
Gafà zaprojektował także niektóre świeckie budynki, w tym (1675), pałac generała galer w Birgu (przed 1695) i prawdopodobnie szpital Ta’Saura w Rabacie (1655).
Lorenzo Gafà zmarł 16 lutego 1703 w wieku 64 lat.

</doc>
<doc id="543405" url="https://pl.wikipedia.org/wiki?curid=543405" title="Lauchhammer">
Lauchhammer

Lauchhammer (dolnołuż. "Łuchow") – miasto we wschodnich Niemczech w kraju związkowym Brandenburgia, w Łużyckim Zagłębiu Węglowym. Według danych z 31 grudnia 2008 r. miasto zamieszkiwały 17 593 osoby.

</doc>
<doc id="543406" url="https://pl.wikipedia.org/wiki?curid=543406" title="Ludwigsfelde">
Ludwigsfelde

Ludwigsfelde − miasto we wschodnich Niemczech w kraju związkowym Brandenburgia, w powiecie Teltow-Fläming. Miasto leży na południe od Berlina, liczy ok. 24,2 tys. mieszkańców.
W mieście rozwinął się przemysł samochodowy.
Współpraca.
Miejscowości partnerskie:

</doc>
<doc id="543407" url="https://pl.wikipedia.org/wiki?curid=543407" title="Rathenow">
Rathenow

Rathenow [] (pol. hist. "Ratnów"; ) − miasto we wschodnich Niemczech w kraju związkowym Brandenburgia, nad Hawelą, siedziba powiatu Havelland. Miasto liczy ok. 24,1 tys. mieszkańców.
W mieście rozwinął się przemysł precyzyjno-optyczny, maszynowy oraz metalowy.
Historia.
Prawa miejskie od 1295. W latach 1373–1415 wraz z Elektoratem Brandenburgii Ratnów znajdował się pod panowaniem Królestwa Czech. W 1675 w bitwie pod Rathenow siły brandenbursko-pruskie pokonały Szwedów. W 1701 miasto znalazło się w granicach Prus, a w 1871 Niemiec. Od 1925 roku należało do rejencji rejencji poczdamskiej w prowincji Brandenburgia.
Po II wojnie światowej miasto należało do radzieckiej strefy okupacyjnej. W latach 1949–1990 było częścią NRD.
Po upadku Związku Radzieckiego ujawniono, że w pobliżu Rathenow (ok. kilometr od miasta) na pewien czas złożono szczątki Adolfa Hitlera. Następnie zostały one wykopane, spalone i wrzucone do rzeki. Fragmenty czaszki i szczęki wywieziono do Moskwy.
Komunikacja.
W mieście znajduje się stacja kolejowa

</doc>
<doc id="543408" url="https://pl.wikipedia.org/wiki?curid=543408" title="Spremberg">
Spremberg

Spremberg (dolnołuż. "Grodk"; pol. hist. "Gródek") − miasto we wschodnich Niemczech, w kraju związkowym Brandenburgia, w powiecie Spree-Neiße, w Łużyckim Zagłębiu Węglowym, nad Sprewą. Miasto liczy 23069 mieszkańców, a jego powierzchnia wynosi 201,29 km².
Historia.
Miasto zostało założone w 1301 r. Dzięki położeniu w czasach średniowiecza przy cukrowym szlaku handlowym w mieście rozwinęło się rzemiosło i handel. W XVII wieku w Sprembergu rozwijał się przemysł sukienniczy.
1 stycznia 2016 do miasta przyłączono tereny zlikwidowanej gminy Hornow-Wadelsdorf, przy czym Hornow i Wadelsdorf stały się jego dzielnicami.
Zabytki.
Do dziś zachował się kamień na którym widnieje napis "Mittelpunkt des Deutschen Reiches" (pol. „Środek Niemieckiej Rzeszy”). Określał on położenie Sprembergu w Niemczech, w granicach z 1817 r.
Głównym zabytkiem miasta jest zamek, w którym znajduje się m.in. "Das Niederlausitzer Heidemuseum" (pol. Dolnołużyckie Muzeum Pogaństwa). Inną wizytówką miasta jest wieża Bismarcka zbudowana w 1903 r.

</doc>
<doc id="543409" url="https://pl.wikipedia.org/wiki?curid=543409" title="Falkensee">
Falkensee

Falkensee – miasto we wschodnich Niemczech w kraju związkowym Brandenburgia. Największe miasto powiatu Havelland. Położony tuż przy granicy Berlina, około 20 km na zachód od jego centralnej dzielnicy. Stanowi część berlińskiej aglomeracji.

</doc>
<doc id="543411" url="https://pl.wikipedia.org/wiki?curid=543411" title="Mistrzostwa Europy w Lekkoatletyce 2006">
Mistrzostwa Europy w Lekkoatletyce 2006

XIX Mistrzostwa Europy w lekkoatletyce odbyły się w Göteborgu na stadionie Ullevi. 6 sierpnia odbyło się uroczyste rozpoczęcie imprezy w centrum miasta, zaś 7 sierpnia rozpoczęła się rywalizacja sportowa. Mistrzostwa trwały do 13 sierpnia. Mistrzostwom towarzyszył ich oficjalny hymn którym był utwór „Heroes" w wykonaniu grecko-szwedzkiej piosenkarki Heleny Paparizou, laureatki 50 edycji Konkursu Piosenki Eurowizji. Wspomniany utwór obecny był zarówno na scenie podczas ceremonii otwarcia (w wykonaniu Heleny Paparizou jak i podczas pokazu artystyczno-pirotechnicznego) jak i w telewizyjnej czołówce imprezy przygotowanej przez szwedzkiego nadawcę publicznego SVT. 

</doc>
<doc id="543412" url="https://pl.wikipedia.org/wiki?curid=543412" title="Scolitantides orion">
Scolitantides orion



</doc>
<doc id="543413" url="https://pl.wikipedia.org/wiki?curid=543413" title="Aleksander Arendt">
Aleksander Arendt

Aleksander Arendt (ur. 6 grudnia 1912 w Będargowie na Kaszubach, zm. 2002) – podporucznik rezerwy Wojska Polskiego, działacz kaszubski, komendant naczelny Tajnej Organizacji Wojskowej „Gryf Pomorski” w okresie od listopada 1943 r. do maja 1944 r., ps. „Konar”, "Dębina"
Życiorys.
Uczęszczał do szkoły powszechnej w Kartuzach, a następnie gimnazjum w Wejherowie. Naukę przerwał w 1926 roku po śmierci ojca. Podjął pracę w gospodarstwie rolnym w Kwidzynie koło Łebna. Naukę kontynuował w gimnazjum koedukacyjnym w Kartuzach, a potem ponownie w gimnazjum w Wejherowie, gdzie w 1934 roku zdał maturę. We wrześniu 1934 r. rozpoczął służbę wojskową w Szkole Podchorążych Rezerwy Piechoty w Zambrowie. Po jej ukończeniu został skierowany na Dywizyjny Kurs Podchorążych Rezerwy przy 65 pułku piechoty. 1 stycznia 1937 roku mianowano go na stopień podporucznika. Jednocześnie w latach 1935–1939 studiował prawo na Uniwersytecie im. Józefa Piłsudskiego. Był wówczas członkiem Polskiej Akademickiej Korporacji Cassubia. Ukończył także Instytut Pracy Samorządu Terytorialnego o statusie fakultetu. Działał szeroko na polu społecznym i politycznym. Jeszcze podczas studiów wstąpił do Polskiej Partii Socjalistycznej. Pełnił funkcję prezesa Stowarzyszenia Przyjaciół Pomorza i Koła Akademików Kaszubów w Kartuzach. W kwietniu 1939 r. został powołany na ćwiczenia wojskowe w ramach 64 pułku piechoty. Następnie przeniesiono go do dyspozycji dowódcy Okręgu Korpusu nr VIII w Toruniu gen. Michała Karaszewicza-Tokarzewskiego. Przeszedł wówczas przeszkolenie w zakresie dywersji pozafrontowej i uczestniczył w tworzeniu jej sieci pomorskiej pod zasłoną członka zespołu artystycznego, który latem 1939 r. przeprowadził tournée w strefie nadgranicznej. 24 sierpnia został przeniesiony do Radomia w celu sformowania kompanii przeciwpancernej. 
Wziął udział w wojnie obronnej 1939 roku, podczas której został ranny w walkach pod Iłżą. Uniknął niewoli niemieckiej i na początku października powrócił do domu. W początkowym okresie okupacji był dwukrotnie aresztowany, a w końcu skierowano go na przymusowe roboty do niemieckiego gospodarstwa rolnego w Kobysewie na Pomorzu. Od 1941 roku pracował w firmie Hoffmana, potem w przedsiębiorstwie budowlanym „Nord-Ost-Bau” w Gdyni. Od 1940 roku rozpoczął działalność konspiracyjną w ramach Tajnej Organizacji Wojskowej „Gryf Pomorski”. Po nawiązaniu kontaktów z Józefem Dambkiem i Augustynem Westphalem został przydzielony do komórki legalizacyjnej. W 1942 roku został instruktorem wyszkolenia bojowego. Następnie objął funkcję szefa Wydziału Operacyjnego Komendy Naczelnej TOW „Gryf Pomorski”. Uczestniczył w nieudanych rozmowach scaleniowych z Armią Krajową. Od maja 1943 roku był zastępcą komendanta naczelnego TOW „Gryf Pomorski”. W listopadzie mianowano go nominalnym komendantem naczelnym. W maju 1944 roku został aresztowany przez Gestapo. Po 7 miesiącach brutalnych przesłuchań w siedzibie Gestapo w Gdańsku, został osadzony w obozie koncentracyjnym Stutthof jako więzień policyjny. Uniknął śmierci m.in. dzięki przekupieniu gestapowców. W styczniu 1945 roku zbiegł podczas ewakuacji do obozu przejściowego w Kokoszkach. 
Po zajęciu Pomorza przez Armię Czerwoną organizował polską administrację samorządową na tym obszarze. Został komendantem powiatowym Milicji Obywatelskiej w Kartuzach. Od maja 1945 r. pracował w referacie samorządowym Urzędu Wojewódzkiego w Gdańsku. Andrzej Gąsiorowski w książce „Jan Kaszubowski i służby specjalne. Gestapo, Smiersz, UB.” pisze, że Arendt został w 1945 r. tajnym współpracownikiem UB. Wyraża także wątpliwość, czy A. Arendt w czasie okupacji nie podjął współpracy z Niemcami.
W 1946 roku Arendt został wicestarostą powiatu gdańskiego, a w 1947 roku – starostą kościerskim. Od 1948 roku pracował w Wojewódzkim Zarządzie Dróg Publicznych w Gdańsku. Jednocześnie zaangażował się w działalność społeczną. Od 1956 roku był współorganizatorem i pierwszym prezesem Zrzeszenia Kaszubsko-Pomorskiego. W grudniu 1959 roku został jego wiceprezesem. Był odznaczony m.in. Krzyżem Oficerskim Orderu Odrodzenia Polski, Krzyżem Partyzanckim, Medalem Rodła.

</doc>
<doc id="543414" url="https://pl.wikipedia.org/wiki?curid=543414" title="Zajezdnia (miesięcznik)">
Zajezdnia (miesięcznik)

Zajezdnia – miesięcznik o transporcie publicznym w Polsce i na świecie. Powstał w 2004 r. i ukazywał się do 2005 r. Gazeta wydawana była przez Marketing Partner, a jej redaktorem naczelnym był Mariusz Przybylski.
W piśmie poruszane były tematy z zakresu:
'Zajezdnia' była źródłem informacji dla:

</doc>
<doc id="543420" url="https://pl.wikipedia.org/wiki?curid=543420" title="Wielki Patom">
Wielki Patom

Wielki Patom (ros. Большой Патом, "Bolszoj Patom") – rzeka w Rosji, w obwodzie irkuckim; prawy dopływ Leny. Długość 460 km; powierzchnia dorzecza 26 900 km².
Źródła na Wyżynie Patomskiej; w górnym biegu płynie w głębokiej dolinie; opływa od południa, zachodu i północy najwyższy masyw wyżyny; liczne progi; spławna w dolnym biegu.
Zamarza od października do maja; zasilanie śniegowo-deszczowe.

</doc>
<doc id="543421" url="https://pl.wikipedia.org/wiki?curid=543421" title="Cmentarz Mater Dolorosa">
Cmentarz Mater Dolorosa

Cmentarz Mater Dolorosa − położony jest w Bytomiu przy ulicy Piekarskiej 71. Cmentarz został wpisany do rejestru zabytków dnia 26 XI 1987 (nr rej.: A/1010/22).
Historia.
Początki bytomskiego cmentarza parafialnego sięgają XVII wieku. Dzięki przemysłowi, w drugiej połowie XIX wieku, miasto gwałtownie się rozwijało. Około 1800 r. istniał, oprócz kościoła parafialnego, kościół przy klasztorze franciszkanów. Na cmentarzu, który był tuż za murami miejskimi zaczęło brakować miejsca. Rozpoczęły się starania o utworzenie nowej parafii i budowę kościoła. Wyznaczono teren, na którym cmentarz miał się rozciągać (między dzisiejszymi ul. Kraszewskiego i ul. Piekarską) i rozpoczęło się kupowanie działek. W 1866 r. poświęcono ziemię pod cmentarz. Ostatecznie powstały dwa cmentarze: w 1868 r. Mater Dolorosa I przy ul. Piekarskiej 71 i w 1886 r. Mater Dolorosa II przy ul. Piekarskiej 75.
Cmentarz „Mater Dolorosa” szczyci się neogotycką kaplicą cmentarną z 1882 r. według projektu wiedeńskiego architekta, Hugo Heera.
Cmentarz Mater Dolorosa jest najważniejszą nekropolią Bytomia, zarówno od strony historycznej jak i zabytkowej. Oprócz cmentarza, który został wpisany na listę zabytków, wpisano również poszczególne grobowce, kaplice cmentarne o bardzo wysokich walorach architektonicznych. Aleje cmentarne mogą poszczycić się starodrzewiem. Cenne jest nawet ogrodzenie cmentarza. Administratorem cmentarza jest parafia pod wezwaniem świętej Trójcy.
Stan dzisiejszy cmentarza (2016).
Towarzystwo Miłośników Bytomia wspólnie z redakcją „Życia Bytomskiego” zainicjowało w 2000 r. zbiórkę środków finansowych na odnowienie zabytków znajdujących się na bytomskim cmentarzu Mater Dolorosa. Dzięki zbiórkom TMB odnowiono m.in. kaplice: Schastoków, Peikertów, grobowce rodziny Hakubów, Nowotnych, Pisaków, Goetzlerów, Proszydłów i Garusów. Od 2013 lat trwa zbiórka na rzecz wybrukowania alejek prowadzących do nagrobków.
Pochowani.
Do interesujących fragmentów cmentarza należy aleja przy zachodnim murze, przy której znajdują się kaplice grobowe i nagrobki, znanych rodzin bytomskich, pochodzące z XIX wieku.

</doc>
<doc id="543423" url="https://pl.wikipedia.org/wiki?curid=543423" title="Pascal Zuberbühler">
Pascal Zuberbühler

Pascal Zuberbühler (ur. 8 stycznia 1971 we Frauenfeld) – szwajcarski piłkarz grający na pozycji bramkarza. Przez siedem lat – od 1992 do 1999 roku – grał w Grasshopper Club; w tym czasie zdobył trzy tytuły mistrza kraju. W 2000 roku wyjechał do Bayeru 04 Leverkusen, gdzie znacznie obniżył formę. W Bundeslidze rozegrał tylko trzynaście meczów, a po kilku słabszych spotkaniach został zastąpiony przez Polaka Adama Matyska. Powrócił do FC Basel, z którym trzykrotnie triumfował w rozgrywkach ligowych oraz – w sezonie 2002–2003 – grał w Lidze Mistrzów. W sierpniu 2006 roku przeniósł się do West Bromwich Albion, ale był tam jedynie zmiennikiem Deana Kiely’ego, i kilka miesięcy później powrócił do Szwajcarii, tym razem do Neuchâtel Xamax. W lipcu 2008 podpisał kontrakt z Fulham F.C., w którym rywalizował o miejsce w składzie z Australijczykiem Markiem Schwarzerem.
W barwach reprezentacji Szwajcarii zadebiutował już w 1994 roku, ale przez wiele lat był tylko dublerem, najpierw Marco Pascolo, a później Jörga Stiela. Pierwszym bramkarzem drużyny narodowej został po Euro 2004. Na Mundialu 2006, na którym Szwajcarzy doszli do drugiej rundy, nie przepuścił ani jednego gola. Reprezentacyjną przygodę zakończył po Euro 2008.
Kariera reprezentacyjna.
W reprezentacji Szwajcarii zadebiutował 6 września 1994 w wygranym 1:0 meczu przeciwko Zjednoczonym Emiratom Arabskim. Dwa lata później nie znalazł się w kadrze na Euro 1996. Pierwszym bramkarzem na tym turnieju był Marco Pascolo, który aż do 2001 roku miał pewne miejsce w kadrze. Kiedy Pascolo zakończył reprezentacyjną karierę, selekcjoner Jakob Kuhn postawił na doświadczonego Jörga Stiela. Stiel grał w eliminacjach do Euro 2004 oraz w samej imprezie. Zuberbühler po tym, jak został piłkarzem FC Basel i ustabilizował formę, ponownie znalazł się w orbicie zainteresowań trenera kadry.
Po Euro 2004 34-letni Zuberbühler zastąpił Stiela, który pożegnał się z reprezentacją. Na Mundialu 2006 kierował jedną z najmłodszych formacji defensywnych, tak skutecznie, że we wszystkich czterech meczach (trzy spotkania fazy grupowej i mecz 1/8 finału) nie puścił gola. Szwajcarzy zajęli w grupie pierwsze miejsce, wyprzedzając m.in. przyszłych wicemistrzów świata Francuzów, ale w drugiej rundzie nie dali rady Ukraińcom. W konkursie rzutów karnych jego vis-à-vis Ołeksandr Szowkowskyj okazał się skuteczniejszy.
Jednak mimo udanego występu na Mundialu, wkrótce po turnieju stracił miejsce w kadrze na rzecz młodszego o dwanaście lat Diego Benaglio, który notował dobre mecze w barwach CD Nacional i VfL Wolfsburg. Zuberbühler – jako rezerwowy – uczestniczył w Euro 2008, zagrał nawet w jednym spotkaniu (z Portugalią 2:0). Po mistrzostwach ogłosił zakończenie reprezentacyjnej kariery.
Sukcesy piłkarskie.
W reprezentacji Szwajcarii od 1994 do 2008 roku rozegrał 51 meczów – start w Euro 2004 (faza grupowa, jako rezerwowy), Mundialu 2006 (1/8 finału) oraz Euro 2008 (faza grupowa, jako rezerwowy).

</doc>
<doc id="543425" url="https://pl.wikipedia.org/wiki?curid=543425" title="Google Zeitgeist">
Google Zeitgeist

Google Zeitgeist – usługa Google pokazująca najczęściej poszukiwane frazy w wyszukiwarce internetowej. Publikowała listę najczęściej poszukiwanych tematów cotygodniowo, comiesięcznie i corocznie. Nazwa pochodzi od niemieckiego "Zeit" (czas) i "Geist" (duch). Usługa niedostępna od 22 maja 2007 i zastąpiona przez Google Trends.

</doc>
<doc id="543426" url="https://pl.wikipedia.org/wiki?curid=543426" title="Panna cotta">
Panna cotta

Panna cotta (wł. dosł. „gotowana śmietanka”) – rodzaj deseru pochodzenia północnowłoskiego (wymienia się Emilię-Romanię, Piemont lub Toskanię).
Śmietankę podgrzewa się razem z żelatyną oraz różnymi dodatkami (wanilia, mus owocowy, skórka cytrusowa), a następnie wylewa do krągłej foremki. Po przestudzeniu otrzymaną w ten sposób babeczkę wykłada się do góry dnem i przybiera, najczęściej owocami albo sosem owocowym.

</doc>
<doc id="543428" url="https://pl.wikipedia.org/wiki?curid=543428" title="Koca Mustafa Reşid Pasza">
Koca Mustafa Reşid Pasza

Koca Mustafa Reşid Pasha (Raszid Pasza) (13 marca 1800 - 17 grudnia 1858) — wielki wezyr osmański.
Jego dyplomatyczna kariera rozpoczęła się w roku 1834, kiedy został ambasadorem we Francji. Popierał wewnętrzne reformy Mahmuda II i jego syna Abdülmecida I, zmierzające do unowocześnienia państwa. W latach 1839–1858 zostawał sześciokrotnie wielkim wezyrem i dwukrotnie ministrem spraw zagranicznych.
Koca Mustafa Reşid Pasha był także współtwórcą reform, które weszły w skład tzw. okresu tanzimatu. Zabroniono wtedy handlu niewolnikami, powołano nowe kodeksy prawa cywilnego oraz karnego.

</doc>
<doc id="543432" url="https://pl.wikipedia.org/wiki?curid=543432" title="Czara">
Czara

Czara (ros. Чара) – rzeka w Rosji, w Kraju Zabajkalskim, obwodzie irkuckim i Jakucji; lewy (i najdłuższy) dopływ Olokmy. Długość 851 km; powierzchnia dorzecza 87 600 km²; średni roczny przepływ przy ujściu 900 m³/s.
Źródła w Górach Stanowych, w pasmie Kodar; w górnym biegu liczne progi; w środkowym biegu płynie w dolinie rozdzielającej Wyżynę Patomską od Płaskowyżu Olokmo-Czarskiego; w dolnym biegu płynie w kierunku północno-wschodnim równolegle do Leny. 
Zamarza od października do maja; zasilanie śniegowo-deszczowe.
Główne dopływy: Tokko (prawy), Żuja (lewy)

</doc>
<doc id="543434" url="https://pl.wikipedia.org/wiki?curid=543434" title="Komba gewerkschaft">
Komba gewerkschaft

komba gewerkschaft – niemiecki związek zawodowy zrzeszony w DBB. Organizacja reprezentuje urzędników niemieckiej służby cywilnej pracujących w administracji krajów związkowych, powiatów, gmin i miast, pracowników tych jednostek samorządowych niebędących urzędnikami, a także pracowników sprywatyzowanych przedsiębiorstw usługowych (zajmujących się np. transportem zbiorowym, utylizacją śmieci itp.). Związek liczy ok. 75.000 członków (stan na rok 2004). 
Organizacja.
Na czele związku stoją: przewodniczący, którym aktualnie jest Heinz Ossenkamp oraz kilku zastępców przewodniczącego.
Główny zarząd federalny mieści się w Kolonii, organizacja ma też biuro w Berlinie. W terenie związek składa się z 16 zrzeszeń, po jednym na każdy kraj związkowy.
W związku działają komisje służące lepszej reprezentacji specyficznych interesów zrzeszonych w nim grup zawodowych i społecznych.

</doc>
<doc id="543436" url="https://pl.wikipedia.org/wiki?curid=543436" title="Hakan Yakın">
Hakan Yakın

Hakan Yakın (ur. 22 lutego 1977 w Bazylei) – szwajcarski piłkarz tureckiego pochodzenia występujący na pozycji napastnika lub ofensywnego pomocnika, reprezentant Szwajcarii, w sezonie 2012/2013 zawodnik szwajcarskiego klubu AC Bellinzona.
Yakin rozpoczynał swoją karierę piłkarską w rodzinnej Bazylei w klubie Concordia, skąd w 1995 trafił do potentata ligi szwajcarskiej FC Basel. Później bardzo często zmieniał barwy klubowe, jednak do 2002 roku grał wyłącznie w kraju. Yakin stał się jednym z czołowych zawodników i strzelców ligi szwajcarskiej. W 2002 zdobył z klubem FC Basel mistrzostwo oraz puchar kraju. Efektem doskonałej gry był transfer do Paris Saint-Germain. W klubie ze stolicy Francji Hakan Yakin nie zagrał jednak ani razu i szybko wrócił do FC Basel, z którym wystąpił w drugiej rundzie grupowej Ligi Mistrzów w sezonie 2002/2003 oraz zdobył kolejne mistrzostwo Szwajcarii. W 2003 przeniósł się do VfB Stuttgart, jednak w klubie z Bundesligi nie znalazł miejsca w podstawowym składzie. Również w kolejnym klubie, Galatasaray SK, z którym zdobył Puchar Turcji w 2005 Yakin zagrał jedynie dwa mecze. W 2005, po zagranicznych niepowodzeniach, wrócił do Szwajcarii, gdzie występował w klubie BSC Young Boys, z którym w 2006 zajął 3. miejsce w Super Lidze. W 2008 roku przeszedł na rok do katarskiego Al-Gharafa. 25 lipca 2009 roku podpisał kontrakt z FC Luzern.
Kariera reprezentacyjna.
W reprezentacji Szwajcarii Hakan Yakin zadebiutował 19 lutego 2000 roku w meczu przeciwko Omanowi. W 2004 wystąpił z reprezentacją Jakoba Kuhna na Mistrzostwach Europy w Portugalii, z których jego drużyna odpadła po fazie grupowej. W 2006 Yakin znalazł się w składzie na Mistrzostwa Świata za kontuzjowanego Johana Vonlanthena. Na turnieju w Niemczech zadebiutował w drugiej połowie drugiego meczu grupowego z Togo. Yakin awansował z reprezentacją do drugiej rundy, zaś w 1/8 finału wystąpił w meczu z Ukrainą, przegranym po rzutach karnych 0:3. Do tej pory Hakan Yakin rozegrał w reprezentacji Szwajcarii 53 mecze i zdobył 16 bramek. Jego starszy brat Murat Yakin jest obecnie trenerem piłkarskim, a niegdyś był reprezentantem Szwajcarii i czołowym zawodnikiem w swoim kraju.

</doc>
<doc id="543438" url="https://pl.wikipedia.org/wiki?curid=543438" title="Cieśla">
Cieśla

Cieśla – zawód związany z obróbką drewna, który polega na wykonywaniu elementów konstrukcji, części wyposażenia oraz detali z drewna, trwale związanych z obiektem działania (budynek, budowla, okręt).
Niejednokrotnie zawody cieśli oraz stolarza (zwłaszcza stolarza budowlanego) są mylone. Cieśla – w odróżnieniu od stolarza – zajmuje się wykonywaniem konstrukcji wieńcowej (zrębu) budynku, więźby dachowej, a stolarz budowlany podłogi, drzwi, okien. W pracy wykorzystuje zestaw narzędzi ciesielskich, wykonując w przygotowanym materiale odpowiednie połączenia.
Zwykle do prac ciesielskich niezbędna jest znajomość czytania rysunków technicznych.
Historia.
Wzmianki o obiektach ciesielskich sięgają zarówno czasów biblijnych (Arka i jej twórca Noe), jak i mitologicznych (Argo, koń trojański).
Drewno jest jednym z najstarszych materiałów budowlanych ludzkości. Technika ciesielska udoskonalała się wraz z postępem technologicznym od czasów epoki kamienia do epoki brązu i epoki żelaza. Jednymi z najstarszych archeologicznych znalezisk w dziedzinie ciesiołki są obudowy studni, z których czerpano wodę. W Ostrowie w Czechach, niedaleko Pardubic znaleziono studnię z dębu i leszczyny z 5256 r. p.n.e., zbudowaną w konstrukcji sumikowo-łątkowej, a we wschodnich Niemczech, w pobliżu Lipska, (Eythra koło Zwenkau, Brodau i Altscherbitz) odkopano cztery studnie zbudowane przy użyciu drewna dębowego, jedną ze złączami ciesielskimi na czop i gniazdo, z kołkami w czopie zapobiegającymi rozsuwaniu się konstrukcji, inną ze złączami węgłowymi na obłap - zamek prosty, typowymi dla konstrukcji wieńcowej, z ostatkami, pochodzące sprzed około 7000 lat, z początku okresu neolitycznego.
Już w 7400 r. p.n.e. domy mieszkalne w Çatalhöyük w Anatolii, ponad dziewięć tysięcy lat temu, miały mieć dachy płaskie z drewnianych okrąglaków oraz trzcin i gliny, a wejście przez otwór w dachu i drewnianą drabinę, jak wskazują badania archeologiczne i powstałe na ich podstawie rekonstrukcje.
W Polsce najbardziej chyba znanym jest Biskupin (częściowo zachowanym). Wprawdzie drewno nie wytrzymuje zbyt dobrze próby czasu, to jednak w Japonii istnieją zachowane drewniane świątynie pochodzące z VII wieku, zbudowane przez ówczesnych cieśli.
Niektóre z najstarszych zachowanych drewnianych budynków na świecie to świątynie w Chinach, takie jak świątynia Nanchan zbudowana w 782 r., Kościół Greensted, którego część pochodzi z XI wieku, oraz kościoły klepkowe w Norwegii z XII i XIII wieku.
Stosunkowo niewiele informacji o ciesielstwie jest dostępnych z czasów prehistorycznych (z czasów przed wynalazkiem języka pisanego) lub nawet z ostatnich stuleci, ponieważ wiedza i umiejętności były przekazywane ustnie, rzadko na piśmie, aż do momentu wynalezienia prasy drukarskiej w XV wieku, gdy budowniczy rozpoczęli regularne wydawanie przewodników i wzorników w XVIII i XIX wieku. Najstarszym zachowanym kompletnym tekstem architektonicznym jest dziesięć ksiąg Witruwiusza, zatytułowanych „O architekturze” - „De architectura”, które omawiają niektóre prace ciesielskie.
W XV–XVI wieku ciesielstwo zostało objęte organizacją cechową. Mistrz ciesielski miał terminatorów, których uczył rzemiosła i którzy uzyskiwali tytuł czeladnika.
Później, na skutek rozwoju budownictwa ceglanego, ciesielstwo konstrukcyjne rozwijało się bardziej w mniejszych miastach i na wsi. W ciągu wielowiekowego rozwoju wytworzyły się główne typy budowli (kościół, kapliczka, synagoga, dwór, chałupa, spichlerz itp.), systemy konstrukcji (np. konstrukcja wieńcowa czy sumikowo-łątkowa) i schematy dekoracji. Niezależnie od tego, że wielu historycznych i współczesnych cieśli uważanych jest za rzemieślników – poziom umiejętności niektórych i tworzenie drewnianych dzieł o niepowtarzalnym pięknie pozwala uznać ich za artystów.
Obiekty ciesielskie.
Za początek obróbki drewna można uznać ścięcie pierwszego drzewa przez człowieka za pomocą narzędzia – kamiennego topora. Z biegiem czasu, a szczególnie po wynalezieniu piły, nastąpiła specjalizacja w jego obróbce:
Najstarsze konstrukcje wykonane jako obiekty ciesielskie
Charakterystyka pracy cieśli.
Praca cieśli odbywa się zwykle na placu budowy na otwartej przestrzeni przy zmiennych warunkach atmosferycznych, jak również na zapleczu budowy w pomieszczeniach zamkniętych lub w warsztatach rzemieślniczych. Pracę wykonuje się też w głębokich wykopach lub na wysokościach. Impregnacja drewna powoduje kontakt z substancjami toksycznymi. Z tego względu cieśla powinien być uzdolniony manualnie, silny, wytrzymały fizycznie, z dobrym refleksem, bez lęku wysokości i przestrzeni. Zagrożenia ze strony środowiska pracy to m.in. możliwość upadku z wysokości, urazy kończyn oraz skaleczenia przez ostre i wystające elementy. Przeciwwskazaniami zdrowotnymi do wykonywania zawodu są m.in. wady wzroku wymagające korekcji szkłami, choroby oczu, brak widzenia obuocznego, zaburzenia równowagi, omdlenia i zawroty głowy oraz wiele chorób takich jak wady serca, nadciśnienie tętnicze, cukrzyca i reumatyzm.
Rodzaje prac ciesielskich.
Typowe prace ciesielskie polegają na wykonywaniu:
Przykłady specjalizacji.
Cieśla okrętowy.
Cieśla okrętowy (ang. "Carpenter's Mate") specjalizuje się w okrętownictwie i technikach napraw statków oraz ciesielstwie na potrzeby żeglugi. Wykonuje remonty awaryjne pozwalające na zachowanie pływalności statku czy okrętu, np. awaryjne likwidowanie przecieków kadłuba – uszczelnienie poszycia. W czasach żaglowców cieśla okrętowy był szkutnikiem i dodatkowo specjalistą od napraw takielunku, zajmował się też dorabianiem brakujących lub uszkodzonych elementów i był odpowiedzialny za utrzymanie działania urządzeń pokładowych, takich jak: urządzenia sterowe, kabestany, pompa zęzowa itp.; jego rolę można porównać do funkcji, jaką dziś pełni na statkach starszy mechanik.
Cieśla szalunkowy.
Cieśla szalunkowy zajmuje się wykonywaniem szalunków (konstrukcji z drewna lub metalowo-drewnopochodnych), które są następnie wypełniane betonem, np. schody betonowe i żelbetowe.
Maszyny i narzędzia.
Przy obróbce drewna cieśle posługują się narzędziami ręcznymi i elektronarzędziami, oraz używają wyspecjalizowanych maszyn. Jako jeden z nielicznych fachowców budowlanych cieśla wciąż jest zmuszony w niektórych przypadkach do używania narzędzi ręcznych. Powszechne używane narzędzia ręczne to m.in.: młotek, ciesak, strug, piła, dłuto, wyrzynarka, ściski, narzędzia traserskie, kątowniki, kątomierze ciesielskie, piony, sznury do znaczenia linii, klamry ciesielskie, klamry budowlane oraz łomy. Maszyny do obróbki to z kolei pilarka tarczowa, frezarka (wykonywanie złączy na wpusty w drewnie), dłutownica łańcuchowa (wykonywanie nacięć i rowków), strugarka, szlifierka taśmowa i tokarka.
Przykłady osób historycznych pracujących jako cieśle.
Prawdopodobnie najbardziej znanymi jako cieśle postaciami (co najmniej w kręgu oddziaływania kultury chrześcijańskiej) są Noe, Józef z Nazaretu i jego syn Jezus z Nazaretu. 
Inne postaci historyczne lub współczesne parające się ciesielką (ciesiołką) to m.in.:

</doc>
<doc id="543444" url="https://pl.wikipedia.org/wiki?curid=543444" title="Żuja">
Żuja

Żuja (ros. Жуя) – rzeka w Rosji, w obwodzie irkuckim; lewy dopływ Czary. Długość 337 km; powierzchnia dorzecza 22 600 km².
Źródła w Górach Kropotkina, płynie w kierunku północno-wschodnim i wschodnim po Wyżynie Patomskiej; żeglowna w dolnym biegu.
Zamarza od października do maja; zasilanie deszczowo-śniegowe.

</doc>
<doc id="543449" url="https://pl.wikipedia.org/wiki?curid=543449" title="FxCop">
FxCop

FxCop to darmowe narzędzie firmy Microsoft do statycznej analizy kodu programów napisanych dla platformy .NET, sprawdzające zgodność z wytycznymi .NET Framework Design Guidelines. W przeciwieństwie do Lint dla języka C, FxCop analizuje skompilowany kod pośredni, a nie kod źródłowy. Narzędzie potrafi wykryć ponad 200 różnych defektów w następujących kategoriach:
Dostępne są wersje GUI i dla wiersza poleceń. Microsoft Visual Studio 2005 zawiera funkcje analizy kodu oparte na FxCop.

</doc>
<doc id="543455" url="https://pl.wikipedia.org/wiki?curid=543455" title="Sd.Kfz.234">
Sd.Kfz.234

Sd.Kfz. 234 (Sonder Kraftfahrzeug 234 lub "Puma") – seria niemieckich 8-kołowych, ciężkich samochodów pancernych produkowanych w latach 1943-1945.
Samochód posiadał silnik wysokoprężny typu Tatra 103 chłodzony powietrzem. Wyprodukowano zaledwie 510 samochodów tej serii. Na drodze mogły osiągać duże prędkości a w terenie radziły sobie niewiele gorzej niż pojazdy gąsienicowe.

</doc>
<doc id="543456" url="https://pl.wikipedia.org/wiki?curid=543456" title="Ursus Warszawa">
Ursus Warszawa

RKS Ursus Warszawa, właśc. Robotniczy Klub Sportowy Ursus Warszawa – polski wielosekcyjny klub sportowy, z siedzibą w Ursusie. Został rozwiązany w 2000 r., jego tradycję przejęły: sekcja akrobatyki i badminton pod nazwą UTS Akro-Bad, właśc. Ursusowskie Towarzystwo Sportowe Akro-Bad, oraz sekcja piłki nożnej, która w 2005 r. zmieniła nazwę z RKS Ursus Warszawa na KS Ursus Warszawa, właśc. Klub Sportowy Ursus Warszawa.
Historia.
Klub został założony w 1929 roku, przez pracowników fabryki Ursus w Czechowicach. Pierwszym prezesem klubu był inż. Jerzy Dickman. Za oficjalną datę powstania drużyny przyjęto w okresie powojennym rok 1935. W 1939 roku dokonano fuzji RKS Ursus i KS Czechowice. Po II wojnie światowej klub przejściowo nosił nazwę ZKS Stal Ursus. Lata dziewięćdziesiąte przyniosły wskutek problemów finansowych Z.P.C. Ursus ograniczenie ilości sekcji w klubie do czterech: piłki nożnej, akrobatyki, badmintona i podnoszenia ciężarów. W 1998 fabryka przestała finansować klub, który musiał radzić sobie z narastającymi długami. W styczniu 2000 zarząd RKS Ursus podał się do dymisji, klub został rozwiązany. Ostatnie istniejące sekcje zostały przejęte przez nowo powstałe kluby: piłki nożnej przez KS Ursus, zaś akrobatyki i badmintona przez UTS Akro-Bad, które przejęły tradycję RKS.
Sekcja akrobatyki została powołana do życia 1 marca 1965 roku i kontynuowała tradycje klubu MKS Ogniwo Pruszków. Największe sukcesy przypadły na lata 70. i 80., były to m.in.: Mistrzostwa Świata: złoty medal: Moskwa (1974) - piramidy, srebrny medal: Moskwa (1974) - wielobój kobiet; Puchar Świata: złoty medal: Widnau (1975) - wielobój kobiet; Mistrzostwa Świata Juniorów: brązowy medal: Winterthur (2000) - układ statyczny mężczyzn.
Sekcja piłki nożnej.
KS Ursus Warszawa, właśc. Klub Sportowy Ursus Warszawa – klub piłkarski.
Od momentu powstania klubu do roku 1934 drużyna występowała jedynie w meczach i turniejach towarzyskich. W 1934 r. klub przystępuje do WOZPN. W 1939 r. drużyna awansowała do ligi okręgowej. W okresie II wojny światowej oficjalna działalność klubu została zawieszona, drużyna piłkarska uczestniczyła jednak w rozgrywkach konspiracyjnych.
W 1973 drużyna piłki nożnej RKS Ursus awansowała do II ligi, występując w niej przez cztery sezony z rzędu (łącznie przez osiem). W sezonie 1978/79 była nawet wiceliderem rozgrywek po rundzie jesiennej, po rundzie wiosennej musiał uznać jednak wyższość drużyn ze Śląska z Górnikiem Zabrze na czele i ostatecznie uplasowała się na V miejscu. W latach osiemdziesiątych drużyna piłki nożnej jeszcze na jeden sezon wróciła do II ligi (1985/86), jednak po roku spadła do III ligi. Grała tam aż do sezonu 1998/99, w którym to po reorganizacji rozgrywek znalazła się w IV lidze.
W 1999 Przegląd Sportowy opublikował tabelę wszech czasów III ligi. RKS Ursus zajął w niej pierwsze miejsce, występując w III lidze 22 sezony. Piłkarze z Ursusa rozegrali w III lidze 661 spotkań, wygrywając 303, remisując 177, przegrywając 181. Drużyna strzeliła 978 bramek, tracąc 693.
Z klubem związani byli m.in. Krzysztof Sobieski, Roman Kosecki, Krzysztof Nowak, Tadeusz Świcarz, Tomasz Arceusz, Arkadiusz Skonieczny, Stanisław Fołtyn, Władysław Dąbrowski i Mateusz Możdżeń.
21 stycznia 2005 zmienił nazwę z RKS Ursus Warszawa na KS Ursus Warszawa.
Inne sekcje.
W klubie istniała sekcja podnoszenia ciężarów, startująca w drużynowych mistrzostwach Polski mężczyzn.

</doc>
<doc id="543462" url="https://pl.wikipedia.org/wiki?curid=543462" title="Tokko">
Tokko

Tokko – rzeka w Rosji, w Jakucji; prawy (i najdłuższy) dopływ Czary. Długość 446 km; powierzchnia dorzecza 23 100 km²; średni roczny przepływ przy ujściu 220 m³/s.
Źródła w Górach Stanowych, w pasmie Udokan; płynie w kierunku północnym po Płaskowyżu Olokmo-Czarskim; spławna na prawie całej długości.
Zamarza od października do maja; zasilanie śniegowo-deszczowe.

</doc>
<doc id="543464" url="https://pl.wikipedia.org/wiki?curid=543464" title="Oszust">
Oszust



</doc>
<doc id="543466" url="https://pl.wikipedia.org/wiki?curid=543466" title="Maurice Goldhaber">
Maurice Goldhaber

Maurice Goldhaber (ur. 18 kwietnia 1911 we Lwowie, zm. 11 maja 2011 w East Setauket, stan Nowy Jork) – amerykański fizyk.
W roku 1957 (razem z Lee Grodzins i Andrew Sunyar) udowodnił, że neutrino posiada ujemną skrętność. 
W 1991 otrzymał Nagrodę Wolfa w dziedzinie fizyki.

</doc>
<doc id="543467" url="https://pl.wikipedia.org/wiki?curid=543467" title="Adolf Fryderyk">
Adolf Fryderyk

Adolf Fryderyk szw. "Adolf Fredrik" (ur. 14 maja 1710 w Szlezwiku, zm. 12 lutego 1771 w Sztokholmie) – król Szwecji od 1751.
Życiorys.
Pochodził z niemieckiego rodu Holstein-Gottorp. W latach 1727–1750 był księciem-biskupem Lubeki i opiekunem małoletniego księcia holsztyńskiego Karola Piotra Ulryka (późniejszego cara Rosji Piotra III). W 1743 przez stronnictwo kapeluszy został wybrany następcą tronu szwedzkiego.
W czasie jego panowania praktycznie pełnia władzy spoczęła w rękach riksdagu. W 1755 próbował z pomocą żony (siostry Fryderyka Wielkiego) wzmocnić swą pozycję, lecz omal nie stracił przy tym zupełnie władzy. W 1766 władzę przejęła partia czapek, usiłująca sprowadzić rolę króla do minimum. W 1769 na szczęście dla króla władzę odzyskała bardziej umiarkowana partia kapeluszy.
Rozpoczął budowę kościoła Adolfa Fryderyka w Sztokholmie.
Król zmarł 12 lutego 1771 na atak serca, którego doznał po dość obfitym posiłku. Skonsumował wtedy kolejno homara, kawior, wędzone śledzie, kiszoną kapustę, zupę kapuścianą, szampana i czternaście porcji swego ulubionego deseru – "semli" – słodkich bułek zamoczonych w gorącym mleku. W ostatnich chwilach życia w ramionach trzymał go minister Axel von Fersen.
Adolf Fryderyk jest dziś pamiętany głównie dlatego, że to jego dziełem było zniesienie cenzury w Szwecji (1766).
Potomstwo.
Jego potomstwo z małżeństwa z Ludwiką Ulryką Hohenzollern (córką króla Prus – Fryderyka Wilhelma I):

</doc>
<doc id="543470" url="https://pl.wikipedia.org/wiki?curid=543470" title="Eudoksja Makrembolitissa">
Eudoksja Makrembolitissa

Eudoksja Makrembolitissa (1021–1096) – córka Jana Makrembolitosa i siostra Michała Cerulariusza. Cesarzowa Bizancjum z dynastii Dukas. 
Życiorys.
Panowała w latach 1059–1078. Panowała również samodzielnie w latach 1067–1068 (po śmierci męża Konstantyna X do drugiego małżeństwa) i w 1071. 
Żona Konstantyna X, po jego śmierci poślubiła Romana IV. 
Jej dzieci: z pierwszego małżeństwa:
z drugiego małżeństwa:

</doc>
<doc id="543471" url="https://pl.wikipedia.org/wiki?curid=543471" title="Deutsche Steuer-Gewerkschaft">
Deutsche Steuer-Gewerkschaft

Deutsche Steuer-Gewerkschaft (skrót DSTG; pol. Niemiecki Związek Zawodowy dla Administracji Podatkowej) – niemiecki związek zawodowy dostępny dla wszystkich grup zawodowych zatrudnionych w niemieckiej administracji skarbowej (urzędników, pracowników umysłowych i fizycznych). Zrzesza ok. 79.000 członków.
Linki zewnętrzne.
Oficjalna strona internetowa związku DSTG

</doc>
<doc id="543481" url="https://pl.wikipedia.org/wiki?curid=543481" title="Ozdobnica mniejsza">
Ozdobnica mniejsza

Ozdobnica mniejsza ("Formica pressilabris") – gatunek mrówki z podrodziny Formicinae. 
Występuje na otwartych i nasłonecznionych terenach i na skrajach lasów. Gniazda buduje w ziemi ponad ziemią stawiając niewielkie kopce z dostępnego materiału roślinnego. 
Ubarwienie wyraźnie dwubarwne: większość ciała brunatnoczerwona, odwłok i głowa ciemniejsze, podobnie jak u pierwomrówki krasnolicej ("Formica rufibarbis").
Robotnice mają wielkość od 4 do 6 mm, natomiast królowa jest nie większa jak 5,5 mm, co jest cechą charakterystyczną tego gatunku. 
Loty godowe odbywa w sierpniu.

</doc>
<doc id="543484" url="https://pl.wikipedia.org/wiki?curid=543484" title="Niukża">
Niukża

Niukża (ros. Нюкжа) – rzeka w Rosji, w obwodzie czytyjskim i amurskim; prawy dopływ Olokmy. Długość 583 km; powierzchnia dorzecza 32 100 km²; średni roczny przepływ przy ujściu 310 m³/s.
Źródła na wschodnim krańcu gór Olokmiński Stanowik; w górnym biegu płynie w kierunku północno-wschodnim; liczne progi; w dolnym biegu w kierunku północno-zachodnim wzdłuż Pasma Stanowego. 
Zamarza od października do początku maja; zasilanie deszczowo-śniegowe.

</doc>
<doc id="543486" url="https://pl.wikipedia.org/wiki?curid=543486" title="Port lotniczy Denver">
Port lotniczy Denver

Port lotniczy Denver (IATA: DEN, ICAO: KDEN) – międzynarodowy port lotniczy położony na północny wschód od Denver, w Kolorado. W 2005 obsłużył ponad 43 mln pasażerów, natomiast w 2007 prawie 50 mln.
Lotnisko znajduje się w północno-wschodniej części Denver, w stanie Kolorado, i jest obsługiwany przez miasto i hrabstwo Denver. Denver International Airport jest największym i najbardziej ruchliwym portem lotniczym w Stanach Zjednoczonych bez lotów bezpośrednich do i z Azji, choć lotnisko aktywnie poszukuje takich połączeń. DIA został wybrany najlepszym lotniskiem w Ameryce Północnej przez czytelników "Business Traveler Magazine" przez pięć lat z rzędu (2005-2009) i został nazwany „America’s Best Run Airport” przez Time w 2002 roku.
Denver International Airport jest głównym węzłem taniego przewoźnika Frontier Airlines i podmiejskigo Great Lakes Airlines. Jest również drugim co do wielkości węzłem United Airlines (po Chicago O’Hare International Airport). Po fuzji United z Continental Airlines, lotnisko będzie czwartym co do wielkości węzłem United po Houston, Chicago i Newark. Lotnisko jest także miastem-fokus dla Southwest Airlines. Od rozpoczęcia działalności w Denver w styczniu 2006 r. Southwest otworzył 40 połączeń, co czyni Denver jego najszybciej rozwijającym się rynkiem.
Denver International Airport jako jedyne lotnisko w Stanach Zjednoczonych, został zaprojektowany i wdrożony certyfikat ISO 14001 system zarządzania środowiskowego, który obejmuje cały port lotniczy.
Geografia.
Lotnisko znajduje się 25 mil (40 km) od centrum Denver, który jest 19 mil (31 km) dalej niż Stapleton International Airport. Odległe położenie zostało wybrane w celu uniknięcia oddziaływania hałasu na obszarach zurbanizowanych, aby pomieścić rozbudowany układ pasów, które nie byłyby zagrożone przez zimowe sztormy i pozwolić na dalszy rozwój. 33 457 akrów (52,277 m²; 135,40 km²) powierzchni lotniska sprawia, że jest prawie dwa razy większy od Manhattanu. Obszar został przeniesiony z hrabstwa Adams do Denver po głosowaniu w 1989, zwiększając wielkości miasta o 50 procent. Jednakże znaczna część miasta Aurora jest w rzeczywistości bliżej lotniska niż przyłączone części Denver, a cały ruch autostrady do lotniska od centrum Denver przechodzi przez Aurora.
Historia.
We wrześniu 1989 r., pod przewodnictwem burmistrza Denver Federico Peña, federalni urzędnicy zarezerwowali pierwsze 60 mln USD na budowę DIA. Dwa lata później, burmistrz Wellington Webb zaplanował otwarcie lotniska na 29 października 1993 roku.
Opóźnienia spowodowane przez złe planowanie i powtarzającą się zmianę projektu ze względu na zmieniające się wymagania ze strony United Airlines spowodowały przesunięcie terminu najpierw na grudzień 1993 r, a następnie na marzec 1994 roku. Do września 1993 r., opóźnienia spowodowane strajkiem i innymi wydarzeniami oznaczało przesunięcie terminu otwarcia na 15 maja 1994 roku.
W kwietniu 1994 r. miasto zaprosiło reporterów na pokaz pierwszego testu nowego systemu automatycznego bagażu.
DIA ostatecznie otwarto 28 lutego 1995 r. z 16-miesięcznym opóźnieniem i kosztem 4,8 mld USD prawie 2 mld USD więcej, niż zakładał budżet. Przy budowie zatrudnionych było 11000 pracowników.
Po wybudowaniu wszystkich pasów startowych, ale przed ich otwarciem, lotnisko stosowało następujące kody (IATA: DVX, ICAO: KDVX). DIA później przejął (IATA: DEN, ICAO: KDEN) kody z Stapleton, gdy lotnisko zostało zamknięte.
11 czerwca 2013 United Airlines uruchomiło bezpośrednie połączenie z Denver do Tokio, co jest pierwszym bezpośrednim połączeniem do azjatyckiego miasta dla tego lotniska.
Transport.
Regional Transportation District (RTD) obsługuje pięć ekspresowych linii autobusowych zwanych skyRide, a także jedną linię Express i jedną trasę Limited, między DIA i różnymi miejscami w całej alomeracji Denver-Aurora i Boulder.
Autobusy skyRide to komfortowe autokary z dużym miejscem na bagaż, a Express i Limited działają na zasadzie komunikacji miejskiej i są przede wszystkim nastawione dla pracowników lotniska.
Do roku 2015, RTD planuje budowę podmiejskiej linii kolejowej od Union Station w Denver poprzez Aurorę do Lotniska, jako część programu FasTracks.
Teorie spiskowe i kontrowersje.
Istnieje wiele teorii spiskowych dotyczących projektowania i budowy portu lotniczego, jak kształt utworzony przez pasy startowe, który przypomina swastykę.
Przedstawiające ludobójstwo murale na ścianach hali odbioru bagażu mają przedstawiać aluzję do przyszłej dyktatury wojskowej i rządów jednej, światowej władzy. Jednakże Leo Tanguma, autor malowideł utrzymuje, że dzieła nazwane „W pokoju i w harmonii ze światem” oraz „Dzieci światowego snu pokoju” przedstawiają degradacje środowiska wywołaną działalnością człowieka oraz ludobójstwo idące zawsze razem z człowiekiem, które ma uleczyć naturę i spowodować życie w pokoju.
Na lotnisku znajdują się również nietypowe symbole, które mogą być znakami Templariuszy. Pocięte słowa umieszczone na podłodze lotniska mają mieć podłoże masońskie, satanistyczne lub mają być tajnym szyfrem Nowego porządku świata. Jednakże słowa "Cochetopa", "Sisnaajini" i "Dzit Dit Gaii" to określenia miejsc geograficznych w stanie Kolorado w języku navajo, natomiast wyrazy "Braaksma" i "Villarreal" to nazwiska twórców rzeźb i malowideł na lotnisku.
Ponadto na podłodze znajduje się napis AuAg, który ma reprezentować Australia Antigen. Oficjalnie jest to symbol złota i srebra.
Na kamieniu, który pokrywa kapsułę czasu znajduje się cyrkiel, węgielnica i litera G pomiędzy nimi- symbol masonerii oraz napis "New World Airport Commission", pomimo że takowa komisja nie istnieje.
Przed lotniskiem znajduje się wysoka na 10 metrów, czterotonowa rzeźba konia wykonana z włókna szklanego, którego oczy w nocy świecą na czerwono. Ma to być aluzja do jednego z Czterech Jeźdźców Apokalipsy. Ponadto Luis Jiménez, autor rzeźby zginął podczas wykonywania dzieła, kiedy to został przygnieciony kawałkiem swojej rzeźby.
Ponadto pod lotniskiem ma się znajdować 5 budynków połączonych tunelami, które zostały wkopane w ziemię na początku prac. Budynki te mają stanowić podziemną bazę lub obóz śmierci (o czym ma świadczyć skierowanie ogrodzenia drutu kolczastego do wewnątrz zamiast na zewnątrz lotniska). Oficjalnie utrzymuje się, że są wykorzystywane jako magazyny, jednakże zwolennicy teorii spiskowych twierdzą, że żadne lotnisko nie potrzebuje tak wielkiej powierzchni magazynowej.

</doc>
<doc id="543487" url="https://pl.wikipedia.org/wiki?curid=543487" title="Liberace">
Liberace

Liberace (czyt. //), właśc. Władziu Valentino Liberace (ur. 16 maja 1919 w West Allis, Wisconsin, zm. 4 lutego 1987 w Palm Springs, Kalifornia) – amerykański artysta estradowy pochodzenia polsko-włoskiego (ojciec Włoch Salvatore Liberace, matka Amerykanka polskiego pochodzenia Frances Zuchowski).
Znany przede wszystkim z ekstrawaganckich kostiumów, biżuterii oraz wystawnej oprawy swych występów, podczas których na fortepianie zawsze stawiał świecznik, na scenę często wjeżdżał luksusowym samochodem.
W 2013 r. do kin wszedł dramat biograficzny pt. "Wielki Liberace" na podstawie książki Scotta Thorsona.
Życiorys.
Jego ojciec grał na rogu, a matka na fortepianie. Przejawiał talent muzyczny od najmłodszych lat, a jako dziesięciolatek występował przed publicznością w teatrach i salach koncertowych, grając utwory muzyki popularnej. Dzięki ojcu otrzymał solidne wykształcenie klasyczne, od 14. roku życia ucząc się pod kierunkiem pianistki Florence Kelly. Wtedy też zadebiutował jako solista, grając z Chicagowską Orkiestrą Symfoniczną. Na początku kariery pomógł mu Ignacy Jan Paderewski, za którego radą zostawił sobie tylko nazwisko jako imię sceniczne.
Pod koniec lat 30. porzucił karierę pianisty grającego muzykę poważną i wybrał występy estradowe. Grał utwory, które najbardziej podobały się publiczności – transkrypcje przebojów muzyki poważnej oraz popularne piosenki. W latach 40. zaczął grać koncerty w Las Vegas, a ze względu na pełny show, który prezentował na scenie, uznaje się go za twórcę długoterminowej rezydentury w Las Vegas. Od lat 50. miał własny program w telewizji. Stał się jednym z najlepiej zarabiających artystów w USA, z tego powodu znalazł się w Księdze Guinnessa. 
Zdobył wielką popularność (istniało 160 oficjalnych fanklubów Liberace), ma swoją gwiazdę na hollywoodzkim "chodniku sławy". Tylko w 1953 sprzedał 2 mln egzemplarzy swoich płyt. Grał epizodyczne role w serialach (m.in. "Kojak" i "Batman"), był także gwiazdą jednego z odcinków "The Muppet Show".
Przez całe życie był bardzo przywiązany do matki. Tajemnicą poliszynela był fakt, iż Liberace był gejem. Jego kierowcą i partnerem w latach 1976–1982 był Scott Thorson (ur. 1959). Liberace zmarł na skutek AIDS w swoim domu w Palm Springs w Kalifornii.
Liberace wywarł znaczący wpływ na amerykańską kulturę masową. Wzorowali się na nim Little Richard, James Brown, Michael Jackson, Boy George, Elton John, Lady Gaga. Liberace był katolikiem i zawsze podkreślał swe polskie pochodzenie.

</doc>
<doc id="543489" url="https://pl.wikipedia.org/wiki?curid=543489" title="Reflektancja">
Reflektancja

Reflektancja – stosunek mocy wiązki odbitej do mocy padającej na granicę dwóch ośrodków o różnych współczynnikach załamania wyrażony w decybelach ze znakiem ujemnym. Wyróżnia się reflektancję zwierciadlaną powierzchni (stosunek mocy wiązki odbitej do wiązki padającej) i reflektancję dyfuzyjną (stosunek mocy wiązki rozproszonej do wiązki padającej). Reflektancja zależy od rodzaju materiału, od wysokości nierówności powierzchni (stopnia wypolerowania) i ich pochylenia.

</doc>
<doc id="543490" url="https://pl.wikipedia.org/wiki?curid=543490" title="Wladziu Valentino Liberace">
Wladziu Valentino Liberace



</doc>
<doc id="543492" url="https://pl.wikipedia.org/wiki?curid=543492" title="Peter Salcher">
Peter Salcher

Peter Salcher (ur.: 1848, zm.: 1928) – dr filozofii i austriacki fotograf, razem z Ernstem Machem przeprowadził szereg eksperymentów z akustyczną falą uderzeniową, które zostały opisane w ich wspólnej pracy pt.: "Photographische Fixirung der durch Projectile in der Luft eingeleiteten Vorgänge (Sitzungsberichte der Akademie der Wissenschaften in Wien, 1887, 95: 764-780)".
W czasie ich wspólnych badań, używając techniki fotografii błyskowej, pierwszy na świecie wykonał zdjęcie pocisku w czasie lotu.

</doc>
<doc id="543493" url="https://pl.wikipedia.org/wiki?curid=543493" title="Bazylika św. Mikołaja w Gdańsku">
Bazylika św. Mikołaja w Gdańsku

Bazylika św. Mikołaja – ceglany, gotycki kościół klasztorny Dominikanów z XIV-XV w.
Historia.
Pierwszy mały romański kościół, pod wezwaniem św. Mikołaja, został wybudowany najprawdopodobniej w 1185. Powstał na skrzyżowaniu dwóch ważnych szlaków handlowych: starożytnej drogi kupców (via mercatorum) i traktu wiodącego z gdańskiego zamku do książęcych posiadłości na Pomorzu. Kościół od początku służył zarówno ludności miejscowej, jak i przybywającym do Gdańska ze wszystkich stron świata kupcom i żeglarzom.
22 stycznia 1227 pomorski książę Świętopełk przekazał kościół zakonowi oo. dominikanów, których przyprowadził Jacek Odrowąż. Został on konsekrowany przez legata papieskiego dla Prus Wilhelma z Modeny w 1239. Przy kościele wkrótce powstał klasztor.
W 1260 papież Aleksander IV udzielił gdańskim dominikanom przywileju odpustu zupełnego na dzień 4 sierpnia. Od tego czasu pielgrzymi zaczęli ściągać do Gdańska, a rada miasta rozpoczęła organizowanie w tym dniu jarmarku dominikańskiego.
Budowę istniejącego obecnie gotyckiego kościoła, już w innym miejscu, rozpoczęto po 1348, wznosząc w pierwszej fazie czteroprzęsłowe prezbiterium, a następnie sześcioprzęsłowy, trzynawowy, halowy korpus zachodni, którego przypory zostały wciągnięte do środka. Równocześnie trwała rozbudowa klasztoru. Budowę zakończono w 1487 wraz z wykonaniem sklepienia gwiaździstego. Podwyższono też wieżę o część ośmioboczną.
W okresie reformacji kościół kilkakrotnie był niszczony i plądrowany – w 1525 i 1576. Zakonnicy zostali wypędzeni z klasztoru, kilku z nich straciło życie.
W 1564 władze gdańskie oddały klasztor protestantom, a skarbiec klasztorny zabrano na ratusz. Po interwencji króla Zygmunta Augusta, klasztor w 1567 zwrócono dominikanom.
11 października 1587 w kościele św. Mikołaja miało miejsce wręczenie przybyłemu ze Szwecji królowi Zygmuntowi III aktu elekcji, po uprzednim (7 października) zaprzysiężeniu przez niego w kościele w Oliwie zobowiązań wobec Rzeczypospolitej, tzw. pacta conventa, uchwalonych przez Sejm.
Od tego momentu ponownie rozpoczął się okres świetności kościoła św. Mikołaja. W murach klasztoru zaczęło mieszkać coraz więcej zakonników, kwitło życie intelektualne i kaznodziejstwo, a kościół otrzymał nowe wyposażenie (główny ołtarz, stalle, ambonę, organy). 
Pod koniec XVII w. przebudowano gotycką kaplicę św. Jacka, znajdującą się po północnej stronie prezbiterium.
W 1813 wskutek rosyjskiego ostrzału miasta klasztor całkowicie spłonął. Dwadzieścia jeden lat później, w 1834 nastąpiła kasata zakonu, a dominikanie zostali zmuszeni do opuszczenia miasta. Zrujnowane zabudowania klasztorne ostatecznie wyburzono. Przy kościele powstała parafia katolicka (jedna z czterech w ówczesnym Gdańsku). 
W 1929 decyzją papieża Piusa XI kościół otrzymał tytuł Bazyliki Mniejszej. Z tej okazji świątynia została obdarzona papieskim umbraculum o wysokości (z drzewcem) prawie 390 cm i rozpiętości 235 cm. Uznane po 1945 za zaginione, zostało odnalezione w czasie prac ratunkowych w grudniu 2019; w 2021 przeprowadzono restaurację uszkodzonego przez grzyb zabytku.
Ta gotycka budowla jako jedyna nie uległa zniszczeniu w trakcie działań II wojny światowej. Jedna z opowieści głosi, iż kościół św. Mikołaja został oszczędzony przez palących Gdańsk radzieckich żołnierzy ze względu na postać patrona, otaczanego przez prawosławnych Rosjan szczególną czcią. Według innej teorii ówczesny proboszcz przekupił czerwonoarmistów alkoholowym zapasem kościelnej piwnicy, aby ci nie splądrowali i nie spalili kościoła.
Pochodzący z 1679 r. dzwon z kościoła św. Mikołaja w czasie II wojny światowej znalazł się w kościele mariackim Kassel.
W kwietniu 1945, po 111 latach przerwy, dominikanie znowu pojawili się w Gdańsku i zamieszkali przy swoim dawnym kościele. Przybyli tu głównie ze Lwowa, po ponownym zajęciu tego miasta przez ZSRR i wymuszonej przez reżim sowiecki ekspatriacji polskiego duchowieństwa i polskiej ludności. Przywieźli z tamtejszego kościoła dominikanów średniowieczną ikonę Matki Bożej Zwycięskiej, patronki tego miasta, która do dzisiaj znajduje się w kościele. Słynący cudami obraz był ofiarowany zakonowi dominikanów w 1260 przez Konstancję, żonę Lwa – księcia halicko-włodzimierskiego. 1 lipca 1751 roku, za zgodą papieża Benedykta XIV, arcybiskup lwowski Mikołaj Ignacy Wyżycki koronował cudowny obraz.
W późnych latach 60. kościół stał się siedzibą myśli opozycyjnej i niepodległościowej. Ojciec Ludwik Wiśniewski organizował wówczas spotkania dyskusyjne, w których uczestniczyli ówcześni licealiści z I Liceum Ogólnokształcącego im. Mikołaja Kopernika w Gdańsku, a późniejsi działacze opozycyjni i politycy, tacy jak Aleksander Hall, Arkadiusz Rybicki, Grzegorz Grzelak i Wojciech Samoliński.
W 2018 w dzwonnicy kościoła odkryto uważane od II wojny światowej za zaginione fragmenty barokowego obrazu Matki Boskiej z Dzieciątkiem.
31 października 2018 z powodu złego stanu (licznych pęknięć) sklepienia, zapadania się filarów i odkształcania posadzki południowej nawy, a także przesuwania się łuków, a w konsekwencji zagrożenia katastrofą budowlaną, kościół został zamknięty. Wiosną 2019 z powodu pojawienia się rys i ubytków południowej ściany prezbiterium i przechylania się sterczyn zamknięto chodnik przy ul. Lawendowej. 8 sierpnia 2020 kościół został otwarty, a 28 listopada 2020 ponownie zamknięty (do 30 listopada) - tym razem z powodu nałożenia na klasztor kwarantanny.
Również w 2020 zakończono ratunkową renowację zachodniej elewacji bazyliki od ul. Pańskiej. Były to pierwsze prace przy murach świątyni od 1945.
Architektura.
Bazylika św. Mikołaja jest trzynawową halą. Fasada zachodnia zakończona jest szczytem ozdobionym wnękowaniem i sterczynami. Kościół przykryty został potrójnym dachem, nad każdą nawą z osobna.
Wewnątrz sklepienia wspierają się na 10 ośmiobocznych filarach. Nawa północna przechodzi ku wschodowi w kaplicę św. Jacka, zaś południowa – w kaplicę św. Józefa pod wieżą i dalej w zakrystię. W podziemiach znajdują się krypty, udostępnione do zwiedzania w czasie Jarmarku Dominikańskiego.
Zabytkowa posadzka kościoła wykonana jest z odpornego na ścieralność, ale łamliwego wapienia olandzkiego. Na płytach znajdują się pozostałości prehistorycznych zwierząt łodzikowców, a także znaki wytwórców kamienia. 
Wyposażenie.
We wnętrzu zachowane jest bogate wyposażenie gotyckie, renesansowe, barokowe i rokokowe. Mimo że patronem kościoła jest opiekun żeglarzy, wewnątrz świątyni nie ma zbyt wielu elementów marynistycznych.
Najwcześniejsze gotyckie zabytki to Pietà z pocz. XV w. przy kaplicy św. Jacka i malowidła na północnej ścianie prezbiterium z ok. 1430 przedstawiające Mękę Pańską, pierwotnie przyozdobione złotem. Poza tym do gotyckiego wyposażenia należy tablicowy obraz Matki Boskiej z Dzieciątkiem (ok. 1466), krucyfiks z belki tęczowej (ok. 1520) i nieco późniejsze, cenne artystycznie stalle, ustawione po obu stronach prezbiterium, składające się z gotyckich siedzisk z ok. poł. XVI w. i późniejszych, rokokowych zaplecków z poł. XVIII w., ozdobionych girlandami i ornamentami typu rocaille oraz 22 wypukłymi reliefami. Reliefy te, dzieło nieznanego artysty, przedstawiają sceny z życia Jezusa na tle architektury i krajobrazów.
W świątyni zachowała się płyta nagrobna pochowanego tu rycerza krzyżackiego. Do dzieł barokowych i renesansowych zaliczyć należy epitafia katolickiej szlachty pomorskiej, m.in. Jana Konopackiego (1594-1605), Johanna Joachima Posseliusa (przed 1625), Johanna Ernesta Schefflera (1663), Piotra Wyhowskiego (epitafium inskrypcyjne z okresu 1705-1713), czy Józefa Hercyka (epitafium inskrypcyjne z 1733).
W 1896 roku w związku z remontem świątyni usunięto 15 z 25 istniejących dotąd ołtarzy.
Ołtarz główny.
Sztukę późnego renesansu reprezentuje przede wszystkim bogato zdobiony, pięciokondygnacyjny ołtarz główny, pochodzący z 1643. Wypełnia on całą powierzchnię wschodniej ściany prezbiterium, zawiera liczne obrazy i rzeźby figuralne i jest pokryty polichromowaną dekoracją reliefową z motywami chrząstkowo-małżowinowymi. Obraz główny z 1647, namalowany na płótnie przez gdańskiego artystę Augusta Ranischa, przedstawia patrona kościoła, św. Mikołaja klęczącego przed Chrystusem, który wręcza mu księgę i Matka Boska, która wkłada na jego głowę mitrę. Obraz zajmuje wysokość drugiej i trzeciej kondygnacji ołtarza. Na czwartej kondygnacji widnieją dwa owalne obrazy przedstawiające św. Dominika i św. Franciszka. Na wszystkich kondygnacjach rozmieszczone są liczne figury świętych, m.in.: św. Stanisław z Piotrowinem u stóp, św. Wojciech z wiosłem, św. Jacek Odrowąż z figurką Madonny w lewej ręce, powyżej św. Kazimierz królewicz a nad nim brat Jacka, bł. Czesław Odrowąż. Kompozycję ołtarzową wieńczy figura Madonny w promienistej mandorli.
Ołtarze boczne.
Poza ołtarzem głównym w kościele zachowało się również 12 ołtarzy bocznych, m.in.:
Chrzcielnica.
W nawie południowej, przy pierwszym filarze znajduje się XVIII-wieczna kropielnica w kształcie kielicha, wykonana z czarnego marmuru. Po drugiej stronie nawy stoi barokowa chrzcielnica z 1732, fundacji F. Brunattiego, bogato ornamentowana. Jej czasza, cynowa misa z 1781, spoczywa na postaciach 4 ewangelistów wysokich na 50 cm.
Organy.
Sztukę późnego baroku reprezentują organy słynące z idealnie czystych dźwięków. Prospekt organowy pochodzi z 1755. Obecny wygląd organów to efekt ich przebudowy w 1977, kiedy na górną partię instrumentu przeniesiono z powrotem małe organy, umieszczone w 1932 w nawie południowej.
Pulpit na kancjonały.
Pulpit – pamiątkę elekcji Stanisława Augusta Poniatowskiego na króla Polski w 1756 roku w formie orła stanisławowskiego w koronie trzymającego w szponach herb Gdańska wykonał na własny koszt gdański ludwisarz Ernest Fryderyk Koch. Umieszczony pierwotnie w prezbiterium, jeszcze przed II wojną światową został przeniesiony pod ołtarz główny. W przedwojennym Gdańsku był symbolem Rzeczypospolitej ozdabianym przez Polki i Polaków kwiatami.
Działalność duszpasterska przy kościele św. Mikołaja.
Przy kościele żyło i pracowało dziesięciu dominikanów.

</doc>
<doc id="543494" url="https://pl.wikipedia.org/wiki?curid=543494" title="Naczelna Rada Adwokacka">
Naczelna Rada Adwokacka

Naczelna Rada Adwokacka (NRA) – organ samorządu zawodowego adwokatury w Polsce, posiadający osobowość prawną i siedzibę w Warszawie mieszczącą się przy ulicy Świętojerskiej 16.
Rys historyczny.
Naczelna Rada Adwokacka została wybrana po raz pierwszy w marcu 1919 na podstawie dekretu Naczelnika Państwa w przedmiocie statutu tymczasowego Palestry Państwa Polskiego. Pierwszym jej prezesem został adwokat Cezary Ponikowski. W tym czasie ukonstytuowały się także pierwsze rady adwokackie w Warszawie i Lublinie. Wspomniany dekret obowiązywał początkowo tylko na terytorium dawnego Królestwa Kongresowego, a od 1922 także na pozostałych ziemiach byłego zaboru rosyjskiego, które weszły w skład II Rzeczypospolitej. Pełne scalenie przepisów i ujednolicenie ustroju adwokatury polskiej na obszarze II RP nastąpiło po dziesięciu latach na podstawie obowiązującego od 1 listopada 1932 rozporządzenia Prezydenta RP.
Istnienie Naczelnej Rady Adwokackiej przewidywały także powojenne ustawy kształtujące ustrój adwokatury polskiej, w tym również prawo o adwokaturze z 1982.
Przy Naczelnej Radzie Adwokackiej utworzono Muzeum Adwokatury Polskiej. NRA wydaje miesięcznik „Palestra – Pismo Adwokatury Polskiej”.
Organizacja i funkcje.
Naczelną Radę Adwokacką tworzą prezes NRA, adwokaci wybrani przez Krajowy Zjazd Adwokatury oraz dziekani okręgowych rad adwokackich.
Naczelna Rada Adwokacka raz do roku składa Prezydentowi Rzeczypospolitej Polskiej sprawozdanie z działalności adwokatury wraz z informacjami problemowymi, określa zasięg terytorialny izb adwokackich, zwołuje Krajowy Zjazd Adwokatury. Do zakresu jej działania należą również m.in. reprezentowanie adwokatury, uchylanie sprzecznych z prawem uchwał, nadzór nad działalnością Prezydium NRA, nad działalnością okręgowych rad adwokackich oraz nad kształceniem aplikantów przez te rady, jak również funkcje związane z postępowaniami dyscyplinarnymi.

</doc>
<doc id="543495" url="https://pl.wikipedia.org/wiki?curid=543495" title="Patrick Bruel">
Patrick Bruel

Patrick Bruel, właśc. Patrick Maurice Benguigui (ur. 14 maja 1959 w Tlemcen w Algierii) – francuski piosenkarz, kompozytor, aktor i mistrz świata w pokerze z roku 1998.
Życiorys.
Wczesne lata.
Urodził się w Tilimsan, w północno-zachodniej Algierii, w rodzinie żydowskiej jako syn Pierre’a Benguigui i Augusty Kammoun, córki Élie'a i Céline Ben Sidoun. W 1960 roku rodzice rozwiedli się. Wychowywany był przez matkę, nauczycielkę, która później ponownie wyszła za mąż za Philippe’a Moreau, syna lekarza René Moreau, z którym miała dwóch synów, przyrodnich braci Patricka – Davida (ur. 14 lutego 1972) i Fabrice’a (ur. 25 lipca 1975).
W 1962 roku, po uzyskaniu przez Algierię niepodległości, jego rodzina przeniosła się do Francji. Wychowywał się w Argenteuil pod Paryżem. W wieku pięciu lat, zainteresował się muzyką i zafascynowali go Jacques Brel, Georges Brassens i Serge Gainsbourg. Później, jako nastolatek, na spotkaniach z przyjaciółmi grywał na gitarze kompozycje tych artystów. W 1965 roku, po obejrzeniu przedstawienia "Idiota" Dostojewskiego, stał się pasjonatem teatru. Pomimo zakazu rodziców, w wieku 14 lat, udał się do Brukseli, aby zobaczyć koncert grupy The Rolling Stones. Słuchał także zespołów rockowych takich jak Led Zeppelin czy Deep Purple.
Uczęszczał do prestiżowego liceum im. Henryka IV (Lycée Henri-IV) w Paryżu. Planował karierę piłkarską, ale w 1975 r., po obejrzeniu w Olympii koncertu Michela Sardou, postanowił zostać piosenkarzem.
Kariera filmowa i muzyczna.
Zadebiutował jako Paulo Narboni w komediodramacie "Le Coup de sirocco" (1979) u boku Rogera Hanina i Marie-Anne Chazel. Wystąpił też w niewielkiej roli Louisa w amerykańsko-niemieckiej komedii romantycznej w reżyserii Sydneya Pollacka "Sabrina" z Harrisonem Fordem i Julią Ormond. W Polsce najbardziej jest znany z roli François Pignona w komedii przygodowej Francisa Vebera "Jaguar" ("Le Jaguar", 1996) z udziałem Jeana Reno, Patricii Velásquez i Danny’ego Trejo. Grywał zarówno w filmach kinowych i telewizyjnych, jak i w teatrze. W 1987 wydał pierwszą płytę – "De face".
Lata 90. przyniosły wielką falę popularności artysty, nie tylko we Francji, ale i w innych krajach europejskich. Fenomen ten nazwano Bruelmanią.
W 2003 Bruel oficjalnie zmienił nazwisko na Bruel Benguigui.
Oprócz śpiewania jego drugą pasją jest profesjonalna gra w pokera. Dzięki temu jego majątek znacznie się powiększył. Brał udział w wielu zawodach, głównie we Francji. Podczas oficjalnych gier w swojej karierze pokerzysty zarobił ponad milion dolarów, a jego najbardziej udaną grą był World Series of Poker w maju 1998 roku, kiedy inwestując 5000 dolarów zakończył grę z kwotą 224 tys. dolarów.
Życie prywatne.
21 września 2004 ożenił się z Amandą Sthers (właśc. Amanda Maruani), z którą ma dwóch synów: Oscara (ur. 19 sierpnia 2003) i
Leona (ur. 28 września 2005). Jednak w 2008 roku doszło do separacji, co potwierdził w wywiadzie w magazynie "Voici".

</doc>
<doc id="543496" url="https://pl.wikipedia.org/wiki?curid=543496" title="Birmingham New Street">
Birmingham New Street

Birmingham New Street – największa stacja kolejowa w Birmingham, w Anglii. Położona jest w centrum miasta. Ma 6 peronów i obsługuje rocznie 14,221 mln pasażerów.
Liczba pociągów kursujących od poniedziałku do soboty poza szczytem, w pociągach na godzinę (p/hr)
Przewoźnik:Virgin Trains 
Przewoźnik: CrossCountry 
Przewoźnik: London Midland 
Przewoźnik: Arriva Trains Wales 

</doc>
<doc id="543497" url="https://pl.wikipedia.org/wiki?curid=543497" title="Ozdobnica większa">
Ozdobnica większa

Ozdobnica większa ("Formica exsecta") – gatunek mrówki z podrodziny Formicinae. 
Występuje na otwartych i nasłonecznionych terenach oraz na skraju lasów. Gniazda buduje w ziemi piaszczystej. Ponad ziemią stawia niewielkie kopce z dostępnego materiału roślinnego, najczęściej z kawałków traw. Kopce osiągają wysokość 25 cm i średnicę 30 cm. 
W gnieździe znajduje się zazwyczaj więcej niż jedna królowa i około 1000 robotnic. 
Zakładając nową kolonię wykorzystuje czasowe pasożytnictwo na pierwomrówce łagodnej ("Formica fusca") lub przez podział kolonii.
Mrówka jest tak agresywna, że atakuje nawet większe od siebie mrówki, wspinając się im na grzbiet i odcinając przeciwnikowi głowę.
Ubarwienie wyraźnie dwubarwne: większość ciała brunatnoczerwona, odwłok i głowa ciemniejsze, podobnie jak u pierwomrówki krasnolicej (Formica rufibarbis). 
Robotnice mają wielkość od 7 do 9 mm, natomiast królowa do 12 mm. 
Loty godowe odbywa w lipcu i w sierpniu. Niektóre królowe wracają do swojego gniazda.
Podgatunki.
U ozdobnicy większej wyodrębniono 2 podgatunki

</doc>
<doc id="543498" url="https://pl.wikipedia.org/wiki?curid=543498" title="Krabathor">
Krabathor

Krabathor – czeska grupa muzyczna wykonująca death/thrash metal. Powstała 1984 roku w Uherské Hradiště, zespół do 1990 roku występował pod nazwą "Krabator". Grali również w Polsce, m.in. z Purgatory (Niemcy), Distillery (Polska), McDeth (Polska), Vader (Polska), Hate (Polska), Kat (Polska). Zespół rozwiązano w 2005 roku. Członkowie reaktywowali zespół w 2013 i w tej formacji grają do dziś.

</doc>
<doc id="543499" url="https://pl.wikipedia.org/wiki?curid=543499" title="Parafia Wniebowzięcia Najświętszej Maryi Panny w Warszawie">
Parafia Wniebowzięcia Najświętszej Maryi Panny w Warszawie

Parafia pod wezwaniem Wniebowzięcia Najświętszej Maryi Panny w Warszawie – parafia rzymskokatolicka, leżąca na terenie diecezji warszawsko-praskiej, w dekanacie anińskim. Erygowana w 1406 r. - jedna z najstarszych parafii warszawskich i największa pod względem terytorialnym.

</doc>
<doc id="543501" url="https://pl.wikipedia.org/wiki?curid=543501" title="Matka Królów (film)">
Matka Królów (film)

Matka Królów – polski film polityczny z 1982 roku w reżyserii Janusza Zaorskiego, nakręcony na podstawie powieści Kazimierza Brandysa z 1957 roku pod tym samym tytułem. Główną bohaterką filmu jest Łucja Król (Magda Teresa Wójcik), matka czterech synów reprezentujących różne postawy wobec rządów sanacji, wybuchu II wojny światowej oraz następującego po jej zakończeniu terroru stalinowskiego.
Zaorski planował nakręcenie "Matki Królów" jeszcze na początku lat 70. XX wieku. W 1972 roku na podstawie powieści Brandysa reżyser napisał gotowy scenariusz, jednak do 1981 roku spotykał się z odmową rozpoczęcia zdjęć. Dopiero w 1981 roku, gdy na fali wydarzeń sierpniowych 1980 roku osłabła cenzura, scenariusz spotkał się z akceptacją, a prace rozpoczęto w listopadzie 1981 roku. W międzyczasie jednak, zarządzony został stan wojenny, w wyniku czego film Zaorskiego otrzymał pięcioletni zakaz rozpowszechniania. "Matka Królów" miała swoją spóźnioną premierę w marcu 1987 roku, zdobywając pięć statuetek na Festiwalu Polskich Filmów Fabularnych, w tym dla najlepszego filmu; równocześnie była doceniana za granicą, otrzymując między innymi Srebrnego Niedźwiedzia na Festiwalu Filmowym w Berlinie.
Fabuła.
Akcja filmu rozpoczyna się w 1933 roku. Straciwszy męża, praczka Łucja Król samotnie wychowuje czterech synów: Klemensa, Zenona, Romana i Stanisława. Zaprzyjaźnia się z komunistą pochodzenia żydowskiego, doktorem Lewenem. Niebawem do Łucji przychodzi podkomisarz Jagosz z policji śledczej, który próbuje przekonać Łucję do złożenia informacji o Lewenie. Łucja jednak uprzedza komunistę o groźbie jego aresztowania przez policję. Mimo to policji udaje się aresztować Lewena i osadzić go w więzieniu.
Gdy wybucha II wojna światowa, Lewenowi udaje się opuścić więzienie i znaleźć schronienie u Łucji, której jeden z synów, Zenon, jedzie na przymusowe roboty do III Rzeszy. Łucja opiekuje się pozostałymi synami i udziela schronienia Lewenowi, ten zaś z wdzięczności udziela lekcje Klemensowi i jego dziewczynie Marcie oraz przyjacielowi obojga, Kogutowi. Pewnego dnia do mieszkania Łucji wkracza niemiecki żołnierz. Dostrzega ukrywającego się Lewena i próbuje go zastrzelić, jednak sam zostaje zabity przez Koguta. Następnie Klemens i Kogut biorą udział we wspólnej akcji, której celem jest sabotaż niemieckiej kawiarni. Podczas strzelaniny Kogut ponosi śmierć, a Klemens zostaje aresztowany przez Niemców. Udaje mu się jednak ocalić życie. Po wojnie Łucja wraz z synami z nadzieją patrzy na nowy ustrój polityczny. W trakcie pierwszomajowej defilady rozpoznaje Lewena wśród dygnitarzy i odnawia z nim przyjaźń. Władze komunistyczne jednak podejrzewają Klemensa o śmierć Koguta i domniemaną kolaborację z Niemcami. Wkrótce potem Klemens zostaje aresztowany. Choć na prośbę Łucji Lewen próbuje wstawić się za Klemensem, nie udaje mu się nic zrobić, gdyż doktor obawia się, że jego kariera legnie w gruzach. Tymczasem Marta, żona Klemensa i jego brat Stanisław potępiają go jako wroga ludu. Klemens zostaje poddany torturom, pod wpływem których przyznaje się do rzekomej kolaboracji z Niemcami. Tymczasem Stanisław staje się chuliganem i trafia do więzienia pod zarzutem obrabowania kiosku, a Zenon toczy spory ideowe z Romanem. W czasie pierwszomajowego święta zrozpaczona Łucja bezskutecznie próbuje dotrzeć do Bolesława Bieruta i wręczyć mu list z prośbą o interwencję. Po śmierci Józefa Stalina sytuacja polityczna staje się mniej napięta. Klemens odwołuje swoje zeznania, ale niedługo potem w wyniku więziennej głodówki umiera. Tymczasem Lewen rozważa sens swoich ideałów. A Łucja Król, nie wiedząc jeszcze, że Klemens nie żyje, daremnie wyczekuje jego powrotu.
Odbiór.
Marcin Kempisty z portalu Film.org.pl zauważył, że postać Łucji Król jest typowym przykładem pokutującego w polskiej literaturze i sztuce terminu „matka Polka”: „To ona jest w filmie centrum wszechświata, słońcem familijnej galaktyki, wokół którego kręcą się synowskie planety. [...] Łucja Król to archetypiczna Mater Dolorosa przeniesiona do polskich realiów, a jej życie utknęło w nierozerwalnym klinczu historii, polityki i tradycyjnie przypisanych kobiecie powinności wobec dzieci”. Zdaniem Roberta Birkholca „konstrukcja postaci może po latach wydawać się nieco problematyczna”, jednak dzięki kreacji Wójcik oraz sprawnej reżyserii "Matka Królów" „do dziś pozostaje jednym z najlepszych polskich filmów o epoce stalinizmu”.

</doc>
<doc id="543503" url="https://pl.wikipedia.org/wiki?curid=543503" title="Fra Andrew Bertie">
Fra Andrew Bertie



</doc>
<doc id="543504" url="https://pl.wikipedia.org/wiki?curid=543504" title="Harce">
Harce

Harce (węg. "harc" – „walka, zmaganie”) – obyczaj znany od czasów starożytnych polegający na odbywaniu pojedynków przed rozpoczęciem bitwy. Harcownikami (harcerzami) bywali zazwyczaj rycerze, chcący w ten sposób uzyskać wojenną sławę.
W Polsce obyczaj ten dokumentuje Jan Długosz przy opisie bitwy pod Grunwaldem w 1410. Zygmunt Gloger opisuje harce między innymi przed bitwą pod Koronowem w 1410 (Jan Scycicki), pod Orszą (Jan Tarnowski), pod Gdańskiem (Stanisław Diabeł Stadnicki), pod Cecorą (Kacper Lipski).
Wyjazd na harc odbywał się za zgodą lub rozkazem wodza. Przepasani przez piersi, na ukos, czerwonymi nałęczami (ręcznikami), harcownicy w kilkadziesiąt koni potrafili dotrzeć w środek obozu wroga, czyniąc zamęt.
Wśród dworzan wojskowych u królów polskich Gloger opisuje oddzielny zastęp rycerzy konnych, zwanych "harcerzami". Na dworze Stefana Batorego wymienieni są w roku 1585 harcerze Szwaracki i Goreczkowski. Na dworze Zygmunta III Wazy w roku 1590 wymienionych jest 35 harcowników: Żółtowski, Łopacki, Chomentowski, Stocki, Ćwikliński, Dankowski, Skrzetuski, Płoński, Lubowiecki, Suchczycki, Dobrzechowski, Kruszyński, Kossakowski, Gojski, Czarnowski, Sieczyński, Trzeszkowski, Żelazo, Mierzewski, Wojnowski, Poradowski, Grabowski, Drożyński, Braniecki, Gojski, Olbierzowski, Lenczewski, Kłopocki, Berdowski, Rzuchowski, Wyszyński, Pobiedziński, Mierzejowski, Dmochowski i Bohumatka. Każdy z nich miał dwa wierzchowce, pobierał rocznych zasług ówczesnych 120 złotych (dukatów) i na wyżywienie tygodniowo 1 złoty i 20 groszy (srebrnych). Dodatkowo każdy miał sługę, który dostawał 12 łokci sukna. Przełożonym harcerzy był wówczas Jerzy Kretkowski, będący także przełożonym innych dworzan. Ten miał 6 koni i pobierał rocznej pensji ówczesnych 400 złotych.
Z czasem określenie harce nabrało nowego znaczenia jako określenie wszelkiego rodzaju popisów.

</doc>
<doc id="543505" url="https://pl.wikipedia.org/wiki?curid=543505" title="Olokma">
Olokma

Olokma, też: Olekma (ros. "Олёкма") – rzeka w Rosji, w obwodzie czytyjskim, amurskim i Jakucji; prawy dopływ Leny. Długość 1436 km; powierzchnia dorzecza 210 tys. km²; średni roczny przepływ przy ujściu 1950 m³/s.
Źródła w górach Olokmiński Stanowik; w górnym biegu płynie szeroką doliną w kierunku północno-wschodnim; następnie w kierunku północnym między Górami Stanowymi a Pasmem Stanowym; w dolnym biegu między Płaskowyżem Olokmo-Czarskim a Górami Ałdańskimi; uchodzi do Leny 10 km poniżej Olokminska; żeglowna w dolnym biegu.
Zamarza od października do maja (w dolnym biegu do lipca); latem powoduje powodzie; zasilanie deszczowo-śniegowe.
Główne dopływy: Niukża (prawy), Czara (lewy).
Na prawym brzegu rzeki, w jej dolnym biegu, znajduje się Rezerwat Olokiemski.

</doc>
<doc id="543508" url="https://pl.wikipedia.org/wiki?curid=543508" title="Polana na Stołach">
Polana na Stołach

Polana na Stołach lub krótko Stoły – wysokogórska polana leżąca na Stołach – niewielkim wapiennym masywie górskim w Tatrach Zachodnich, nad Doliną Kościeliską. Znajduje się na grzbiecie oraz wschodnim, stromym stoku, na średniej wysokości około 1300–1360 m. Dawniej była użytkowana pastersko, była częścią Hali Stoły. Znajdowało się na niej kilkanaście szałasów (obecnie tylko 3). Widać z niej Hruby Regiel, Czerwone Wierchy i Giewont oraz na północne ściany Kominiarskiego Wierchu. Widoczny z niej jest także fałd leżący w Organach. Z górnej części polany istniała ścieżka na Suchy Wierch (10 min). Dawniej prowadził nią znakowany szlak na wierzchołek Stołów (obecnie jest zamknięty).
Pasący na tej polanie nazywani byli "zastolany" lub "zastolanie". W jednym z szałasów ukrywał się w 1944 r. jeden z przywódców Goralenvolku – Wacław Krzeptowski. Istniejące obecnie na polanie 3 szałasy podlegają ochronie (są umieszczone w krajowym rejestrze zabytków). Są to drewniane budynki o niskich zrębach, z charakterystycznymi dachami, zabezpieczonymi przed silnymi wichurami za pomocą specjalnych wiaternic – ram drewnianych leżących na dachu i obciążonych kamieniami. W niższej, dolnej części nazywanej dojarnikiem dojono owce, a także przetrzymywano je podczas zimnych nocy.
Po zniesieniu wypasu tereny wokół polany stopniowo zarastają lasem. W 1955 r. polana miała powierzchnię ok. 11 ha, ale w 2004 w wyniku zarośnięcia jej powierzchnia zmniejszyła się o ok. 61%. Z rzadkich w Karpatach gatunków roślin stwierdzono występowanie złoci małej i wiechliny fioletowej.

</doc>
<doc id="543516" url="https://pl.wikipedia.org/wiki?curid=543516" title="Facelia błękitna">
Facelia błękitna

Facelia błękitna ("Phacelia tanacetifolia" Benth.) – gatunek rośliny z rodziny ogórecznikowatych ("Boraginaceae"). Zwyczajowo nazywana jest też wiązanką wrotyczową. Pochodzi z Kalifornii, w Polsce jest dość często uprawiana.
Biologia.
Rozwój.
Okres wegetacji trwa około 100 dni. Zaczyna kiełkować już na 8 dzień po wysiewie. Zakwita w 6-10 tygodni po wysiewie i kwitnie przez 5 tygodni, przy czym kwitnienie masowe trwa 3 tygodnie. 
Zastosowanie.
Jest rośliną uprawianą na paszę, niekiedy na nawóz zielony, ale przede wszystkim należy do najlepszych roślin miododajnych. 
Plon zielonki może osiągać 15-20 t/ha.  Natomiast przy pasiece hoduje się facelię jako bogate źródło nektaru i na nasiona. Na glebach urodzajnych i odchwaszczonych wystarczy 2-3 kg dobrze kiełkujących nasion na hektar. Facelia rośnie bujnie, rozkrzewiając się i wytwarzając dużą liczbę kwiatów, ale taka plantacja dojrzewa nierównomiernie i może zostać mocno zachwaszczona. Dlatego w uprawach przeznaczonych na nasiona najlepiej stosować siew gęstszy. Aby osiągnąć odpowiednie zagęszczenie zasiewu na żyznych, dobrze odchwaszczonych i odpowiednio wilgotnych glebach, wysiewa się 5-7 kg nasion na hektar, na glebach średnich – 8-12 kg, a na słabych – 14-16 kg. Facelia ma małe wymagania w stosunku do gleby. Na nasiona najlepiej ją uprawiać w drugim roku po nawożeniu. Przy niskiej zawartości azotu roślina rośnie słabo, wcześniej kwitnie i drewnieje, natomiast przy nadmiarze może zacząć gnić.
Z powodu krótkiego okresu wegetacji, facelia może być wysiewana w różnych terminach, tak, żeby zakwitła w pożądanym czasie. Roślina ta z punktu widzenia pożytków pszczelich jest dobra zarówno dla powiększenia pożytku głównego, jak i dla wypełniania okresów bezwziątkowych w ciągu całego lata. Siana jako międzyplon, zakwita we wrześniu i daje cenny pożytek jesienny. Wysiana tuż przed mrozami, zakwita w maju następnego roku, chociaż skuteczność takiego siewu w warunkach klimatycznych w Polsce nie jest zbyt pewna.
Pszczoły chętnie odwiedzają facelię przez cały dzień, czasem można je obserwować na facelii nawet po zachodzie słońca. Natomiast najsilniej oblatywana jest przez pszczoły w godzinach południowych, dokładniej od 11 do 16, przy maksimum odwiedzin (około 38 pszczół na 1 m²), ok. godziny 15. Jeden kwiat wiązanki średnio wydziela od 0,5 do 5 mg nektaru. Facelia dobrze nektaruje bez względu na pogodę. Wydajność miodowa na dobrych glebach dochodzi do 300-400 kg miodu/ha, a pyłkowa od 200 do 300 kg/ha. W zależności od rodzaju gleby, nawożenia i warunków atmosferycznych w czasie wzrostu i kwitnienia wydajność ta może się różnić. Im później zostanie wysiana facelia, tym mniejsza będzie wydajność miodowa, dlatego rośliny wysiane w sierpniu już nie w każdym roku zakwitają. Miód faceliowy jest bardzo jasny, o żółtawym, czasami nawet zielonkawym odcieniu. Podczas krystalizacji, miód gęstnieje i staje się coraz jaśniejszy, często wręcz biały. W smaku jest delikatny, minimalnie kwaskowaty, o wyraźnym kwiatowym aromacie.
Ze względu na swoje ładne kwiaty oraz fakt, że jest bardzo dobrą rośliną miododajną, jest czasami uprawiana jako roślina ozdobna.

</doc>
<doc id="543522" url="https://pl.wikipedia.org/wiki?curid=543522" title="Smart 1">
Smart 1

Smart #1 – elektryczny crossover klasy subkompaktowej produkowany pod chińsko-niemiecką marką Smart od 2022 roku.
Historia i opis modelu.
W marcu 2019 roku doszło do transformacji niemieckiej marki Smart, dotychczas należącej wyłącznie do Mercedesa. Nowy chiński współwłaściciel, koncern Geely, zapowiedział zmianę charakteru oferty z mikrosamochodów na wytwarzane lokalnie małe crossovery. We wrześniu 2021 zaprezentowane zostało studium pierwszego modelu nowego joint-venture w postaci prototypu Smart Concept #1, w obszernym zakresie zapowiadając wygląd przygotowanego do produkcji gotowego samochodu. Seryjny model o nazwie Smart #1 zadebiutował oficjalnie w kwietniu 2022 jako niewielki, 5-drzwiowy crossover będący pierwszym w historii modelem tej marki o długości przekraczającej 4 metry.
Rezultat współpracy niemieckich i chińskich konstruktorów oparty został na modułowej platformie "SEA" koncernu Geely. Wyróżnił się futurystyczną stylistyką zapowiedzianą przez prototyp z 2021 roku, którą opracowało biuro stylistów Mercedesa. Zarówno przód, jak i tył, przyozdobił łukowaty pas świetlny wykonany w technologii full LED. Dwubarwne nadwozie przyozdobiła płynnie zarysowana linia dachu współgrająca z bezramiennymi drzwiami oraz chowanymi klamkami. Dzięki relatywnie dużemu 275-centymetrowemu rozstawowi osi zmaksymalizowano przestrzeń w kabinie pasażerskiej, która została także doświetlona dzięki rozciągającemu się na całą długość oknu dachowemu.
Kabina pasażerska utrzymana została we wzornictwie łączącym różne kształty i nieregularne formy, w obszernym zakresie nawiązując do projektów stosowanych przez siostrzanego Mercedesa poprzez np. masywną konsolę centralną płynnie łączącą się z minimalistycznym kokpitem. Ilość przycisków na desce rozdzielczej została zminimalizowana na rzecz dużego, centralnego ekranu dotykowego o przekątnej 12,8 cala. Obsługiwany za jego pomocą system multimedialny umożliwia zdalną aktualizację oprogramowania pojazdu oraz do 70% różnych funkcji samochodu. Dla kontrastu, do dyspozycji kierowcy przed kierownicą znalazł się niewielki, podłużny i nie wystający poza obrys deski rozdzielczej kolorowy wyświetlacz cyfrowych zegarów o przekątnej 9,2 cala. Smart #1 jest samochodem 5-osobowym, który oferuje mozliwość aranżacji przestrzeni drugiego rzędu siedzeń i bagażnika dzięki przesuwanej kanapie. Przedni bagażnik pod maską ma 15 litrów pojemności, a tylny - od 273 do 411 litrów przy maksymalnie odsuniętych siedziskach.
#1 Brabus.
Przejście przez Smarta z produkcji samochodów spalinowych na elektryczne nie zakończyło wieloletniej współpracy z firmą Brabus. W sierpniu 2022 ofertę elektrycznego crossovera uzupełniła topowa, usportowiona odmiana sygnowana emblematem niemieckiego tunera. Wizualnie pojazd wyróżnił się matowym, szarym lakierem, imitają wlotów powietrza przy krawędzi maski, innym wzorem alufelg, a także czerwono malowanym dachem. Układ napędowy został wzmocniony, zamias tylnej osi napędzając obie przy łącznej mocy 440 KM i 543 Nm maksymalnego momentu obrotowego. Pozwala to rozpędzić się do 100 km/h w 3,9 sekundy i osiągnąć maksymalną prędkość 180 km/h. Bateria o pojemności 66 kWh pozwala na średni zasięg 335 kilometrów na jednym ładowaniu.
Sprzedaż.
Jako pierwszy samochód firmy, Smart #1 trafił do produkcji wyłącznie w Chinach, gdzie wyznaczono do tego zakłady w mieście Xi’an. Dostawy pierwszych egzemplarzy rozpoczęły się poczynając od chińskiego rynku pod koniec września 2022, poszerzając zasięg o Europę Zachodnią w pierwszym kwartale 2023 roku i Azję Wschodnią z końcem tego samego roku. Polski importer samochodów marki Smart nie zdecydował się na rozpoczęcie regularnej sprzedaż elektrycznego crossovera.
Dane techniczne.
Smart #1 jest samochodem w pełni elektrycznym, którego napęd tworzy silnik przenoszący moc na oś tylną przy mocy 272 KM i 343 Nm maksymalnego momentu obrotowego. Pozwala to na prędkość maksymalną 180 km/h i sprint od 0 do 100 km/h w 6,7 sekundy. Akumulator o pojemności 66 kWh pozwala na przejechanie na jednym ładowaniu ok. 420-440 kilometrów w cyklu mieszanym według norm WLTP. Uzupełnienie akumulatora od 0% do 80% ma zająć dzięki szybkim ładowarkom 150 kW mniej niż 30 minut.

</doc>
<doc id="543523" url="https://pl.wikipedia.org/wiki?curid=543523" title="Ceklarz">
Ceklarz

Ceklarz (zbir, siepacz, oprawca) – pachołek miejski, którego zadaniem było pilnowanie porządku w dzień i w nocy, wyłapywanie włóczęgów i żebraków, stawienie szubienic i wymierzanie kary chłosty.
W Krakowie ceklarze stanowili też osobistą ochronę burmistrza.

</doc>
<doc id="543528" url="https://pl.wikipedia.org/wiki?curid=543528" title="Kennilworthy Whisp">
Kennilworthy Whisp



</doc>
<doc id="543529" url="https://pl.wikipedia.org/wiki?curid=543529" title="Kłamstwo">
Kłamstwo

Kłamstwo – wypowiedź zawierająca informacje niezgodne z przekonaniem o stanie faktycznym. Kłamca przekazuje informacje niezgodne z jego przekonaniem o rzeczywistości z intencją, by zostały one wzięte za prawdziwe. Kłamstwem mogą być także wypowiedzi zgodne z rzeczywistym stanem rzeczy, o ile autor przekazu nie ma świadomości tego faktu. Jak wynika z badań ludzie wypowiadają kłamstwa od 1 do 3 dziennie. 
Motywacja i przyczyny.
Ludzie kłamią, by osiągnąć określoną korzyść – materialną, psychologiczną, społeczną lub polityczną, aby osiągnąć zamierzony cel (np. przedstawiciel handlowy celowo posługuje się kłamstwem, wiedząc o usterce towaru, gdyż zależy mu na jego sprzedaży), aby podnieść swoją wartość w oczach innych z powodu zaniżonego poczucia własnej wartości, aby uchronić kogoś od cierpienia (np. rodzice nie mówią dziecku o ciężkiej chorobie, aby uchronić je od większego cierpienia). Jednak zasadniczym motywem jest interes osoby, która dopuszcza się kłamstwa. Najczęstszym powodem okłamywania jest altruizm, a jedną z głównych motywacji uniknięcie konfliktu.
Jak wynika z najnowszych badań, dzieci, które były okłamywane w dzieciństwie, w dorosłym życiu będą kłamać.
Przykład.
"Policjant jest przekonany o tym, że X dopuścił się kradzieży, jednak z uwagi na fakt, że X jest jego kuzynem, twierdzi, że tamten niczego nie ukradł."
Wypowiedź taka będzie kłamstwem nawet wówczas, gdy X faktycznie nie brał udziału w kradzieży. Policjant świadomie podaje fakty niezgodne z jego wiedzą o rzeczywistości.
Fizjologia kłamstwa.
Gdy kłamiemy, nasz organizm ma za zadanie zataić prawdę, odczuwa jednak dyskomfort, a umysł doświadcza dysonansu poznawczego.
Kłamiącego zdradzić może przyspieszony puls, chęć podrapania się po ciele (podczas kłamania na ciele powstaje specyficzny rodzaj napięcia). Inną charakterystyczną oznaką kłamcy jest zaczerwieniona twarz. Często osoba kłamiąca ucieka wzrokiem w prawą stronę, gdy zaś mówi prawdę – w lewą. Stary wytrawny kłamca potrafi kłamać prosto w oczy, początkujący niedoświadczony będzie miał rozbiegany wzrok i zwężone źrenice. Potliwość to także oznaka kłamstwa.
Twarz przekazuje dwa komunikaty: po pierwsze to, co chcemy ujawnić; a po drugie to, co chcemy ukryć. W czasie około 0,25 sekundy mimika zdradza rzeczywiste uczucia, luka, poprzez którą nieświadomie przedostają się krótkotrwałe sygnały, zdradzające stan emocjonalny, (tzw. Mikroekspresja). Fałszywa emocja przejawia się asymetrycznością mimiki, podczas gdy emocja prawdziwa jest w pełni symetryczna. Mruganie mimowolnie podczas napięcia emocjonalnego. Inaczej zachowują się nasze gałki oczne kiedy rekonstruujemy informacje (np. przypominamy sobie), inaczej, kiedy konstruujemy. Uboga ekspresja pantomimiczna (w porównaniu z typową gestykulacją) może oznaczać kłamstwo. W sytuacji stresu wzrasta tempo mówienia, głośność wypowiedzi i ton głosu.
Test D.
Test D polega na narysowaniu na czole za pomocą palca wskazującego swej dominującej ręki litery D.
Zadanie to można wykonać na dwa sposoby. Można narysować literę D brzuszkiem skierowanym w stronę prawego oka. W tym wypadku, może ją przeczytać osoba, wykonująca zadanie ale nie osoba, która stoi naprzeciwko. Można również skierować brzuszek litery D w stronę lewego oka. W tym wypadku przeczyta ją osoba stojąca naprzeciwko, ale nie osoba, wykonująca test.
Osoby o wysokim poziomie "self-monitoring" rysują literę D w ten sposób, aby mogły ją przeczytać osoby stojące naprzeciwko nich – z brzuszkiem skierowanym w lewo. Osoby o niskim poziomie "self-monitoring" rysują literę D tak, aby same mogły ją przeczytać – z brzuszkiem skierowanym w prawo.
Wynik testu D określa przybliżony wskaźnik tak zwanego "Self-monitoring", czyli obserwacyjnej kontroli własnych zachowań. Osoby o wysokim poziomie "self-monitoring" najczęściej potrafią dobrze kłamać. Osoby o niskim poziomie "self-monitoring" rzadziej kłamią, przez co nie mają takiej wprawy w oszukiwaniu, jak osoby o wysokim poziomie "self-monitoring".
Test D został opisany w książce „Dziwnologia” Richarda Wisemana.

</doc>
<doc id="543534" url="https://pl.wikipedia.org/wiki?curid=543534" title="Twierdzenie Picarda">
Twierdzenie Picarda

Twierdzenie Picarda – twierdzenie o istnieniu i jednoznaczności rozwiązań zagadnienia Cauchy’ego. Podawane jest także jako twierdzenie Picarda-Lindelöfa lub twierdzenie Cauchy’ego-Lipschitza. Nazwa twierdzenia ma uhonorować Charlesa Picarda, a w innym wersjach także Ernsta Lindelöfa, Rudolpha Lipschitza i Augustina Cauchy’ego.
Twierdzenie.
Załóżmy, że formula_1 jest obszarem otwartym na płaszczyźnie oraz funkcja formula_2 jest ciągła na zbiorze formula_3 i spełnia warunek Lipschitza ze względu na drugą zmienną. Tak więc, dla pewnej stałej formula_4 mamy, że
ilekroć formula_6
Niech formula_7 Wówczas dla pewnego formula_8 zagadnienie początkowe
ma dokładnie jedno rozwiązanie formula_11 określone na przedziale formula_12
Uogólnienie na przestrzenie Banacha.
Twierdzenie Picarda w naturalny sposób przenosi się na funkcje spełniające lokalny warunek Lipschitza określone na otwartych podzbiorach produktu prostej rzeczywistej i dowolnej przestrzeni Banacha.
Lokalny warunek Lipschitza.
Niech formula_13 będzie przestrzenią unormowaną oraz formula_14 będzie zbiorem otwartym. Mówimy, że funkcja formula_15 spełnia lokalny warunek Lipschitza na zbiorze formula_16 wtedy i tylko wtedy, gdy każdy punkt formula_17 ma otoczenie, na którym formula_18 spełnia warunek Lipschitza względem drugiej współrzędnej.
Twierdzenie Picarda.
Niech formula_13 będzie przestrzenią Banacha oraz formula_14 będzie zbiorem otwartym. Jeżeli funkcja formula_15 jest ciągła oraz spełnia lokalny warunek Lipschitza względem drugiej współrzędnej na zbiorze formula_22 to
Globalne twierdzenie o istnieniu i jednoznaczności rozwiązań.
Korzystając z twierdzenia Picarda można dowieść globalnego twierdzenia o istnieniu i jednoznaczności rozwiązań równań różniczkowych zwyczajnych, znane również jako twierdzenie o istnieniu i jednoznaczności rozwiązania wysyconego. Poza faktem istnienia oraz jedyności rozwiązania opisuje ono również jego zachowanie.
Twierdzenie.
Niech formula_26 będzie odcinkiem otwartym, zaś formula_27 będą zbiorami otwartymi. Niech formula_28 będzie ciągłą funkcją spełniającą lokalny jednostajny warunek Lipschitza ze względu na drugą współrzędną, tj. dla dowolnego formula_29 istnieją zbiory otwarte formula_30 i formula_31 takie, że:
Wówczas dla każdego formula_29 istnieje dokładnie jedno nierozszerzalne rozwiązanie formula_37 zagadnienia Cauchy’ego:
Ponadto maksymalny odcinek formula_39 istnienia rozwiązania jest otwarty i zachodzi następująca alternatywa:
lub

</doc>
<doc id="543535" url="https://pl.wikipedia.org/wiki?curid=543535" title="Edward (książę Kentu)">
Edward (książę Kentu)

Edward, książę Kentu, właśc. Edward Jerzy Mikołaj Paweł Patryk, Edward George Nicholas Paul Patrick (ur. 9 października 1935 w Londynie) – książę Zjednoczonego Królestwa, książę Kentu, członek brytyjskiej rodziny królewskiej, wielki mistrz Zjednoczonej Wielkiej Loży Anglii.
Życiorys.
Jest synem księcia Jerzego (czwartego syna króla Jerzego V) i Mariny (wnuczki króla Grecji Jerzego I). Jako wnukowi brytyjskiego monarchy w męskiej linii przysługują mu tytuły „Księcia Zjednoczonego Królestwa Wielkiej Brytanii i Irlandii Północnej” oraz „Jego Królewskiej Wysokości”.
Uczęszczał do Eton College oraz szwajcarskiego Instytutu Le Rosey. W sierpniu 1942 jego ojciec zginął w katastrofie lotniczej w Szkocji. Odziedziczył wówczas tytuł księcia Kentu i od młodego wieku przypadły mu liczne obowiązki związane z przynależnością do rodziny królewskiej. W 1952 uczestniczył w uroczystym pogrzebie stryja, króla Jerzego VI, a rok później w koronacji kuzynki Elżbiety II, której składał hołd po księciu Filipie i księciu Henryku.
W 1955 ukończył Akademię Wojskową w Sandhurst (m.in. z dyplomem tłumacza języka francuskiego). Służył w wojsku do 1976, m.in. w Hongkongu i na Cyprze, dochodząc do stopnia podpułkownika. Później uzyskał awans na generała (1983) i marszałka polnego (1993). Reprezentował królową Elżbietę na uroczystościach ogłoszenia niepodległości kilku dawnych kolonii brytyjskich – Sierra Leone, Ugandy, Gujany, Gambii. Do 2001 pełnił funkcję specjalnego przedstawiciela ds. handlu międzynarodowego (zastąpił go książę Andrzej). Był również radcą stanu. Z licznych funkcji honorowych księcia Edwarda można wymienić godność kanclerza University of Surrey oraz prezydenturę All England Lawn Tennis and Croquet Club. Na czele tego klubu, organizatora tenisowego Wimbledonu, zastąpił matkę. Wręcza co roku trofeum zwycięzcy gry pojedynczej mężczyzn. Książę nosi także tytuły wolnomularskie, został odznaczony m.in. Orderem Podwiązki.
8 czerwca 1961 poślubił Katherine Worsley, z którą ma troje dzieci: George’a (ur. 26 czerwca 1962), Helen (ur. 28 kwietnia 1964) i Nicholasa (ur. 25 lipca 1970). Księżna Kentu przeszła w 1994 na katolicyzm, ale zgodnie z przepisami dynastycznymi nie pozbawiło to księcia prawa dziedziczenia tronu brytyjskiego (żona zmieniła wyznanie po ślubie). Znajduje się w linii sukcesji tronu brytyjskiego.

</doc>
<doc id="543536" url="https://pl.wikipedia.org/wiki?curid=543536" title="Olokminsk">
Olokminsk

Olokminsk (ros. "Олёкминск") – miasto w Rosji, w Jakucji; ośrodek administracyjny ułusu olokmińskiego.
Leży na Płaskowyżu Nadleńskim na lewym brzegu Leny, 12 km powyżej ujścia Olokmy; ok. 520 km na południowy zachód od Jakucka; 10 tys. mieszkańców (2005). Ośrodek regionu rolniczego; przemysł drzewny; przystań rzeczna; lotnisko; muzeum regionalne.
Znajduje się tu dyrekcja Rezerwatu Olokiemskiego.
Historia.
Osiedle założone w 1635 roku jako miejsce zesłań i więzienie, początkowo naprzeciw ujścia Olokmy, później przeniesione o 12 km na obecne miejsce; nabierało znaczenia jako osada handlowa na szlaku wzdłuż Leny do Jakucka; prawa miejskie w 1755 r.; od 1783 r. miasto powiatowe.

</doc>
<doc id="543537" url="https://pl.wikipedia.org/wiki?curid=543537" title="Acheron (zespół muzyczny)">
Acheron (zespół muzyczny)

Acheron – amerykańska grupa muzyczna wykonująca death metal z wpływami black metalu. Powstała 1988 roku w Tampie w stanie Floryda w USA.
W 2016 roku zespół został rozwiązany.
Historia.
Zespół powstał w 1988 roku z inicjatywy Vincenta Crowleya. Pierwsze wydawnictwo grupy – demo zatytułowane "Messe Noir" ukazało się rok później. Kolejne nagrania demo ukazały się na kasetach zatytułowanych "Promo" i "Rites of the Black Mass". W 1991 roku zespół podpisął kontrakt z wytwórnią muzyczną Turbo Music/JL America Records oraz nagrał debiutancki album pt. "Rites of the Black Mass". Wydawnictwo przyciągneło uwagę mediów w tym emitowanego krótkotrwale talk show stacji telewizyjnej NBC. W programie Crowley wypowiedział się m.in. o swym stosunku do chrześcijaństwa. 
W 1992 roku nakładem Gutted Records ukazał się singel "Alla Xul". Siedmiocalowa płyta winylowa została wydana w limitowanym do tysiąca egzemplarzy nakładzie. Tego samego roku zespół podpisał kontrakt z wytwórnią muzyczną Lethal Records, która wydała minialbum pt. "Satanic Victory" oraz rok później album "Lex Talionis". W 1995 roku nakładem Metal Merchant został wydany trzeci album pt. "Hail Victory". W 1996 roku wytwórnia Moribund Records wydała czwarty album grupy pt. "Anti-God, Anti-Christ". 
W 1998 roku nakładem Full Moon Productions ukazał się piąty album zespołu zatytułowany "Those Who Have Risen". W 2003 roku wytwórnia Black Lotus Records wydała szósty album formacji pt. "Rebirth: Metamorphosing into Godhood". 30 kwietnia 2009 roku nakładem Displeased Records ukazał się siódmy album grupy pt. "The Final Conflict: Last Days of God". W 2010 roku zespół odbył trasę koncertową "The Last Rites 2010". Były to ostatnie występy przed planowanym zakończeniem działalności 1 stycznia 2011 roku. Jednakże w grudniu 2010 roku Vincent Crowley w wystosowanym oświadczeniu oznajmił, iż zespół będzie kontynuował działalność.

</doc>
<doc id="543539" url="https://pl.wikipedia.org/wiki?curid=543539" title="Wyżnia Kościeliska Brama">
Wyżnia Kościeliska Brama

Wyżnia Kościeliska Brama zwana też Bramą Raptawicką – jedno ze zwężeń Doliny Kościeliskiej w Tatrach Zachodnich, najwyżej położone. Pozostałe to Niżnia (Brama Kantaka) i Pośrednia Kościeliska Brama (Brama Kraszewskiego). Wyżnia Kościeliska Brama zaczyna się ok. 150 m powyżej Polany Pisanej i ma długość ok. 700 m. W tym miejscu Kościeliski Potok wyżłobił w wapiennych skałach Raptawickiej Turni, tworzącej zachodnie zbocza doliny, i Zbójnickiej Turni, tworzącej zbocza wschodnie, głęboki wąwóz. Najciaśniejsze miejsce znajduje się pomiędzy Raptawiską Turnią a Skałą Pisaną. Jest to jedno z bardziej atrakcyjnych widokowo miejsc w Dolinie Kościeliskiej. Prowadzi przez nie droga do schroniska PTTK na Hali Ornak i popularny szlak turystyczny.
Szlaki turystyczne.
W okolicy Bramy Raptawickiej znajduje się węzeł szlaków turystycznych:

</doc>
<doc id="543543" url="https://pl.wikipedia.org/wiki?curid=543543" title="Gerald Robotnik">
Gerald Robotnik



</doc>
<doc id="543545" url="https://pl.wikipedia.org/wiki?curid=543545" title="Cellulit">
Cellulit

Cellulit – nierównomierne rozmieszczenie tkanki tłuszczowej, występujące razem z obrzękowo-włóknistymi zmianami tkanki podskórnej. Pojawia się po okresie dojrzewania, nasila się w ciąży, menopauzie i w zaburzeniach hormonalnych. Efektem jest nierówna i pofałdowana powierzchnia skóry ud, bioder, kolan, pośladków, ramion i sutków. Na skórze tych partii ciała mogą być widoczne guzki i zgrubienia, czasami mogą one powodować ból.
Zmiany występują przede wszystkim wśród kobiet i młodych dziewcząt i powodowane są prawdopodobnie przez nadmiar estrogenów w ich organizmie. Cellulit rzadko występuje u mężczyzn.
Objawy i charakterystyka.
Objawy cellulitu dzieli się na dwie grupy:
Rodzaje.
Wyróżniamy dwa rodzaje cellulitu:
Mechanizmy tworzenia się cellulitu.
Podstawowe mechanizmy tworzenia się cellulitu:
Klasyfikacja.
Wyróżnia się cztery stopnie rozwoju cellulitu, związane ze zmianami termograficznymi, klinicznymi i histopatologicznymi:
Leczenie.
W leczeniu dąży się do poprawy mikrokrążenia, lipolizy i odbudowy skóry. Stosowane są zabiegi medyczne – mezoterapia igłowa, lipoliza, liposukcja – oraz kosmetyczne: mezoterapia bezigłowa, masaż podciśnieniowy (endermologia), jonoforeza, ultradźwięki, elektrostymulacja, drenaż limfatyczny, krioterapia.

</doc>
<doc id="543546" url="https://pl.wikipedia.org/wiki?curid=543546" title="Namiestnicy carscy w Królestwie Polskim">
Namiestnicy carscy w Królestwie Polskim



</doc>
<doc id="543547" url="https://pl.wikipedia.org/wiki?curid=543547" title="Raptawicka Brama">
Raptawicka Brama



</doc>
<doc id="543550" url="https://pl.wikipedia.org/wiki?curid=543550" title="Despotat Morei">
Despotat Morei

Despotat Morei – państwo greckie istniejące w latach 1308–1460 na terenie Peloponezu zwanego wówczas „Morea”.
W 1262 w wyniku wojny cesarstwa bizantyjskiego z księstwem Achai, Morea została włączona do Bizancjum. W 1308 gubernator Morei Michał Kantakuzen został przez cesarza mianowany dożywotnim despotą. W 1322, po śmierci despoty Andronika Asena cesarz nie nadał kolejnemu gubernatorowi tytułu despoty. W 1348 Jan VI Kantakuzen utworzył despotat Morei dla swojego młodszego syna Manuela, wprowadzając dziedziczne stanowisko despoty, podległego cesarzowi bizantyjskiemu. Stolicą despotatu zostało miasto Mistra, które szybko uzyskało rangę ważnego ośrodka kultury bizantyjskiej.
W 1383 władzę w państwie przejęli Paleologowie. Zwykle rządzili nią młodsi bracia panującego cesarza. Tytuł despoty Morei rezerwowano dla tego, który panował w stolicy. W 1460 Morea, jako ostatni fragment Cesarstwa Bizantyjskiego, znalazła się pod panowaniem Osmanów. Wówczas władzę stracili Tomasz Paleolog oraz Demetriusz II Paleolog.

</doc>
<doc id="543551" url="https://pl.wikipedia.org/wiki?curid=543551" title="Marcha (dopływ Leny)">
Marcha (dopływ Leny)

Marcha – rzeka w Rosji, w Jakucji; lewy dopływ Leny. Długość 346 km; powierzchnia dorzecza 8 910 km².
Płynie na Płaskowyżu Nadleńskim, w górnym i środkowym biegu przez bardzo zabagnione tereny; w dolnym biegu silnie meandruje; uchodzi do Leny ok. 170 km poniżej Olokmińska.
Zamarza od października do maja; zasilanie śniegowo-deszczowe.

</doc>
<doc id="543553" url="https://pl.wikipedia.org/wiki?curid=543553" title="Nanozaur">
Nanozaur

Nanozaur ("Nanosaurus") - (jaszczur karzełkowaty) dinozaur, drobny 1 metrowy późnojurajski ornitopod z rodziny hipsylofodonów. Żył w okresie późnej jury. 
Szybki i zwinny dwunożny roślinożerca z rogowym dziobem i kieszeniami policzkowymi do przechowywania pokarmu (podobnie jak chomiczek). Ważył 30 kg.
Szczątki znalezione w Kolorado. Prawdopodobnie nanozaur jest synomimem otinielii. Został odkryty przez Othienela Marsha.

</doc>
<doc id="543554" url="https://pl.wikipedia.org/wiki?curid=543554" title="Cyryl z Jerozolimy">
Cyryl z Jerozolimy



</doc>
<doc id="543555" url="https://pl.wikipedia.org/wiki?curid=543555" title="Edukacja w Chojnowie">
Edukacja w Chojnowie



</doc>
<doc id="543557" url="https://pl.wikipedia.org/wiki?curid=543557" title="Parafia św. Mikołaja w Gdańsku">
Parafia św. Mikołaja w Gdańsku



</doc>
<doc id="543559" url="https://pl.wikipedia.org/wiki?curid=543559" title="Ariel Scheinerman">
Ariel Scheinerman



</doc>
<doc id="543562" url="https://pl.wikipedia.org/wiki?curid=543562" title="Diabolic">
Diabolic

Diabolic – amerykańska grupa muzyczna wykonująca death metal. powstała w 1997 roku w Tampie w stanie Floryda. Grupę rozwiązano 8 sierpnia 2004 roku, reaktywowana w czerwcu 2006 roku.

</doc>
<doc id="543563" url="https://pl.wikipedia.org/wiki?curid=543563" title="Namana">
Namana

Namana – rzeka w Rosji, w Jakucji; lewy dopływ Leny. Długość 444 km; powierzchnia dorzecza 16 900 km².
Płynie na Płaskowyżu Nadleńskim w kierunku południowym, w dorzeczu liczne bagna i niewielkie jeziora; w dolnym biegu meandruje; uchodzi do Leny ok. 60 km poniżej Olokmińska.
Zamarza od października do maja; zasilanie głównie śniegowe.

</doc>
<doc id="543564" url="https://pl.wikipedia.org/wiki?curid=543564" title="Muzeum Wojska Polskiego w Warszawie">
Muzeum Wojska Polskiego w Warszawie

Muzeum Wojska Polskiego w Warszawie – muzeum znajdujące się przy Al. Jerozolimskich 3 w Warszawie, gromadzące zbiory poświęcone historii wojskowości oraz historii Polski. W 2022 roku rozpoczęło się przenoszenie eksponatów do nowej siedziby placówki na terenie Cytadeli Warszawskiej.
Historia.
Utworzone 22 kwietnia 1920 jako Muzeum Wojska dekretem Naczelnego Wodza, Marszałka Polski Józefa Piłsudskiego. Jego dyrektorem został Bronisław Gembarzewski – historyk wojskowości, muzeolog, a także wieloletni dyrektor warszawskiego Muzeum Narodowego (od 1916 do 1936).
Otwarcie Muzeum Wojska w pierwotnym budynku przy ul. Podwale 15 dokonał gen. Józef Haller w kwietniu 1922. Od 1933 muzeum znajduje się w obecnym budynku przy Alejach Jerozolimskich (w tamtym czasie al. 3 Maja). 
Część zbiorów prezentowanych w muzeum pochodziła z gromadzonych od 1 poł. XIX wieku polskich pamiątek militarnych Wincentego Krasińskiego. W 1939 prezentowanych w nim było ponad 60 tys. eksponatów. Podczas okupacji niemieckiej zostały one wywiezione do Niemiec. Większość sal muzealnych i pomieszczenia zaplecza zamieniono na magazyny Waffen SS.
W 1944 placówka zmieniła nazwę na Muzeum Wojska Polskiego, które zostało udostępnione zwiedzającym w styczniu 1946. Działania rewindykacyjne przyczyniły się do odzyskania ok. 40 tys. eksponatów.
Prezentowana jest w nim stała ekspozycja przedstawiająca historię oręża polskiego, m.in. zbiór broni od czasów średniowiecza do XVIII wieku (np. złocony szyszak dowódcy pochodzący z okresu pierwszych chrześcijańskich władców Polski, zbroje turniejowe, kolekcja zbroi husarskich zdobionych orlimi skrzydłami i lamparcimi skórami z XVII wieku), dzieła sztuki, książki, dokumenty i fotografie. W znajdującym się obok muzeum parku prezentowany jest ciężki sprzęt z okresu I i II wojny światowej, m.in.: działa, armaty, samoloty i pojazdy opancerzone.
W 1977 rozstrzygnięto konkurs architektoniczny na przekształcenie Cytadeli Warszawskiej w kompleks muzealny, do którego zostałoby przeniesione Muzeum Wojska Polskiego. Laureatami konkursu zostali Marek Budzyński i Andrzej Kiciński. Projekt nie został jednak zrealizowany.
Przy ul. Powsińskiej 13 w Forcie „Czerniaków” znajduje się oddział Muzeum, eksponujący polską technikę wojskową. Można tam obejrzeć m.in. czołgi, działa i samoloty.
W 2015 roku terenie Cytadeli Warszawskiej otwarto Muzeum Katyńskie (mieszczące się wcześniej w forcie „Czerniaków”). Powrócono także do pomysłu wybudowania na terenie Cytadeli nowej siedziby muzeum (w dużym kompleksie muzealnym wraz z Muzeum Historii Polski). W 2022 roku do nowej siedziby placówki w Cytadeli przewieziono pierwsze eksponaty. W styczniu 2023 roku muzeum poinformowało, że ostatnim dniem prezentowania wystawy w siedzibie głównej przy Al. Jerozolimskich będzie 31 stycznia tego roku.
Ekspozycja.
W zbiorach Muzeum Wojska Polskiego w 2023 roku znajdował się ponad 300 tys. eksponatów, w tym m.in.:

</doc>
<doc id="543566" url="https://pl.wikipedia.org/wiki?curid=543566" title="Święty Cyryl z Jerozolimy">
Święty Cyryl z Jerozolimy



</doc>
<doc id="543568" url="https://pl.wikipedia.org/wiki?curid=543568" title="Wyżnia Kira Miętusia">
Wyżnia Kira Miętusia

Wyżnia Kira Miętusia, Wyżnia Miętusia Kira – polana reglowa w Dolinie Kościeliskiej w Tatrach Zachodnich, znajdująca się u wylotu tej doliny, powyżej przysiółka Kiry i pierwszego zwężenia Doliny Kościeliskiej zwanego Niżnią Kościeliską Bramą (Bramą Kantaka). znajduje się na wysokości około 935–950 m. Od wschodniej strony polany znajdują się zbocza Małego Regla, Czerwonego Gronika i Kończystej Turni. Wcinają się w nie 3 żleby (najbardziej południowy to Żeleźniak). Stożki napływowe u ich wylotów powodują podnoszenie się polany po wschodniej stronie. W stoki zachodnie z Kościeliskich Kopek wcina się Wściekły Żleb.
Opis.
Jeszcze w XIX w. na tej polanie odbywało się łączenie stad owiec wypasanych na Hali Miętusiej, do której dawniej należała Wyżnia Kira Miętusia (później wyłączona została w samodzielną polanę). Do 1960 r. stał tutaj rząd ok. 10 zabudowań pasterskich, polana była koszona, a siano do wsi zwożono z niej zimą na saniach. W 1955 r. polana miała powierzchnię 9,506 ha. Po włączeniu jej do Tatrzańskiego Parku Narodowego zniesiono wypas i koszenie, w wyniku czego część polany zarosła lasem i zaroślami. W 2004 r. jej powierzchnia zmniejszyła się przez to o 9,15%. W latach 80. ponownie wprowadzono na niej tzw. wypas kulturowy, co ograniczy dalsze jej zarastanie lasem. Obecnie są na polanie dobrze utrzymane szałasy, ławki dla turystów i prowadzony jest wyrób i sprzedaż oscypków, żętycy i bundzu.
Dla turystów to początkowy odcinek zwiedzania Doliny Kościeliskiej. Jest to znajdująca się na wysokości ok. 935–950 m n.p.m. płaska, duża polana, otoczona dolnoreglowym lasem świerkowym. Powstała ona na nanosach Kościeliskiego Potoku, oraz stożkach napływowych zniesionych przez potoki spływające z Hrubego Regla. Kościeliski Potok, zepchnięty przez te stożki napływowe, płynie zachodnim brzegiem polany, a środkiem biegnie utwardzona droga i pieszy szlak turystyczny. Drogą tą jeżdżą też konne bryczki z turystami (zimą sanie).
Widokami z tej polany zachwycał się Seweryn Goszczyński. W 1832 r. pisał on: "„...ujrzeliśmy się na roskosznej płaskiej dolinie, owalnego kształtu; pokrywał ją kobierzec najświeższej darni, ocieniały od koła góry i lasy uderzające takim wdziękiem, że zdawały się ulubieńszem nad inne dziełem przyrody.”". Obecnie w sezonie turystycznym drogą przez tę polanę wędrują tłumy turystów. Z polany, wprost na południe widać Błyszcz, a po wschodniej stronie u góry Gładkie Upłaziańskie na zboczach Ciemniaka. Wiosną, podczas topnienia śniegów polana pokrywa się tysiącami kwitnących krokusów. Po wschodniej stronie polany ponad lasem wznosi się urwisko zbudowanej z twardych wapieni Kończystej Turni. Na południowo-wschodnim skraju polany była kiedyś drewniana skocznia narciarska, wybudowana w 1950 z inicjatywy Stanisława Marusarza, na której osiągać można było odległości do 30 m.

</doc>
<doc id="543569" url="https://pl.wikipedia.org/wiki?curid=543569" title="Teodora Wielka Komnena">
Teodora Wielka Komnena

Theodora Komnena (przed 1253 – po 1285) – cesarzowa Trapezuntu w latach 1284–1285. Była córką Manuela I Wielkiego Komnena i gruzińskiej księżniczki Rusdany.
Życiorys.
W 1284 król Gruzji Dawid VI (wnuk królowej Tamary) pomógł jej zdobyć tron. Rok później władzę odzyskał jej brat, Jan II. Teodora rządziła na tyle długo, aby w obiegu znalazły się monety z jej podobizną. Zanim objęła rządy, albo po tym, jak została obalona, Teodora była zakonnicą.

</doc>
<doc id="543574" url="https://pl.wikipedia.org/wiki?curid=543574" title="Stąd do wieczności (film)">
Stąd do wieczności (film)

Stąd do wieczności () – film produkcji amerykańskiej w reżyserii Freda Zinnemanna z roku 1953 będący adaptacją powieści Jamesa Jonesa o tym samym tytule. Obraz został nagrodzony 8 Oscarami, w tym statuetką dla najlepszego filmu (1953).
Opis fabuły.
Rok 1941. Do bazy Schofield na Hawajach trafia szeregowiec Robert Prewitt, były bokser. Przełożony, kapitan Holmes, nakłania go, by reprezentował kompanię w finale zawodów pięściarskich. Skutecznie też uprzykrza mu życie. Prewitta wspierają jego dziewczyna Lorene, która pracuje w miejscowym domu schadzek, przyjaciel szeregowiec Angelo Maggio oraz sierżant Warden, romansujący z żoną kapitana Holmesa.
Obsada.
i inni

</doc>
<doc id="543575" url="https://pl.wikipedia.org/wiki?curid=543575" title="Cellulitis">
Cellulitis



</doc>
<doc id="543578" url="https://pl.wikipedia.org/wiki?curid=543578" title="Krzysztof Wyszkowski">
Krzysztof Wyszkowski

Krzysztof Wyszkowski (ur. 10 sierpnia 1947 w Ostrowi Mazowieckiej) – polski polityk, publicysta, działacz opozycji antykomunistycznej w PRL, doradca premierów Jana Krzysztofa Bieleckiego oraz Jana Olszewskiego, od 2016 członek Kolegium Instytutu Pamięci Narodowej.
Życiorys.
Faktycznie urodził się 10 sierpnia 1947 w Ostrowi Mazowieckiej. W dokumentach jako datę urodzenia wpisano jednak 10 listopada 1947, a jako miejscowość urodzenia Mrągowo. Również sam Krzysztof Wyszkowski (np. na swojej stronie wyszkowski.com.pl) podał datę i miejsce urodzenia takie jak w oficjalnych dokumentach. Jak sam wskazał, wpisanie fałszywych danych do metryki wynikało z ukrywania się rodziny przed komunistyczną władzą z uwagi na represje wobec jego ojca, który miał być żołnierzem Armii Krajowej.
Ukończył w 1961 Szkołę Podstawową nr 15 w Olsztynie, następnie podjął naukę w II Liceum Ogólnokształcącym im. Konstantego Ildefonsa Gałczyńskiego w Olsztynie, którą przerwał po dwóch latach. Od 1963 pracował zawodowo m.in. jako robotnik w Miejskim Przedsiębiorstwie Budownictwa Miejskiego w Olsztynie, później był operatorem spychacza, konwojentem, ajentem stacji benzynowej i pracownikiem Olsztyńskich Zakładów Samochodowych. W 1975 przeprowadził się do Trójmiasta i zamieszkał w Gdańsku. Od połowy lat 70. z uwagi na działalność antykomunistyczną był inwigilowany i rozpracowany przez funkcjonariuszy SB.
Od 1977 współpracował z Komitetem Samoobrony Społecznej „KOR”. Rok później był współzałożycielem Wolnych Związków Zawodowych Wybrzeża, opracował deklarację WZZ. Pod koniec lat 70. zajmował się wydawaniem publikacji drugiego obiegu. W ramach represji zatrzymywany na 48 godzin, a jego mieszkanie wielokrotnie poddawano przeszukaniom.
W 1980 uczestniczył w strajku sierpniowym w Stoczni Gdańskiej. W 1981 był sekretarzem redakcji „Tygodnika Solidarność”. Po wprowadzeniu stanu wojennego został zatrzymany 13 grudnia 1981 w Grand Hotelu w Sopocie, następnie internowany w Strzebielinku, gdzie prowadził kilkudniową głodówkę protestacyjną. W sierpniu 1982 uciekł, pozostając w ukryciu. W lipcu 1983 został tymczasowo aresztowany, zwolnienie uzyskał na mocy amnestii. Współpracował z prasą podziemną, publikując swoje teksty w „Tygodniku Wojennym”. W maju i sierpniu 1988 uczestniczył w strajkach w Stoczni Gdańskiej.
W 1989 z ramienia Video Studio Gdańsk był obserwatorem obrad Okrągłego Stołu. W tym samym roku został kierownikiem działu politycznego w „Tygodniku Solidarność”.
W 1990, pomimo sporów z Lechem Wałęsą poparł go w wyborach prezydenckich, gdyż uważał, że wśród kandydatów ubiegających się wówczas o urząd prezydenta nie było nikogo lepszego. Wszedł także w skład sztabu wyborczego Lecha Wałęsy. W latach 1991–1992 był doradcą premierów Jana Krzysztofa Bieleckiego i Jana Olszewskiego. Od 1990 należał do Kongresu Liberalno-Demokratycznego, z którego wystąpił w 1992. W wyborach parlamentarnych w 1993 bez powodzenia kandydował do Sejmu z 1. miejsca gdańskiej listy Koalicji dla Rzeczypospolitej (otrzymał 5578 głosów).
Był zatrudniony w Komisji Likwidacyjnej RSW „Prasa-Książka-Ruch”, w latach 90. był członkiem zarządu spółki prawa handlowego Srebrna. Zajął się działalnością publicystyczną m.in. w ramach „Gazety Polskiej”.
Publicznie oskarżył Lecha Wałęsę o współpracę z SB w latach 70., a przedstawicieli NSZZ „Solidarność” o przywłaszczenie pieniędzy otrzymanych we Francji na początku lat 80. od francuskich związkowców. W 2004 oskarżył o współpracę ze Służbą Bezpieczeństwa Małgorzatę Niezabitowską, z którą zetknął się m.in. w redakcji „Tygodnika Solidarność”.
W kwietniu 2010 złożył akces do Prawa i Sprawiedliwości. W wyborach samorządowych w listopadzie 2014 bezskutecznie z ramienia tej partii kandydował do rady miasta Sopotu.
W kwietniu 2016 został doradcą wojewody pomorskiego Dariusza Drelicha ds. politycznych i historycznych. W czerwcu tego samego roku został powołany przez Sejm w skład Kolegium IPN.
Kontrowersje.
Konflikt z Lechem Wałęsą.
Krzysztof Wyszkowski publicznie zarzucił Lechowi Wałęsie współpracę z SB w latach 70., czemu były prezydent konsekwentnie zaprzeczał. Lech Wałęsa wytoczył mu w 2005 proces o naruszenie dóbr osobistych za nazwanie go współpracownikiem SB o pseudonimie „Bolek”. Krzysztof Wyszkowski przegrał ten proces w pierwszej instancji, jednak na skutek odwołania wyrok został uchylony do ponownego rozpoznania. W 2010 Sąd Okręgowy w Gdańsku oddalił pozew byłego prezydenta, nie przesądzając kwestii merytorycznych, uznał bowiem, że Krzysztof Wyszkowski zachował należytą staranność w wykazaniu, iż Lech Wałęsa mógł być tajnym współpracownikiem. Rozpatrując odwołanie Lecha Wałęsy, Sąd Apelacyjny w Gdańsku w 2011 zmienił ten wyrok, uwzględniając w części powództwo i zobowiązując Krzysztofa Wyszkowskiego do przeprosin. W 2017 Sąd Okręgowy w Gdańsku nieprawomocnie nakazał mu zamieścić przeprosiny wobec byłego prezydenta za twierdzenie w mediach, iż wygrał z nim proces dotyczący oskarżenia o bycie tajnym współpracownikiem SB „Bolek”.
W 2009 za nazwanie Krzysztofa Wyszkowskiego w jednym z wywiadów „małpą z brzytwą”, „wariatem” i „chorym debilem”, gdy ten zarzucił mu współpracę z SB, Lech Wałęsa został zobowiązany do zapłaty 7500 zł zadośćuczynienia.
21 kwietnia 2021 Izba Kontroli Nadzwyczajnej Sądu Najwyższego uchyliła wyrok z 2011, nakazujący Wyszkowskiemu przeproszenie Wałęsy za określenie go tajnym współpracownikiem SB.
Oszczerstwa wobec uczestniczek powstania warszawskiego.
10 października 2021 zamieścił wpis na Twitterze, w którym zrównał uczestniczki powstania warszawskiego, sanitariuszki Wandę Traczyk-Stawską i Annę Przedpełską-Trzeciakowską z hitlerowskim zbrodniarzem Oskarem Dirlewangerem, odpowiedzialnym za masowe mordy na ludności cywilnej. Później Wyszkowski przeprosił za te słowa tłumacząc się rozstrojem nerwowym, a rzecznik prasowy Instytutu Pamięci Narodowej potępił jego słowa.
Życie prywatne.
Syn Stefana i Eulalii (Krystyny), brat Błażeja Wyszkowskiego. Ma czworo dzieci.
Odznaczenia i wyróżnienia.
W 2015 został przez prezydenta Andrzeja Dudę odznaczony Krzyżem Wielkim Orderu Odrodzenia Polski, a 13 grudnia 2017 udekorowany przez niego Krzyżem Wolności i Solidarności. W 2021 otrzymał odznakę honorową „Zasłużony dla Kultury Polskiej”.
W 2012 otrzymał Nagrodę im. Prezydenta Lecha Kaczyńskiego. W 2013 wyróżniony doroczną Nagrodą im. św. Grzegorza I Wielkiego, przyznawaną przez miesięcznik „Niezależna Gazeta Polska – Nowe Państwo”. W 2017 podczas sesji Rady Miasta Gdańska odrzucono wniosek o nadanie mu tytułu honorowego obywatela miasta.

</doc>
<doc id="543579" url="https://pl.wikipedia.org/wiki?curid=543579" title="All the Right Reasons">
All the Right Reasons

All the Right Reasons – piąty, studyjny album kanadyjskiej formacji rockowej Nickelback, wydany 3 oraz 4 października 2005 roku, nakładem holenderskiej wytwórni Roadrunner Records. Nad produkcją albumu czuwali, podobnie jak przy poprzednim krążku „The Long Road”, wokalista grupy, Chad Kroeger oraz Joe Moi. Materiał został zarejestrowany w „Mountain View Studios” w Vancouver. Prace nad albumem trwały nieco ponad pól roku. Podczas sesji zespół zarejestrował także nową wersję przeboju grupy Queen, „We Will Rock You”. „All the Right Reasons” jest pierwszym krążkiem nagranym wspólnie z nowym perkusistą grupy, Danielem Adairem, który zastąpił Ryana Vikedala tuż przed rozpoczęciem sesji nagraniowej. Album zadebiutował na 1 pozycji zestawienia Billboard Top 200, gdzie utrzymał się przez tydzień. W Nowej Zelandii, krążek na 1 pozycji utrzymał się przez 2 tygodnie, w Kanadzie przez miesiąc, a w Wielkiej Brytanii przez 7 tygodni. Ponadto na płycie gościnnie wystąpił m.in. Billy Gibbons, znany muzyk z grupy ZZ Top. Album „All the Right Reasons” w pierwszym tygodniu sprzedaży sprzedał się w liczbie 60.000 kopii, co pozwoliło mu na wyprzedzenie poprzednich krążków grupy, „Silver Side Up” oraz „The Long Road”. Sam album przez 102 tygodnie utrzymywał się na liście Billboard 200. Nigdy nie zszedł poniżej 30 miejsca. W samych Stanach album sprzedał się w ponad 7 milionów kopii. Dzięki temu album zrównał się z albumem „Silver Side Up” z 2001 roku, którego sprzedaż również osiągnęła 10 milionów kopii. 6 lutego 2010 roku sprzedaż albumu w Stanach Zjednoczonych wyniosła 7,301,335 kopii.
Łączna sprzedaż albumu na całym świecie wynosi 12,3 milionów kopii. W roku 2010, album został sklasyfikowany przez magazyn Billboard na 13 pozycji, w zestawieniu na „200 najlepszych albumów dekady”.
Pisanie, nagrywanie.
Po zakończeniu trasy „The Long Road Tour” w 2004 roku, zespół planował nieco dłuższą przerwę. Jednak wokalista grupy, Chad Kroeger zaczął komponować nowy materiał już na początku 2005 roku. Grupa w styczniu przyjęła nowego perkusistę, Daniela Adaira z grupy 3 Doors Down. Zastąpił on miejsce Ryana Vikedala. W lutym zespół rozpoczął sesję w studiu „Mountain View Studios”, czyli tam gdzie powstał poprzedni krążek, „The Long Road”. Sesja nagraniowa trwała nieco ponad pół roku. Zakończyła się we wrześniu. Za produkcję krążka podobnie jak i przy poprzednim krążku, odpowiedzialni są, wokalista grupy Chad Kroeger, oraz Joe Moi. Zespół do współpracy ponownie zaprosił Randy’ego Stauba, który zajął się miksem albumu, oraz Teda Jensena, który był odpowiedzialny za mastering albumu. Tym razem, zespół do udziału w sesji, zaprosił także gości. Jednym z nich był znany z grupy ZZ Top, Billy Gibbons, który udzielał się wokalnie, oraz na gitarze w dwóch utworach. W jednym z utworów, zespół wykorzystał solo gitarowe gitarzysty grupy Pantera Dimebaga Darrella, które zostało przesłane przez brata muzyka, Vincenta Paula Abbotta. Na albumie znalazło się 11 premierowych kompozycji, oraz w formie bonusu, nowa wersja przeboju grupy Queen, „We Will Rock You”. Jedynym utworem, który został nagrany już dużo wcześniej, jest utwór „Next Contestant”. Na albumie pojawiła się nowa wersja tego utworu.
Produkcja, brzmienie.
Tym razem tak jak i przy poprzednim albumie, za produkcję albumu odpowiedzialny był duet Chad Kroeger, Joe Moi. Miks albumu powierzono ponownie Randy'emu Staubowi, a mastering Tedowi Jensenowi. Proces miksowania odbył się w „The Warehouse Studios” w Vancouver, natomiast mastering w „Sterling Sound”. Prócz tego, w produkcji albumu udział brali także Mike Shipley, który był odpowiedzialny za miks 3 utworów w studiu „Shabby Road Studio City”, Brian Wohlgemuth oraz Zach Blackstone w rolach asystentów inżyniera dźwięku, Ryan Andersen który był odpowiedzialny za obróbkę cyfrową albumu.
Album „All the Right Reasons” słynie z tego, iż cechuje się dużą różnorodnością brzmieniową utworów. Tym razem zespół w porównaniu z poprzednimi albumami, zdecydował się na nieco lżejsze brzmienie. Na albumie znajduje się dużo utworów utrzymanych w stylistyce rocka alternatywnego, przeplatanych na przemian z utworami o mocniejszym hardrockowym brzmieniu. Zespół zdecydował się na większą ilość ballad, czego dowodem mogą być takie utwory jak „Far Away”, „Savin' Me”, „If Everyone Cared”. Grupa po raz pierwszy, w swych utworach wykorzystała instrumenty klawiszowe. Album wypełniają także mocne, utrzymane w stylu hard rocka utwory, takie jak np. „Follow You Home”, „Fight for all the Wrong Reasons”, „Animals”, czy utrzymany w heavymetalowym brzmieniu utwór „Side of a Bullet”.
Wydanie, promocja, trasa koncertowa.
Album „All the Right Reasons” swą premierę miał 3 października 2005 roku w Europie, oraz dzień później w Stanach Zjednoczonych”. 25 listopada ukazał się w Australii. Album promowany był przez singel „Photograph”, który odniósł duży sukces, zdobywając status podwójnej platyny. Łącznie album promowało aż 7 singli, z czego 3 dotarły na pierwsze miejsca w rodzinnej Kanadzie, a 2 na szczyt na listach przebojów w Stanach Zjednoczonych. 5 singli ukazało się w Europie, natomiast 7 w Stanach. Single dotarły także na szczyt listy przebojów w Wielkiej Brytanii. 10 lipca 2007 roku została wydana specjalna edycja płyty, która zawierała standardowy zestaw utworów, wzbogacony o 4 utwory w wersjach koncertowych, oraz wzbogacona dodatkowo o płytę DVD, na której znalazły się teledyski nakręcone do utworów z płyty oraz różnego rodzaju materiały.
Trasa promująca płytę liczyła w sumie 162 koncerty. Zaczęła się 17 stycznia 2006 roku koncertem w Prince George, a zakończyła 2 września 2007 roku koncertem w Kansas City. W sumie trasa promująca trwała ponad 2 lata. Zespół w tym czasie zagrał koncerty w Kanadzie, Stanach Zjednoczonych, Anglii, Australii, Niemczech, Austrii, Holandii, Irlandii, Szkocji. Zespół zagrał także kilkanaście koncertów w Kanadzie, Stanach oraz w Europie w roli supportu przed Bon Jovi, podczas trasy „Have a Nice Day Tour”. Zespół podczas trasy grał materiał ze wszystkich płyt, podczas jednego z takich koncertów w 2006 roku, zarejestrowano materiał na koncertowe DVD zespołu „Live from Sturgis 2006”. Była to także pierwsza trasa koncertowa zespołu z nowym perkusistą w składzie, Danielem Adairem, który w styczniu 2005 roku zastąpił na tym miejscu Ryana Vikedala.
Trasa koncertowa została podzielona na sześć etapów. Pierwszym etapem było zagranie 44 koncertów w Kanadzie oraz Stanach Zjednoczonych. Drugim etapem było zagranie 6 koncertów w Australii. Trzeci etap składał się z 16 koncertów zagranych w Europie w roli supportu Bon Jovi. Następnie grupa powróciła do Stanów, gdzie zagrała 44 koncerty, z tego 8 w roli supportu przed Bon Jovi. 5 etap trasy rozpoczął się 20 lutego 2007 roku, grupa grała w Stanach, grając w sumie 18 koncertów. Ostatni 6 etap zaczął się 28 czerwca, i liczył 38 koncertów zagranych w Kanadzie oraz Stanach. Wraz z grupą występowali Hedley, Finger Eleven, Default, State of Shock, oraz w Stanach Staind oraz Daughtry.
Sukces.
W pierwszym tygodniu od momentu wydania, album sprzedał się w liczbie 60.000 kopii, zajmując pierwsze miejsce w ojczystej Kanadzie. Album „Silver Side Up” dla porównania w pierwszym tygodniu sprzedał się w liczbie 43.000 kopii, a „The Long Road” w liczbie 45.000 kopii. W samych Stanach Zjednoczonych album sprzedał się w liczbie 6,97 milionów kopii, co pozwoliło mu przez 102 tygodnie zajmować czołowe lokaty na liście Billboard 200. Nigdy nie zszedł poniżej 30 miejsca na liście. Album ogólnie zajął pierwsze pozycje na listach Billboard 200, New Zealand Albums Chart, Canada Albums Chart, UK Albums Chart, Billboard Top Rock Albums, Billboard Top Modern Rock/Alternative Albums oraz Billboard Top Hard Rock Albums. Wysokie lokaty zajął także w Europie, 2 miejsce w Australii, 4 w Niemczech oraz Szwajcarii, 7 w Austrii. Jak dotąd „All the Right Reasons” jest najlepiej sprzedającym się albumem w dorobku grupy Nickelback. Krążek pokrył się 7-krotną platyną, którą przyznano grupie w październiku 2007 roku.
Recenzje.
Portal Rockmetal.pl: „Na początek otrzymujemy jednak mocny „Animals”, który pokazuje zespół od najostrzejszej strony. Agresywny riff, brudne gitary, dudniący bas i śpiewający z pasją Chad przypominają, że jakby nie było, Nickelback pozostaje w jakimś stopniu spadkobiercą szkoły grunge'owej. Takich szybkich i ostrych utworów jest na płycie jeszcze kilka. Na dłużej przykuwają uwagę jednak piosenki takie, jak „Follow You Home”, czy „Side of a Bullet”, a to za sprawą zaproszonych gości. W pierwszej z nich możemy usłyszeć Billy’ego Gibbonsa z ZZ Top, który nadaje utworowi charakterystyczny teksański posmak. W Teksasie pozostajemy także za sprawą kolejnej piosenki. „Side of a Bullet” to hołd oddany Dimebagowi Darrellowi, gitarzyście Pantery i Damageplan. Zespół, za pozwoleniem brata Dimebaga, umieścił w tym nagraniu niewykorzystane wcześniej solówki zarejestrowane przez tego tragicznie zmarłego muzyka. Płytę „All the Right Reasons” uzupełnia jeszcze kilka utworów w średnim tempie oraz parę ballad, z których najlepiej brzmi chyba „If Everyone Cared”.”
Portal Onet.pl: Dziennikarz miesięcznika Teraz Rock Łukasz Wewiór tak opisuje płytę: „Najnowszy album, All The Right Reasons, bywa szybki (otwierający Animals, Side Of The Bullet), niekiedy numetalowo ciężki, przypominający wcześniejsze dokonania grupy (Fight For All The Wrong Reasons, Next Contestant, Someone That You’re With), choć Nickelback nie stroni również od popowych momentów (Rockstar, zwyczajna, romantyczna balladka Far Away). Produkcja jest bardziej doszlifowana, nie ma grunge’owego brudu i surowości. Próżno szukać tu także następcy poprzednich hitów. Mamy za to rozbudowane harmonie wokalne (ponoć spora w tym zasługa nowego pałkera) w Fight For All The Wrong Reasons czy singlowym Photograph, akustyczne zwrotki i ostre, skoczne refreny Savin’ Me i If Everyone Cared.”
Portal AllMusic: Dziennikarz portalu Stephen Thomas Erlewine zauważa, że na tym albumie zespół przechodzi z charakterystycznego, brudnego grunge'owego brzmienia, do bardziej czystego rocka, skierowanego w nieco mocniejszą stronę. Zauważa także, że wokalista grupy Chad Kroeger pisze nieco bardziej osobiste teksty, co słychać w singlowym utworze „Photograph”, czy chociażby żal wyrażony w utworze „Side of a Bullet” z powodu śmierci Darrella. Portal zauważa także wykorzystanie przez zespół instrumentów klawiszowych, oraz skrzypiec w niektórych utworach, przez co album jest o wiele bardziej zróżnicowany. Mimo to portal krytycznie odnosi się do nowej płyty zespołu, twierdząc że zespół pozostaje bez zmian.
Lista utworów.
Opracowano na podstawie materiału źródłowego
Edycja limitowana.
Edycja limitowana płyty „All the Right Reasons” wydana została 10 lipca 2007 roku. Zawiera dwie płyty, jedną CD wzbogaconą dodatkowo o 4 koncertowe utwory, oraz drugą, DVD zawierającą teledyski, relacje z trasy koncertowej oraz krótki reportaż. 
Lista utworów.
CD
DVD (Teledyski)
Twórcy.
Nickelback
Muzycy sesyjni
Produkcja

</doc>
<doc id="543580" url="https://pl.wikipedia.org/wiki?curid=543580" title="Awimim">
Awimim

Awimim ("Avimimus") – rodzaj opierzonego dinozaura z podrzędu teropodów, z grupy owiraptorozaurów. Jedyny przedstawiciel rodziny awimimów (Avimimidae). Nazwa rodzajowa "Avimimus" oznacza „naśladujący ptaka” ( „ptak”; "mimus" „imitator, naśladowca”, od "mimos" „naśladowca”).
Opis.
Awimim swoim wyglądem przypominał strusia, jednak był znacznie mniejszy – osiągał 1,5 m długości. Miał krótką i wysoką głowę z nozdrzami cofniętymi do tyłu i z bezzębnym dziobem. Jego przednie kończyny, choć zbyt krótkie, aby mogły służyć do latania, były pokryte piórami. Jak dotąd nie znaleziono jednak odcisków piór. Awimim potrafił szybko biegać, ale nie potrafił latać.
Pożywienie.
Według niektórych paleontologów awimimy były roślinożerne, lecz nie gardziły także owadami i małymi gadami.
Występowanie.
Awimim występował w epoce późnej kredy na obszarze dzisiejszej Mongolii na pustyni Gobi.
Odkrycie.
Awimim został nazwany w 1981 przez rosyjskiego paleontologa Siergieja Kurzanowa.

</doc>
<doc id="543581" url="https://pl.wikipedia.org/wiki?curid=543581" title="Osady aluwialne">
Osady aluwialne



</doc>
<doc id="543582" url="https://pl.wikipedia.org/wiki?curid=543582" title="Centurian">
Centurian

Centurian - holenderska grupa muzyczna wykonująca death metal. Powstała 1997 roku w Putten z inicjatywy Wima Van der Valka na podwalinach grupy Inquisitor. W 2002 roku z dorobkiem dwóch albumów studyjnych grupa została rozwiązana.
W 2011 roku w odnowionym składzie formacja wznowiła działalność.
W 2015 roku zespół został rozwiązany.

</doc>
<doc id="543583" url="https://pl.wikipedia.org/wiki?curid=543583" title="Rzymskie wakacje">
Rzymskie wakacje

Rzymskie wakacje (tytuł oryg. "Roman Holiday") – amerykańska komedia romantyczna z 1953 w reżyserii Williama Wylera i według scenariusza Daltona Trumbo, Iana McLellana Huntera i Johna Dightona. W rolach głównych wystąpili Gregory Peck i Audrey Hepburn. Główną bohaterką filmu jest księżniczka Anna (Hepburn), która znudzona sztywnymi regułami, etykietą towarzyszącą dworskim wizytom, a także napiętym grafikiem każdego dnia, postanawia samowolnie opuścić teren ambasady i zwiedzić miasto. W ten sposób księżniczka poznaje smak codziennego życia. Jej tropem podąża amerykański reporter szukający tematu na pierwszą stronę – Joe Bradley (Peck).
Po premierze film Wylera uzyskał przychylne recenzje krytyków, doceniła go także widownia, zwłaszcza w Europie i Japonii. Film "Rzymskie wakacje" otrzymał liczne nagrody, w tym między innymi, spośród dziesięciu nominacji, trzy statuetki Akademii Filmowej. Po latach uważany jest nadal za klasykę gatunku. Debiut Hepburn w roli pierwszoplanowej, wspominany jest jako jeden z bardziej pamiętnych w historii kinematografii amerykańskiej. W 1999 film został objęty konserwacją przez National Film Registry.
Fabuła.
Akcja filmu rozgrywa się w Rzymie we Włoszech. Anna (Audrey Hepburn), księżniczka bliżej nieokreślonego państwa, która nieustannie przebywa w otoczeniu swojego sztabu doradców, guwernantek i lokajów, w ramach nagłośnionej trasy dyplomatycznej po zachodnioeuropejskich stolicach, odwiedza miasto. Jest sfrustrowana sztywnymi regułami i napiętym grafikiem, rozplanowanym na każdy poszczególny dzień. Pragnie dowiedzieć się czegoś o zwykłych ludziach i normalnym życiu. Nie mogąc uspokoić płaczu, dama dworu wzywa lekarza, który podaje jej środek uspokajający, aby mogła usnąć. Nim lekarstwo zacznie działać, księżniczka wymyka się potajemnie w nocy z obszaru ambasady, ciesząc się nowym uczuciem wolności. Podany środek nasenny sprawia, że wkrótce zasypia na ławce w parku. Znajduje ją wracający z nocnego brydża Joe Bradley (Gregory Peck), amerykański reporter serwisu informacyjnego, borykający się z problemami finansowymi. Podejrzewając, że księżniczka jest pod wpływem alkoholu, postanawia odwieźć ją taksówką do domu. Księżniczka będąc półprzytomną, jako miejsce zamieszkania podaje Koloseum. Po kilku bezskutecznych próbach, ze względów bezpieczeństwa, Bradley pozwala jej, acz niechętnie, przenocować w swoim skromnym mieszkaniu, by tam mogła dojść do siebie. Rankiem dziennikarz budzi się zaspany, przypominając sobie o konferencji prasowej księżniczki w której miał uczestniczyć. Mając świadomość, że nie zdąży, udaje się do pracy.
Redaktor naczelny gazety pan Hennessy (Hartley Power), jest niezadowolony z faktu spóźnienia się dziennikarza do redakcji. Bradley okłamuje go, twierdząc, że właśnie wrócił z konferencji, którą zorganizowała księżniczka. Hennessy wiedząc, że reporter nie mówi prawdy, sprawdza go, pytając czy księżniczka Anna odpowiedziała na wszystkie kwestie zawarte w liście. Bradley wymyśla na poczekaniu odpowiedzi. W końcu redaktor uświadamia go, że konferencja została odwołana z powodu „choroby” księżniczki. Bradley przyznaje się, że zaspał. Widząc jej zdjęcie w gazecie, uświadamia sobie kto jest w jego mieszkaniu. Zawiadamia telefonicznie dozorcę Giovanniego (Claudio Ermelli), prosząc go, by ten sprawdził, czy w jego domu ktoś jest. Gdy upewnia się, że księżniczka wciąż śpi, składa redaktorowi propozycję. Oświadcza, że przeprowadzi prywatny wywiad z księżniczką dla gazety za 5 tys. dolarów. Obydwaj zawierają układ. Hennessy nie wierząc, że reporterowi uda się dostarczyć ekskluzywny wywiad, zakłada się z nim o 500 dolarów.
Następnie Bradley udaje się do domu, ukrywając fakt, że jest reporterem. Gdy księżniczka budzi się, jest zakłopotana i zdezorientowana. Nie chcąc zdradzić swojej tożsamości, przedstawia się jako Anya. W trakcie gdy zażywa kąpieli, Bradley zawiadamia potajemnie swojego przyjaciela, fotografa Irvinga Radovicha (Eddie Albert), prosząc go o pomoc, ponieważ ma „materiał na pierwszą stronę”. Po powrocie do domu, Anya oświadcza mu, że musi już iść. Dziękując za gościnę, żegna się z Bradleyem, pożyczając od niego 1000 lirów. Księżniczka przechadza się ulicami miasta. W pewnym momencie zachodzi do fryzjera, gdzie skraca swoje włosy. Cały czas jest dyskretnie śledzona przez Bradleya, którego „przypadkowo” spotyka przy Schodach Hiszpańskich. Wyznaje mu, że pragnie zwiedzić miasto. Reporterowi udaje się nakłonić Anyę by mógł jej towarzyszyć. Zachodzą do kawiarenki, gdzie rozmawiają na prywatne tematy. Tam spotykają przechadzającego się Radovicha, którego dziennikarz zaprasza do stolika. Księżniczka przedstawia się jako Anya Smith. Bradley oblewa „niechcący” fotografa drinkiem. Gdy obydwaj udają się na zaplecze, reporter wyznaje całą prawdę. Radovich po dłuższym namyśle zgadza się robić zdjęcia. Odwiedzają wspólnie między innymi słynny marmurowy medalion Usta Prawdy i jeżdżą skuterem ulicami miasta. Gdy wieczorem udają się na łódź na tańce, agenci rządowi, śledzący księżniczkę, próbują zmusić ją do powrotu do swoich zadań. Po wybuchu awantury i bójki, obydwojgu udaje się uciec. Anya, zdając sobie sprawę, że nie zdoła porzucić swych arystokratycznych obowiązków, żegna się z Bradleyem. Uświadamiają sobie, że od tej pory nie będą żyć długo i szczęśliwie, a przynajmniej nie razem.
Następnego dnia Hennessy dowiaduje się, że księżniczka wcale nie zachorowała, tylko zaginęła. Podejrzewając, że Bradley zna sprawę, stara się go nakłonić, by powiedział prawdę. Reporter jednak zaprzecza, twierdząc, że nic o tym nie wie. Porzuca pomysł napisania historii. Radovich, który początkowo planował sprzedać swoje unikatowe zdjęcia z udziałem księżniczki, rezygnuje z tego pomysłu. Nazajutrz księżniczka Anna na terenie ambasady odpowiada na pytania prasy. Jest zaskoczona widokiem Bradleya i Radovicha. Zapytana przez jednego z reporterów, które miasto podczas europejskiej trasy podobało się jej najbardziej, odpowiada, że „wszystkie były dobre”, jednak po chwili impulsywnym tonem dodaje: „Rzym!”. Pod koniec konferencji, księżniczka podchodzi do każdego z dziennikarzy, odbywając z nim krótką rozmowę i przyjmując podziękowania. Gdy dochodzi do Bradleya i Radovicha, ten ostatni wręcza jej kopertę, w której umieścił swoje zdjęcia zrobione w trakcie zwiedzania Rzymu, czym wywołuje uśmiech na twarzy księżniczki. Po zakończeniu konferencji, tłum rozprasza się. Joe Bradley przez chwilę zostaje sam, po czym odchodzi zamyślony.
Obsada.
Opracowano na podstawie materiału źródłowego:
Produkcja.
Scenariusz.
Autorem opowiadania jest Dalton Trumbo, który napisał je jesienią 1949, będąc w trudnej sytuacji materialnej. Fabułę historii oparł na artykule prasowym otrzymanym od swojego przyjaciela Iana McLellana Huntera, opisującym prawdziwe wydarzenie z życia księżnej Elżbiety II i jej siostry księżniczki Małgorzaty Windsor, które przytrafiło im się w Rzymie. Po tym jak Hunter zgodził się na umieszczenie swojego nazwiska w scenariuszu (Trumbo nie mógł się osobiście podpisać, ponieważ jego nazwisko znajdowało się ówcześnie na tzw. czarnej liście Hollywood), przekazał tekst George’owi Willnerowi, by ten sprzedał go studiu, które wyrazi swoje zainteresowanie. W październiku 1949 Willner zawarł umowę z wytwórnią Liberty Films, założoną przez Franka Caprę, George’a Stevensa, Samuela J. Briskina i Williama Wylera, która stała się spółką całkowicie zależną od Paramount Pictures. Liberty Films zakupiło scenariusz od Huntera za kwotę 35 tys. dolarów, jednocześnie zatrudniając go na okres ośmiu tygodni w celu dokonania drobnych poprawek za dopłatą 5 tys. dolarów. Po wygaśnięciu umowy, Paramount podpisało z Hunterem odrębny kontrakt, na mocy którego zarabiał 750 dolarów tygodniowo. Zainteresowanie historią wyraził Capra, który widział w nim duże podobieństwo do swojej klasycznej komedii romantycznej "Ich noce" (1934) z Clarkiem Gable’em i Claudette Colbert w rolach głównych. Z różnych powodów zdecydował się jednak na porzucenie projektu.
Pierwszy egzemplarz scenariusza po poprawkach, podpisany imieniem i nazwiskiem Huntera, liczący 174 strony, ukazał się 1 marca 1951 pod tytułem "Roman Holiday". Jedną kopię przekazano agencji Goldstone-Willner. W marcu 1951 Wyler przejął scenariusz, który na jego prośbę został przepisany przez Bena Hechta w dwóch szkicach 7 czerwca i 5 listopada. Synopsis Hechta miał taką samą strukturę i głównych bohaterów jak pierwowzór Trumbo i Huntera, jednak zawierał zmiany w dialogach i niektórych imionach postaci dalszego planu. W kwietniu 1952 Preston Sturges naniósł kolejne poprawki w scenariuszu. W trakcie podróży statkiem do Włoch, Wyler poprosił swojego brata Roberta i przyjaciela Lestera Koeniga, by przepisali jedną z poprzednich wersji. Po przybyciu na miejsce, dwójka Włochów – Ennio Flaiano i Suso Cecchi D’Amico – dokonała poprawek, które zakończyły się w maju i zawierały kwestie zarówno w języku angielskim, jak i włoskim. Wyler przekazał scenariusz angielskiemu dramaturgowi Johnowi Dightonowi, by ten naniósł ostateczne korekty. Finalna wersja została zaprezentowana 4 czerwca. Jako autorów przedstawiono Dightona, Flaiano i D’Amico. Zdaniem montażysty Roberta Swinka „film był czymś w rodzaju składanki robionej na poczekaniu”.
Przy tworzeniu czołówki filmu, pracownicy studia, spośród wielu przedstawionych wersji scenariusza, zdecydowali się wybrać historię autorstwa Huntera i tekst Huntera i Dightona. Trumbo nie został wymieniony w oryginalnym wydaniu. Jego nazwisko przywrócono dopiero w 2003, gdy film ukazał się na DVD. Osiem lat później, związek Writers Guild of America, West oficjalnie przywrócił Trumbo jako głównego twórcę scenariusza. Ówczesny prezes związku, Chris Keyser, w oświadczeniu zamieszczonym na oficjalnej stronie napisał: „To nie jest w naszej mocy, aby usuwać błędy lub cierpienia z przeszłości. Ale możemy wykonać gest w postaci zadośćuczynienia, nie możemy pozwolić, abyśmy znowu padli ofiarą niebezpiecznej siły strachu czy impulsu cenzury, nawet jeżeli zobowiązanie jest tylko nadzieją. I w końcu możemy przywrócić zasługę w przypadku gdy się ona należy”.
Casting.
Najwięcej problemów reżyser miał z obsadzeniem roli księżniczki Anny. Pierwszym wyborem Wylera była Elizabeth Taylor, jednak studio Metro-Goldwyn-Mayer nie wyraziło zgody. Drugą kandydatką była Jean Simmons, lecz producent Howard Hughes, z którym aktorka związana była kontraktem, nie wyraził zgody na jej udział w filmie. Pod uwagę brana była także Suzanne Cloutier, która wystąpiła w melodramacie "Otello" (1952) Orsona Wellesa.
Wyler udał się w czerwcu 1951 do Europy w celu znalezienia odpowiedniej kandydatki do głównej roli żeńskiej. Ówczesny scenarzysta i kierownik obsady w londyńskim biurze Paramountu, Richard Mealand skontaktował się we wrześniu z Robertem Lennardem z Associated British Picture Corporation (ABPC), informując go, że otrzymał od przełożonych z Hollywood instrukcje dotyczące znalezienia aktorki do filmu, który będzie realizowany następnego lata w Rzymie. Lennard zgodził się wysłać młodą Brytyjkę Audrey Hepburn na spotkanie z reżyserem. Mealand widział wcześniej jej występ w filmie "Śmiech w raju" (1951, reż. Mario Zampi). Do spotkania doszło w hotelu Claridge’s. Wyler przyznawał, że „chciałem dziewczynę bez amerykańskiego akcentu, aby odegrała swoją rolę tak, by można sądzić, że została wychowana na księżniczkę”. Reżyser wybrał kilka kandydatek, lecz nie chciał zostać w Londynie na zdjęciach próbnych. Polecił swojemu przyjacielowi Thoroldowi Dickinsonowi, który współpracował z Hepburn przy dreszczowcu politycznym "Tajemniczy ludzie" (1952), przeprowadzenie castingu z udziałem aktorki. Nakazał, by po zakończeniu rozmowy nie wyłączać kamery.
Zdjęcia próbne odbyły się 18 września 1951 w Pinewood Studios. Hepburn dostała do odegrania scenę, w której jako znudzona sztucznymi formalnościami księżna kładzie się spać w asyście damy dworu. Na prośbę Paramountu przeprowadzono wywiad z Brytyjką, w trakcie którego opowiadała o doświadczeniach i przeżyciach wojennych oraz tańcu w balecie. Aktorka, myśląc, że kamera jest wyłączona, wskoczyła na łóżko i zapytała: „Jak było? Wypadło dobrze?”. Po chwili zorientowała się, że wszyscy wokół niej są cicho, światła były zapalone, a kamera rejestrowała. „Wróciłam, usiadłam i rozmawiałam z nim [Dickinsonem]. Zadawał mnóstwo pytań odnośnie do mojej osoby, pracy, a nawet moich wojennych lat w Holandii… [i] to było kontynuacją zdjęć próbnych. Sfilmował mnie, naturalną i nieusiłującą grać” – wspominała.
Nagrania testów przetransportowano samolotem do Hollywood. 12 października, w telegramie wystosowanym do Mealanda, Wyler napisał: „Zdjęcia próbne Hepburn były bardzo dobre. Wszyscy w wytwórni odnieśli się do niej z entuzjazmem. Powiadom Dickinsona, że wykonał świetną robotę”. Pod wrażeniem spontanicznego występu aktorki był także dyrektor Paramountu Don Hartman, który stwierdził: „Byliśmy zafascynowani. To niczyja zasługa, że natychmiast ją zaangażowaliśmy”.
Pierwszym wyborem do zagrania głównej roli męskiej był Cary Grant. Aktor odmówił, twierdząc, że jest za stary by grać razem z Hepburn (mimo to, dziesięć lat później wystąpili wspólnie w "Szaradzie" Stanleya Donena). Gregory Peck zdecydował się na przyjęcie roli Joe Bradleya, chcąc zagrać w czymś „lżejszym” i odmiennym gatunkowo. Według biografa Donalda Spoto agent aktora George Chasin wynegocjował dla niego wyjątkowe uprawnienia; z uwagi na swój status gwiazdy, miał prawo decydować o wyborze głównej roli kobiecej. Początkowo, podobnie jak Grant, nie był przekonany do scenariusza, uważając, że rola księżniczki jest znacznie bardziej wyeksponowana. Zmienił zdanie po odbytej rozmowie z Wylerem, który przyznał: „nie sądziłem, że jesteś typem aktora, który mierzy wielkość ról”. Na zdjęciach próbnych w zastępstwie za Pecka wystąpił Lionel Murton.
W roli fotoreportera Irvinga Radovicha, został obsadzony Eddie Albert, który współpracował z Wylerem przy filmie "Siostra Carrie" (1952).
Przygotowania.
Ze względów personalnych oraz politycznego klimatu (głównie z uwagi na makkartyzm), Wyler podjął decyzję o realizacji "Rzymskich wakacji" poza granicami Stanów Zjednoczonych. Udał się na rozmowy z przedstawicielami Paramountu, gdzie postawił warunek, że podejmie się reżyserii, jeżeli będzie mógł nagrywać w Rzymie. Początkowo pomysł Wylera spotkał się z oporem. Studio nalegało, by zdjęcia realizowano w Hollywood, jednak reżyser stanowczo odmówił, twierdząc, że „potrzebny jest klimat”. Ostatecznie uzyskano zgodę na filmowanie we Włoszech, jednak z powodu zamrożonych środków finansowych przez włoski rząd, który po wojnie chciał zapewnić zatrudnienie miejscowym robotnikom, podjęto decyzję o rezygnacji z nagrywania w kolorze. Wyler niechętnie przystał na taką opcję. "Rzymskie wakacje" były pierwszą komedią reżysera od czasów "Dobrej wróżki" (1935) oraz pierwszym amerykańskim filmem w całości nagranym we Włoszech.
Duże powodzenie spektaklu "Gigi" z Hepburn w roli głównej spowodowało, że, Paramount zgodził się przesunąć zdjęcia do "Rzymskich wakacji" na wiosnę 1952. Gilbert Miller wyznaczył termin na maj. Producent uzyskał również zapewnienie, że "Rzymskie wakacje" zostaną ukończone do końca września, ponieważ aktorka miała w perspektywie wyjazd na krajowe tournée z "Gigi".
Przed rozpoczęciem procesu realizacji, przedstawiciele włoskiego rządu musieli zatwierdzić scenariusz, który w żaden sposób nie ośmieszałby i nie przedstawiał kraju w negatywnym świetle. Ówczesny szef tamtejszego ministerstwa kultury Annibale Scicluna Sorge w pierwszej chwili odrzucił scenariusz, twierdząc, że obraża on włoskich policjantów. Reżyser jako kontrargument tłumaczył, że film w sposób luźny traktuje całą historię i przedstawia losy amerykańskiego reportera, turystów i rodziny królewskiej w konwencji czysto komediowej.
W lutym Hepburn spotkała się w Nowym Jorku z odpowiedzialną za kostiumy Edith Head, która przygotowała portfolio pomysłów na kostiumy. Aktorka wprowadziła kilka poprawek, takich jak prostsza linia dekoltu i szerszy pasek. Peck na czas pracy nad filmem przyleciał na półwysep Apeniński wraz rodziną, z którą zamieszkał w willi niedaleko Albano Laziale, w posiadłości zwanej Vigna Saint’ Antonio. Lokalna prasa aktywnie rozpisywała się na temat przyjazdu aktora. Wyler zabrał ze sobą żonę i córki, podobnie jak Albert, któremu towarzyszyły żona i synek.
Realizacja.
Zdjęcia do "Rzymskich wakacji" rozpoczęto 23 czerwca 1952 z budżetem wynoszącym 1,5 miliona dolarów. Z uwagi na terminy, harmonogram pracy był bardzo napięty; kostiumy dla aktorów, charakteryzacja, logistyka wielkiej międzynarodowej ekipy pracującej w Rzymie oraz niezbędnie pozwolenia na zdjęcia w miejscach zabytkowych i pałacach – wszystko było tak zorganizowane, aby aktorzy, ekipa techniczna i Wyler nie mieli żadnych opóźnień wynikających z pracy nad filmem. Nadzór nad Hepburn na planie sprawował włoski makijażysta Alberto De Rossi. Materiały do przetestowania dostarczał Wally Westmore. Ze względu na oświetlenie i pogodę De Rossi dokonał strategicznych zmian makijażu.
Mimo że niektóre sceny we wnętrzach realizowano w Cinecittà, największym studiu we Włoszech, Wyler korzystając z okazji, postanowił nagrywać także w plenerze, między innymi na terenie Forum, placu Weneckiego, w Panteonie, w zamku Świętego Anioła, przy Fontannie di Trevi, na Schodach Hiszpańskich, w Koloseum, nad Tybrem, w kościołach, na ulicy Via Margutta (gdzie znajdowało się mieszkanie Bradleya), w Palazzo Colonna (zrealizowano tam finalną scenę konferencji księżniczki) oraz trzech pałacach. Scenę balu w ambasadzie, która otwiera film, nagrano w Palazzo Brancaccio. Wystąpili w niej prawdziwi przedstawiciele włoskiej arystokracji i politycy, którzy swoje gaże przeznaczyli na cele charytatywne.
Filmowanie było znacznie utrudnione z uwagi na wysokie temperatury, wilgoć i niepokój polityczny panujący ówcześnie we Włoszech. Na ulicach często dochodziło do demonstracji i walk pomiędzy zwolennikami rządzącej wtedy partii Chrześcijańskiej Demokracji, a sympatykami Włoskiej Partii Komunistycznej. Duże utrudnienie stanowiła również lokalna społeczność, która będąc początkowo negatywnie nastawiona do faktu powstawania filmu, pojawiała się wszędzie, wraz z ekipą. Aby zobaczyć zdjęcia realizowane z udziałem Hepburn i Pecka przy placu Hiszpańskim, przybyła w liczbie 10 tys., mimo interwencji miejscowej policji. Aktor przyznawał, że „dla mnie i Audrey było to jak aktorstwo w ogromnym amfiteatrze przed wypełnieniem go przez domowych awanturników. Spytałem ją, czy nie czuje się w jakimś stopniu zastraszona. Wierzyła w swoją rolę. Przyjęła to tak spokojnie i pogodnie, jak prawdziwa księżniczka musiałaby”. Do historii filmu przeszła scena jazdy skuterem marki Piaggio Vespa przez głównych bohaterów.
Peck był pod dużym wrażeniem gry Hepburn. „Wspaniała. Niesamowita dziewczyna, naprawdę. Ona może zrobić wszystko bez jakiegokolwiek wysiłku”. W połowie realizacji zdjęć zadzwonił do Chasina sugerując, by nazwisko Hepburn pojawiło się wraz z jego w czołówce, co było niecodziennym gestem w Hollywood. Agent w pierwszej chwili odmówił, lecz Peck był stanowczy. „Jestem pewien, że ona za tę rolę dostanie Oscara. Jej nazwisko musi być nad tytułem razem z moim. To nie żaden akt dobroci z mojej strony – jeśli zrobimy inaczej, postąpimy po prostu głupio”.
Aktor pochlebnie wyrażał się także na temat współpracy z Wylerem, podkreślając jego perfekcjonizm. Reżyser powtarzał ujęcia dopóki nie uznał, że są wystarczająco zadowalające. Według Alberta jedno z ujęć wymagało ponad pięćdziesięciu powtórzeń. Jego metodologia pracy często doprowadzała do nieporozumień z innymi członkami ekipy. Mimo że Wyler zawsze był przygotowany do swojej pracy, często słuchał sugestii aktorów. Taka sytuacja miała miejsce w przypadku sceny przy Ustach Prawdy. Peck w uzgodnieniu z reżyserem, zainscenizował gag, w którym po włożeniu ręki do ust rzeźby, schował ją w rękaw marynarki, udając jej „odgryzienie”. Reakcja przerażenia Hepburn była prawdziwa, a sama aktorka wspominała, że była to jedyna scena, do której nie nagrywano dubli. Wyler przystał na ten pomysł, ponieważ kilka dni wcześniej sam zastosował tę sztuczkę, zwiedzając Wieczne Miasto ze swoimi córkami.
Przy nagrywaniu ujęcia pożegnania dwójki bohaterów, Hepburn miała zagrać scenę płaczu. „Była już późna noc, ja byłam zmęczona po całym dniu pracy. Pierwsza część sceny poszła bardzo dobrze, jednak łzy nie pojawiły się, a ja nie wiedziałam co zrobić” – wspominała. Wyler po kilku nieudanych próbach, w których zdecydowano się między innymi na zastosowanie gliceryny, podniesionym tonem zwrócił się do aktorki: „Nie możemy tu zostać całą noc. Czy nie możesz się rozpłakać na litość boską? Powinnaś chyba już wiedzieć, na czym polega aktorstwo!”. Hepburn zaczęła szlochać, a scenę udało się nagrać. Reżyser później przeprosił aktorkę, mówiąc: „musiałem cię jakoś sprowokować”. Peck w trakcie realizacji stracił 16 funtów na wadze. „Pracowaliśmy codziennie od świtu do późnych godzin nocnych” – przyznawał.
Pomimo licznych trudności, realizacja filmu była satysfakcjonującym okresem dla całej ekipy. Peck i Hepburn stali się bliskimi przyjaciółmi, choć prasa sugerowała, że między aktorami doszło na planie zdjęciowym do romansu, co okazało się nieprawdą”. Eddie Albert przyznawał, że „praca z Willym w Rzymie była niczym innym, jak tylko radością”, a Peck podkreślał, że wspólne granie z Hepburn było „najszczęśliwszym doświadczeniem, jakie kiedykolwiek miałem na planie filmowym”. Zdaniem aktorki „[Peck] zawsze sprawiał, że czułam się odprężona przed rozpoczęciem sceny. To był miły zespół, nikt nie kaprysił, nie stwarzał emocjonalnych barier. Wkrótce nauczyłam się rozluźniać, szukać wskazówek u Pecka i Wylera”.
Łączne wynagrodzenie Hepburn za dwanaście tygodni pracy wyniosło 7 tys. dolarów (płatne w tygodniowych ratach w wysokości 583, 33 dolara), plus 250 dolarów tygodniowo na koszty utrzymania. Honorarium Pecka, dla którego był to dwudziesty realizowany film fabularny, wyniosło 100 tys. dolarów i 1000 dolarów tygodniowo na koszty utrzymania.
Montaż i postprodukcja.
Na początku sierpnia, z powodu nieuniknionych opóźnień i konieczności wykonania postsynchronów w Cinecittà, datę ukończenia filmu przesunięto na 25 września. 11 października 1952, po niespełna czterech miesiącach pracy, zakończono realizację filmu, po czym został on poddany w Hollywood montażowi i udźwiękowieniu. W momencie trwania postprodukcji, Wyler wystosował telegram do przedstawicieli studia, wyrażając zadowolenie z etapu realizacji i sugerując, by Paramount przysłało swoich ludzi do Rzymu, aby ci mogli nagrywać inne produkcje po obniżonych kosztach.
Zdjęcia i muzyka.
Autorami zdjęć są Henri Alekan i Franz Planer. Pierwszy z operatorów pracował wcześniej przy "Pięknej i Bestii" (1946, reż. Jean Cocteau). Ujęcia realizowano w miejscach nawiązujących do włoskiego neorealizmu, wyraźnie odróżniającego się od ówczesnych hollywoodzkich komedii romantycznych. Planer zachorował w trakcie trwania produkcji i za namową lekarza wycofał się. Jego miejsce zajął Alekan, lecz materiał zrealizowany przez Planera również został uwzględniony w finalnej wersji filmu.
Ścieżkę dźwiękową do "Rzymskich wakacji" skomponowali Georges Auric i Victor Young. Pierwszy z nich odpowiadał wcześniej za muzykę do "Moulin Rouge" (1952, reż. John Huston), którego sukces spowodował powierzenie współtworzenia warstwy muzycznej przez Wylera.
Odbiór.
Premiera kinowa i recenzje.
Brytyjska premiera "Rzymskich wakacji" odbyła się 21 sierpnia 1953 w Londynie. Fotograf i projektant Cecil Beaton zorganizował przyjęcie dla ekipy Paramountu i "Rzymskich wakacji". Gregory Peck, który przebywał na terenie miasta realizując film wojenno-szpiegowski "Ciemne sprawki" (reż. Nunnally Johnson), przyprowadził na uroczystość swojego przyjaciela Mela Ferrera. Wyrażał on pochlebne opinie na temat występu Hepburn w "Rzymskich wakacjach". Aktorka z kolei chwaliła jego kreację Paula Berthaleta w filmie muzycznym "Lili" (1953) w reżyserii Charlesa Waltersa. Rok później para pobrała się.
27 sierpnia odbyła się oficjalna premiera filmu w nowojorskiej Radio City Music Hall. Po wydaniu filmu Hepburn została gwiazdą; zapoczątkowała nowy kanon urody kobiecej w Ameryce w 1953, a jej zdjęcia zamieszczane były w wielu prestiżowych magazynach, między innymi na okładce tygodnika „Time” i czasopisma „Vogue”. Cieszący się dużym uznaniem w Japonii film spowodował, że miejscowe kobiety zaczęły naśladować styl ubioru i nosić fryzurę wystylizowaną na wzór Hepburn.
Film zebrał na ogół przychylne recenzje krytyków, poza Wielką Brytanią, gdzie lokalna prasa zamieszczała mniej entuzjastyczne oceny. A.H. Weiler napisał za pośrednictwem „The New York Timesa”, że „jest to wymyślona bajka ze słodko-gorzką legendą z uśmiechem, która pozostawia gwałtowny wzrost duchowy”. Odnosząc się do kreacji Hepburn, stwierdził, że „jest smukłą, czarującą i zadumaną pięknością, na przemian królewską i dziecięcą w swoim głębokim docenieniu odkrywanych prostych przyjemności i miłości. Mimo dzielnego uśmiechu, zdającego sobie sprawę z końca romansu, pozostaje smutną i samotną osobą, stojącą twarzą w twarz z duszną przyszłością”. Pecka opisał jako „rosłego, męskiego towarzysza i kochanka, którego oczy przypominają jego powściągliwe oblicze”. Hollis Alpert z „Saturday Review” rolę aktora określił jako „płynną i fachową”. Zdaniem jednego z recenzentów „Variety” „ten romantyczny komediodramat Williama Wylera jest bajką w nowoczesnym stroju, plus motyw z "Kopciuszka" w odwrotnej kolejności”. Autor zwracał uwagę na „inteligentny scenariusz i obsadę na najwyższym możliwym poziomie”. Krytycy w swoich ocenach dużo miejsca poświęcali Hepburn, pisząc, że „nowa gwiazda Paramountu skrzy się blaskiem misternie oszlifowanego diamentu… Dzięki osobistemu urokowi Audrey Hepburn film osiąga poziom komedii salonowej… Panna Hepburn jest znakomitą aktorką”. Brytyjka ze sceptycyzmem podchodziła do pochlebnych recenzji – „muszę zachować w tym wszystkim równowagę”. Jej debiut w roli pierwszoplanowej, wspominany jest jako jeden z bardziej pamiętnych w historii kinematografii amerykańskiej. Ówczesny senator John F. Kennedy przyznawał, że "Rzymskie wakacje" to jego ulubiona produkcja, a Hepburn jest ulubioną aktorką.
Wynik finansowy.
"Rzymskie wakacje", z wynikiem 3 milionów dolarów, uplasowały się na 22. pozycji w podsumowaniu roku w amerykańskim box offisie. Szacuje się, że film zarobił w sumie od 3 do 5 milionów dolarów w Ameryce Północnej oraz ponad 4 miliony we Francji. "Rzymskie wakacje" cieszyły się dużym uznaniem w Europie i szczególnie w Japonii. Łączny przychód brutto filmu określany jest na zyski rzędu 12 milionów dolarów.
Współczesne oceny.
Współcześni krytycy wyrażają pochlebne opinie na temat filmu. Adam Garbicz i Jacek Klinowski, autorzy książki "Kino, wehikuł magiczny. Przewodnik osiągnięć filmu fabularnego. Podróż druga 1950–1959" (1987) napisali: „Idea najgłośniejszej komedii sentymentalnej lat 50. wywodziła się z kręgu obiecujących samograjów, ale też nie takich, które rokują nadzieję na rewelację. Bardzo zręczny był już jednak sam scenariusz z umiarkowaną ilością dialogu i wieloma pomysłami komediowymi (…) Nieco do życzenia pozostawia tempo; bezbłędnie za to utrzymany został ulotny nastrój pogodnej przygody, mający rozbroić każdego malkontenta. Nic dziwnego, że tak przyrządzony model rozrywki został wszędzie przyjęty z aplauzem i zachęcił wielu do pójścia podobnym tropem; nikomu jednak nie udało się prześcignąć pierwowzoru”. Peter Bradshaw z brytyjskiego dziennika „The Guardian” napisał: „"Rzymskie wakacje" to nowoczesna baśń, której motywem przewodnim są urok i niewinność, napromieniowane całym filmem”. Robbie Colin z „The Daily Telegraph” przyznał, że obraz Wylera jest „złotym standardem dla filmów o zbiegłych księżniczkach, a może i wszystkich komedii romantycznych”. Amerykański psychiatra Peter D. Kramer podkreślił, że „"Rzymskie wakacje" zawierają złożoną i wyraźną medytację o polityce i kulturze europejskiej, w szczególności debacie na temat integracji europejskich państw narodowych, jak również samodzielnego i refleksyjnego zbadania roli Hollywood w procesie integracji europejskiej”. Polski krytyk i filmoznawca, Andrzej Bukowiecki, z okazji 60. rocznicy premiery filmu, napisał: „To jest jedna z najbardziej uroczych komedii romantycznych. Chociaż została nakręcona na taśmie czarno-białej, do dziś się nie zestarzała”. Według historyka filmu Roberta Osborne’a „nie jest to strasznie napędzana fabuła, ale ma to cudowne, romantyczne, jasne uczucie dwóch osób, które są idealne w nim… Jest to także kolejny przykład dobrego wykorzystania lokalizacji w filmie”.
Donald Spoto przyznał: „Choć minęło kilkadziesiąt lat, "Rzymskie wakacje" nic nie straciły ze swego wdzięku, umiarkowanego sentymentalizmu i ciętego dowcipu. Konwencja szacownej baśni została tu zręcznie odwrócona i połączona z elementami klasycznej, zakręconej komedii, subtelnej satyry społecznej i (dzięki aktorom) historii czułego lecz krótkiego zauroczenia, które nie może zamienić się w trwały romans”. Jak zaznaczył „dobry nastrój Hepburn i Pecka i ich niewymuszona, sympatyczna współpraca z pewnością przyczyniły się do tego, że znakomicie wypadli na ekranie”. Po latach Peck charakteryzował "Rzymskie wakacje" jako „cywilizowaną, inteligentną komedię romantyczną, zrobioną ze stylem i finezją”.
Nagrody i nominacje.
W 1953 film Wylera nominowany był w czterech kategoriach do brytyjskiej nagrody BAFTA, w tym za najlepszy film. Został również wyróżniony przez National Board of Review NBR Award, plasując się w dziesiątce najlepszych filmów roku. "Rzymskie wakacje" zajęły 3. miejsce podczas gali przyznania nagród Stowarzyszenia Nowojorskich Krytyków Filmowych, a Hepburn triumfowała w kategorii dla najlepszej aktorki. Także w 1953 film brał udział w konkursie głównym podczas Międzynarodowego Festiwalu Filmowego w Wenecji, ubiegając się o Srebrnego Lwa. "Rzymskie wakacje" uzyskały dziesięć nominacji do nagrody Akademii Filmowej, zdobywając trzy statuetki – dla Hepburn jako najlepszej aktorki pierwszoplanowej, Head za najlepsze kostiumy i Trumbo za najlepsze materiały do scenariusza – podczas 26. ceremonii, która odbyła się 25 marca 1954 w RKO Pantages Theatre. Hepburn została również laureatką Złotego Globu w kategorii dla najlepszej aktorki w filmie dramatycznym.
Dziedzictwo.
Wykorzystanie w filmie włoskiego skutera marki Piaggio Vespa przyczyniło się do dużej popularyzacji tego modelu w latach 50., zwłaszcza na terenie Stanów Zjednoczonych, gdzie sprzedaż w ciągu trzech lat wyniosła ponad pół miliona egzemplarzy. W 1987 powstała telewizyjna wersja filmu w reżyserii Noela Nossecka. W rolach głównych wystąpili Catherine Oxenberg i Tom Conti. Film "Nothing Hill" (1999) Rogera Michella został opisany jako „londyńska wersja "Rzymskich wakacji" z lat 90.”.
Paramount Pictures wystawiło trzy licencjonowane musicale "Rzymskich wakacji". Pierwszy z nich został wyprodukowany w wersji japońskiej w 1998 przez Japanese Theatre Company, a jego premiera odbyła się w Tokio. Drugi, zrealizowany cztery lata później, w Guthrie Theater w Minneapolis z wykorzystaniem utworów Cole’a Portera. W roli księżniczki wystąpiła Stephanie Rothenberg, natomiast Edward Watts zagrał rolę Joe Bradleya. Adaptacja książki "Beautiful: The Carole King Story" została wykonana przez Paula Blake’a. Trzecia wersja powstała w 2004 w Rzymie, pod nazwą "Vacanze Romane" z muzyką włoskiego kompozytora Armando Trovajoli. Musical wystawiany był w Teatro Sistina i odbywał tournée po Hiszpanii i Włoszech.
"Rzymskie wakacje" zostały w 1999 uznane przez National Film Preservation Board za „kulturowo historyczne lub estetycznie znaczące” i wybrane do zachowania w National Film Registry przez Bibliotekę Kongresu. Organizacja American Film Institute dwukrotnie doceniła obraz Wylera, klasyfikując go w 2002 na 4. miejscu w zestawieniu „100 najlepszych filmów romantycznych amerykańskiego kina” oraz sześć lat później również na 4. miejscu w plebiscycie „10 najlepszych filmów w 10 klasycznych gatunkach filmowych”.
W 2010 brytyjski „The Guardian” sklasyfikował "Rzymskie wakacje" na 16. miejscu w zestawieniu „25 najlepszych komedii romantycznych wszech czasów”.

</doc>
<doc id="543584" url="https://pl.wikipedia.org/wiki?curid=543584" title="Flaga Południowej Afryki">
Flaga Południowej Afryki

Ostatnia flaga Południowej Afryki została ustanowiona 27 kwietnia 1994, po zakończeniu ery apartheidu. Z tego powodu flaga symbolizuje wszystkie kultury RPA.
Historia.
Poprzednia flaga.
Flagę – wówczas Związku Południowej Afryki – wprowadzono po długich dyskusjach 31 maja 1928 roku. Nazwano ją Prinsevlag, co w języku Afrikaans oznacza „flaga książęca”. Użyto flagi Burów o płatach pomarańczowym, białym i niebieskim, będącej przekształceniem flagi Holandii. W białym pasie umieszczono flagi Wielkiej Brytanii, Wolnego Państwa Oranii oraz Transwalu.
Nowa flaga.
W okresie przemian ustrojowych zapoczątkowanych na początku lat 90. XX wieku, RPA została na nowo przyjęta do społeczności sportowej. Nie chciano jednak, by sportowcy południowoafrykańscy występowali pod starą, "zhańbioną" flagą. Zarówno na LIO w Barcelonie, oraz na ZIO w Lillehammer RPA występowała pod specjalnie zaprojektowanymi flagami południowoafrykańskiego komitetu olimpijskiego ("SASCOC").
Obecna flaga została ustanowiona w dniu pierwszych wolnych wyborów w RPA – 27 kwietnia 1994. Powodem zmiany flagi była chęć podkreślenia politycznych zmian zachodzących w kraju.
Ogólnokrajowy konkurs ogłoszony wcześniej okazał się bezowocny, żadna ze zgłoszonych flag nie została zaakceptowana przez powołaną komisję. Przejściową flagę zaprojektował rzecznik prasowy rządu RPA Frederick Brownell, po czym jej wzór, który początkowo spotkał się z mieszanym przyjęciem, został następnie zaakceptowany i ostatecznie zatwierdzony w konstytucji RPA z 8 maja 1996.
Do flagi RPA (obróconej o 90°) nawiązuje wprost herb Nelsona Mandeli nadany mu z okazji odznaczenia Królewskim Orderem Serafinów w 1997: "w tarczy trójdzielnej w rosochę, czarno – czerwono – niebieskiej, zielony rosochacz, obramowany u góry złotem, u dołu srebrem.".
Flaga ta używana jest jako flaga państwowa i prywatna, a także bandera cywilna. Jest także umieszczona w kantonie nowej bandery wojennej, składającej się oprócz niej z zielonego krzyża równoramiennego na białym tle.
Symboliczne znaczenie flagi.
Kolory nie mają oficjalnego znaczenia, ale zielony, czarny i złoty przypisywany jest ANC (partii Nelsona Mandeli). Kolory biały, niebieski i czerwony pochodzą ze starej flagi.
Flaga nawiązuje do poprzednich barw, gdzie kolor czerwony symbolizował krew, niebieski – niebo, zielony – ląd, czarny – ludność afrykańską
, biały – Europejczyków, żółty – minerały.
Według nieoficjalnego wytłumaczenia symboliki, centralne „Y” symbolizuje jedność kraju bez apartheidu.
Czerwony, biały i niebieski to kolory flagi Holandii i symbolizują białych osadników w RPA.
Czarny, zielony i złoty są kolorami afrykańskich ruchów oporu.

</doc>
<doc id="543588" url="https://pl.wikipedia.org/wiki?curid=543588" title="Jeffrey C. Alexander">
Jeffrey C. Alexander

Jeffrey Charles Alexander (ur. 30 maja 1947 w Milwaukee, Wisconsin) – amerykański profesor socjologii na Uniwersytecie Yale, przedstawiciel neofunkcjonalizmu. Członek zagraniczny PAN od 2005 roku.
Uważał, że teoria socjologiczna powinna ukazywać społeczeństwo jako system wzajemnie powiązanych części. Rozróżniał system kulturowy, społeczny i osobowości. Przedstawiał kulturę jako odrębną sferę rzeczywistości społecznej. 
Twierdził, że uprawianie socjologii można rozumieć jako kontinuum rozciągające się od tego, co najbardziej abstrakcyjne do tego, co empiryczne. 
Kontinuum w ujęciu Alexandra: presupozycje – orientacje ideologiczne – modele – pojęcia – definicje – klasyfikacje – prawa – twierdzenia – założenia metodologiczne – zdania obserwacyjne.
Kluczowym bodźcem zapewniającym postęp wiedzy socjologicznej jest konflikt i współzawodnictwo między tradycjami i szkołami.
Jeffrey Alexander wyróżnia dwa rodzaje dyskursów, nastawionych na rozwiązywanie problemów:
Przypisy.
 

</doc>
<doc id="543590" url="https://pl.wikipedia.org/wiki?curid=543590" title="Buotama">
Buotama

Buotama, "Botoma" – rzeka w Rosji, w Jakucji; prawy dopływ Leny. Długość 418 km; powierzchnia dorzecza 12 600 km²; średni roczny przepływ przy ujściu 43 m³/s.
Źródła na północnych stokach Gór Ałdańskich; płynie w kierunku północno-wschodnim po Płaskowyżu Nadleńskim zbliżając się stopniowo do Leny; uchodzi do Leny ok. 130 km powyżej Jakucka.
Zamarza od końca października do początku maja; zasilanie śniegowo-deszczowe.

</doc>
<doc id="543592" url="https://pl.wikipedia.org/wiki?curid=543592" title="Jak zabić starszą panią">
Jak zabić starszą panią

Jak zabić starszą panią (ang. "The Ladykillers") – brytyjska komedia kryminalna z 1955 roku w reżyserii Alexandra Mackendricka, zrealizowana w angielskim stylu z błyskotliwymi dialogami. Hollywodzki remake filmu nakręcili bracia Coen jako "Ladykillers, czyli zabójczy kwintet" (2004).
Opis fabuły.
Do londyńskiego domeczku zdziwaczałej starszej pani wprowadza się lokator, który przyjmuje także gości i razem udają, że grają jako kwintet smyczkowy. W rzeczywistości, przygotowują oni napad na furgonetkę, która przywozi pieniądze na pobliski dworzec King’s Cross Station. Chcą także posłużyć się starszą panią w celu wyprowadzenia ukradzionych pieniędzy ze strefy objętej kordonem policji po akcji.
Napad odbywa się prawidłowo, choć, wskutek dziwactw starszej pani, z licznymi niepotrzebnymi a mrożącymi krew w żyłach perypetiami.
Prawdziwe kłopoty zaczynają się, kiedy futerał na wiolonczelę ukrywający pieniądze przypadkowo wysypuje przed starszą panią swą zawartość.

</doc>
<doc id="543593" url="https://pl.wikipedia.org/wiki?curid=543593" title="CCV2">
CCV2



</doc>
<doc id="543597" url="https://pl.wikipedia.org/wiki?curid=543597" title="Język megrelski">
Język megrelski

Język megrelski (megrelski მარგალური ნინა, "margaluri nina"; gruz. მეგრული ენა, "megruli ena") – język należący do rodziny kartwelskiej, którym posługują się mieszkańcy północno-zachodniej Gruzji. Znany też jako język iweryjski (gruz. "iveriuli ena"). Język ten wyodrębnił się jako ostatni z rodziny kartwelskiej.
Według danych z 1989 r. posługiwało się nim 500 tys. osób.

</doc>
<doc id="543600" url="https://pl.wikipedia.org/wiki?curid=543600" title="Women of All Red Nations">
Women of All Red Nations

Women of All Red Nations (W.A.R.N., Kobiety Wszystkich Czerwonych Narodów) – kobieca organizacja północnoamerykańskich Indianek ze Stanów Zjednoczonych, powstała w 1978 roku na fali ożywienia społecznego i akcji protestacyjnych tubylczych Amerykanów.
Historia i działalność.
Stworzyły ją młode Indianki (Winona LaDuke, Madonna Thunder Hawk, Lorelei DeCora, Phyllis Young) z ponad 30 plemion zaangażowane w działalność innych tubylczych organizacji, głównie założonego dekadę wcześniej przez Dennisa Banksa, George'a Mitchella i Mary Jane Wilson panindiańskiego Ruchu Indian Amerykańskich (AIM). W zdominowanym przez mężczyzn AIM, uwikłanym w procesy po okupacji Wounded Knee z 1973 roku i „incydencie w Oglala” z 1975 roku, część kobiet uznała, że ich możliwości są niewykorzystywane, a problemy niedoceniane i ignorowane (zarówno przez Indian, jak i przez władze). Dlatego postanowiły powołać odrębną organizację, która miała zająć się głównie problemami Indianek i innych dyskryminowanych kobiet z różnych grup mniejszościowych. Rozwijały tym samym idee i doświadczenia Janet McCloud, Myry Sohappy, Nilak Butler i innych kobiet zaangażowanych w tubylcze protesty i odrodzenie kulturowe od lat 60., np. podczas akcji w obronie tubylczych praw do połowów ryb na Północno-Zachodnim Wybrzeżu.
Działalność W.A.R.N. skupiała się w pierwszych latach na zwalczaniu sterylizacji w szpitalach publicznej i indiańskiej służby zdrowia (upubliczniając liczne przypadki przeprowadzania jej pod przymusem lub bez świadomej zgody pacjentek – dzięki temu ujawniono, że w przebadanych czterech z dwunastu okręgów indiańskiej służby zdrowia tylko w latach 1973–1976 sterylizacji poddano 3406 Indianek). Indiańskie działaczki protestowały też m.in. przeciw prowadzeniu prób jądrowych na tubylczych ziemiach i sprzedawaniu przez władze korporacjom wody z indiańskich rezerwatów (np. Pine Ridge), nawiązały współpracę z kobietami z tubylczych ludów Gwatemali i Nikaragui oraz kobiecymi organizacjami etnicznymi z USA (Asian Sisters, Hijas de Cuauhtemoc).
Chociaż organizacja skupia się na sprawach indiańskich kobiet, to od połowy lat 90. XX wieku, gdy poszczególne grupy lokalne W.A.R.N. zaczęły angażować się także w szersze działania, wśród jej oficjalnych celów znalazły się również takie, jak starania o ochronę tubylczych świętych miejsc i zabieganie o poszanowanie dla praw i godności indiańskich więźniów, o ich dostęp do rodzin, tradycyjnej kultury, obrzędów religijnych i duchowych doradców.
Chociaż szczytowy okres popularności W.A.R.N. przypadał na pierwsze lata istnienia organizacji, to na przełomie wieków pozostawała ona aktywna w rozmaitych kwestiach społecznych i etnicznych w USA. Indianki z W.A.R.N. uczestniczą w konferencjach i warsztatach, zabiegają o poprawę sytuacji w indiańskiej oświacie i służbie zdrowia, o prawa reprodukcyjne kobiet (w tym o kontrowersyjne w wielu tradycyjnych indiańskich kulturach prawo do aborcji), organizują się przeciwko nękającym tubylcze społeczności plagom alkoholizmu, narkomanii, AIDS i przemocy w rodzinie. Podobnie jak inne indiańskie organizacje (NCAI, AIM), przeciwstawiają się kulturowej eksploatacji i wypaczaniu wizerunku tubylczych kultur, domagają się przestrzegania indiańskich traktatów i ochrony środowiska w miejscach zamieszkanych przez Indian oraz – mimo różnic światopoglądowych i kulturowych – współpracują z innymi organizacjami feministycznymi i mniejszościowymi.

</doc>
<doc id="543601" url="https://pl.wikipedia.org/wiki?curid=543601" title="W.A.R.N.">
W.A.R.N.



</doc>
<doc id="543602" url="https://pl.wikipedia.org/wiki?curid=543602" title="Kobiety Wszystkich Czerwonych Narodów">
Kobiety Wszystkich Czerwonych Narodów



</doc>
<doc id="543603" url="https://pl.wikipedia.org/wiki?curid=543603" title="Cenega">
Cenega

Cenega (ang.Central European Games) – wydawca gier komputerowych z siedzibą w Polsce, specjalizujący się w wydawaniu kierowanych na rynki Europy Środkowej gier na komputery osobiste oraz konsole wideo. Firma współpracuje bezpośrednio z wieloma międzynarodowymi wydawcami i producentami oprogramowania.
Koncern posiada oddziały lokalne w Polsce, Czechach i na Słowacji. Od listopada 2021 Cenega S.A. należy do firmy Tencent.
Historia.
Holding Cenega powstał 31 października 2000 w Pradze, dzięki połączeniu IM Group Sp. z o.o z czeską spółką z branży gier komputerowych Bohemia Interactive s.r.o. Trzecim i największym partnerem został DBG Osteuropa Holding GmbH, fundusz venture capital, w którym partnerami są: Deutsche Bank, Mitsubishi Corporation, EBOiR oraz DEG.
W latach 2001-2002 spółka IM Group zmieniła nazwę na Cenega Poland, a Bohemia Interactive na Cenega Czechy. Powstała też firma Cenega Slovakia. Działalność wydawniczą rozpoczęła Cenega Publishing. W 2005 Cenega oraz wszystkie firmy wchodzące w skład koncernu stały się częścią 1C – rosyjskiego koncernu wydawniczego z siedzibą w Moskwie. Pod koniec listopada 2021 wszystkie akcje będące dotychczas w posiadaniu 1C i tym samym pakiet większościowy w polskiej spółce i jej spółkach zależnych objęła firma Tencent.
Cenega S.A..
Cenega S.A. jest polskim oddziałem Cenegi, utworzonym z IM Group po połączeniu przedsiębiorstw IPS Computer Group i Mirage Media.
Zakres działalności obejmuje tłumaczenie, promowanie i wprowadzanie na rynek gier na komputery osobiste (PC) oraz konsole Sony PlayStation4 (PS4), Microsoft Xbox One, Nintendo Switch na 4 rynkach: Czechy, Polska, Słowacja, Węgry. 
W chwili obecnej Cenega wydaje gry komputerowe w kooperacji z 1C Company, Activision, BANDAI NAMCO Entertainment, Bethesda Software, Capcom Interactive, Konami, Paradox Interactive, PlayWay SA, SEGA Europe Ltd, Sold Out, Square Enix, Take 2 Interactive, Techland, Warner Bros. Interactive Entertainment, CD PROJEKT RED. 
W katalogu wydawniczym Cenega znajdują się takie marki, jak Batman: "Arkham", "Borderlands", "DOOM", "Fallout", "Football" "Manager", "Grand Theft Auto", "Mafia", "Mortal Kombat", "Street Fighter", "Tekken", "The Elder Scrolls", "Total War", "Tomb Raider", "Sid Meier’s Civilization", "LEGO Games", "Wiedźmin" czy "Cyberpunk 2077". 
IPS Computer Group.
IPS Computer Group został założony w 1991 roku jako jedna z pierwszych firm, które zajęły się sprowadzaniem legalnych gier komputerowych na wschodnioeuropejskie rynki. Od samego początku IPS Computer Group zaczął lokalizować wszystkie dystrybuowane przez siebie produkty, najpierw instrukcje i opakowania, później kompletny produkt.
Mirage Media.
Najstarszym rywalem IPS Computer Group było Mirage Media (wcześniej nazywane Mirage Software), firma założona w 1988 roku. Mirage zajmował się produkcją i sprzedażą gier na Atari XL/XE, Commodore 64 i Amiga a później na komputery PC oraz konsole (m.in. Atari Jaguar). Jako pierwsza firma w Polsce, już w 1995 roku, wprowadziła na rynek w pełni zlokalizowaną grę.
Połączenie z IM Group.
Rywalizacja zakończyła się połączeniem sił. Miało ono miejsce w kwietniu 2000, kiedy to utworzono wspólny zarząd, a spółka zmieniła nazwę na IM Group Sp. z o.o. IM Group zostało wyłącznym dystrybutorem gier produkcji Mirage Media s.c., zaś twórczą działalność Mirage przejęła nowa spółka – Mirage Interactive Sp. z o.o.
Serie wydawnicze.
Cenega Poland jest wydawcą serii gier:
W seriach Super$eller i Kolekcja Klasyki dużą część oferty stanowią pełne antologie różnych popularnych tytułów, jak np. "Railroad Tycoon", "Hidden &amp; Dangerous", "Syberia", "Commandos", "URU" oraz wiele innych.

</doc>
<doc id="543604" url="https://pl.wikipedia.org/wiki?curid=543604" title="Vereinigung Cockpit">
Vereinigung Cockpit

Vereinigung Cockpit e.V. (skrót VC; pol. Zrzeszenie Cockpit) – niemiecki związek zawodowy zrzeszający pilotów samolotów pasażerskich i inżynierów lotu.
Organizacja reprezentuje interesy zawodowe swoich członków i jest uznaną przez wiele przedsiębiorstw - przewoźników niemieckich stroną układów zbiorowych zawieranych dla pilotów.
W swoich grupach roboczych związek zajmuje się także problemami przewozu powietrznego, np. bezpieczeństwem lotów. Ocenia również corocznie niemieckie lotniska pod kątem ich bezpieczeństwa i układa listę ich braków.
VC należy do IFALPA, międzynarodowej federacji organizacji pilotów, a także do europejskiego zrzeszenia ECA.

</doc>
<doc id="543608" url="https://pl.wikipedia.org/wiki?curid=543608" title="Płyta Desantu 3 Dywizji Piechoty">
Płyta Desantu 3 Dywizji Piechoty

Płyta Desantu 3 Dywizji Piechoty 1 Armii WP, także płyta Czerniakowska lub płyta Desantu Czerniakowskiego – pomnik w formie płyty znajdujący się w Warszawie na osi głównej alei parku Marszałka Edwarda Rydza-Śmigłego między brzegiem Wisły a Wisłostradą (ul. Solec). Upamiętnia desant żołnierzy 1 Armii Wojska Polskiego, spieszących na pomoc walczącym powstańcom we wrześniu 1944.
Opis.
16 września 1944 ok. godz. 4 rano na lewym brzegu Wisły w pobliżu ul. Wilanowskiej wylądowała pierwsza grupa ok. 60 żołnierzy 9 Pułku Piechoty 3 Dywizji Piechoty im. Romualda Traugutta. Polacy lądowali pod silnym ogniem niemieckim w trzech nocnych rzutach: z 15 na 16, z 16 na 17 oraz z 17 na 18 września 1944. W tym czasie w rękach powstańców znajdował się niewielki fragment Górnego Czerniakowa, ograniczony ulicami: Zagórną, Czerniakowską, Okrąg, Ludną oraz brzegiem rzeki. 
W miejscu, gdzie lądowali polscy żołnierze, w 1946 odsłonięto tablicę pamiątkową, a w 1951 wzniesiono pomnik w formie płyty zaprojektowany przez Zygmunta Stępińskiego i Kazimierza Marczewskiego. Na kamiennym podwyższeniu znajduje się brązowa tablica, obrzeżona ozdobnym fryzem, na którym wyryto tekst:
"Na tym wybrzeżu"
"w dniach"
"od 16 do 23 września 1944 r. "
"Oddziały 3 ciej Dywizji "
"Piechoty Wojska Polskiego "
"wspierane przez artylerię"
"i lotnictwo radzieckie – "
"śpiesząc na pomoc walczącemu "
"ludowi Warszawy – "
"po sforsowaniu Wisły, stoczyły "
"nierówny bój z przeważającymi "
"siłami wojsk hitlerowskich. "
"Śmiercią walecznych zginęło "
"2056 żołnierzy i oficerów "
"Wojska Polskiego "
"i Armii Radzieckiej, "
"oraz setki powstańców "
"Czerniakowa i Solca. "
"Chwała Bohaterom "
"poległym za wolność "
"Ojczyzny."
Upamiętnienie jest elementem większego założenia architektonicznego w postaci placu. Do 1951 w miejscu płyty znajdowała się tablica pamiątkowa ustawiona 1 sierpnia 1946.
Pomnik znajduje się na 511 kilometrze Wisły.

</doc>
<doc id="543610" url="https://pl.wikipedia.org/wiki?curid=543610" title="Timpton">
Timpton

Timpton – rzeka w Rosji, w Jakucji; prawy dopływ Ałdanu. Długość 644 km; powierzchnia dorzecza 44 400 km²; średni roczny przepływ przy ujściu 560 m³/s.
Źródła w Pasmie Stanowym; płynie w kierunku północnym przez Góry Ałdańskie; spławna w dolnym biegu.
Zamarza od października do maja (w tym przez kilka miesięcy do dna); zasilanie deszczowo-śniegowe.

</doc>
<doc id="543611" url="https://pl.wikipedia.org/wiki?curid=543611" title="Filip Romanowski">
Filip Romanowski

Filip Romanowski (Filip Bożawola Romanowski, Filip z Romanowa Romanowski) (ur. 1794 Krakowie, zm. 18 grudnia 1853 w Warszawie), malarz, litograf, nauczyciel rysunku.
Rodzina.
Filip Romanowski urodził się jako syn Józefa i Katarzyny z Gozdawa Wachanowskich. Rodzina ojca, pieczętująca się herbem Bożawola należała do starych rodów szlacheckich, wywodzących się z Rusi Czerwonej. Wielu jej członków obejmowało w czasach przedrozbiorowych wysokie, acz nie senatorskie urzędy (starostów, podkomorzych, chorążych). Jego dalekim krewnym był Andrzej Lipski (1572 – 1631), biskup krakowski i kanclerz wielki koronny, cioteczny dziadek Elżbiety ze Światopełk – Zawadzkich Romanowskiej – praprababki Filipa. Filip Romanowski był najstarszym synem – jego o trzy lata starsza siostra Józefa Sławęcka – Kenigowa była matką Józefa Keniga (1821 – 1900). Jeden z młodszych braci – Marcin był ziemianinem, drugi Teodor Wincenty Ferrariusz(1800 – 1852), sędzią Sądu Kryminalnego w Warszawie. Najmłodsza z rodzeństwa – Emilia Salomea została żoną zubożałego francuskiego arystokraty Adolfa hr. de Rochetin – brata Eugenii hr. de Bocquel i syna hr. Mikołaja, właściciela dóbr Kamionek, pułkownika francuskiego i przyjaciela króla Ludwika XVIII.
Młodość.
Został ochrzczony w kościele Mariackim w Krakowie, gdzie nadano mu imiona Filip Nereusz Tadeusz. Jego dzieciństwo oraz okres młodzieńczy były związane przede wszystkim z Krakowem (gdzie ojciec pracował jako urzędnik) i Chrapkowem koło Pińczowa (majątkiem rodziców). W Krakowie pobierał pierwsze nauki. Po wczesnej stracie rodziców, w obliczu znacznych problemów finansowych, postanowił zostać malarzem. Wyjechał do Wiednia, gdzie 16 marca 1815 r. zapisano go do Akademii Sztuk Pięknych. Zamieszkał u wielkiego malarza przełomu wieków – Jana Chrzciciela Lampiego, który również był jednym z najwybitniejszych wykładowców wspomnianej uczelni. Romanowski opuścił Wiedeń z 1818 r. i osiadł w Warszawie, gdzie chciał poświęcić się pracy nauczyciela.
Początki w Warszawie.
W 1822 r. otrzymał swoją pierwszą stałą posadę jako wykładowca rysunku, kaligrafii, malarstwa w Szkole Wydziałowej Warszawskiej przy kościele ewangelickim. Rok później został pracownikiem (jako pomocnik po Sewerynie Oleszczyńskim) Gabinetu Rycin Biblioteki Uniwersytetu Warszawskiego. W 1824 r. przeniesiono go, na własną prośbę, do Liceum Warszawskiego, gdzie pełnił funkcję zastępcy Zygmunta Vogla w klasach 4, 5 i 6. Niedługo potem pozostał bez posady, lecz zarabiał jako nauczyciel prywatny, lub malował obrazy (a częściej kopiował) na zamówienie. Po powstaniu listopadowym udzielał też lekcji w domach rosyjskiej elity towarzyskiej.
Artysta i nauczyciel.
W 1838 r. wyjechał na zachód Europy, m.in. do Paryża "dla ułożenia teorii proporcji postaci ludzkiej". Wrócił do Królestwa Polskiego w następnym roku. W 1843 r. objął posadę w II Gimnazjum Realnym w Warszawie. W 1846 r. wydał "Teorię pierwiastkowych zasad nauki rysunku uważana z punktu widzenia artystycznego" (planowana jako tom pierwszy, następne jednak nie zostały wydane). W 1847 ukazał się przekład francuski tego dzieła. Rok później zatrudniono go w Instytucie Szlacheckim. Tam też pracował do śmierci. W tym też okresie powstało najwięcej jego wartościowych dzieł.
Żona i dzieci.
Romanowski ożenił się 20 maja 1837 r. w Warszawie z Julianną Emilią Juven, ewangeliczką (był to mezalians, bowiem panna Juven pochodziła z rodziny mieszczańskiej, ale mimo to i jej przyznano szlachectwo, kiedy w 1850 r. jej mąż wystarał się o legitymację szlachecką). Miał z nią dwoje dzieci – syna Gustawa Henryka i córkę Natalię.
Śmierć.
Filip Romanowski zmarł 18 grudnia 1853 r. w Warszawie w swoim mieszkaniu przy ulicy Rymarskiej (kamienicy należącej do rodziny jego żony). Spoczął na cmentarzu Powązkowskim, gdzie do dzisiaj w kwaterze 25 (rząd 6 nr grobu 4) zachował się mocno zniszczony jego kamienny grób.
Na grobie widnieje inskrypcja:
Dzieła.
Do dnia dzisiejszego zachowało się bardzo niewiele prac tego artysty. Za życia był bardzo doceniany i poważany wśród warszawskich malarzy. Ceniono jego wielki kunszt i niewątpliwy talent. Ubolewano jednakże (m.in. J. Kenig), że tak mało ukazuje swoich prac własnych, a przeważnie wystawia jedynie kopie wcześniejszych dzieł wykonanych swoją ręką. Jako kopista znakomity, jako malarz indywidualny nie dał się zbyt dobrze poznać i to wpłynęło na jego dość szybkie zapomnienie wśród polskich artystów malarzy XIX wieku.
Do najważniejszych dzieł należą :

</doc>
<doc id="543614" url="https://pl.wikipedia.org/wiki?curid=543614" title="Incantation">
Incantation

Incantation – amerykańska grupa muzyczna wykonująca death metal. Powstała w 1989 roku w Johnstown w stanie Pensylwania. Formacji przewodzi gitarzysta, a w latach późniejszych także wokalista John McEntee, który pozostaje jednym członkiem oryginalnego składu. Pomimo licznych zmian składu zespół utrzymał łatwo rozpoznawalny styl oparty na długich pasażach i zmianach tempa. Do 2011 roku formacja wydała m.in. siedem albumów studyjnych oraz szereg pomniejszych wydawnictw pozytywnie ocenianych zarówno przez krytyków muzycznych jak i publiczność. Grupa nie zyskała jednak nigdy szerszej popularności, a jej działalność jest skupiona w artystycznym podziemiu. W swojej twórczości grupa bezpośrednio odnosi się do satanizmu oraz porusza takie zagadnienia jak antychrześcijaństwo, okultyzm oraz bluźnierstwo.
Historia.
Zespół powstał we wrześniu 1989 roku w Johnstown w stanie Pensylwania. Skład utworzyli członkowie formacji Blood Thirsty Death - gitarzysta Brett Makowski i basista Aragon Amori oraz byli członkowie formacji Revenant - gitarzysta John McEntee i perkusista Paul Ledney. W składzie poszerzonym o wokalistę Willa Rahmera grupa Incantation zarejestrowała kasetę demo pt. "Demo # 1". Na wydawnictwie, które ukazało się w styczniu 1990 roku znalazły się dwie autorskie kompozycje oraz interpretacja "The Third of the Storms" z repertuaru Hellhammer. Jeszcze w 1990 roku Amori, Mackowski i Ledney opuścili skład by utworzyć blackmetalową grupę Profanatica. McEntee i Rahmer podjęli się skompletowania drugiego składu. Nowymi muzykami Incantation zostali: basista Ronnie Deo, gitarzysta Sal Seijo i perkusista Peter Barnevic. W czerwcu tego samego roku odrodzona grupa nagrała drugie demo pt. "Demo # 1". Na wydanej, również w czerwcu kasecie znalazły się cztery, już wyłącznie autorskie kompozycje. W międzyczasie McEntee wspierał jako gitarzysta zaprzyjaźniony zespół Mortician. Latem grupa Incantation nawiązała współpracę z krótkotrwałą, a pochodzącą z Cleveland wytwórnią muzyczną Seraphic Decay Records. Efektem był wydany w sierpniu minialbum "Entrantment of Evil" na który złożyły się nagrania pochodzące z kaset demo. Wkrótce potem skład opuścili Barnevic i Seijo. Nowymi członkami zostali perkusista Jim Roe i pełniący jednak tylko funkcję muzyka koncertowego - gitarzysta Bill Venner. Ostatecznie pod koniec roku nowym gitarzystą został Craig Pillard.
W 1991 roku w związku ze zobowiązaniami Rahmera względem Mortician obowiązki wokalistki przejął Pillard. 13 listopada 1991 roku ukazał się minialbum pt. "Deliverance of Horrific Prophecies". Wydawnictwo początkowo zaplanowane jako split z formacją Amorphis było pierwszym wydanym przez Relapse Records na rzecz Incantation. Materiał przyniósł zespołowi także pierwszą ogólnokrajową trasę w Stanach Zjednoczonych. 5 maja 1992 roku ukazał się pierwszy album długogrający formacji zatytułowany "Onward To Golgotha". Materiał został zarejestrowany w Trax East Studios. Po licznych koncertach wraz z Anal Cunt i Phlegm basista Ronnie Deo zakończył współpracę z Incantation. Kolejnym basistą został Dan Kamp były członek Crucifer. Kolejny rok muzycy spędzili koncertując wraz z Vital Remains, Autopsy i Morgue. Wkrótce potem z zespołu odeszli Kamp i Roe, których zastąpili Dave Niedrist i Jon Brody. Drugi album zespołu pt. "Mortal Throne of Nazarene" został wydany 11 marca 1994 roku. Płyta został nagrana w Excello Recording Studios w Nowym Jorku. 1 sierpnia 1995 roku ukazał się album grupy pt. "Upon the Throne of Apocalypse". Na płycie znalazły się utwory z płyty "Mortal Throne of Nazarene" w wersji z oryginalnym miksowaniem. W 1997 roku dzięki Elegy Records na rynku muzycznym ukazał się album koncertowy "Tribute To the Goat". W maju tego samego roku dzięki Repulse Records ukazał się minialbum "The Forsaken Mourning of Angelic Anguish".
Trzeci album Incantation zatytułowany "Diabolical Conquest" ukazał się w 1998 roku. Nagrania zostały zarejestrowane w Mars Studio w Cleveland. 9 maja 2000 roku został wydany czwarty album zespołu pt. "The Infernal Storm". Wydawnictwo tak jak poprzedni album zostało nagrane w Mars Studios. W 2001 roku nakładem firmy Mutilation Records ukazał się oficjalny koncertowy bootleg pt. "Live - Blasphemy in Brazil tour 2001". Na płycie znalazł się materiał zarejestrowany w klubie Hangar 110 w São Paulo w Brazylii w maju 2001 roku. W 2002 roku ukazała się pierwsza część serii "Relapse Singles Series Vol. 1" na której oprócz kompozycji Incantation znany się nagrania zespołów Apparition, Face of Decline i Velcro Overdose. Następnie, 12 czerwca nakładem wytwórni muzycznej Candlelight Records ukazał się piąty album formacji zatytułowany "Blasphemy". Była to trzecia płyta Incantation nagrana w Mars Studios. W 2003 roku grupa skupiła się na koncertowaniu. Muzycy wystąpili podczas Rotting With Your Christ Tour w USA wraz z Pungent Stench, Beyond the Embrace i Rune. 29 czerwca 2004 roku ukazał się split "Relapse Singles Series Vol. 3" wraz z nagraniami Incantation, Rottrevore, Repulsion i Monstrosity. Tego samego roku, 27 lipca w Eurpie nakładem Listenable Records został wydany szósty album Incantation pt. "Decimate Christendom". Z kolei w Stanach Zjednoczonych wydawnictwo ukazało się dzięki Olympic Records. Była to czwarta płyta zespołu nagrana w Mars Studios. W ramach promocji zespół koncertował w Europie podczas trasy Clash of Demigods wraz z Krisiun, Behemoth i Ragnarok. Z powodu śmierci matki Severna zastąpił wówczas francuski perkusista Ilmar Uibo.
Na początku 2005 roku grupa dała szereg koncertów w USA w ramach Winter Migration Brootality. W trasie wzięły także udział zespołu Mortician, The Chasm i Arsis. Kolejne koncerty Incantation odbyły się w Europie podczas tournée European Decimation. Latem muzycy powrócili do ojczymy gdzie grali wraz z Hate Eternal, Krisiun, All Shall Perish oraz Into Eternity. W 2006 roku zespół koncertował w Meksyku. Siódmy album grupy nagrany ponownie w Mars Studios, a zatytułowany "Primordial Domination" ukazał się 8 września 2006 roku. Płytę poprzedził wydany tego samego roku singel zatytułowany "Thieves of the Cloth". W 2007 roku zespół udał się w prestiżową trasę po Europie. Podczas Domination Euroepan Tour grupa koncertowała wraz z Rotting Christ, Harm, Carpathian Forest, Neuraxis i Malevolent Creation. Następnie Severna zastąpił Jim Roe. 23 maja 2008 roku przez firmę Necroharmonic Productions został wydany minialbum zatytułowany "Blasphemous Cremation". W 2009 roku do składu powrócił perkusista Kyle Severn. W 2010 roku ukazał się singel pt. "Scapegoat". Na płycie znalazły się dwa utwory pochodzące z sesji nagraniowej płyty "Primordial Domination" (2006). W maju 2011 roku na płycie zatytułowanej "Afterparty Massacre" ukazał się split Incantation z Denial Fiend.

</doc>
<doc id="543615" url="https://pl.wikipedia.org/wiki?curid=543615" title="Lennart Johansson">
Lennart Johansson

Lennart Johansson (ur. 5 listopada 1929 w Sztokholmie, zm. 4 czerwca 2019) – szwedzki działacz sportowy, prezydent europejskiej federacji piłkarskiej UEFA w latach 1990–2007.
Życiorys.
Grał w piłkę nożną na poziomie amatorskim (VI liga), występował też w II lidze piłki ręcznej. Był wieloletnim prezydentem sekcji piłkarskiej klubu AIK Sztokholm oraz prezydentem Szwedzkiej Federacji Piłkarskiej (1984–1991). W 1988 znalazł się w komitecie wykonawczym UEFA, a w kwietniu 1990 na kongresie na Malcie został wybrany na prezydenta UEFA w miejsce Francuza Jacques’a Georges’a. Jako przedstawiciel jednej z najważniejszych federacji kontynentalnych został jednocześnie wiceprezydentem światowej federacji FIFA. Kierował komitetami przygotowawczymi mistrzostw świata 2002 i 2006.
W 1998 ubiegał się bez powodzenia o stanowisko prezydenta FIFA. Przegrał walkę ze Szwajcarem Seppem Blatterem, z którym popadł w kilka głośnych konfliktów. W 2002 został wybrany na czwartą kadencję na stanowisko prezydenta UEFA. 26 stycznia 2007 przegrał wybory na tę funkcję z Michelem Platinim.
Dla uczczenia jego osoby stworzono przechodni Puchar Lennarta Johanssona dla triumfatora szwedzkiej ekstraklasy piłkarskiej Allsvenskan.
Kolejnym turniejem noszącym imię Lennarta Johanssona będzie UEFA Youth League.

</doc>
<doc id="543617" url="https://pl.wikipedia.org/wiki?curid=543617" title="Stary Cmentarz w Rzeszowie">
Stary Cmentarz w Rzeszowie

Stary Cmentarz w Rzeszowie – najstarsza zachowana nekropolia miasta. Zajmuje powierzchnię 3,65 ha, pomiędzy ulicą Targową a rzeką Wisłok. Szacuje się, iż spoczywa tam ok. 40 000 osób. W 1968 roku miał 613 nagrobków i grobowców. Obecnie posiada ich 622.
Historia.
Stary Cmentarz został założony w 1792 roku na granicy ówczesnego miasta, gdy zgodnie z edyktem cesarza Józefa II zlikwidowano cmentarze będące w granicy miasta. Wtedy to w Rzeszowie zaprzestano pochówków na cmentarzu przy kościele farnym. Nowe miejsce do chowania zmarłych zlokalizowano na wcześniejszym cmentarzu związanym z kościołem i szpitalem św. Ducha, fundacji z 1469 roku. Mały obszar cmentarza powiększano 3-krotnie.
Oficjalnie cmentarz był czynny do 1910 roku, jednak podczas II wojny światowej chowano tu nadal ludzi. Nawet po zakończeniu działań wojennych sporadycznie odbywały się tu pochówki. Niemcy podczas II wojny światowej zabrali z cmentarza znaczną część metalowych elementów nagrobków na potrzeby wojenne. Cmentarz doznał też wiele innych uszkodzeń z rąk okupanta. Po wojnie był niszczony nadal przez wandali. Wśród władz Rzeszowa był nawet projekt by zamienić cmentarz na park i podczas prac wstępnych wycięto wiele wiekowych drzew.
W 1957 roku wydano powtórną decyzję zamknięcia cmentarza. Dopiero w 1968 roku uznano nekropolię jako obiekt zabytkowy. W latach 80. XX wieku za przyczyną wielu znanych osobistości, a przede wszystkim dzięki Włodzimierzowi Kozło, zainteresowano się cmentarzem. Rozpoczęły się pierwsze konserwacje ważniejszych obiektów oraz starania o zdobycie funduszy na ten cel. 
Obecnie na cmentarzu każdego roku są prowadzone prace konserwatorskie, jednak ich zakres jest ograniczony z braku środków finansowych. Cmentarzem opiekuje się "Stowarzyszenie Opieki Nad Starym Cmentarzem w Rzeszowie im. Włodzimierza Kozło".
Wygląd.
Nekropolia charakteryzuje się bardzo dużą różnorodnością form i kształtów nagrobków. Spotyka się tu murowane grobowce, obeliski, nagrobne pomniki w formie sarkofagu, kapliczek, kolumn czy żelaznych krzyży na kamiennych cokołach. Przeważają tu dzieła klasycystyczne, aczkolwiek wiele jest też z okresu romantyzmu czy neogotyku. Spotykamy tu dzieła sztuki kamieniarskiej o wysokich walorach artystycznych, autorstwa rzeźbiarzy z Krakowa i Lwowa jak: Józefa Kuleszy, Kazimierza Chodzińskiego, Jana i Antona Schimserów czy Juliana Markowskiego. 
Pochowani.
Na cmentarzu znajduje się też pomnik wzniesiony w 1886 roku na cześć powstańców styczniowych oraz Grób Ofiar II Wojny Światowej, wzniesiony w latach 2003 - 2004.

</doc>
<doc id="543619" url="https://pl.wikipedia.org/wiki?curid=543619" title="Strzępotek glicerion">
Strzępotek glicerion

Strzępotek glicerion ("Coenonympha glycerion") – motyl dzienny z rodziny rusałkowatych (Nymphalidae).
Cechy.
Skrzydła o rozpiętości 32–36 mm. Dymorfizm płciowy widoczny; wierzch obu par skrzydeł samców brunatny, u samic przednie skrzydła są jaśniejsze żółtobrązowe. Na spodzie tylnego skrzydła występuje pomarańczowe obrzeżenie.
Biologia i ekologia.
Stadium zimującym są gąsienice. Żerują na różnych gatunkach traw, między innymi trzęślicach ("Molinia") i kostrzewach ("Festuca"). Owady dorosłe pojawiają się w jednym pokoleniu, od połowy czerwca do początku sierpnia. Preferuje wyższą roślinność, siedliskiem są środowiska trawiaste z udziałem drzew i krzewów. 
Rozmieszczenie geograficzne.
Gatunek Eurosyberyjski; występuje w całej Polsce.
Zobacz też.
motyle dzienne Polski

</doc>
<doc id="543620" url="https://pl.wikipedia.org/wiki?curid=543620" title="August Witkowski">
August Witkowski

August Wiktor Witkowski (ur. 12 października 1854 w Brodach, zm. 21 stycznia 1913 w Krakowie) – polski fizyk, rektor Uniwersytetu Jagiellońskiego w Krakowie. Zięć Piotra Stefana Seifmana.
Życiorys.
Był synem urzędnika bankowego, szkołę realną i gimnazjum ukończył w Brodach, dalej kształcił się we Lwowie. Maturę zdał w 1872 i zapisał się na Wydział Inżynierii lwowskiej Akademii Technicznej. Studia ukończył w 1877 uzyskując dyplom inżyniera zostając równocześnie asystentem w Katedrze Geodezji. Zapisał się także na Uniwersytet im. Jana Kazimierza, gdzie studiując matematykę i fizykę uzyskał tytuł nauczyciela szkół realnych. Wydział Krajowy widząc znakomite wyniki postanowił ufundować dla Witkowskiego stypendium zagraniczne. Na 2 lata wyjechał on do Berlina, gdzie studiował pod kierunkiem Gustava Kirchhoffa, a następnie udał się na roczne stypendium do Anglii, gdzie był uczniem Williama Thomsona. W 1881 powrócił do kraju, a rok później uzyskał habilitację. W 1884 został profesorem Politechniki Lwowskiej uzyskując w wieku 33 lat w 1887 tytuł profesora zwyczajnego. W 1888, po śmierci Zygmunta Wróblewskiego, władze Uniwersytetu Jagiellońskiego zaproponowały Witkowskiemu objęcie Katedry Fizyki, w tym samym roku przeniósł się do Krakowa. W roku 1892 został doktorem "honoris causa" Uniwersytetu Jagiellońskiego, a w 1912 także Politechniki Lwowskiej.
W 1889 został członkiem korespondentem (zob.: kopię dyplomu po lewej), a w 1893 został członkiem rzeczywistym Akademii Umiejętności w Krakowie. Od 1889 zabiegał o wybudowanie nowego Zakładu Fizyki UJ, co udało się po przeszło 20 latach starań. W rezultacie w 1912 otwarto pierwszy nowoczesny Zakład Fizyki na ziemiach polskich. W 1910 został odznaczony za wybitne osiągnięcia Orderem Żelaznej Korony III klasy oraz na rok akademicki 1910–1911 został rektorem Uniwersytetu Jagiellońskiego. W tym czasie na uczelni doszło do zajść i strajku. 
Zajmował się głównie fizyką doświadczalną, choć opublikował kilka prac z zakresu fizyki teoretycznej. Interesowała go przede wszystkim fizyka gazów, szczególnie w niskich temperaturach. Zajmował się także m.in. przewodnictwem elektrycznym i mechanizmem rozchodzenia się fal elektromagnetycznych.
Dewizą jego życia były słowa "„Dużo wiedzieć jest rzeczą piękną, ale nierównie ważniejsze jest umieć dowiedzieć się czegoś”".
Napisał trzytomowy podręcznik "Zasady fizyki", wydany w latach 1892–1912. Opracował „Zbiór tablic matematyczno – fizycznych”.
28 stycznia 1913 decyzją władz UJ został patronem Zakładu Fizyki UJ – Collegium Witkowskiego. Od 1921 jest patronem V Liceum Ogólnokształcącego w Krakowie oraz od 2005 Zespołu Szkół Drogowo-Geodezyjnych i Licealnych w Jarosławiu.
Na XXXV Zjeździe Fizyków Polskich w Białymstoku prof. Andrzej Kajetan Wróblewski (Instytut Fizyki Doświadczalnej UW) przedstawił referat nt. „Fizyka w Polsce wczoraj, dziś i jutro” – krótką charakterystykę fizyki w Polsce XX w. Zaprezentował wskaźniki bibliometryczne, liczby dotyczące stopni i tytułów naukowych oraz liczby studentów fizyki. W podsumowaniu ocenił wkład Polaków do światowej fizyki XX w., wyodrębniając przede wszystkim – poza Marią Skłodowską-Curie (która w światowych zestawieniach jest wymieniana jako obywatelka francuska) – czterech fizyków, którzy dokonali odkryć na miarę Nagrody Nobla: Mariana Smoluchowskiego, Mariana Danysza, Jerzego Pniewskiego i Karola Olszewskiego. Wśród osiemnastu mniej zasłużonych, którzy jednak wnieśli bardzo poważny wkład do rozwoju fizyki i w pewnym okresie należeli do liderów światowej fizyki (których nazwiska są wymieniane w syntetycznych obcojęzycznych historycznych opracowaniach) znalazł się August Witkowski.
Zmarł nagle, cierpiąc od lat na chorobę niedokrwienną serca. Został pochowany 24 stycznia 1913 w grobowcu rodzinnym na Cmentarzu Rakowickim (kwatera Ł, rząd płn.).

</doc>
<doc id="543625" url="https://pl.wikipedia.org/wiki?curid=543625" title="Gmina Hol">
Gmina Hol



</doc>
<doc id="543628" url="https://pl.wikipedia.org/wiki?curid=543628" title="Europa łacińska">
Europa łacińska

Europa łacińska (hiszp., port. i wł. "Europa latina", rum. "Europa latină", fr. "Europe latine") – określenie używane w odniesieniu do tych narodów używających języków romańskich i ich terytoriów, których kultura różni się od germańskich, słowiańskich i ugryjskich części Europy.
Pojęcie "Europa łacińska" było pierwotnie używane w odniesieniu do państw leżących nad zachodnią częścią Morza Śródziemnego: Andory, Francji, Hiszpanii, Monako, Portugalii, San Marino i Włoch. Te siedem krajów ma wspólne korzenie lingwistyczne (języki wykształciły się z łaciny ludowej), a większość ich mieszkańców przez wieki wyznawała katolicyzm obrządku zachodniego. Definicja ta w szerszym zakresie dotyczy także Watykanu, Walonii w Belgii i tej części Szwajcarii, w której mówi się językiem romansz. Niektórzy zaliczają do tego kręgu również włoskojęzyczne gminy Słowenii oraz Istrię w Chorwacji.
Rumunia i Mołdawia są położone daleko od serca Europy łacińskiej, w „oceanie słowiańskim” i podlegały w swoich dziejach wpływom kościoła prawosławnego. Jednak kraje te okazały wielki entuzjazm za uznanie ich za część Europy łacińskiej, co wyrażano m.in. przez regulację rumuńskiego alfabetu łacińskiego w 1860 roku, reformy rumuńskiej pisowni z roku 1993, a także przez porzucenie cyrylicy i zastąpienie jej alfabetem łacińskim w Mołdawii w 1989 roku. Oba kraje są obecnie pełnoprawnymi członkami Unii Łacińskiej.
Część regionów w wyżej wymienionych państwach prezentuje odmienną kulturę od Europy łacińskiej:

</doc>
<doc id="543630" url="https://pl.wikipedia.org/wiki?curid=543630" title="Uczur">
Uczur

Uczur – rzeka w Rosji, w Kraju Chabarowskim i Jakucji; prawy dopływ Ałdanu. Długość 812 km; powierzchnia dorzecza 113 tys. km²; średni roczny przepływ przy ujściu 1345 m³/s.
Źródła w Paśmie Stanowym (wzgl. w jego przedłużeniu czyli łańcuchu Dżugdżur). Płynie w wąskiej dolinie w kierunku północno-wschodnim i północnym przez Góry Ałdańskie; żeglowna od ujścia rzeki Ginim. W dorzeczu występują zjawiska krasowe oraz ciepłe źródła z obszarami zawsze wolnymi od śniegu.
Główne dopływy: Gonam, Ginim (lewe).
Zamarza od października do maja; zasilanie deszczowo-śniegowe.
Uczur wpływa do Ałdanu poniżej miejscowości Czagda.

</doc>
<doc id="543632" url="https://pl.wikipedia.org/wiki?curid=543632" title="Andrzej Szomański">
Andrzej Szomański

Andrzej Szomański (ur. 6 czerwca 1930 w Warszawie, zm. 29 października 1987 tamże) – polski historyk, publicysta, polityk.
Życiorys.
Młodociany uczestnik powstania warszawskiego, jako członek Szarych Szeregów o pseudonimie „Żuraw”: jako łącznik-listonosz służył w Harcerskiej Poczcie Powstańczej.
Działacz opozycji w okresie PRL, więziony z przyczyn politycznych. Współzałożyciel Ruchu Obrony Praw Człowieka i Obywatela, założyciel Konfederacji Polski Niepodległej. Używał pseudonimu "Zdzisław Kutnowski".
Od 1961 uczestniczył w konspiracyjnym nurcie niepodległościowym. Od 1977 był uczestnikiem ROPCiO, a w 1979 – jednym z sygnatariuszy aktu założycielskiego KPN. Był współredaktorem pism „Opinia”, „Droga”, „Gazeta Polska”. Był jednym z inicjatorów ustawienia Krzyża Katyńskiego na Cmentarzu Wojskowym na Powązkach w Warszawie w 1981. Wchodził w skład władz lokalnych (szef Obszaru Centralnego) oraz centralnych (członek Rady Politycznej) Konfederacji Polski Niepodległej.
9 marca 1985 był jednym z aresztowanych członków Rady Politycznej KPN w trakcie najścia Służby Bezpieczeństwa. W marcu 1986 został postawiony przed sądem razem z Leszkiem Moczulskim, Krzysztofem Królem, Adamem Słomką i Dariuszem Wójcikiem w drugim procesie KPN. Został skazany na 2 lata pozbawienia wolności. Opuścił więzienie po 16 miesiącach od zatrzymania w lipcu 1986, w wyniku amnestii. Po wyjściu z więzienia nie odzyskał zdrowia i po roku zmarł. Pochowany na cmentarzu Powązki Wojskowe w Warszawie (kwatera B19-3-26).
Jest patronem jednej z warszawskich ulic.

</doc>
<doc id="543633" url="https://pl.wikipedia.org/wiki?curid=543633" title="Craig Armstrong">
Craig Armstrong

Craig Armstrong (ur. 29 kwietnia 1959 w Glasgow) – brytyjski kompozytor, absolwent Royal Academy of Music. Autor muzyki filmowej; za ścieżkę dźwiękową do "Moulin Rouge!" wyróżniony Złotym Globem w roku 2001. Wydał cztery albumy solowe, współpracował z takimi artystami jak: Massive Attack, Madonna, Spice Girls, Pet Shop Boys, U2 i The Future Sound of London oraz zespół Texas.

</doc>
<doc id="543635" url="https://pl.wikipedia.org/wiki?curid=543635" title="Natacha Atlas">
Natacha Atlas

Natacha Atlas (ur. 20 marca 1964 w Brukseli) – belgijska piosenkarka arabskiego pochodzenia.
Rodzina jej ojca pochodziła z Egiptu, Maroka i Palestyny. Jej dziadek urodził się w Egipcie, ale wychował się w Palestynie, wyemigrował do Europy w wieku 15 lat. Matka jest Brytyjką, która przeszła na islam.
Swoją karierę muzyczną rozpoczęła w zespole "Transglobal Underground". Pierwszy solowy album wydała w roku 1995, był to album "Diaspora". W 2000 roku jej współpraca z Jeanem Michelem Jarre’em zaowocowała wydaniem singla „C'est la vie” z albumu "Metamorphoses". W 2007 roku Atlas współpracowała z Belindą Carlisle przy tworzeniu albumu "Voila" .
Tworzy muzykę będącą mieszanką muzyki arabskiej i północnoafrykańskiej z wpływami europejskimi (ambient, electronica, hip-hop, R&amp;B, reggae, bossa nova). Sama określa swoją muzykę jako „modern cha'abi”, czyli unowocześniony egipski pop.
W 1999 roku Atlas zawarła związek małżeński z syryjskim muzykiem Abdullahem Chhadehem. Para rozstała się w 2005 roku. Obecnie jest związana z egipskim skrzypkiem Samym Bishai.
W 2001 roku została "Ambasadorem Dobrej Woli ONZ".

</doc>
<doc id="543636" url="https://pl.wikipedia.org/wiki?curid=543636" title="Oznaczenia lokomotyw elektrycznych w Polsce">
Oznaczenia lokomotyw elektrycznych w Polsce

W Polsce stosuje się kilka sposobów oznaczania lokomotyw elektrycznych. Utrwalone historycznie są oznaczenia serii PKP, określające przeznaczenie lokomotywy i jej główne cechy konstrukcyjne, stosowane w obecnej formie od 1959. Przewoźnicy prywatni spoza grupy PKP stosują różne zasady oznaczania lokomotyw. Dla lokomotyw elektrycznych produkowanych w Polsce nadaje się również jednolite oznaczenie typu konstrukcyjnego. Ponadto stosowane są oznaczenia UIC oraz możliwe jest określenie układu osi każdej lokomotywy.
Historia.
Sieć trakcyjna pojawiła się w Polskich Kolejach Państwowych w latach 1936–1937. Początkowo lokomotywy elektryczne nie nosiły oznaczeń różnicujących serie, a jedynie litery EL. i numer inwentarzowy. Po II wojnie światowej oznaczenia zmieniono na literę E z numerem inwentarzowym. Odrębne zakresy numerów dla poszczególnych typów lokomotyw powodowały, że nieoficjalnie wyróżniano serie E100, E110, E150 i E200. 
W 1955 wprowadzono odrębne oznaczenia dla poszczególnych serii, które otrzymały literę E i kolejny numer (od E01 do E06), a lokomotywy otrzymywały odrębne numery inwentarzowe od 1 w każdej serii. Oznaczenia te zostały zastąpione w 1959 przez system obowiązujący, ze zmianami, do chwili obecnej.
Seria.
Według normy resortowej obowiązującej od 1 lipca 1959 lokomotywy elektryczne oznaczane są w PKP trzema umieszczonymi obok siebie symbolami.
Pierwszy symbol to litera E oznaczająca trakcję elektryczną.
Drugi symbol to litera oznaczająca przeznaczenie lokomotywy:
Trzeci symbol to liczba dwucyfrowa za symbolem literowym oznaczająca układ osi, sposób napędu, wartość napięcia zasilania i rodzaj prądu oraz kolejność wprowadzenia do eksploatacji. Pierwotnie obowiązywały następujące oznaczenia:
W związku z zaniechaniem uruchomienia w Polsce systemu zasilania prądem przemiennym, w 1963 zasady dotyczące liczb w oznaczeniu serii zostały zaktualizowane:
Przykładowo oznaczenie EU20 oznacza lokomotywę elektryczną uniwersalną, pierwszą wprowadzoną do eksploatacji o układzie osi Co’Co’ na prąd stały 3 kV, a ET22 – lokomotywę elektryczną towarową, trzecią wprowadzoną do eksploatacji o układzie osi Co’Co’ na prąd stały 3 kV. Kolejne liczby nadawane są w miarę wprowadzania poszczególnych serii do eksploatacji, przy czym kolejność ta dotyczy lokomotyw o danym układzie osi i napięciu zasilania, a nie przeznaczeniu, w związku z czym lokomotywy po przebudowie mogą otrzymać zmienione oznaczenie przeznaczenia, np. z EU05 na EP05.
Pełne oznaczenie stanowi seria ustalona według powyższych zasad oraz oddzielony od niej myślnikiem numer inwentarzowy (np. ET22-303).
Przewoźnicy spoza spółek Grupy PKP stosują różne zasady oznaczania. Zamiast serii można spotkać np. typ konstrukcyjny czy typ fabryczny (np. 3E), a w przypadku lokomotyw importowanych także serię poprzedniego, zagranicznego operatora. Stosowane są także oznaczenia wzorowane lub tylko nawiązujące do oznaczeń PKP (jak ET13 lub ET182).
Typ konstrukcyjny.
Według normy branżowej obowiązującej od 1963 lokomotywom elektrycznym zaprojektowanym i produkowanym w Polsce nadaje się typ konstrukcyjny składający się z trzech cyfr i litery E.
Pierwsza cyfra oznacza:
Dwie kolejne cyfry to kolejność opracowania projektu.
Za literą E może ewentualnie znajdować się mała litera oznaczająca kolejną odmianę konstrukcyjną typu podstawowego (bez litery – typ podstawowy, a – pierwsza odmiana, b – druga itd.).
Przykładowo elektrowóz typu 104Eb to czwarty z kolei elektrowóz pasażerski w drugiej odmianie konstrukcyjnej.
Dla lokomotyw wieloczłonowych dopuszczono oznaczanie jednolitym symbolem typu składającym się z liczby i liter WL, ale w praktyce sposób ten nie jest używany.
Typ konstrukcyjny jest stosowany w dokumentacji konstrukcyjnej niezależnie od serii. Można go jednak spotkać również jako zamiennik serii na taborze przewoźników spoza Grupy PKP. Wówczas numer występujący po myślniku może być numerem fabrycznym danego egzemplarza.
Oznaczenia UIC.
31 maja 2006 minister transportu wydał rozporządzenie w sprawie rejestru i oznakowania pojazdów kolejowych określające zasady nadawania 12-cyfrowych oznaczeń międzynarodowych. Zgodnie z nim elektrowozy eksploatowane w Polsce powinny być oznaczone według schematu 9a 51 b cde eee-f, gdzie:
Przykładowo elektrowóz ET22-303 nosi oznaczenie 91 51 3 150 303-8.
Układ osi.
Liczbę osi napędzanych w lokomotywie elektrycznej oznacza się:
W zapisie układu osi osie jednego wózka grupuje się za pomocą apostrofu.
Przykładowo zapis Bo oznacza pojedynczy wózek, w którym dwie osie są napędzane indywidualnie. Zapis Bo’Bo’ oznacza elektrowóz oparty na dwóch dwuosiowych wózkach napędnych z napędem indywidualnym, zaś Bo’Bo’+Bo’Bo’ elektrowóz dwuczłonowy, w którym każdy człon jest oparty na dwóch dwuosiowych wózkach napędnych z napędem indywidualnym.

</doc>
<doc id="543638" url="https://pl.wikipedia.org/wiki?curid=543638" title="Oznaczenia lokomotyw spalinowych w Polsce">
Oznaczenia lokomotyw spalinowych w Polsce

W Polsce stosuje się kilka sposobów oznaczania lokomotyw spalinowych.
Seria.
Według normy resortowej obowiązującej od 1959 lokomotywy spalinowe oznaczane są w PKP trzema umieszczonymi obok siebie symbolami.
Pierwszy symbol to litera S oznaczająca trakcję spalinową.
Drugi symbol to litera oznaczająca przeznaczenie lokomotywy:
Trzeci symbol to liczba dwucyfrowa za symbolem literowym oznaczająca rodzaj przekładni, sterowanie wielokrotne i kolejność wprowadzenia do eksploatacji:
Przykładowo oznaczenie SP32 oznacza trzecią wprowadzoną do eksploatacji lokomotywę spalinową pasażerską wyposażoną w przekładnię elektryczną i bez sterowania wielokrotnego.
Pełne oznaczenie stanowi seria ustalona według powyższych zasad i oddzielony od niej myślnikiem numer inwentarzowy.
Przewoźnicy spoza spółek Grupy PKP stosują różne zasady oznaczania. Zamiast serii można spotkać np. typ konstrukcyjny czy typ fabryczny, a w przypadku lokomotyw importowanych – także serię poprzedniego, zagranicznego operatora.
Typ konstrukcyjny.
Według normy branżowej obowiązującej od 1963 lokomotywom spalinowym zaprojektowanym i produkowanym w Polsce nadaje się typ konstrukcyjny składający się z trzech cyfr i litery D.
Pierwsza cyfra oznacza:
Dwie kolejne cyfry to kolejność opracowania projektu.
Za literą D może ewentualnie znajdować się mała litera oznaczająca kolejną odmianę konstrukcyjną typu podstawowego (bez litery – typ podstawowy, a – pierwsza odmiana, b – druga itd.).
Przykładowo spalinowóz typu 401Da to pierwszy z kolei spalinowóz manewrowy w pierwszej odmianie konstrukcyjnej.
Dla lokomotyw wieloczłonowych dopuszczono oznaczanie jednolitym symbolem typu składającym się z liczby i liter WS, ale w praktyce sposób ten nie jest używany.
Typ konstrukcyjny jest stosowany w dokumentacji konstrukcyjnej niezależnie od serii. Można go jednak spotkać również jako zamiennik serii na taborze przewoźników spoza Grupy PKP. Wówczas numer występujący po myślniku może być numerem fabrycznym danego egzemplarza.
Typ fabryczny.
Poza spółkami z Grupy PKP można spotkać spalinowozy oznaczone typem fabrycznym nadanym przez producenta pojazdu. W Polsce własne nazewnictwo stosowały zakłady Fablok z Chrzanowa. W 1952 wyprodukowały one pierwsze spalinowozy po II wojnie światowej i wówczas zaczęły oznaczać swoje wyroby według schematu:
Ponadto przed literą L mogła występować dodatkowa litera W oznaczająca spalinowóz wąskotorowy. Za liczbą natomiast w późniejszych latach dodawano literę oznaczającą przekładnię:
Przykłady:
Oznaczenia UIC.
31 maja 2006 minister transportu wydał rozporządzenie w sprawie rejestru i oznakowania pojazdów kolejowych określające zasady nadawania 12-cyfrowych oznaczeń międzynarodowych. Zgodnie z nim spalinowozy eksploatowane w Polsce powinny być oznaczone według schematu 9a 51 b cde eee-f, gdzie:
Przedstawiona na zdjęciu lokomotywa SU45-115 nosi oznaczenie 92 51 5 630 066-5.
Układ osi.
Liczbę osi napędzanych w lokomotywie spalinowej oznacza się:
W zapisie układu osi osie jednego wózka grupuje się za pomocą apostrofu.
Przykładowo zapis Bo oznacza pojedynczy wózek, w którym dwie osie są napędzane indywidualnie. Zapis Bo’Bo’ oznacza spalinowóz oparty na dwóch dwuosiowych wózkach napędnych z napędem indywidualnym, zaś Bo’Bo’+Bo’Bo’ spalinowóz dwuczłonowy, w którym każdy człon jest oparty na dwóch dwuosiowych wózkach napędnych z napędem indywidualnym. Oznaczenie C oznacza trzy osie umieszczone w ramie lokomotywy z napędem grupowym, np. wiązarowym.

</doc>
<doc id="543640" url="https://pl.wikipedia.org/wiki?curid=543640" title="Oznaczenia elektrycznych zespołów trakcyjnych">
Oznaczenia elektrycznych zespołów trakcyjnych



</doc>
<doc id="543641" url="https://pl.wikipedia.org/wiki?curid=543641" title="Oznaczenia wagonów spalinowych">
Oznaczenia wagonów spalinowych

Oznaczenia wagonów spalinowych używane przez Polskie Koleje Państwowe (PKP).
Wagony spalinowe.
Wagony motorowe mają w oznaczeniu literę S oznaczającą trakcje spalinową i jedną z liter:
Za symbolem tym umieszcza się znak dwucyfrowy oznaczający rodzaj przekładni i sterowanie:
Całość oznacza rodzaj przekładni, sposób sterowania i kolejność wprowadzenia wagonu do eksploatacji.
Np. SD80 - wagon spalinowy do ruchu dalekobieżnego z przekładnią hydrauliczną.
W oznaczeniu wagonów spalinowych nie umieszcza się informacji o układzie osi - ta informacja jest w opisie technicznym:

</doc>
<doc id="543642" url="https://pl.wikipedia.org/wiki?curid=543642" title="Szymański">
Szymański

Szymański (forma żeńska: Szymańska, w liczbie mnogiej: Szymańscy) – nazwisko polskie, 10. na liście najpopularniejszych w kraju. Według bazy PESEL 17 stycznia 2015 nosiło je 57 619 Polek i 56 456 Polaków.
Nazwisko powstało od imienia męskiego "Szymon" albo od nazw miejscowych od tego imienia pochodzących np.: "Szymany", "Szymanowo", "Szymanów", na co może wskazywać użycie charakterystycznego formantu „-ski”, który służył do tworzenia tego typu nazwisk.

</doc>
<doc id="543643" url="https://pl.wikipedia.org/wiki?curid=543643" title="Sportowiec">
Sportowiec

Sportowiec – osoba uprawiająca pewną dziedzinę sportową. Sportowcem jest zarówno osoba uprawiająca sport zawodowo, jak i amatorsko, a jej trening opiera się zazwyczaj na odpowiednio przygotowanym planie treningowym. Sport ten może wymagać wysiłku fizycznego i zręczności (np. piłka nożna), ale również może ograniczać się do zaangażowania umysłu (szachy).

</doc>
<doc id="543644" url="https://pl.wikipedia.org/wiki?curid=543644" title="Oznaczenia wagonów osobowych">
Oznaczenia wagonów osobowych

Oznaczenia literowe wagonów osobowych używane przez Polskie Koleje Państwowe (PKP).
Wagony osobowe.
Zgodnie z wymaganiami w zakresie dopuszczalnych form oznaczenia literowych serii i indeksu taboru pasażerskiego, określonych w obowiązującym Dodatku P - część 13 do Decyzji Komisji Unii Europejskiej z dnia 12 maja 2011 roku w sprawie specyfikacji technicznej dla interoperacyjności w zakresie podsystemu "Ruch kolejowy" transeuropejskiego systemu kolei konwencjonalnych (Dziennik Urzędowy Unii Europejskiej L 144), prezes Urzędu Transportu Kolejowego uzgodnił do stosowania następujące oznaczenia literowe serii i indeksu o znaczeniu krajowym i międzynarodowym dla wagonów pasażerskich.
Litery oznaczenia serii o znaczeniu międzynarodowym. 
Litery oznaczenia serii o znaczeniu krajowym.
Litery indeksu o znaczeniu międzynarodowym.
Litery indeksu o znaczeniu krajowym.
Powyższe nie zwalnia dysponenta z uzgadniania oznaczenia literowego charakterystyki technicznej pojazdu dla każdego pojazdu kolejowego.
Od dnia 2 czerwca 2009 r. wprowadza się do stosowania, oznaczenie dotyczące liczby przedziałów w wagonach pasażerskich.
Oznaczenie jak wyżej posiada postać indeksu górnego, umiejscowionego bezpośrednio po ostatniej literze oznaczenia literowego serii wagonu pasażerskiego. Oznaczenie powinno być umieszczone na każdym wagonie pasażerskim, z wyjątkiem wagonów: restauracyjnych, pocztowych, bagażowych, bagażowo-pocztowych, wagonów specjalnego znaczenia (tj. służbowych, socjalnych, salonowych, konferencyjnych, dyskotekowych, barowych, kinowych, wideo i do przewozu chorych) oraz wagonów do przewozu samochodów. 
Sposób oznaczenia liczby przedziałów w wagonach pasażerskich został określony w Decyzji Komisji Unii Europejskiej z dnia 12 maja 2011 r. w sprawie specyfikacji technicznej dla interoperacyjności w zakresie podsystemu „Ruch Kolejowy” transeuropejskiego systemu kolei konwencjonalnych (Dziennik Urzędowy Unii Europejskiej L 144), strona 62 Dodatku P „Nanoszenie numeru i towarzyszącego oznaczenia literowego na pudło pojazdu” do ww. Decyzji:
F-SNCF 61 87 20-72 021-7
          B10tu
Podany przykład przedstawia sposób nanoszenia numeru wagonu pasażerskiego klasy 2 na ścianie bocznej pojazdu. Oznaczenie ilości przedziałów w tym przypadku posiada formę indeksu górnego: „10”.
Po 1968 wprowadzono ujednolicony system znakowania wagonów osobowych, składający się z 12 cyfr i zespołu liter:
W tamtych latach małe litery umieszczone obok dużych oznaczały:
Obecnie w PKP małe litery na wagonie osobowym oznaczają: 
Do 1968 używano kodu literowego:
Małe litery umieszczone po dużych oznaczały:

</doc>
<doc id="543646" url="https://pl.wikipedia.org/wiki?curid=543646" title="Gonam">
Gonam

Gonam, "Guonam" – rzeka w Rosji, w Jakucji; lewy dopływ rzeki Uczur. Długość 686 km; powierzchnia dorzecza 55 600 km².
Źródła w Pasmie Stanowym; płynie w szerokiej dolinie w kierunku północno-wschodnim i wschodnim; przełamując się kilkakrotnie przez wyższe pasma.
Główny dopływ: Algama. 
Zamarza od października do połowy maja; zasilanie śniegowo-deszczowe.

</doc>
<doc id="543647" url="https://pl.wikipedia.org/wiki?curid=543647" title="God Dethroned">
God Dethroned

God Dethroned – holenderska grupa muzyczna wykonująca death metal. Powstała 1991 roku w Beilen. W 1993 roku po nagraniu debiutanckiego albumu zespół został rozwiązany. W 1996 roku formacja wznowiła działalność w odnowionym składzie. Grupie przewodził gitarzysta i wokalista Henri Sattler, który pozostaje jednym członkiem oryginalnego składu. Do 2010 roku ukazało się dziewięć albumów studyjnych God Dethroned pozytywnie ocenianych zarówno przez krytyków muzycznych jak i publiczność. W 2012 roku grupa zakończyła działalność. Od 2015 roku zespół ponownie jest aktywny.
Historia.
Zespół powstał w 1991 roku w Beilen z inicjatywy gitarzysty i wokalisty Henriego Sattlera, gitarzysty Hansa Leegstra oraz perkusisty Arda de Weerda. Leegstra wkrótce po powstaniu zespołu porzucił działalność artystyczną. Ostatecznie skład uzupełnił basista Marco Barends. Jako trio grupa zarejestrowała debiutanckie demo zatytułowane "Christhunt". Natomiast debiutancki album studyjny "The Christhunt" został wydany już w rok później przez niemiecką wytwórnię muzyczną Shark Records. Do pochodzącego z płyty utworu "Necromagnon" został zrealizowany teledysk. Po nagraniach z zespołu odszedł Barends którego zastąpił Marcel Beukeveld. Wydawnictwo okazało się niepowodzeniem z powodu znikomej promocji. W konsekwencji w 1993 roku zespół został rozwiązany. W 1996 roku Sattler podjął się odbudowy zespołu. Skład utworzyli ponadto gitarzysta Jens van der Valk, basista Beef oraz perkusista Roel Sanders. Wkrótce potem muzycy podpisali kontrakt z wytwórnią muzyczną Metal Blade Records. 20 stycznia 1997 roku ukazał się drugi album zespołu zatytułowany "The Grand Grimoire". Na wydawnictwie oprócz autorskich kompozycji znalazła się interpretacja "Fire" z repertuaru Arthura Browna. Płyta spotkała się z zadowoleniem wytwórni co umożliwiło grupie dalszą działalność. 
W 1999 roku ukazał się czwarty album kwartetu pt. "Bloody Blasphemy". W ramach promocji do utworu "Under The Golden Wings Of Death" został zrealizowany teledysk. Nagrania były promowane także podczas koncertów wraz z grupami Marduk, Immortal oraz Deicide. Wkrótce potem skład opuścił Sanders, którego zastąpił Tony Laureano. Rok później nakładem Cold Blood Industries ukazała się kompilacja "The Ancient Ones". Na wydawnictwie znalazły się utwory demo, a także wcześniej niepublikowane utwory. W 2001 roku ukazał się zarejestrowany w nowym składzie album pt. "Ravenous". Płyta była promowana teledyskiem do tytułowego utworu. Po nagraniach ze składu odszedł Laureano, którego obowiązki przejął Ariën van Weesenbeek. W 2003 roku został wydany piąty album formacji zatytułowany "Into the Lungs of Hell". W trakcie nagrań borykał się z problemami wewnątrz personalnymi na tle artystycznym. W konsekwencji po krótkiej trasie promocyjnej Jens Van Der Valk oraz Beef odeszli z grupy. Skład uzupełnili: basista Henk Zinger oraz gitarzysta Isaac Delahaye. W odnowionym składzie zespół dokończył promocję piątej płyty. W 2004 roku ukazał się szósty album God Dethroned pt. "The Lair of the White Worm". Okładkę płyty przygotował polski artysta grafik - Jacek Wisniewski, znany ze współpracy z grupami Vader i Krisiun. W ramach promocji do utworu tytułowego grupa nagrała teledysk.
Również w 2004 roku ukazała się kompilacja różnych wykonawców "Seven Gates of Horror – A Tribute to Possessed". Na płycie zadedykowanej twórczości amerykańskiej grupie deathmetalowej Possessed, muzycy God Dethroned zaprezentowali utwór pt. "Satan's Curse". W 2006 roku został wydany siódmy album studyjny kwartetu zatytułowany "The Toxic Touch". Pod koniec 2007 roku Ariën van Weesenbeek opuścił zespół ze względu na zobowiązania wobec formacji Epica. Nowym perkusistą został Roel Sanders. W 2009 roku ukazał się ósmy album grupy pt. "Passiondale". Koncepcyjny album został oparty na temacie Bitwy pod Passchendaele. Do pochodzących z płyty utworów "Drowning In Mud" i Poison Fog zostały nagrane teledyski. Po nagraniach skład uzupełniła Susan Gerl. Następnie ze składu został usunięty Roel Sanders, którego zastąpił Michiel Van Der Plicht. W 2010 roku skład opuściła Gerl, którą zastąpił Danny Tunker znany z grupy Prostitute Disfigurement. Tego samego roku został wydany dziewiąty album studyjny formacji zatytułowany "Under the Sign of the Iron Cross". W 2011 roku grupa obwieściła zakończenie działalności. Ostatni koncert kwartetu początkowo miał odbyć się w grudniu tego samego roku podczas Eindhoven Metal Meeting w Holandii. Jednakże zespół zagrał jednorazowo w styczniu 2012 roku w ramach festiwalu 70000 Tons of Metal, po czym zakończył działalność. W 2015 roku zespół ponownie reaktywował się a w 2017 roku nagrał nowy album "The World Ablaze" będący trzecim albumem o tematyce związanej z I Wojną Światową. Ostatni album pt. ""Illuminati" " grupa nagrała w 2020 roku.

</doc>
<doc id="543648" url="https://pl.wikipedia.org/wiki?curid=543648" title="Andrew Robinson">
Andrew Robinson

 
Andrew Jordt Robinson (ur. 14 lutego 1942 w Nowym Jorku), aktor amerykański.

</doc>
<doc id="543659" url="https://pl.wikipedia.org/wiki?curid=543659" title="Euroregion Nysa">
Euroregion Nysa

Euroregion Neisse-Nisa-Nysa – euroregion obejmujący trzy obszary przygraniczne położone w środkowej Europie, u styku granic Polski (tereny Sudetów Zachodnich oraz powiat żarski), Czech (tereny Sudetów Zachodnich oraz region Usti nad Łabą: powiaty Krásná Lípa, Česká Lípa, Liberec, Jablonec nad Nysą i Semily) i Niemiec (od Gór Łużyckich i Pogórza Łużyckiego na północ obejmując także Łużyce Dolne, powiaty Löbau – Żytawa, Budziszyn, Kamenz, Łużyce Górne – Dolny Śląsk).
Utworzony w 1991 roku.
Celem euroregionu jest poprawa standardu życia mieszkańców, rozwój gospodarczy, poprawa stanu środowiska przyrodniczego „Czarnego trójkąta Europy”, budowa przejść granicznych oraz ochrona Gór Izerskich zagrożonych wyniszczającym działaniem kwaśnych deszczy.
Stolicami euroregionu są Jelenia Góra, Liberec i Żytawa.
W 2004 roku w tym regionie zamieszkiwało 1 674 480 ludzi, w tym w Polsce 583 441, w Niemczech 649 380 i w Czechach 441 659.

</doc>
<doc id="543666" url="https://pl.wikipedia.org/wiki?curid=543666" title="Krisiun">
Krisiun

Krisiun - brazylijska grupa muzyczna wykonująca brutal death metal. Powstała 1990 roku w Ijuí, Rio Grande do Sul. Zespół początkowo przez krótki czas (do czasu odejścia z grupy Mauricio Nogueira) występował jako kwartet. Moyses, Max oraz Alex są braćmi, Alex używa panieńskiego nazwiska matki Camargo, pozostali natomiast nazwiska ojca Kolesne.
Historia.
Zespół powstał w 1990 roku z inicjatywy braci: wokalisty i basisty Alexa Carmargo, gitarzysty Moysesa Kolesne oraz perkusisty Maxa Kolesne. Wkrótce potem do zespołu dołączył gitarzysta Altemir Souza z którym w składzie zostało zarejestrowane demo "Evil Age", wydane rok później. W 1992 roku zostało wydane drugie demo pt. "The Plague". Wkrótce potem Souza odszedł i zastąpił go Maurício Nogueira, który wystąpił na wydanym w 1993 minialbumie "Unmerciful Order". 14 sierpnia 1995 roku nakładem Dynamo Records został wydany debiutancki album "Black Force Domain". Dwa lata później zespół odbył trasę koncertową w Europie poprzedzając występy formacji Kreator. 
27 października 1998 roku nakładem G.U.N. Records został wydany drugi album pt. "Apocalyptic Revelation". Pod koniec 1999 roku grupa wzięła udział w europejskim festiwalu objazdowym X-mas Festival. W trasie brały udział ponadto m.in. zespoły Morbid Angel i Amon Amarth. 7 marca 2000 roku nakładem Century Media Records wydano trzeci album pt. "Conquerors of Armageddon". W ramach promocji do pochodzącej z płyty kompozycji "Hatred Inherit" został zrealizowany teledysk, który wyreżyserował Chuck Hipolitho. Tego samego roku zespół odbył trasę koncertową w Stanach Zjednoczonych wraz z Vader i Angelcorpse. 7 sierpnia 2001 roku ukazał się czwarty album Krisiun pt. "Ageless Venomous". W 2001 roku zespół wziął udział w objazdowym festiwalu Thrash'em All w Polsce wraz z takimi zespołami jak Sceptic, Lux Occulta i Hate. Następnie pod koniec roku zespół ponownie koncertował w ramach X-mas Festival w Europie.
W 2002 roku zespół udał się do USA gdzie koncertował wraz z Dimmu Borgir i Cannibal Corpse. Jesienią formacja powróciła do Europy gdzie koncertowała wraz z zespołem Vader w ramach Revelations Tour. Na początku października 2003 roku zespół wystąpił wielokrotnie w Stanach Zjednoczonych wraz z Deicide, Hate Eternal i Cattle Decapitation. Natomiast 7 października ukazał się piąty album grupy pt. "Works of Carnage". Nagrania zostały zmiksowane w studio Remillarda w Quebeku w Kanadzie. W ramach promocji został zrealizowany teledysk do utworu "Murderer". Na początku 2004 roku Krisiun poprzedzał występy Morbid Angel w Europie. Kolejną europejską trasę trio odbyło wraz z polskim zespołem Behemoth. 18 października, tego samego roku ukazał się czwarty minialbum grupy zatytułowany "Bloodshed". 14 sierpnia 2005 roku zespół wystąpił w szczecińskim klubie Crossed Pistons. Wcześniej zespół koncertował w Stanach Zjednoczonych m.in. z Hate Eternal. 21 lutego 2006 roku zostało wydane pierwsze wydawnictwo DVD Krisiun zatytułowane "Live Armageddon". Na płycie ukazały się koncerty nagrane podczas festiwali Metalmania i Wacken Open Air oraz występ w São Paulo. 
Z kolei 24 lutego ukazał się szósty album "AssassiNation". Nagrania powstały we współpracy z producentem muzycznym Andym Classenem. Materiał był promowany wideoklipem do utworu "Vicious Wrath". 11 i 12 marca zespół wystąpił ponownie w Polsce, kolejno w warszawskim klubie Progresja i w poznańskim w klubie U Bazyla. Następnie muzycy odbyli trasę koncertową w Stanach Zjednoczonych wraz z Morbid Angel i Behemoth. Kolejne koncerty odbyły się w Europie w ramach Clash Of Demigods European Tour 2004 podczas której Krisiun poprzedzał grupę Behemoth. Na przełomie września i października 2007 roku Krisiun uczestniczył w trasie koncertowej Blitzkrieg 4 w Polsce. Grupa poprzedzała występy Vader. 21 lipca 2008 roku ukazał się siódmy album grupy pt. "Southern Storm". Płyta została zarejestrowana Stage One Studio w Niemczech. W ramach promocji wydawnictwa zostały zrealizowane wideoklipy do utworów "Combustion Inferno" i "Sentenced Morning" w reżyserii, odpowiednio João Mauricio i Juana "Punchy'ego" Gonzalesa. Natomiast 7 grudnia Krisiun wystąpił w stołecznej Progresji w ramach trasy koncertowej Hammer Battalion Europe 2008.

</doc>
<doc id="543668" url="https://pl.wikipedia.org/wiki?curid=543668" title="Ralph Lauren">
Ralph Lauren

Ralph Lauren (ur. jako Ralph Lifshitz 14 października 1939 w Nowym Jorku) – amerykański projektant mody, filantrop. Twórca marek: Polo, Ralph Lauren for Men, Ralph Lauren for Women, Ralph Lauren Home, Double RL, Rugby, Ralph Lauren Collection, Ralph Lauren Purple Label Menswear, Ralph Lauren Black Label, Ralph Lauren Pink Pony, Ralph Lauren Tennis, Ralph Lauren Golf oraz RLX.
Życiorys.
Urodził się w nowojorskim Bronksie. Jest synem żydowskich imigrantów Friedy i Franka Lifshitzów. W nowojorskim City College rozpoczął studia, które wkrótce porzucił. W latach 1962–1964 odbył służbę wojskową. W 1964 poślubił Ricky Loew-Beer, z którą ma trójkę dzieci. W 1968 założył firmę Polo Fashions. W 1980 jego kolekcje zdobyły uznanie i popularność. Od tego czasu zaczął tworzyć także kolekcje dla kobiet. Kosmetyki marki Ralph Lauren należą do francuskiej grupy L’Oréal.
Ralph Lauren ustąpił ze stanowiska dyrektora generalnego firmy we wrześniu 2015, ale pozostaje jej prezesem wykonawczym i dyrektorem kreatywnym. W 2016 Forbes wycenił jego majątek na 6.1 mld USD – jest 233. najbogatszym człowiekiem na świecie oraz 79. w Stanach Zjednoczonych.
Nagrody i wyróżnienia.
W 2010 został kawalerem francuskiej Legii Honorowej, odznaczony przez prezydenta Republiki Nicolasa Sarkozy’ego. Uroczystość odbyła się w Paryżu.

</doc>
<doc id="543684" url="https://pl.wikipedia.org/wiki?curid=543684" title="Artemio Franchi">
Artemio Franchi

Artemio Franchi (ur. 8 stycznia 1922 we Florencji, zm. 12 sierpnia 1983 w Sienie) – włoski prawnik i działacz sportowy, prezydent UEFA, jego imieniem nazwano dwa włoskie stadiony.
Uzyskał doktorat praw, był biznesmenem. Działał w Fiorentinie, w latach 1967-1980 pełnił funkcję prezydenta Włoskiej Federacji Piłki Nożnej ("Federazione Italiana Giuoco Calcio"). W 1973 został wybrany prezydentem UEFA w miejsce zmarłego Szwajcara Gustava Wiederkehra. Był także wiceprezydentem światowej federacji FIFA i wchodził w skład czterech komitetów organizacyjnych finałów mistrzostw świata (1974, 1978, 1982 i 1986). Meksykańskiego mundialu już nie dożył – zmarł w sierpniu 1983 w wyniku obrażeń odniesionych w wypadku samochodowym.
Federacja Urugwaju zgłosiła go na patrona spotkań między mistrzami Europy i Ameryki Południowej (Puchar Franchiego). Pierwszy taki mecz odbył się w 1985.

</doc>
<doc id="543686" url="https://pl.wikipedia.org/wiki?curid=543686" title="Tramwaje w Słubicach">
Tramwaje w Słubicach



</doc>
<doc id="543689" url="https://pl.wikipedia.org/wiki?curid=543689" title="Wiąślowate">
Wiąślowate



</doc>
<doc id="543691" url="https://pl.wikipedia.org/wiki?curid=543691" title="Tramwaje w Tarnowie">
Tramwaje w Tarnowie

Tramwaje w Tarnowie – system tramwajowy działający w latach 1911–1942 w Tarnowie, składający się z jednej linii łączącej dzielnicę Grabówka przez Śródmieście z położonym na terenie dzielnicy Strusina dworcem kolejowym.
Historia.
Tarnów był (obok Lwowa i Krakowa) jednym z trzech miast w Galicji, w którym od roku 1911 zaczął kursować tramwaj elektryczny. Uroczystość poświęcenia tramwaju elektrycznego, wyprodukowanego w fabryce w Sanoku odbyła się 25 września tego roku. Napięcie w sieci wynosiło 500 V prądu stałego. Wozy były przystrojone zielenią, kwiatami i wstęgami. Miały czerwony kolor z błękitno-złotym herbem miasta. Nazywano je pieszczotliwie „biedronkami”. Wzorowane były na tego samego koloru tramwajach lwowskich. Otwarcie linii miało miejsce 25 września 1911 roku. Długość tarnowskiej linii tramwajowej wynosiła 2580 m. Wiodła od ul. Burtniczej poprzez Lwowską, Wałową i Krakowską do dworca kolejowego. Przystanki tramwajowe znajdowały się przed ul. Warzywną, Szpitalną, przy Pilzneńskiej Bramie, ul. Zdrojowej (Goldhammera), Seminaryjskiej (Piłsudskiego), Katedralnej, Bandrowskiego oraz przy kościele księży Misjonarzy. Zajezdnia była na końcu trasy przy placu Kapłonówka. Stale kursowało 6 wozów, co 6 minut od godz. 6 rano do 10 wieczorem. W roku 1927 system tramwajowy w Tarnowie przewiózł około 1,22 mln pasażerów, w roku 1938 – 0,7 miliona. W 1927 roku było 8 wagonów, w 1938 roku – 5. Tramwaj w Tarnowie zlikwidowały okupacyjne władze niemieckie w 1942. Jako powód podano, że trakcja przeszkadza w ruchach wojsk na wschód i musi zostać rozebrana. Ruch wstrzymano 21 lipca 1942 roku. Osiem wagonów typu Sanok SW1 zostało przekazanych do okupowanego Lwowa.
Plany.
W latach 80. XX wieku planowano wybudowanie trakcji tramwajowej łączącej dworzec kolejowy w Mościcach z Falklandami z odgałęzieniem do dworca głównego. Przedsięwzięcie miało ułatwić komunikację między wschodnią a zachodnią częścią miasta. Planowana inwestycja nie doszła do skutku – nie wybudowano jeszcze wtedy osiedli mieszkaniowych na wschód od al. Jana Pawła II dla kilkudziesięciu tysięcy osób. Zmniejszyła się także liczba pracowników w mościckich Zakładach Azotowych.
Upamiętnienie.
Na ulicy Wałowej pod koniec maja 2004 stanął historyczny przystanek tramwajowy z ławką. Znajduje się on kilka metrów od miejsca, gdzie przed laty był przystanek.
23 września 2011 w miejscu upamiętniającym dawny przystanek tramwajowy na ulicy Wałowej odbyły się uroczystości związane ze stuleciem komunikacji miejskiej w Tarnowie. Odegrano inscenizację przedstawiającą artystyczną wizję uruchomienia tarnowskiego tramwaju. Na miejsce przyjechał autobus Mercedes Cito stylizowany na przedwojenny tramwaj, który następnie jeździł po ulicach Tarnowa.
Podczas remontu nawierzchni ulicy Krakowskiej w 2011 roku ciemniejszą kostką odwzorowano ślad szyn tramwajowych przy chodniku.
W listopadzie 2012 roku na placu Sobieskiego stanęła replika tramwaju. Mieści się w niej kawiarnia.

</doc>
<doc id="543694" url="https://pl.wikipedia.org/wiki?curid=543694" title="Katie Leung">
Katie Leung

Katie Liu Leung (; ur. 8 sierpnia 1987 w Szkocji) – szkocka aktorka chińskiego pochodzenia. Jest znana z roli Cho Chang w filmach o Harrym Potterze, powstałymi na podstawie opowieści J.K. Rowling.
Życie prywatne.
Rodzice Katie są obecnie rozwiedzeni, a Katie mieszka z ojcem – Peterem Leungiem, właścicielem ekskluzywnej, chińskiej restauracji w Glasgow. Katie ma również trójkę rodzeństwa – młodszą siostrę Violet i dwóch braci.

</doc>
<doc id="543697" url="https://pl.wikipedia.org/wiki?curid=543697" title="Aurora Borealis">
Aurora Borealis

Aurora Borealis - amerykańska grupa muzyczna wykonująca death metal z wpływami black metalu. Powstała 1994 roku w Waldorf w stanie Maryland w USA.

</doc>
<doc id="543700" url="https://pl.wikipedia.org/wiki?curid=543700" title="Simone Perrotta">
Simone Perrotta

Simone Perrotta (ur. 17 września 1977 w Ashton-under-Lyne w Wielkiej Brytanii) – włoski piłkarz, grający na pozycji pomocnika. W reprezentacji Włoch rozegrał 48 meczów. Wystąpił na Euro 2004 i 2008 oraz Mistrzostwach Świata 2006.
Kariera klubowa.
Simone rozpoczął swoją karierę w zespole Reggina Calcio. W Serie B zadebiutował w roku 1995 mając 18 lat, bardzo szybko stał się jednym z ważniejszych graczy linii pomocy zespołu z Reggio di Calabria. Po trzech sezonach utalentowanego defensywnego pomocnika wykupił zespół Juventusu. W Serie A zadebiutował 8 listopada 1998, w meczu Udinese Calcio-Juventus F.C. 2-2. W roku 1999 został wypożyczony do drużyny AS Bari. Podczas dwuletniego pobytu w Bari, Perrotta rozegrał 56 spotkań i strzelił 1 bramkę. W sezonie 2001/02 został kupiony przez drużynę Chievo Werona, w której spędził trzy sezony i był kluczowym zawodnikiem linii pomocy. Dobre występy zapewniły mu transfer do drużyny AS Roma, w której regularnie występował na pozycji ofensywnego środkowego pomocnika. Wraz z zakończeniem sezonu 2012/2013 zdecydował się zakończyć piłkarską karierę.

</doc>
<doc id="543703" url="https://pl.wikipedia.org/wiki?curid=543703" title="Mrówka pniakowa">
Mrówka pniakowa

Mrówka pniakowa ("Formica truncorum") – gatunek mrówki z podrodziny Formicinae. 
Gatunek południowopalearktyczny. W Polsce gatunek ten objęty jest częściową ochroną gatunkową.
Na gniazdo wybiera martwe pnie ściętych lub ułamanych drzew. Występuje w lasach iglastych lub mieszanych. Nie buduje dużych kopców tak jak pozostałe mrówki z grupy rudych leśnych mrówek. W gnieździe znajduje się kilkadziesiąt tysięcy robotnic oraz kilka królowych. Nowe gniazda powstają przez podział istniejącego lub czasowe pasożytnictwo na innym gatunku.
Ubarwienie czerwonobrunatne, odwłok ciemny. Widoczne małe włoski na całym ciele. Robotnice mają wielkość od 4 (kasta zbieraczek) do 7 mm (kasta pozostająca w gnieździe), natomiast królowa około 8–9 mm. 
Loty godowe odbywa się w lipcu i sierpniu.

</doc>
<doc id="543704" url="https://pl.wikipedia.org/wiki?curid=543704" title="Maja (rzeka)">
Maja (rzeka)

Maja – rzeka w Rosji, w Kraju Chabarowskim i Jakucji; prawy dopływ Ałdanu. Długość 1087 km; powierzchnia dorzecza 171 tys. km²; średni roczny przepływ przy ujściu 1180 m³/s.
Powstaje w górach Dżugdżur z połączenia Prawej i Lewej Mai; płynie szeroką, zabagnioną doliną po Wyżynie Judomsko-Majskiej w kierunku południowo-zachodnim, a następnie północnym; uchodzi do Ałdanu koło miejscowości Ust´-Maja. Żeglowna na odcinku 547 km od ujścia.
Główne dopływy: Majmakan (lewy), Judoma (prawy).
Zamarza od października do maja; zasilanie śniegowo-deszczowe.
w drugiej połowie XVII w. doliną Mai prowadził szlak z Jakucka nad Morze Ochockie.

</doc>
<doc id="543706" url="https://pl.wikipedia.org/wiki?curid=543706" title="Sándor Barcs">
Sándor Barcs

Sándor Barcs (ur. 10 listopada 1912 w Segedynie - zm. 7 stycznia 2010 w Budapeszcie) – węgierski działacz sportowy, tymczasowy prezydent europejskiej federacji piłkarskiej UEFA.
Z zawodu inżynier budownictwa, w latach 1948-1963 kierował węgierską federacją piłkarską. Działał także w UEFA i FIFA. W 1972 został tymczasowo prezydentem UEFA po śmierci Szwajcara Gustava Wiederkehra. Rok później kandydował na stanowisko pełnoprawnego prezydenta UEFA, ale uległ w wyborach Włochowi Artemio Franchiemu. W latach 1972-1973 w związku z kierowaniem federacją europejską pełnił również funkcję wiceprezydenta FIFA. W skład komitetu wykonawczego FIFA wchodził w latach 1972-1973 i 1975-1976. Był członkiem komitetu organizacyjnego finałów mistrzostw świata w Niemczech w 1974.
W 1980 został wyróżniony tytułem honorowego członka UEFA (jako trzecia osoba w historii).

</doc>
<doc id="543708" url="https://pl.wikipedia.org/wiki?curid=543708" title="Sandor Barcs">
Sandor Barcs



</doc>
<doc id="543709" url="https://pl.wikipedia.org/wiki?curid=543709" title="Bystra (dopływ Metuje)">
Bystra (dopływ Metuje)



</doc>
<doc id="543710" url="https://pl.wikipedia.org/wiki?curid=543710" title="Charakterystyka warstwicowa">
Charakterystyka warstwicowa

Charakterystyka warstwicowa – najbardziej złożony sposób przedstawiania wyników pomiarów. Wykonuje się ją w celu syntetycznej oceny silnika oraz określenia jego przydatności do pracy w wyznaczonych warunkach. Zależnie od wymagań charakterystyki warstwicowe mogą przedstawiać dowolny parametr silnika w funkcji dowolnie wybranych dwóch parametrów traktowanych jako zmienne niezależne. Przykładem takiej charakterystyki jest charakterystyka jednostkowego zużycia paliwa w funkcji momentu rozwijanego przez silnik i prędkości obrotowej silnika.

</doc>
<doc id="543711" url="https://pl.wikipedia.org/wiki?curid=543711" title="Christian Dior">
Christian Dior

Christian Dior (ur. 21 stycznia 1905 w Granville, zm. 24 października 1957 w Montecatini) – francuski kostiumograf filmowy i projektant mody, najbardziej znany jako założyciel jednego z największych domów mody Christian Dior, który obecnie należy do Bernarda Arnault.
Wczesne lata.
Christian Dior urodził się w Granville, nadmorskim miasteczku na wybrzeżu Normandii (Francja). Był drugim z pięciorga dzieci Maurice’a Diora, zamożnego producenta nawozów (rodzinna firma nazywała się Dior Frères), oraz jego żony Isabelle z domu Cardamone. Miał czworo rodzeństwa: Raymond (ojciec Françoise Dior), Jacqueline, Bernard oraz Catherine Dior. Kiedy Christian miał około pięciu lat cała rodzina przeniosła się do Paryża, lecz wciąż wracali na wybrzeże Normandii w trakcie letnich wakacji.
Rodzice Christiana pragnęli by został dyplomatą, lecz on znacznie bardziej interesował się sztuką. Aby zarobić pierwsze pieniądze sprzedawał swoje szkice przed własnym domem po około 10 centymów za sztukę. W 1928 roku Dior zrezygnował ze szkoły i dzięki wsparciu finansowemu ojca otworzył małą galerię sztuki, w której wraz z przyjacielem sprzedawał dzieła m.in. Pabla Picassa. Trzy lata później, po śmierci matki i brata Christiana oraz po upadku rodzinnego biznesu spowodowanym przez Wielki Kryzys, galeria została zamknięta.
Od 1937 Dior został zatrudniony przez projektanta mody Roberta Pigueta, który dał młodemu Christianowi szansę stworzenia projektów kreacji do trzech kolekcji. Dior później wspominał, że "„Robert Piguet nauczył mnie wartości prostoty, która prowadzi do prawdziwej elegancji”". Jedna z kreacji Diora zaprojektowana dla Pigueta, dzienna sukienka z krótką acz pełną spódnicą zwaną "Cafe Anglais" została szczególnie dobrze przyjęta w świecie mody. U Pigueta Dior współpracował z Pierrem Balmainem i został następcą Marca Bohana na stanowisku projektanta domu mody. Gdy wybuchła II wojna światowa, Dior został powołany do służby wojskowej i zakończył pracę u Pigueta.
W 1942, gdy jego służba wojskowa zakończyła się, Dior dołączył do domu mody Luciena Lelonga, gdzie wraz z Balmainem otrzymali stanowiska młodszych projektantów. Podczas II wojny światowej Dior jako pracownik Lelonga projektował suknie dla żon niemieckich oficerów oraz francuskich kolaborantów, podobnie jak inne domu mody, które pozostały na rynku w trakcie wojny, między innymi Jean Patou, Jeanne Lanvin oraz Nina Ricci. Jego siostra Catherine (1917 – 2008) walczyła we francuskim ruchu oporu i została pojmana przez Gestapo, torturowana, a następnie wysłana do obozu koncentracyjnego Ravensbrück, gdzie pozostała aż do wyzwolenia w 1945.
Dom mody DIOR.
W 1946 roku Marcel Boussac, potentat przemysłowy znany jako najbogatszy człowiek we Francji zaprosił Diora aby projektował dla paryskiego domu mody Philippe et Gaston założonego w 1925 roku. Dior odmówił, kierując się pragnieniem rozpoczęcia działalności pod własnym nazwiskiem. 8 grudnia 1946 roku pod patronatem Marcela Boussaca Dior założył własny dom mody. Prawdziwa nazwa kolekcji, którą zaprezentował 12 lutego 1947 roku to "Corolle", lecz wszyscy znają ją pod nazwą "New Look" jaką nadała linii Carmel Snow, ówczesna redaktorka naczelna "Harper's Bazaar". Kreacje od Dior wzbudziły wiele kontrowersji nie tylko ze względu na nowy styl, lecz także ze względu na odmienność od dotychczasowej mody na suknie o pudełkowym kroju, których szycie dyktowały powojenne racje tkaniny. Dior był mistrzem kreowania kształtów i podkreślania sylwetek; jego kreacje stworzone były głównie z perkalu, wykorzystywał on podszycia na biodrach, dopasowane gorsety podkreślające mocno talię osy, a także halki, które sprawiały, że jego suknie jeszcze bardziej kształtowały sylwetki modelek.
Początkowo kobiety zaprotestowały przeciwko projektom spódnic od Dior, które zakrywały im nogi. Sporą sensacją okazała się również ogromna na tamte czasy ilość tkaniny wykorzystywana do uszycia jednej sukni lub garnituru. Podczas jednej z sesji w Paryżu modelki zostały nawet zaatakowane za taką rozrzutność przez sprzedawczynie na targu, jednak po zakończeniu ciężkiego okresu powojennych deficytów przeciwnicy umilkli. „New Look” zrewolucjonizował kobiece suknie oraz ugruntował pozycję Paryża jako centrum świata mody po II wojnie światowej.
Śmierć.
Christian Dior zmarł w trakcie wakacji w Montecatini we Włoszech 24 października 1957 roku. Niektóre źródła twierdzą, że zmarł na atak serca na skutek zadławienia się ością. Nekrolog w "Time’s" opisywał okoliczności śmierci jako atak serca podczas gry w karty.
Nagrody.
Dior był nominowany do Oscara za najlepsze kostiumy w filmie czarno–białym za "Stację końcową" (1953) Vittoria De Siki. Otrzymał również nominację do nagrody BAFTA za najlepsze kostiumy w filmie barwnym za "Arabeskę" (1966) Stanleya Donena oraz nominację do Cezara jako współprojektant kostiumów do filmu "Bras de fer" (1985) Gérarda Vergeza.
Hołd.
Nowela Paula Gallico pod tytułem "Mrs. 'Arris Goes to Paris" wydana w Wielkiej Brytanii pod nazwą "Flowers for Mrs Harris" opowiada historię londyńskiej sprzątaczki, która zakochuje się w stylu haute couture garderoby swojej przełożonej i postanawia wyjechać do Paryża, aby zdobyć suknię balową od Dior.
Perfumy nazwane Christian Dior zostały użyte w powieści Haruki Murakami zatytułowanej "Kronika ptaka nakręcacza", w której występują one jako wpływowy symbol pojawiający się w kluczowych momentach.
Angielski piosenkarz Morrissey wypuścił utwór zatytułowany „Christian Dior” jako stronę B swojego singla z 2006 roku "In the Future When All's Well".
W piosence „Rainbow High” z filmu Evita, Eva Perón śpiewa „I came from the people. They need to adore me. So Christian Dior me. From my head to my toes".
Kanye West wypuścił utwór zatytułowany "Christian Dior Denim Flow" w 2010 roku. West wspomina markę Dior również w trzech innych utworach: "Devil in a New Dress", "Stronger" oraz "Barry Bonds".

</doc>
<doc id="543713" url="https://pl.wikipedia.org/wiki?curid=543713" title="Dior">
Dior

Fikcyjne postacie ze stworzonej przez J.R.R. Tolkiena mitologii Śródziemia:

</doc>
<doc id="543718" url="https://pl.wikipedia.org/wiki?curid=543718" title="Mintaj">
Mintaj

Mintaj, suketo, rdzawiec pacyficzny ("Gadus chalcogrammus") – gatunek ryby dorszokształtnej z rodziny dorszowatych (Gadidae). 
Występowanie.
Występuje w północnych morzach Pacyfiku. Żyje w dużych stadach. To pełnomorski pływak odległych, zimnych wód pacyficznych od Morza Japońskiego i wybrzeży środkowej Kalifornii po Cieśninę Beringa. Najroślejsze, osiemdziesięciocentymetrowe sztuki występują na północnych krańcach tego akwenu. 
Charakterystyka.
Ciało pokryte drobnymi łuskami kolistymi, ubarwienie ciała oliwkowoszare w ciemniejsze plamy. Dorasta do około 40–45 cm długości ciała (największe rozmiary osiąga w Morzu Beringa – nawet do 75 cm) i masę ciała do 1,5 kg. Dojrzałość rozrodczą uzyskuje w wieku 3–4 lat. Główne pożywienie mintaja to plankton.
Rozmnażanie.
Pośród głównych tarlisk tej ryby: w Morzu Beringa, u brzegów koreańskich i w Morzu Ochockim – dochodzi do dużej koncentracji tego gatunku, zarówno jeśli chodzi o gęstość, jak i liczebność owych zgrupowań. O ich potencjale rozrodczym świadczy fakt, że w słupie wody o podstawie 1 m2 może pływać 30 000 ziaren ikry.
Znaczenie gospodarcze.
Ma duże znaczenie w rybołówstwie, zwłaszcza koreańskim i japońskim. Jest jedną z najważniejszych ryb konsumpcyjnych – corocznie odławia się ponad 3 miliony ton mintaja alaskańskiego, z łowisk rozciągających się na Pacyfiku, od Alaski po północną Japonię.

</doc>
<doc id="543724" url="https://pl.wikipedia.org/wiki?curid=543724" title="Majmakan">
Majmakan

Majmakan – rzeka w Rosji, w Kraju Chabarowskim; lewy dopływ Mai. Długość 421 km; powierzchnia dorzecza 18 900 km².
Źródła w górach Dżugdżur; płynie w kierunku północnym; uchodzi do Mai na Wyżynie Judomsko-Majskiej.
Zamarza od października do maja; zasilanie deszczowo-śniegowe.

</doc>
<doc id="543725" url="https://pl.wikipedia.org/wiki?curid=543725" title="Halina Mlynkova">
Halina Mlynkova

Halina Mlynkova (; ur. 22 czerwca 1977 w Trzyńcu) – polsko-czeska piosenkarka, kompozytorka i autorka tekstów, okazjonalnie także prezenterka telewizyjna i aktorka pochodząca z Zaolzia.
W latach 1998–2003 wokalistka zespołu Brathanki, z którym wydała dwa albumy studyjne: "Ano!" (2000) i "Patataj" (2001) i wypromowała przeboje: „Czerwone korale”, „Gdzie ten, który powie mi”, „Siebie dam po ślubie” i „W kinie, w Lublinie – kochaj mnie”. Za sprzedaż pierwszego albumu zdobyli czterokrotnie platynową płytę, za drugi album otrzymali Fryderyka za album roku etno/folk. Od 2003 artystka solowa, wydała trzy albumy: "Etnoteka" (2011), "Po drugiej stronie lustra" (2013) i "Życia mi mało" (2016). Drugi album promowała singlem „Ostatni raz”, z którym zwyciężyła w konkursie „SuperPremier” podczas LI Krajowego Festiwalu Piosenki Polskiej w Opolu.
Poza działalnością muzyczną była konferansjerką kilku edycji "Gorolskiego Święta", a także występowała jako uczestniczka, trenerka, jurorka bądź prowadząca w wielu telewizyjnych programach rozrywkowych oraz zagrała w spektaklach teatralnych "Życie jest sceną" i "Édith i Marlene".
Życiorys.
Urodziła się w Trzyńcu, a dorastała w Nawsiu w części Śląska Cieszyńskiego, znajdującej się w granicach Republiki Czeskiej. Jest córką Anny i Władysława Młynka, polskiego działacza społecznego na Zaolziu, m.in. prezesa Polskiego Związku Kulturalno-Oświatowego. Ma brata. Mając sześć lat, rozpoczęła naukę gry na fortepianie. Śpiewała również w różnych chórach i zespołach dziecięcych. W okresie nauki w liceum medycznym w Cieszynie należała do Zespołu Pieśni i Tańca „Olza”. Studiowała etnografię na Uniwersytecie Jagiellońskim. Na trzecim roku studiów rozpoczęła naukę w Krakowskiej Szkole Jazzu i Muzyki Rozrywkowej.
W latach 1995–1997 prowadziła "Gorolski Święto" w Jabłonkowie. Wiosną 1998 została wokalistką zespołu Brathanki, z którym nagrała i wydała dwa albumy studyjne: "Ano!" (2000) i "Patataj" (2001). Obie płyty zebrały przychylne recenzje krytyków i zapewniły zespołowi popularność. Za debiutancką płytę wraz z Brathankami była nominowana do nagrody Fryderyka w czterech kategoriach, m.in. za fonograficzny debiut roku i grupa roku. 23 kwietnia 2002 na gali rozdania Fryderyków odebrała z Brathankami nagrodę za album roku etno/folk. Wiosną 2003 odeszła z zespołu.
W 2003 nagrana przez nią piosenka „To były piękne dni” z repertuaru Haliny Kunickiej znalazła się na składance pt. "Ladies", która została wydana z inicjatywy fundacji Jolanty Kwaśniewskiej. Następnie zrobiła sobie kilkuletnią przerwę w karierze spowodowaną narodzinami, a następnie wychowaniem dziecka. W 2007 uczestniczyła w szóstej edycji programu rozrywkowego TVN "Taniec z gwiazdami", a z powodu kontuzji wycofała się z konkursu w czwartym odcinku. W 2009 nagrała piosenkę „Bez słów” na płytę Piotra Rubika pt. "RubikOne". Wiosną 2011 była trenerką jednej z drużyn w programie TVP2 "Bitwa na głosy".
Na początku listopada 2011 wydała debiutancki, solowy album studyjny pt. "Etnoteka", który stworzyła we współpracy z Robertem Amirianem i z którym dotarła do 48. miejsca oficjalnej listy sprzedaży w Polsce. W grudniu wystąpiła podczas koncertu "Szukamy stajenki. Kolędy i pastorałki Jacka Kaczmarskiego" organizowanego w Centrum św. Jana w Gdańsku. Na początku 2012 wydała teledysk do drugiego singla, „Dziwogóra”. Latem nagrany przez nią utwór „Za wolność...” pojawił się na albumie pt. "Morowe panny", który powstał na potrzeby kampanii promującej współczesną kobiecość, zrealizowanej przez Muzeum Powstania Warszawskiego. Jesienią premierę miała książka pt. "Bajkowa mozaika", na której znalazła się bajka autorstwa Mlynkovej. W grudniu wraz z Krzysztofem Kiljańskim nagrała piosenkę „Podejrzani zakochani”, promującą film komediowy o tym samym tytule.
W 2013 wcieliła się w postać Marlene Dietrich w spektaklu "Édith i Marlene" w reżyserii Márty Mészáros, który był wystawiany w Teatrze Polskim w Warszawie. We wrześniu 2013 poinformowano o rozpoczęciu współpracy Mlynkowej z wytwórnią Universal Music Polska, która w październiku wydała jej drugi solowy album studyjny pt. "Po drugiej stronie lustra". Płytę promowała singlami „Aż do dna” i „Ostatni raz”. W latach 2013–2015 współpracowała telewizyjne koncerty sylwestrowe "Sylwester z Dwójką". 6 czerwca 2014 z utworem „Ostatni raz” zwyciężyła w konkursie „SuperPremiery” podczas 51. KFPP w Opolu. Podczas festiwalu otrzymała również nagrodę fotoreporterów i dziennikarzy. W 2014 była jurorką w jednym odcinku programu "SuperSTARcie". W 2015 współprowadziła koncerty z trasy "Lato Zet i Dwójki" i szóstą edycję konkursu talentów "The Voice of Poland" (2015). W czerwcu 2015 wystąpiła w koncercie "Muzyczna biografia – 90 lat Polskiego Radia" podczas 52. KFPP w Opolu, wykonując wiązankę przebojów lat 60. i 70., tj. „Nie bądź taki szybki Bill”, „Cicha woda brzegi rwie”, „Tych lat nie odda nikt” i „Gdzie się podziały tamte prywatki?”. Była też nominowana do festiwalowych "Superjedynek" w kategoriach: SuperPrzebój (za „Ostatni raz”) i SuperArtystka oraz wystąpiła w koncercie Radia Zet i Dwójki w Kołobrzegu. Również w 2015 zakończyła pracę nad trzecim solowym albumem studyjnym, którego premiera została odroczona z powodu innych zobowiązań zawodowych. 30 września 2016 wydała trzeci solowy album pt. "Życia mi mało", który promowała singlami „Zabiorę Cię”, „Kawa” i „Mówisz mi”, do których wydała teledyski. Z płytą dotarła do 29. miejsca oficjalnej listy sprzedaży w Polsce. W sierpniu 2017 zaśpiewała na Placu Teatralnym w Warszawie w koncercie piosenek patriotycznych z okazji 97. rocznicy Bitwy Warszawskiej. W 2018 zagrała epizodyczną rolę w filmie "Muzykanci", a także po raz czwarty współprowadziła telewizyjny koncert "Sylwester z Dwójką". W sierpniu 2019 zaśpiewała przebój „Czerwone korale” w koncercie "Przeboje wolnej Polski" na "Top of the Top Sopot Festival 2019", występując z zespołem Brathanki pierwszy raz od 16 lat.
Charakterystyka muzyczna.
Będąc wokalistką zespołu Brathanki, wykonywała piosenki o stylistyce pop-rockowej z elementami folkloru węgierskiego i słowackiego. Na pierwszy solowy album "Etnoteka" nagrała utwory inspirowane brzmieniami etnicznymi, zadebiutowała też jako autorka tekstów, pisząc słowa do większości piosenek z płyty. Na drugim albumie "Po drugiej stronie lustra" umieściła materiał inspirowany muzyką irlandzką. Trzeci album "Życia mi mało" to powrót do stylistyki pop-rockowej z elementami folku.
Życie prywatne.
W latach 2003–2012 była żoną aktora Łukasza Nowickiego. Mają syna, Piotra (ur. 2004). W kwietniu 2012, będąc w trakcie rozwodu z Nowickim, wystąpiła z mężem w programie "Tomasz Lis na żywo", by zaapelować do mediów o uszanowanie ich prywatności i zwrócić uwagę na przekraczanie granic prywatności przez sądy poprzez udostępnianie szczegółów kolejnych rozpraw dziennikarzom. 14 lutego 2015 poślubiła producenta muzycznego Leszka Wronkę w Pradze. Świadkiem na ich ślubie był Karel Gott. Para rozwiodła się w 2020, a artystka zamieszkała z synem w Warszawie. Niebawem Mlynkova związała się z polskim muzykiem i wokalistą Marcinem Kindlą. 29 czerwca 2021 na świat przyszedł syn pary – Leon.
Deklaruje narodowość polską, posiada również obywatelstwo czeskie. Posługuje się językami polskim, czeskim, angielskim i rosyjskim, a także gwarą zaolziańską.
Należy do Kościoła Ewangelicko-Augsburskiego.
Działalność społeczna i charytatywna.
W 2011 wsparła Koalicję „Polska wolna od GMO”, podpisując list skierowany do Kancelarii Prezydenta RP. W 2012 zaangażowała się w akcję społeczną Meli Koteluk „Nie bądź dźwiękoszczelny. Wspierajmy żywą muzykę”.
Angażuje się w kampanie i projekty charytatywne.

</doc>
<doc id="543731" url="https://pl.wikipedia.org/wiki?curid=543731" title="Zespół łamliwego chromosomu X">
Zespół łamliwego chromosomu X

Zespół łamliwego chromosomu X, zespół kruchego chromosomu X, zespół Martina-Bell () – choroba genetyczna cechująca się obniżeniem poziomu rozwoju intelektualnego różnego stopnia, i której niektóre objawy behawioralne niekiedy pokrywają się z objawami charakterystycznymi dla autyzmu.
Występowanie.
Źródła polskie podają, że choroba występuje u chłopców z częstością 1:1200–3600, a u dziewczynek z częstością 1:4000–6000. Jest to najczęstsza dziedziczna przyczyna niepełnosprawności intelektualnej u chłopców i druga co do częstości wśród przyczyn genetycznych (po zespole Downa). W większości przypadków nie jest prawidłowo rozpoznawana, zwłaszcza u kobiet.
Etiologia.
Mutacja w genie "FMR1", odkrytym w 1991 i zlokalizowanym na chromosomie X (długie ramię, pozycja 27.3, między 147 911 951 a 147 951 125 parą zasad). Jest to mutacja dynamiczna – polega na powieleniu segmentu genu o sekwencji trzech nukleotydów CGG. 65-200 powtórzeń to tzw. premutacja, najczęściej nie dająca objawów chorobowych, ale mająca tendencję do „wydłużania się” w kolejnych pokoleniach. Ponad 200 powtórzeń to pełna mutacja, która daje objawy u wszystkich obciążonych nią chłopców i u około połowy dziewczynek.
Zespół łamliwego chromosomu X należy do grupy chorób spowodowanych powtórzeniami trinukleotydów.
Zespół łamliwego chromosomu X związany jest ze zjawiskiem określanym jako paradoks Sherman – polega ono na tym, że ryzyko wystąpienia choroby u rodzeństwa bezobjawowego nosiciela jest znacznie mniejsze niż u jego wnuków i prawnuków.
Białko FMRP, kodowane przez gen "FMR1" jest niezbędne do prawidłowego rozwoju synaps między neuronami odpowiedzialnymi m.in. za procesy uczenia się i zapamiętywania. Jego brak powoduje opóźnienie dojrzewania neuronów, ale prawdopodobnie ich nie uszkadza ani nie prowadzi do ich obumierania, co daje szansę na opracowanie leków łagodzących objawy choroby nawet u osób dorosłych.
Dziedziczenie.
Zespół dziedziczony jest podobnie jak schorzenia sprzężone z chromosomem X, związane z genem dominującym o ograniczonej penetracji. 
Choroba może się ujawnić tylko, gdy nieprawidłowa wersja genu zostanie przekazana potomstwu przez matkę. W przypadku kobiet obciążonych wadą, połowa ich synów jest obciążona dużym ryzykiem upośledzenia umysłowego, a u córek ryzyko jest umiarkowane (30-50 proc, głównie z powodu fizjologicznej nieaktywności jednego z chromosomów X).
Mężczyzna, który jest nosicielem premutacji genu FMR1, przekaże ją wszystkim swoim córkom (nie otrzymają jej jednak synowie; płeć męska rozwija się bowiem z chromosomu Y), ale nie wystąpią u nich żadne objawy choroby. Przekażą one jednak swoim dzieciom wadliwy gen o jeszcze wyższej liczbie powtórzeń trójnukleotydu CGG, co zwiększy ryzyko rozwoju zaburzenia.
Według statystyk amerykańskich nosicielką zmutowanego genu "FMR1" jest jedna na 259 kobiet. Aby precyzyjnie ustalić ryzyko pojawienia się choroby w rodzinie, w której występowały przypadki opóźnienia umysłowego, należy zgłosić się do poradni genetycznej.
Objawy.
U osób obciążonych premutacją "FMR"1 po 50. roku życia może dojść do rozwoju schorzenia zwanego zespołem drżenia i ataksji związanym z łamliwym chromosomem X (ang. Fragile X-associated Tremor/Ataxia Syndrome, FXTAS). Objawy przypominają chorobę Parkinsona:
Diagnostyka.
Pierwsze objawy – obniżone napięcie mięśniowe, zaburzenia sensoryczne – nie są charakterystyczne i najczęściej nie są wiązane z tym schorzeniem. Rozwój psychoruchowy często przebiega prawidłowo lub z niewielkimi odchyleniami od normy aż do wieku przedszkolnego lub szkolnego, kiedy wyraźne stają się problemy komunikacyjne lub deficyt intelektualny.
Rozstrzygającym badaniem jest analiza DNA metodą reakcji łańcuchowej polimerazy, wykazująca istnienie premutacji bądź mutacji. W Polsce diagnostykę prowadzi pracownia genetyczna w Instytucie Matki i Dziecka w Warszawie.
Powielenie segmentu chromosomu X powoduje jego przewężenie, które sprawia, że podczas obróbki laboratoryjnej chromosom ten często pękał – stąd pochodzi nazwa schorzenia.
Leczenie.
Aktualnie nie istnieje żadna sprawdzona metoda leczenia przyczynowego. Wskazane jest leczenie objawowe, m.in. opieka logopedy i psychologa dziecięcego, terapia integracji sensorycznej, nadpobudliwości czy zachowań agresywnych.

</doc>
<doc id="543734" url="https://pl.wikipedia.org/wiki?curid=543734" title="Bitwa pod Opatowem">
Bitwa pod Opatowem

powstanie styczniowe:
I wojna światowa:

</doc>
<doc id="543739" url="https://pl.wikipedia.org/wiki?curid=543739" title="Parafia Świętych Stanisława i Bonifacego Biskupów Męczenników w Świnoujściu">
Parafia Świętych Stanisława i Bonifacego Biskupów Męczenników w Świnoujściu

Parafia pw. Świętych Stanisława i Bonifacego Biskupów Męczenników w Świnoujściu – parafia rzymskokatolicka z siedzibą w Świnoujściu, należąca do dekanatu Świnoujście, archidiecezji szczecińsko-kamieńskiej, metropolii szczecińsko-kamieńskiej.
Została erygowana w roku 1993. Funkcję kościoła parafialnego pełni kościół pw. Świętych Stanisława i Bonifacego Biskupów Męczenników w Świnoujściu.
Zasięg parafii.
Do parafii należą wierni ze Świnoujścia zamieszkujący Osiedle Posejdon, Dzielnicę Nadmorską i Osiedle Matejki (część). Przy parafii działają wspólnoty: Neokatechumenat i Rodzina Radia Maryja.

</doc>
<doc id="543741" url="https://pl.wikipedia.org/wiki?curid=543741" title="Prolaktostatyna">
Prolaktostatyna



</doc>
<doc id="543744" url="https://pl.wikipedia.org/wiki?curid=543744" title="Władysław Kononowicz">
Władysław Kononowicz

Władysław Kononowicz (ur. w 1820, zm. 4 czerwca 1863 w Warce) – naczelnik wojenny powiatu warszawskiego, pułkownik wojsk powstańczych w czasie powstania styczniowego.
W armii rosyjskiej walczył na Kaukazie, gdzie dosłużył się stopnia majora. Był członkiem konspiracji w Armii Imperium Rosyjskiego, poprzedzającej wybuch powstania styczniowego. Po wzięciu dymisji z wojska został dowódcą oddziałów powstańczych w ziemi czerskiej. Zorganizował na prawym brzegu Pilicy (między Warką a Magnuszewem) oddział powstańczy z okolicznych mieszkańców działający w lasach, głównie Puszczy Stromeckiej, stoczył szereg potyczek z wojskiem rosyjskim. 25 marca 1863 pobił Rosjan pod Chynowem. 19 kwietnia rozbił pod Wąchockiem trzykrotnie silniejszą kolumnę rosyjską. 20 kwietnia zdobył na wrogu 180 karabinów. 4 maja rozbił Rosjan pod Magnuszewem, 14 maja stoczył zwycięską potyczkę pod Rozniszewem. Obozował na niedostępnej kępie rozniszewskiej (obecnie Anielin-Kępa) u ujścia Pilicy pod Rozniszewem, prowadził wypady na Warkę, Nowe Miasto nad Pilicą, Magnuszew, Ryczywół. 
Jego zwycięstwo z 14 maja spowodowało wyprawę odwetową 2 000 żołnierzy rosyjskich z Warszawy. Otoczony 2 czerwca 1863 r. pod Grabowską Wolą rozwiązał oddział, ale sam z eskortą został ujęty i odwieziony do Warki (razem z adiutantami Edmundem Nałęcz-Sadowskim i F. Łabędzkim). 4 czerwca 1863 r. wraz z nimi został rozstrzelany na wareckich błoniach.

</doc>
<doc id="543745" url="https://pl.wikipedia.org/wiki?curid=543745" title="PIH">
PIH



</doc>
<doc id="543746" url="https://pl.wikipedia.org/wiki?curid=543746" title="Czerwcowe Bootydy">
Czerwcowe Bootydy

Czerwcowe Bootydy ("JBO") – rój meteorów aktywny od 22 czerwca do 2 lipca. Jego radiant znajduje się w gwiazdozbiorze Wolarza. Maksimum roju przypada na 27-28 czerwca, a jego aktywność jest zmienna. Prędkość meteorów wynosi tylko 18 km/s, przez co jest jednym z bardziej atrakcyjnych zjawisk astronomicznych. Związany jest z krótkookresową kometą 7P/Pons-Winnecke, której okres obiegu wynosi tylko 6.37 lat.
Rój ten znany jest od początku XX wieku, a jego największa aktywność przypadała na lata 1916, 1921, 1927, 1998 i 2004. Społeczność astronomiczna przypomniała sobie o nim w 1998 roku, kiedy to popisał się niespodziewanym wybuchem aktywności z ZHR=100. Wybuch ten został także odnotowany przez obserwatorów polskiej Pracowni Komet i Meteorów. Rój jest w stanie popisywać się bardzo jasnymi meteorami. Przykładowo w 2008 roku zaobserwowano bolid o jasności -20.7 mag należący do tego roju.

</doc>
<doc id="543748" url="https://pl.wikipedia.org/wiki?curid=543748" title="Jacobo Arbenz Guzmán">
Jacobo Arbenz Guzmán

Pułkownik Jacobo Árbenz Guzmán (ur. 14 września 1913 w Quetzaltenango, zm. 27 stycznia 1971) – prezydent Gwatemali od 1951, obalony w 1954 w wyniku zamachu stanu wspieranego przez CIA ("Operation PBSUCCESS") i zastąpiony przez wojskową juntę pod przywództwem pułkownika Carlosa Castillo Armasa.
W młodości wstąpił do wojska gdzie szybko osiągał kolejne stopnie stając się jednym z najbardziej wpływowych oficerów w kraju. W 1944 roku obalił wojskową juntę i zdecydował o wolnych wyborach. W kolejnych latach rządzili jego sojusznicy wywodzący się z koalicji ugrupowań lewicowych. W 1950 roku wziął udział w wyborach prezydenckich w których zwyciężył i rok później objął urząd. W trakcie swoich rządów zdecydował się na reformę rolną, która spowodowała wywołanie konfliktu ze Stanami Zjednoczonymi Ameryki. W konsekwencji prezydent został obalony w 1954 roku w puczu zorganizowanym przez amerykańskie służby. Resztę życia spędził na emigracji. Jego obalenie doprowadziło do destabilizacji kraju przejawiającej się w postaci długoletniej wojny domowej.
Życiorys.
Wczesne życie.
Urodził się w 1913 roku w mieście Quetzaltenango jako syn szwajcarskiego farmaceuty osiadłego w Gwatemali w roku 1901. Jego rodzina była dość zamożna i zaliczała się do klasy wyższej. Okres dzieciństwa został przez przyszłego prezydenta opisany jako "wygodny". Jego ojciec z czasem wpadł w uzależnienie od morfiny i zaczął zaniedbywać rodzinny biznes. Rodzina zmuszona została przenieść się do wiejskiej posiadłości którą oddał im zamożny przyjaciel. Początkowo młody Guzmán marzył o uczelni i zostaniu inżynierem czy ekonomistą jednak z braku funduszy został zmuszony rozpocząć edukację w kierunku wojskowym - jedyne stypendium dostępne było w szkole kadetów Gwatemalskiej Akademii Wojskowej. Młody Guzmán przeszedł wszystkie egzaminy wstępne i w 1932 roku został kadetem. Dwa lata później jego uzależniony od narkotyków ojciec popełnił samobójstwo.
W szkole został uznany za "wyjątkowego" i bardzo zdolnego ucznia. Został mu nadany stopień sierżanta a więc najwyższy stopień wśród kadetów. Jego zdolności przyniosły mu szacunek oficerów w tym dyrektora szkoły majora Johna Considine i innych prowadzących szkołę amerykańskich oficerów. W 1935 roku ukończył Gwatemalską Akademię Wojskową. W 1937 roku ponownie trafił do akademii. Przeszedł tam lekcje w zakresie wojskowości, historii i fizyki. W 1943 roku został awansowany do stopnia pułkownika zostając tym samym trzecią najważniejszą osobą uczelni a zarazem jednym z niewielu młodych oficerów o tak wysokim prestiżu. W 1938 roku poznał swoją przyszłą żonę Maríę Cristine Vilanovę będącą córką bogatego właściciela ziemskiego z Salwadoru. Młodzi pobrali się kilka miesięcy później. Arbenz stwierdził później że żona miała na niego duży wpływ. To właśnie przez nią spotkał się z ideologią lewicową, którą sama poznała w trakcie uczestnictwa w kongresie kobiet.
Pucz i wczesna kariera polityczna.
Historyczne tło.
Od końca XIX wieku Gwatemala przeżywała liczne kryzysy. Po rewolucji z 1871 roku liberalny rząd Justo Rufino Barrios nasilił w kraju produkcję kawy co wymagało ogromnego poszerzenia liczby pracowników i obszaru latyfundiów. Rząd zmusił do praktycznie darmowej pracy miejscowych tubylców którzy służyli właścicielom ziemskim a później niemieckim osadnikom. Na system Gwatemali coraz bardziej wywierały wpływy Stany Zjednoczone które po wypchnięciu z regionu europejskich mocarstw kolonialnych w latach 90. XIX wieku ustanowiły w regionie Ameryki Łacińskiej własną hegemonią (doktryna Monroe’a). Dyktatorzy rządzący w Gwatemali od końca XIX wieku do początku XX wieku byli na ogół bardzo przychylnie nastawieni do USA i reprezentowali amerykańskie interesy gospodarcze i polityczne. USA nie musiało więc używać wobec Gwatemali jawnej siły militarnej (jak to zrobiło w przypadku państw takich jak Haiti, Kuba i Nikaragua). Gwatemalskie wojsko i policja stale współpracowała z armią USA i tamtejszym Departamentem Stanu zabezpieczając amerykańskie interesy w kraju. Rząd Gwatemali zwolnił nawet kilka amerykańskich korporacji z płacenia podatków. Ulgi dotyczyły zwłaszcza United Fruit Company. Wiele gruntów sprywatyzowano i sprzedano tejże korporacji wliczając w to ogromne połacie publicznych gruntów.
W 1931 roku do władzy doszedł wspierany przez USA dyktator Jorge Ubico. Zainicjował on najbardziej brutalną i represyjną juntę wojskową w historii Ameryki Środkowej. Podobnie jak Manuel Estrada Cabrera utworzył szeroką sieć szpiegów i informatorów oraz dokonał egzekucji i tortur na dużej liczbie przeciwników politycznych. Ubico był bogatym (przybliżony dochód w latach 30. to przybliżony dochód 215 tysięcy dolarów rocznie) arystokratą i zagorzałym antykomunistą konsekwentnie stojącym po stronie United Fruit Company (rozdając jej setki tysięcy hektarów gruntów i zwalniając ją z podatków w niektórych regionach), właścicieli ziemskich i miejskich elit w sporach z chłopstwem. Ubico wprowadził system zbliżony do niewolnictwa chłopów sprawiając że UFC znalazło łatwy dostęp siły roboczej. Wprowadził on też przepisy prawne pozwalające ziemianom na egzekucje pracowników co miało być karą "dyscyplinarną". Sam otwarcie identyfikował się jako faszysta i podziwiał dyktatorów takich jak Francisco Franco, Adolf Hitler (do którego rządów się porównywał) i Benito Mussolini. Ubico był pogardliwy względem rdzennych mieszkańców których nazywał "zwierzętami". Ekscentryczny dyktator powierzył ochronę swojego bytu armii amerykańskiej której pozwolił na interweniowanie w sprawy wewnętrzne państwa. Dyktator przy tym uważając się za "kolejnego Napoleona" przeprowadził militaryzację życia społecznego.
Rządy Ubico miały też swoje pozytywne strony przynosząc państwu względną stabilizację w okresie wielkiego kryzysu oraz doprowadziły do osłabienia galopującej inflacji.
Po 14 latach krwawych rządów aroganckie i represyjne działania Ubico spotkały się w 1944 roku z aktem pokojowego nieposłuszeństwa intelektualistów, klasy średniej i młodszych oficerów armii. 1 lipca tego roku Ubico po strajku generalnym i ogólnokrajowych protestach złożył swój urząd. Początkowo planował przekazać władzę byłemu dyrektorowi policji, generałowi Roderico Anzueto które mógł kontrolować, jednak zauważył, że pronazistowskie sympatie tego oficera uczyniły go bardzo niepopularnym n społeczeństwie jak i armii. Ubico wybrał więc triumwirat złożony z generałów Juana Federico Ponce Vaidesa, Edwarda Villagrana Ariza i Bueneventura Pineda. Generałowie obiecali zwołanie Zgromadzenia Narodowego i przeprowadzenie w nim wyborów na tymczasowego prezydenta. Kongres spotkał się 3 lipca jednak żołnierze siłą zmusili parlamentarzystów do wybrania na urząd Ponce Vaidesa. Rywalem Ponce był doktor Ramón Calderón będący byłym wojskowym który musiał zrezygnować ze służby z powodu alkoholizmu. Ponce kontynuował represyjną polityką administracji Ubico.
Przeprowadzenie zamachu stanu i kariera ministerialna.
Wobec nowego rządu wojska szybko zaczęła rosnąć opozycja. Dołączyło do niej wielu wybitnych przywódców politycznych i wojskowych którzy uznali reżim Ponce za niekonstytucyjny. Wśród oficerów wojskowych w opozycji znaleźli się Jacobo Arbenz i major Francisco Javier Arana. Reżim w odwecie odwołał Arbenza ze stanowiska na akademii wojskowej. Arbenz przeniósł się więc do Salwadoru gdzie organizował grupę przeciwników reżimu. 19 października 1944 roku niewielka grupy żołnierzy i studentów zorganizowanych i prowadzonych przez Arana i Arbanza zaatakowała Pałac Narodowy. Wydarzenie te przeszło do historii jako "rewolucja październikowa". Ponce został pojmany i wygnany. Arbebz i Arana wraz z prawnikiem Jorge Toriello ustanowili nowy rząd. Zobowiązali się też do przeprowadzenia przed końcem roku demokratycznych wyborów.
Wybory wygrał Juan José Arévalo Bermejo z koalicji partii lewicowych który zdobył aż 85% głosów. Wybory te są powszechnie uważane za wolne i sprawiedliwe. Arévalo wdrażał postępowe reformy społeczne obejmujące m.in. zwiększenie wydatków na edukację, zmniejszenie płacy minimalnej, reformę rynku pracy i wprowadzenie demokratycznych praw kobiet (które przyznano każdemu obywatelowi z wyłączeniem niepiśmiennych kobiet). Reformy te korzystnie wpłynęły głównie na wyższe klasy średnie, rząd niewiele zbroił jednak dla robotników rolnych i chłopów którzy stanowili większość ludności. Mimo że jego reformy były stosunkowo umiarkowane, został znienawidzony przez Stany Zjednoczone, kapitalistów, Kościół katolicki, właścicieli ziemskich, część oficerów wojska i United Fruit Company. Głównym zarzutem wobec niego było rzekome uleganie wpływom komunistów. W trakcie jego prezydentury miało miejsce co najmniej 25 prób zamachu stanu przeprowadzanych głównie przez zamożnych oficerów wojskowych.
Sam Arbenz został w rządzie Arévalo ministrem obrony. Także Arbenz nie był politykiem popularnym w bardziej konserwatywnych kręgach społecznych. Spowodowane to było tym że jesienią 1947 roku jako minister sprzeciwił się deportacji kilku zagranicznych pracowników podejrzanych o działalność komunistyczną. Po tej decyzji, znany działacz lewicy José Manuel Fortuna zaintrygowany motywami Arbenza odwiedził go. Manuel Fortuna zaraził Arbenza zaciętym nacjonalizmem i pragnieniem poprawy warunków ludzi pracy Gwatemali i wpłynął na jego dalsze poglądy polityczne. W tym samym roku w strzelaninie zginął Arana (między prorządowym wojskiem a jego stronnikami chcącymi obalić demokratycznie wybrany rząd) typowany na następcę Arévalo. W ten sposób rządzący zdecydowali że to Arbenz zostanie kandydatem partii koalicji rządowej w wyborach prezydenckich w roku 1950. Przeciwnikiem Arbenza w wyborach był Miguel Ydígoras Fuentes, który w starciu z dotychczasowy ministrem odniósł sromotną porażkę. Arbenz zdobył 60% głosów. Wybory były wolne i demokratyczne. W kampanii złożył obietnice kontynuacji reform swojego poprzednika oraz uzyskania ekonomicznej niezależności od Stanów Zjednoczonych.
Prezydentura.
Urząd objął w 1951 roku. W przemówieniu inauguracyjnym, Arbenz obiecał przekształcić Gwatemalę z „zacofanego kraju w przeważającej mierze gospodarki feudalnej do nowoczesnego państwa kapitalistycznego”. Przypomniał o swoich zamiarach zmniejszenia zależności od rynków zagranicznych i złagodzenia wpływu zagranicznych korporacji na politykę krajową. Oświadczył, że możliwa jest modernizacja infrastruktury bez kapitału zagranicznego. Prezydent ogłosił plan zakładający: wywłaszczenie nieużytków wchodzących w skład plantacji United Fruit Company oraz budowę zakładów przemysłowych mających konkurować z tymi należącymi do firm amerykańskich. Arbenz był socjalistą chrześcijańskim i rządził w stylu typowym dla europejskiego socjalizmu demokratycznego. Wiele inspiracji czerpał z "New Deal" amerykańskiego prezydenta Franklina Delano Roosevelta, mimo tego był oskarżany przez United Fruit Company o bycie "komunistą".
Reforma rolna będąca centralnym elementem kampanii wyborczej Arbenza stała się w okresie jego prezydentury stałym elementem nacisku ze strony lewicowych formacji które wspierały jego kandydaturę. Arbenz wbrew zaleceniom lewicy wprowadził umiarkowany program który znacznie utrudniało to że aż 70% ziemi (jedynie 12% z niej była użytkowana) należało jedynie do 2% populacji. Reforma rolna została uchwalona 17 czerwca 1952 roku dekretem 900. Na mocy reformy doszło do wywłaszczenia nieużytków większych niż 672 akry (2,7 kilometra kwadratowego). Ziemia została przydzielona poszczególnym rodzinom zamieszkującym okolicę a właściciele gruntów otrzymali rekompensaty.
Zamach stanu z 1954 roku.
Szczególnie niechętne reformie rolnej były Stany Zjednoczone. CIA rozpoczęło operację PBFORTUNE mającą na celu wsparcie szykującego zamach stanu pułkownika Carlosa Castillo Armasa. Amerykanów rozwścieczył też fakt zalegalizowana w 1952 roku radykalnej Gwatemalskiej Partii Pracy. Partia Pracy mimo legalizacji odgrywała w dalszym ciągu niewielką rolę w polityce i posiadała jedynie cztery (na 58) miejsca w senacie. Mimo to legalizacja partii wraz z reformą rolną stała się dla Amerykanów pretekstem do uznania Gwatemali za kraj satelicki względem ZSRR. Współcześnie wiadomo że United Fruit Company lobbingowało CIA do obalenia reformatorskiego rządu Gwatemali jeszcze w trakcie prezydentury Juana José Arévalo Bermejo ale dopiero prezydent Dwight Eisenhower, który objął władzę w 1953 roku zgodził się na bardziej radykalne kroki. Amerykanów zachęcił sukces zamachu stanu w Iranie z 1953 w którym CIA obaliło reformatorski rząd Mohammada Mosaddegha. 19 lutego 1954 roku CIA rozpoczęło akcje "Washtub" w trakcie której służby "odkryły" w Nikaragui radziecką broń która rzekomo miała trafić do Gwatemali. Sfingowane znalezisko miało być ostatecznym dowodem na powiązania rządu Gwatemali z ZSRR. Pucz przyśpieszyło wydarzenie z maja 1954 gdy do Gwatemali przypłynął szwedzki statek z zakupioną w Czechosłowacji bronią (sprzęt poniemiecki z II wojny światowej), Amerykanie po raz kolejny uznali iż Guzmán współpracuje z ZSRR. Broń była potrzebna rządowi w procesie reorganizacji armii - Arbenz wiedział o możliwiej interwencji amerykańskiej. Pucz odbył się w czerwcu tego samego roku a w miejsce dotychczasowego rządu Amerykanie w dniu 27 czerwca zainstalowali juntę Castillo Armasa. Pojmany został też Carlos Enrique Díaz de León, którego Arbenz wyznaczył na swojego następcę.
Emigracja.
Były prezydent początkowo schronił się w ambasadzie Meksyku (do której trafiło aż 300 uciekinierów) w której spędził 73 dni. Kiedy otrzymał od reżimu prawo do opuszczenia kraju wyjechał do Meksyku a następnie Kanady i po krótkim pobycie w Holandii do Szwajcarii. Nie mógł tam jednak długo pozostać, gdyż nie chciał zrzec się gwatemalskiego obywatelstwa, czego domagali się Szwajcarzy. Na emigracji stał się ofiarą rozpętanej przez CIA nagonki prasowej. Następnymi etapami jego tułaczki po świecie były Paryż, Praga (którą opuścił ze względu na złe traktowanie przez rząd czechosłowacki) i Moskwa, W końcu, w 1957 osiadł w Urugwaju gdzie działał w lokalnym ruchu lewicowym. Przez pewien czas pracował na stanowisku uniwersyteckim w Wenezueli, gdzie otrzymał możliwość swobodnych publikacji na łamach prasy. W końcu został zmuszony do opuszczeniu Urugwaju na skutek zmian politycznych w tym kraju. W 1960 na zaproszenie kubańskiego przywódcy Fidela Castro przyjechał na Kubę by w końcu, po samobójczej śmierci córki osiąść w Meksyku, gdzie zmarł w niewyjaśnionych okolicznościach.
Upamiętnienie i rehabilitacja.
W maju 2011 roku rząd Gwatemali publicznie przeprosił za pucz z 1954 roku i zobowiązał się przywrócić dziedzictwo prezydenta. Ówczesny prezydent Álvaro Colom spotkał się z synem Arbenza, Jacobo Arbenza Villanovą i wypłacił odszkodowanie rodzinie Arbenzów. Od tamtego czasu imieniem Jacobo Árbenza Guzmána nazwano szereg instytucji państwowych, wprowadzono jego postać do programów nauczania oraz wydano serię poświęconych mu znaczków pocztowych.

</doc>
<doc id="543749" url="https://pl.wikipedia.org/wiki?curid=543749" title="Dine">
Dine



</doc>
<doc id="543751" url="https://pl.wikipedia.org/wiki?curid=543751" title="Kantyk">
Kantyk

Kantyk (z łac. "canticum" "pieśń") – śpiew liturgiczny w kościołach chrześcijańskich; pieśń zbliżona do psalmu, charakteryzująca się podniosłym tekstem zaczerpniętym z Biblii, lub o tematyce biblijnej. 
Przykładem kantyku jest śpiewany w czasie nieszporów: "Magnificat anima mea Dominum", Kantyk Mojżesza, Kantyk Trzech Młodzieńców w piecu ognistym (Ananiasza, Miszaela i Azariasza), Kantyk Zachariasza.

</doc>
<doc id="543756" url="https://pl.wikipedia.org/wiki?curid=543756" title="Judoma">
Judoma

Judoma – rzeka w Rosji, w Kraju Chabarowskim i Jakucji; prawy dopływ Mai. Długość 765 km (od źródeł rzeki Nitkan 820 km); powierzchnia dorzecza 43 700 km².
Powstaje z połączenia rzek Nitkan i Awlija w górach Suntar-Chajata; na całej długości ma charakter rzeki górskiej; liczne progi; płynie w kierunku południowym i południowo-zachodnim przez Wyżynę Judomsko-Majską. Żeglowna na odcinku 271 km od ujścia.
Zamarza od października do maja; zasilanie deszczowo-śniegowe, w górnym biegu również lodowcowe.

</doc>
<doc id="543769" url="https://pl.wikipedia.org/wiki?curid=543769" title="Hasan Salihamidžić">
Hasan Salihamidžić

Hasan Salihamidžić (ur. 1 stycznia 1977 w Jablanicy) – bośniacki piłkarz występujący na pozycji prawego pomocnika. Dyrektor sportowy w Bayernie Monachium (od 2017).
Kariera klubowa.
Hasan Salihamidžić jest wychowankiem klubu Turbina Jablanica. Następnie trenował w zespole Velež Mostar, a w 1992 roku trafił do drużyny Hamburger SV. Zawodową karierę rozpoczynał w 1995 roku i w debiutanckim sezonie wystąpił w 9 ligowych spotkaniach. W sezonie 1996/1997 Bośniak był już podstawowym zawodnikiem swojego klubu, łącznie przez trzy sezony zanotował w jego barwach 72 występy i 19 goli w Bundeslidze. 1 sierpnia 1998 roku Salihamidžić podpisał kontrakt z Bayernem Monachium stając się najdroższym bośniackim piłkarzem. Grał jednak w pierwszym sezonie stosunkowo mało, gdyż większym zaufaniem cieszyli się doświadczeni i zgrani z resztą drużyny Mehmet Scholl, Jens Jeremies oraz Mario Basler. W ciągu dwóch lat zdobył dwa tytuły mistrza Niemiec. W 2001 roku wraz z Bayernem wygrał Ligę Mistrzów, eliminując m.in. Manchester United, Real Madryt czy w samym finale Valencię. W następnych sezonach jednak poprzez kontuzje rozgrywał mniej meczów w sezonie, w sezonie 2002/2003 rozegrał zaledwie 12 spotkań, strzelając 2 bramki i zdobywając 2 asysty. W 2005 roku w meczu 1/8 finału Ligi Mistrzów, gdy przeciwnikiem Bayernu był Arsenal F.C., zaliczył asystę przy jednej z 2 bramek Claudio Pizarro, a także sam strzelił bramkę na 3:0. W 2007 roku przeszedł do włoskiego klubu Juventus F.C..
4 lipca 2011 podpisał kontrakt z niemieckim klubem VfL Wolfsburg.
31 lipca 2017 roku objął stanowisko dyrektora sportowego w Bayernie Monachium.
Kariera reprezentacyjna.
W reprezentacji Bośni i Hercegowiny od 1996 roku rozegrał 43 mecze i strzelił 6 bramek. W 2006 zakończył karierę reprezentacyjną.

</doc>
<doc id="543771" url="https://pl.wikipedia.org/wiki?curid=543771" title="Jacobo Arbenz Guzman">
Jacobo Arbenz Guzman



</doc>
<doc id="543772" url="https://pl.wikipedia.org/wiki?curid=543772" title="Abdelaziz Bouteflika">
Abdelaziz Bouteflika



</doc>
<doc id="543773" url="https://pl.wikipedia.org/wiki?curid=543773" title="Tadeusz Kisielewski">
Tadeusz Kisielewski

Tadeusz Antoni Kisielewski (ur. 1950, zm. 4 listopada 2018) – polski politolog, analityk stosunków międzynarodowych, publicysta historyczny, autor wielu książek o tematyce historycznej.
Wykształcenie i kariera zawodowa.
Absolwent Instytutu Nauk Politycznych Uniwersytetu Warszawskiego. Od 1979 pracował w Polskiej Akademii Nauk w Warszawie. W 1985 obronił w Instytucie Geografii i Przestrzennego Zagospodarowania pracę doktorską na temat monokulturowej gospodarki naftowej Libii. Pracował w Instytucie Nauk Politycznych Uniwersytetu Jagiellońskiego.
Jego głównymi zainteresowania badawczymi były geopolityka i geostrategia.
W kwietniu 2008 postawił hipotezę, że NKWD filmowało zbrodnię katyńską.
W swojej pracy zajmował się katastrofą lotniczą samolotu Liberator 4 lipca 1943 w Gibraltarze. W grudniu 2008 przedstawił teorię, według której samolot B-24 Liberator, na pokładzie którego znajdował się generał Władysław Sikorski, był pilotowany przez kanadyjskiego lotnika George’a F. „Screwballa” Beurlinga (a nie Eduarda Prchala), który umyślnie spowodował katastrofę lotniczą.

</doc>
<doc id="543774" url="https://pl.wikipedia.org/wiki?curid=543774" title="Fahd ibn Abd al-Aziz al Saud">
Fahd ibn Abd al-Aziz al Saud



</doc>
<doc id="543777" url="https://pl.wikipedia.org/wiki?curid=543777" title="Hamad ibn Isa Al Khalifah">
Hamad ibn Isa Al Khalifah



</doc>
<doc id="543778" url="https://pl.wikipedia.org/wiki?curid=543778" title="Dimetrodon">
Dimetrodon

Dimetrodon – mięsożerny synapsyd zamieszkujący we wczesnym i środkowym permie około 280–265 mln lat temu tereny dzisiejszej Ameryki Północnej i Europy (większość jego skamieniałości odkryto na obszarze USA, w Teksasie, Oklahomie i fragmentaryczne w Nowym Meksyku; skamieniałości jednego gatunku "D. teutonis" odkryto w środkowych Niemczech).
Charakterystyka.
Najbardziej charakterystyczną cechą dimetrodona był wielki "żagiel" na grzbiecie, powstały z niezwykle długich wyrostków kręgowych, za życia zwierzęcia pokrytych cienką skórą. Funkcja tego tworu nie jest dokładnie znana; mógł on służyć zwierzęciu do regulowania temperatury ciała lub odgrywać jakąś rolę w komunikacji z innymi przedstawicielami jego gatunku. Wyrostki kręgowe zaczęły się wydłużać już u wcześniejszych sfenakodontów, m.in. z rodzaju "Sphenacodon", lecz u żadnego nie stworzyły tak wielkiego "żagla", jak u dimetrodona.
Dimetrodon miał długą, wąską czaszkę o silnych szczękach. On i inne sfenakodonty były pierwszymi przedstawicielami linii ewolucyjnej prowadzącej do ssaków, u których pojawiło się zróżnicowanie zębów – zęby osadzone w przedniej części czaszki (długie kły i podobne do sztyletów odpowiedniki siekaczy) różniły się kształtem i rozmiarem od znacznie mniejszych zębów osadzonych w tyle szczęk. Takie zróżnicowanie zębów ułatwiało dzielenie mięsa na małe, łatwiejsze do strawienia kawałki. Nazwa dimetrodona bezpośrednio nawiązuje do tej cechy jego anatomii: oznacza "zęby o dwóch rozmiarach".
Jego kończyny były silnie umięśnione i proporcjonalnie dłuższe niż u współczesnych mu, daleko z nim spokrewnionych roślinożernych synapsydów, jak "Edaphosaurus" (u którego, niezależnie od sfenakodontów, również wyewoluował duży "żagiel" na grzbiecie). Wydaje się, że był nieco szybszy i zwinniejszy od swych potencjalnych ofiar, dzięki czemu mógł je dogonić na krótkim dystansie. Niemniej jego nogi były rozstawione na boki jak u współczesnych gadów, co prawdopodobnie utrudniało mu długi pościg; być może atakował swe ofiary z zasadzki.
Gatunki.
Przez okres ponad 20 milionów lat był dominującym drapieżnikiem lądowym na zajmowanych przez siebie obszarach. W obrębie tego rodzaju powstało kilka gatunków, które w drodze ewolucji z biegiem czasu zwiększały swoje rozmiary; jedne z ostatnich, a zarazem największe gatunki – "Dimetrodon angelensis" i "D. grandis" – osiągały długość ponad 3 metrów i masę ciała prawdopodobnie ok. 150 kg, co czyniło z nich największe znane lądowe drapieżniki swoich czasów. Najmniejszy znany gatunek – "D. teutonis", jedyny znany spoza Ameryki Północnej – ważył zaledwie 24 kg.
Rodzaj "Dimetrodon" obejmuje co najmniej 9 gatunków:
Wymarcie.
Wymarł w roadzie (270,6 – 268 mln lat temu) w środkowym permie, przegrywając konkurencję z nowszymi typami drapieżnych synapsydów.

</doc>
<doc id="543779" url="https://pl.wikipedia.org/wiki?curid=543779" title="Ciało doskonale szare">
Ciało doskonale szare



</doc>
<doc id="543781" url="https://pl.wikipedia.org/wiki?curid=543781" title="Javier Pérez de Cuellar">
Javier Pérez de Cuellar



</doc>
<doc id="543782" url="https://pl.wikipedia.org/wiki?curid=543782" title="Różeniec górski">
Różeniec górski

Różeniec górski ("Rhodiola rosea" L.) – gatunek rośliny z rodziny gruboszowatych. Występuje na całym obszarze wokółbiegunowym – w Ameryce Północnej, Europie, Azji. W Polsce występuje wyłącznie w Sudetach i Karpatach, tylko na terenie parków narodowych. Gatunek rodzimy. Inna popularna nazwa "złoty korzeń".
Biologia i ekologia.
Bylina, geofit ryzomowy. Nasiona mogą być rozsiewane przez wiatr i wodę. Siedlisko: Występuje w ziołoroślach górskich, obrzeżach piargów, nad potokami górskimi, wśród skał, na niskich murawach. Gatunek arktyczno-alpejski, oreofit. Jego pionowy zasięg w Tatrach wynosi 2629 m n.p.m. (występuje na Lodowym Szczycie). Rośnie zarówno na podłożu granitowym, jak i wapiennym.
Zastosowanie.
W University of Pennsylvania i Frederiksberg University Hospital prowadzone są badania kliniczne nad zastosowaniem Rhodiola rosea w terapii depresji oraz nad wpływem Rhodiola rosea na ogólną sprawność psychofizyczną

</doc>
<doc id="543784" url="https://pl.wikipedia.org/wiki?curid=543784" title="Funkcjonariusz publiczny">
Funkcjonariusz publiczny

Funkcjonariusz publiczny – osoba pełniąca funkcję publiczną, która z uwagi na szczególną pozycję zawodową lub posiadane kompetencje związane ze sprawowaniem władzy publicznej korzysta na gruncie polskiego prawa karnego ze szczególnej ochrony prawnej, ale jednocześnie podlega szczególnej odpowiedzialności karnej.
Definicja prawna.
Według definicji z art. 115 § 13 polskiego Kodeksu karnego funkcjonariuszem publicznym jest:
Za funkcjonariusza publicznego nie może zostać uznana osoba niewymieniona w cytowanym przepisie.
Podmioty korzystające z ochrony prawnej przewidzianej dla funkcjonariusza publicznego.
Z ochrony prawnej przewidzianej dla funkcjonariusza publicznego korzystają następujące podmioty:
Wyżej wymienione podmioty nie są funkcjonariuszami publicznymi, jedynie stosuje się do nich ten sam szczególny reżim ochronny, co do funkcjonariuszy publicznych. Ponadto kodeks karny przewiduje szczególną ochronę prawną przed przestępstwami naruszenia nietykalności cielesnej (art. 222 Kodeksu karnego) oraz znieważenia (art. 226 Kodeksu karnego) także dla osób przybranych do pomocy funkcjonariuszowi publicznemu.
Status prawny funkcjonariusza publicznego.
Szczególna ochrona prawna funkcjonariusza publicznego wyraża się w tym, że określone zachowanie sprawcy przestępstwa wobec funkcjonariusza publicznego jest zagrożone karą surowszą, niż analogiczne zachowanie się sprawcy wobec innych podmiotów. Na przykład przestępstwo naruszenia nietykalności cielesnej popełnione wobec funkcjonariusza publicznego zagrożone jest karą grzywny, ograniczenia wolności albo pozbawienia wolności do lat 3 i ścigane jest z urzędu (art. 222 Kodeksu karnego). W przypadku takich czynów występuje okoliczność łagodząca w postaci niewłaściwego zachowania się funkcjonariusza. To samo przestępstwo popełnione wobec innego pokrzywdzonego zagrożone jest karą grzywny, ograniczenia wolności albo pozbawienia wolności do roku, a ściganie odbywa się z oskarżenia prywatnego (art. 217 Kodeksu karnego).
Niektóre przestępstwa mogą zostać popełnione jedynie przez funkcjonariuszy publicznych. Innymi słowy zakres karanych zachowań jest w przypadku funkcjonariuszy publicznych nieco szerszy w porównaniu z innymi podmiotami. Przykładem może być przestępstwo przekroczenia uprawnień lub niedopełnienia obowiązków na szkodę interesu prywatnego lub publicznego (art. 231 Kodeksu karnego). Inne osoby nie podlegają karze za takie zachowanie, o ile nie wypełnia ono jednocześnie znamion innego przestępstwa.
Prawa zrzeszania funkcjonariuszy publicznych.
Wolności związkowe funkcjonariuszy publicznych określa Konwencja MOP nr 151 z 1978 r. Ma ona zastosowanie do wszystkich osób zatrudnionych przez władze publiczne w zakresie, w jakim nie stosuje się do nich korzystniejszych postanowień innych międzynarodowych konwencji dotyczących pracy, dopuszczalne są ograniczenia dla członków sił zbrojnych i policji (art. 1).

</doc>
<doc id="543785" url="https://pl.wikipedia.org/wiki?curid=543785" title="Nac Mac Feegle">
Nac Mac Feegle

Nac Mac Feegle (w oryginale i w tłumaczeniu Piotra W. Cholewy) lub Fik Mik Figle (w tłumaczeniu Doroty Malinowskiej-Grupińskiej) – jeden z gatunków zamieszkujących Świat Dysku, miejsce akcji cyklu powieści Terry’ego Pratchetta. Figle są niewielkiego wzrostu, a całe ciało mają pokryte tatuażami w kolorze indygo. Łączą się w społeczności klanowe. Klanem rządzi kobieta – kelda (lub wodza według Malinowskiej-Grupińskiej). Jej mąż jest znany jako Wielki Gość klanu. Figle mieszkają w kurhanach dawnych rycerzy, królów i bohaterów. Kurhany są też źródłem ich majątku, ponieważ wszystkim tym ludziom nie przeszkadza to, że „pożyczają” od nich „trochę” pieniędzy. Występują w "Carpe Jugulum", "Wolnych ciutludziach", "Kapeluszu pełnym nieba", "Zimistrzu" i "W północ się odzieję". Do tego gatunku należy także Ciut Szalony Artur, eksterminator szczurów w Ankh-Morpork (patrz: "Na glinianych nogach", "W północ się odzieję").
Nac Mac Feegle są wyraźnie szkockiej proweniencji, na co wskazuje piktyjski obyczaj malowania ciał i matrylinearyzm, a także ubiór (kilt) i zwyczaje.

</doc>
<doc id="543787" url="https://pl.wikipedia.org/wiki?curid=543787" title="Adderall">
Adderall

Adderall – nazwa handlowa środka farmaceutycznego stosowanego jako lek pomocniczy w leczeniu nadpobudliwości psychoruchowej i zaburzeń uwagi (ADHD). Zażywany również nielegalnie (w celach nieleczniczych) przez sportowców jako środek dopingujący.
Substancją czynną adderallu są sole amfetaminy, które w większych dawkach powodują poprawę koncentracji, pobudzenie psychoruchowe i zmniejszają znużenie. Amfetamina w dawkach 5–40-krotnie niższych od wywołujących objawy pobudzenia stosowana jest w celach leczniczych. Badania wykazują, że amfetamina w dawkach od 5 mg (dzieci) do 20 mg (dorośli) zamiast pobudzać pacjenta, zmniejsza efekt nadpobudliwości, główny czynnik ADHD.
Lek w wersji „XR”, czyli o powolnym uwalnianiu zawiera amfetaminę w postaci czterech różnych soli amfetaminy, których LADME jest zróżnicowane w czasie. Pozwala to na podawanie preparatu raz na dobę i zmniejsza ewentualne skutki uboczne (m.in. euforię).
Skutki uboczne.
Powszechnie spotykanymi skutkami ubocznymi mogą być:
Mniej powszechne skutki uboczne
Rzadkie skutki uboczne
U osób nadużywających Adderall dodatkowo mogą występować: niepokój, stany paranoidalne, obniżone libido, psychozy i utrata kontaktu z rzeczywistością.
W Polsce Adderall XR jest dostępny w trybie importu docelowego. Klasyfikowany jako lek psychotropowy grupy II-P.

</doc>
<doc id="543789" url="https://pl.wikipedia.org/wiki?curid=543789" title="Bieszczadzkie Anioły">
Bieszczadzkie Anioły

Festiwal Sztuk Różnych „Bieszczadzkie Anioły” – organizowana przez Stowarzyszenie „Moje Bieszczady” kilkudniowa impreza odbywająca się w sierpniu w latach 2001–2009 w Bieszczadach w miejscowościach Cisna, Wetlina, Dołżyca.
Inicjatorem powstania festiwalu był Krzysztof Myszkowski, lider Starego Dobrego Małżeństwa. Swoją nazwę festiwal zawdzięcza tytułowi piosenki "Bieszczadzkie Anioły", której autorem tekstu jest Adam Ziemianin, z albumu o takim samym tytule zespołu Stare Dobre Małżeństwo.
Pięć kolejnych edycji „Bieszczadzkich Aniołów” odbyło się w sercu Bieszczadów – na kempingu Górna Wetlinka. W roku 2006 koncert główny przeniesiono do Dołżycy k. Cisnej. We wrześniu 2008 roku, po niezwykle udanej ósmej edycji festiwalu, ku zaskoczeniu wszystkich, Krzysztof Myszkowski – twórca programu wszystkich ośmiu edycji festiwalowych – wycofał się ze współpracy ze Stowarzyszeniem „Moje Bieszczady” oraz z tworzenia festiwalu. Mimo tego w 2009 roku odbyła się dziewiąta edycja Bieszczadzkich Aniołów. Koncert główny miał miejsce tym razem w Cisnej.
W 2009 roku Stowarzyszenie „Moje Bieszczady” podjęło decyzję o rezygnacji z festiwalu „Bieszczadzkie Anioły”. 
W koncertach uczestniczyli wykonawcy wywodzący się z nurtu muzycznego zwanego „krainą łagodności”, „poezją śpiewaną” oraz piosenką turystyczną.
Na scenie festiwalu występowali Stare Dobre Małżeństwo – jako gospodarze imprezy oraz różnorodni wykonawcy, m.in.: Antonina Krzysztoń, Jerzy Bożyk, Andrzej Garczarek, Paweł Orkisz, Tadeusz Woźniak, Stanisław Sojka zespoły: Duchy, Wolna Grupa Bukowina, Bez Jacka, Czerwony Tulipan, Smak Jabłka, Słodki Całus Od Buby, Bohema, 4 Pory RoQ.
W ramach imprezy odbyły się również spotkania autorskie polskich poetów (m.in. Adama Ziemianina czy Józefa Barana), a także Turniej Jednego Wiersza „Bieszczadzkie Dusioły” oraz Konkurs Piosenki Bieszczadzkiej i Turystycznej, w których miały szansę zaprezentować się młodzi twórcy. Częścią festiwalu były również Targi Rękodzieła Artystycznego.

</doc>
<doc id="543791" url="https://pl.wikipedia.org/wiki?curid=543791" title="Juan José Arévalo Bermejo">
Juan José Arévalo Bermejo

Juan José Arévalo Bermejo (ur. 10 września 1904, zm. w październiku 1990) – gwatemalski polityk, pisarz, pedagog, filozof, nauczyciel, działacz społeczny, prezydent Gwatemali rządzący (od 15 marca 1945 do 15 marca 1951) po okresie władzy junty wojskowej.
Życiorys.
Kariera.
Był doktorem filozofii i nauk pedagogicznych, kiedy w 1931 opuścił Gwatemalę wraz z objęciem rządów przez brutalnego dyktatora wojskowego – generała Jorge Ubico. Powodem udania się na wygnanie były poglądy polityczne Arevalo. Na emigracji obejmował katedrę wykładowcy i profesora filozofii na Universidad Nacional de la Plata w Buenos Aires. Zaangażował się w politykę kraju ojczyźnianego jako bezkompromisowy krytyk stosowania dyktatorskich metod w sprawowaniu władzy, czym zyskał znaczną popularność wśród gwatemalskiej antyrządowej opozycji. W 1944 Jorge Ubico i jego współpracownicy z oligarchii wojskowej zostali obaleni przez masowe ruchy społeczne i przewrót wojskowy dowodzony przez lewicowego pułkownika Jacobo Arbenza Guzmana. Wtenczas Arevalo powrócił do Gwatemali i objął urząd prezydenta, a Jacobo Arbenz Guzman, od tej pory jego bliski współpracownik i postać o ogromnych wpływach politycznych, wszedł w skład jego rządu jako minister obrony. Zapoczątkowali oni okres w historii Gwatemalii znany jako rewolucja gwatemalska (1944-1954).
Prezydentura.
Przez cały okres urzędowania na fotelu prezydenta Arevalo realizował dalekosiężny, acz umiarkowany program reform ekonomiczno-społecznych, któremu notorycznie przeciwstawiali się jego poprzednicy. W 1945 brał walny udział w opracowywaniu konstytucji Gwatemali. Wprowadził szereg nowoczesnych ustaw socjalnych w zakresie ubezpieczeń społecznych i prawa pracy. Założył Gwatemalski Instytut Ochrony Socjalnej (zakład ubezpieczeń społecznych) instytut ochrony Indian, oraz Instytut Rozwoju Produkcji. Nadał szerokie prawa warstwom najbiedniejszym, doprowadził do legalizacji wielu partii politycznych, rozpoczął reformę agrarną, kontynuowaną później przez Arbenza, który po dwu kadencjach zastąpił go na stanowisku prezydenta kraju. Pielęgnował rozwój oświaty poprzez zwiększenie liczby szkół, zreformował opiekę zdrowotną, wprowadził liberalne prawo pracy i zwalczał bezrobocie. W 1947 z jego inicjatywy parlament uchwalił Kodeks Pracy podwyższające zarobki minimalne z 5 do 80 centów dziennie. W polityce zagranicznej podjął negocjacje z Wielką Brytanią w sprawie sporów terytorialnych o Belize. Wspólnie z prodemokratycznym prezydentem Wenezueli – Rómulo Betnacourtem stworzył zbrojną formację o nazwie Legion Karaibski.
Odbiór międzynarodowy.
W 1945 nawiązał stosunki dyplomatyczne z ZSRR. W pierwszych latach rządów Stany Zjednoczone nie zwracały uwagi na realizację lewicowego programu politycznego przez Arevalo z powodu udziału USA w II wojnie światowej, jednak sytuacja uległa zasadniczej zmianie po jej zakończeniu. Jego osoba ściągała na siebie oskarżenia ze strony rządu USA o sympatyzowanie z komunizmem nie tylko z powodu tolerowania działalności lewicowych poglądów, komunistycznej Gwatemalskiej Partii Pracy oraz zbliżeniem do ZSRR, ale i wystąpieniami przeciwko USA oraz państwom jemu sprzymierzonym. Ówcześnie stosowaną na szeroką skalę amerykańską politykę utrzymywania państw satelickich określił jako "kaftan bezpieczeństwa dla 20 państw Ameryki Łacińskiej".
Rząd USA dążył do przywrócenia sytuacji politycznej sprzed 1944, toteż wspierał czynnie przeciwników Arevalo, usiłując zaprowadzić destabilizację polityczną Gwatemali poprzez dokonywanie przez ich zwolenników zamachów stanu. W trakcie rządów Arevalo dochodziło średnio do jednego przewrotu co 3 miesiące. Najważniejszym ich przywódcą był pułkownik Carlos Castillo Armas, dawny stronnik rewolucji gwatemalskiej, który w próbował usunąć jej rząd w 1949 i – na krótko przed wyborami prezydenckimi – w 1951. Do przeciwników Arevalo należała też m.in. krajowa oligarchia, która protestowała przeciwko reformom szkolnictwa i prawa pracy. Odchodząc w 1951 z urzędu prezydenta wygłosił okolicznościową mowę, w której oskarżył ją oraz potężne przedsiębiorstwo United Fruit Company o zorganizowanie 33 intryg mających na celu zbrojne odsunięcie od władzy zwolenników rewolucji gwatemalskiej. Amerykańscy politycy nie zdecydowali się na bardziej radykalne środki z powodu braku dowodów na poparcie swoich zarzutów o komunistyczny ekstremizm Arevalo.
Późniejsze losy.
W 1954 Arbenz, który zdobył popularność ludu gwatemalskiego dzięki kontynuowaniu programu Arevalo został odsunięty od władzy przez Carlosa Castillo Armasa, który przejął po nim władzę i zainicjował kampanię ogólnopaństwowego terroru wymierzonego oficjalnie przeciwko komunistom. Wtedy Juan Jose Arevalo ponownie udał się na emigrację. W 1963 powziął zamiar powrotu do kraju mimo silnie ugruntowanej pozycji armii na arenie politycznej, a następnie wzięcia udziału w wyborach prezydenckich organizowanych przez ówczesnego wojskowego prezydenta Miguela Ydigorasa Fuentesa. Jego osoba nadal cieszyła się sporą popularnością wśród ludności gwatemalskiej, zmagającej się z krwawymi represjami rządowymi. Nieświadomie przyczynił się tym do obalenia Ydigorasa przez pułkowników pod wodzą ministra obrony Enrique Peralty Azurdii, którzy nie chcieli dopuścić do władzy Arevalo i powierzyli urząd prezydenta przywódcy spisku – Peralcie.
Spuścizna.
Juan Jose Arevalo Bermejo stworzył własny system filozoficzny określony jako idea "duchowego socjalizmu" ("arevalismo"), który stanowił podstawę jego koncepcji społecznych. Jest autorem książek takich, jak: "La pedagogía de la personalidad" ("Pedagogika osobowości"), "Fábula del tiburón y las sardinas" ("Bajka o rekinie i sardynkach"), "Guatemala: la democracia y el imperio" ("Gwatemala: demokracja i imperium"). Te dwie ostatnie zostały opublikowane w Argentynie w latach 50. XX wieku i napisane chaotycznym stylem opisują stosunki między Gwatemalą a Stanami Zjednoczonymi na przestrzeni wieków.

</doc>
<doc id="543792" url="https://pl.wikipedia.org/wiki?curid=543792" title="Juan Jose Arevalo Bermejo">
Juan Jose Arevalo Bermejo



</doc>
<doc id="543793" url="https://pl.wikipedia.org/wiki?curid=543793" title="Abdullah bin Abd al-Aziz al Saud">
Abdullah bin Abd al-Aziz al Saud



</doc>
<doc id="543795" url="https://pl.wikipedia.org/wiki?curid=543795" title="Rhodiola rosea">
Rhodiola rosea



</doc>
<doc id="543796" url="https://pl.wikipedia.org/wiki?curid=543796" title="Sedum rosea">
Sedum rosea



</doc>
<doc id="543804" url="https://pl.wikipedia.org/wiki?curid=543804" title="Airline Tycoon 2">
Airline Tycoon 2



</doc>
<doc id="543807" url="https://pl.wikipedia.org/wiki?curid=543807" title="Gustav Wiederkehr">
Gustav Wiederkehr

Gustav Max Wiederkehr (ur. 2 października 1905 w Zurychu, zm. 7 lipca 1972 tamże) - szwajcarski działacz sportowy, prezydent europejskiej federacji piłkarskiej UEFA.
Wiederkehr był w gronie rzeczników rozgrywania piłkarskich mistrzostw Europy. W 1962 został drugim w historii prezydentem UEFA, w miejsce Duńczyka Ebbe Schwartza. Działał również w federacji światowej FIFA, m.in. wchodząc w skład komitetu wykonawczego oraz pięciu komitetów organizacyjnych finałów mistrzostw świata (1954, 1962, 1966, 1970, 1974). Zginął w wypadku samochodowym na dwa lata przed mistrzostwami świata w Niemczech.

</doc>
<doc id="543808" url="https://pl.wikipedia.org/wiki?curid=543808" title="Ałłach-Juń">
Ałłach-Juń

Ałłach-Juń (ros. Аллах-Юнь) – rzeka w Rosji, w Jakucji; prawy dopływ Ałdanu. Długość 586 km; powierzchnia dorzecza 24 200 km²; średni roczny przepływ przy ujściu 169 m³/s.
Źródła w górach Suntar-Chajata; płynie w wąskiej i głębokiej dolinie w kierunku południowo-zachodnim przez Wyżynę Judomsko-Majską, następnie w kierunku zachodnim przez obszary nizinne; żeglowna w dolnym biegu. W dorzeczu złoża złota.
Zamarza od października do maja; zasilanie deszczowo-śniegowe.
W biegu rzeki powstało niebezpieczny fragment, nazywany Czortow Ułow (Czarci wzgl. Diabelski Połów), gdzie istnienie wirów wodnych powodowały utonięcie ludzi przepływających łodziami.

</doc>
<doc id="543811" url="https://pl.wikipedia.org/wiki?curid=543811" title="Wazon">
Wazon

Wazon – naczynie, najczęściej wykonane z porcelany lub szkła, o podłużnym, wysokim kształcie, służące do przechowywania kwiatów.
W architekturze element rzeźby architektonicznej, rozpowszechniony szczególnie w baroku i klasycyzmie, stosowany w ścisłym związku z budowlą (jako zwieńczenie frontonów i balustrad) oraz w postaci wolnostojącej dekoracji w ogrodzie na postumencie.

</doc>
<doc id="543812" url="https://pl.wikipedia.org/wiki?curid=543812" title="Heksan">
Heksan

Heksan – organiczny związek chemiczny z grupy alkanów. Izomery heksanu są bardzo niereaktywne oraz są często stosowane jako rozpuszczalniki w reakcjach organicznych, ponieważ są wysoce niepolarne. Wchodzą również w skład benzyn.
Izomery.
Heksan ma pięć izomerów:
Produkcja.
Heksan jest produkowany w wyniku rafinacji ropy naftowej. Wyjściowa mieszanina frakcji silnie zależy od źródła surowca i wymuszenia rafinacji. Przemysłowy produkt (zwykle około 50% wagowych n-heksanu) jest frakcją wrzącą w temperaturze 65–70 °C.
Toksyczność.
Inhalacje parami heksanu w wysokim stężeniu wywołują stan słabej euforii, połączonej z sennością, zawrotami głowy oraz nudnościami.
Stałe odurzenie heksanem było obserwowane u pracowników w wytwórniach butów, zakładach odnawiających meble oraz w zakładach samochodowych. Pierwsze objawy to osłabienie sprawności ruchowej mięśni, poprzedzone mrowieniem i skurczami kończyn. W odosobnionych przypadkach, obserwowany jest zanik mięśni szkieletowych, połączony z utratą koordynacji i osłabieniem wzroku.
Podobne objawy są obserwowane w przypadku zwierząt. Są one połączone z degeneracją obwodowego układu nerwowego (czasem również ośrodkowego układu nerwowego), rozpoczynając od niektórych dłuższych i szerszych aksonów. Toksyczność nie jest przynależna do samego heksanu, ale do jednego z produktów jego metabolizmu: heksa-2,5-dionu należącego do grupy ketonów. Jest on podejrzewany o reagowanie z grupą aminową bocznego łańcucha lizyny pozostawianej w białkach, co skutkuje krzyżowaniem i stratą funkcji białkowych.
Efekty zatrucia heksanem nie są długotrwałe i zwykle zanikają stopniowo po jednej do trzech godzin od końca narażenia na kontakt.

</doc>
<doc id="543817" url="https://pl.wikipedia.org/wiki?curid=543817" title="Tokyo I'm on My Way">
Tokyo I'm on My Way



</doc>
<doc id="543822" url="https://pl.wikipedia.org/wiki?curid=543822" title="Gehenna">
Gehenna

W Starym Testamencie.
Gehenna (hebr. גי(א)-הינום "Gehinnôm", "Dolina Hinnom") – dolina, która w czasach starożytnych wyznaczała granice miasta Jerozolimy. Znajdowała się za bramą miasta zwaną "Hersit" i była pierwotnie wysypiskiem śmieci, miejscem kremacji zwłok przestępców oraz tych, którym odmówiono z różnych względów normalnego pogrzebu.
W "Dolinie Hinnom" utrzymywano stale palące się ognie, na jej środku znajdowało się wzniesienie zwane Tofet, na którym król judzki Achaz złożył niegdyś bogu Molochowi w ofierze własnego syna. Od tego momentu w Biblii i w judaizmie "Dolina Hinnom" jest symbolem bałwochwalstwa, kultu fałszywego boga, hańby oraz niegodziwości. Ołtarz ofiarny w "Dolinie Hinnom" zniszczył późniejszy dobry władca królestwa Judy - Jozjasz, aby powstrzymać składanie ofiar Molochowi.
W Nowym Testamencie.
Słowo "„γέεννα-gehenna, géenna" " pojawia się w Nowym Testamencie 12 razy z tego 11 razy w wypowiedziach Jezusa.
Jest ono zwykle tłumaczone jako piekło. W czasach Jezusa stanowiła symboliczne miejsce. 
W interpretacji większości chrześcijan, jest według Nowego Testamentu miejscem przebywania osób odrzuconych przez Boga oraz cierpiących katusze w niegasnącym ogniu (Ewangelia Mateusza 5,22,29,30; 10,28; 18,9; 23,15,33; Ewangelia Marka 9,43,45 47; Ewangelia Łukasza 12:5; List Jakuba 3:6).

</doc>
<doc id="543824" url="https://pl.wikipedia.org/wiki?curid=543824" title="Ebbe Schwartz">
Ebbe Schwartz

Ebbe Schwartz (ur. 3 maja 1901, zm. 19 października 1964 w Waikīkī Beach) – duński działacz sportowy, pierwszy prezydent UEFA.
Od 1950 stał na czele Duńskiego Związku Piłki Nożnej ("Dansk Boldspil-Union"). W czerwcu 1954 uczestniczył w pracach założycielskich UEFA i jako kandydat kompromisowy został wybrany na pierwszego prezydenta. Pełnił funkcję przez osiem lat. W tym okresie przyczynił się do zorganizowania pierwszej edycji Pucharu Europejskich Mistrzów Krajowych oraz pierwszych mistrzostw Europy. 
W 1962 został wiceprezydentem federacji światowej FIFA, a na czele UEFA zastąpił go Szwajcar Gustav Wiederkehr. Wchodził w skład komitetu organizacyjnego finałów Mistrzostw Świata 1966, ale na dwa lata przed turniejem zmarł nagle na Hawajach, w czasie powrotu z kongresu FIFA w Tokio.

</doc>
<doc id="543825" url="https://pl.wikipedia.org/wiki?curid=543825" title="Carlos Castillo Armas">
Carlos Castillo Armas

Carlos Castillo Armas (ur. 4 listopada 1914 w Escuintla, zm. 26 lipca 1957 w Gwatemali) – gwatemalski pułkownik, prezydent Gwatemali od 8 lipca 1954 aż do śmierci.
Życiorys.
Urodzony w należącym do ojca majątku ziemskim Santa Lucía Cotzumalguapa. Ukończył Gwatemalską Akademię Wojskową, przez jakiś czas przebywał w amerykańskiej bazie wojskowej Fort Leavenworth. W 1944 uczestniczył w obaleniu dyktatora Jorge Ubico i jego następcy, generała Federico Ponce. Podczas sprawowania władzy przez Juana Jose Arevalo (prezydenta w latach 1945–1951) Armas stał się przeciwnikiem liberalnego kursu w życiu politycznym oraz reform społecznych, przez co zaangażował się w liczne próby obalenia legalnych władz. Zamieszany w kolejny spisek na krótko przed wyborami prezydenckimi został aresztowany w 1951, a następnie zbiegł z więzienia i schronił się na terenie Hondurasu.
Od 1951 do 1954 występował przeciwko reformatorskim rządom prezydenta (rewolucja gwatemalska) Jacobo Arbenza Guzmána biorąc udział m.in. w tajnych planach CIA jak „operacja PBFORTUNE”. 27 czerwca 1954 w wyniku zorganizowanego przez CIA zamachu stanu („operacja PBSUCCESS”) został zmuszony do ustąpienia z urzędu prezydent Jacobo Arbenz Guzmán. Kilka dni później jego następcą ogłoszono powracającego z Hondurasu Armasa.
Jako prezydent zajął się głównie niwelowaniem skutków decyzji podjętych przez poprzedników. Cofnął postępową reformę gruntów wprowadzoną przez poprzednie administracje i zwrócił zajęte przez rząd dobra w ręce United Fruit Company. Z inspiracji CIA powołał paraterrorystyczny "Narodowy Komitet Obrony Przed Komunizmem", zdelegalizował wiele partii politycznych, reaktywował zlikwidowaną po obaleniu Ubico tajną policję. W 1955 podjął decyzję o odsunięciu w czasie przewidzianych na następny rok wyborów prezydenckich, dodatkowo wprowadził przepis, w myśl którego jedynie jego macierzyste ugrupowanie, "Narodowy Ruch Wyzwolenia," miało prawo zgłaszać kandydatów na urząd prezydenta. W 1956 wprowadził nową konstytucję gwarantującą mu kolejną czteroletnią kadencję. W 1955 amerykański wiceprezydent Richard Nixon powiedział o Armasie: "Prezydent Castillo Armas (...) przez dwa lata zrobił więcej dla ludzi niż komuniści przez dziesięć lat"
26 lipca 1957 został zastrzelony przez członka ochrony pałacowej, Romeo Vásqueza Sáncheza – nie wiadomo, kto stał za zamachem. Vasquez natychmiast popełnił samobójstwo, po czym oficjalnie został uznany za komunistę. Następcą Armasa został Luis Arturo González López.
Bibliografia.
 

</doc>
<doc id="543826" url="https://pl.wikipedia.org/wiki?curid=543826" title="Związki partnerskie">
Związki partnerskie



</doc>
<doc id="543828" url="https://pl.wikipedia.org/wiki?curid=543828" title="Luis Arturo González López">
Luis Arturo González López

Luis Arturo González López (ur. 1900, zm. 1965) – tymczasowy prezydent Gwatemali, od 27 lipca do 24 października 1957.

</doc>
<doc id="543829" url="https://pl.wikipedia.org/wiki?curid=543829" title="Gehenna (ujednoznacznienie)">
Gehenna (ujednoznacznienie)



</doc>
<doc id="543831" url="https://pl.wikipedia.org/wiki?curid=543831" title="Bihać">
Bihać

Bihać – miasto w północno-zachodniej Bośni i Hercegowinie, w Federacji Bośni i Hercegowiny, stolica kantonu uńsko-sańskiego, siedziba miasta Bihać. Leży nad rzeką Uną, w regionie Bosanskiej Krajiny. W 2013 roku liczyło 39 690 mieszkańców, z czego większość stanowili Boszniacy.
Historia.
Pierwsza wzmianka o miejscowości pojawiła się w 1260 roku. W okresie panowania Beli IV Bihać był wolnym miastem. W 1888 roku miasto zostało poważnie zniszczone na skutek walk. Podczas II wojny światowej miasto należało do Niepodległego Państwa Chorwackiego. Od 1992 roku miasto leży na terytorium Bośni i Hercegowiny. W 1997 roku otwarto Uniwersytet w Bihaciu.
Gospodarka.
W mieście rozwija się przemysł włókienniczy, spożywczy oraz drzewny. Jest to także ośrodek turystyczny.

</doc>
<doc id="543832" url="https://pl.wikipedia.org/wiki?curid=543832" title="Juan Federico Ponce Vaides">
Juan Federico Ponce Vaides

Generał Juan Federico Ponce Vaides (ur. 1889, zm. 1956), prezydent Gwatemali od 4 lipca do 20 października 1944, bliski współpracownik i następca dyktatora Jorge Ubico.

</doc>
<doc id="543833" url="https://pl.wikipedia.org/wiki?curid=543833" title="Something Like Elvis">
Something Like Elvis

Something Like Elvis (czasem używany skrót – SLE) – polska rockowa grupa muzyczna, grająca muzykę oscylującą między hardcorem, noise rockiem a post-rockiem.
Pierwsze próby osób zaangażowanych w projekt odbyły się w 1994. Nazwa zespołu została zaczerpnięta z "Dzikości serca", filmu Davida Lyncha. W 1997 instrumentarium SLE zostało poszerzone o akordeon i to ten rzadko spotykany w muzyce rockowej instrument stał się symbolem grupy. 
W 1997 ukazał się, nakładem Anteny Krzyku, debiutancki materiał SLE – "Personal Vertigo". Druga płyta, "Shape", wyszła w tym samym wydawnictwie w 1999. W międzyczasie SLE zagrało w Niemczech minitrasy koncertowe z Nomeansno i Fugazi. Samodzielnie zespół grał koncerty w wielu krajach Europy oraz w Stanach Zjednoczonych.
Trzecia płyta, "Cigarette Smoke Phantom" ukazała się w 2002 w wytwórni Post Post. Zespół złagodził hardcore'owe brzmienie i wyraźnie skręcił w stronę lżejszych, czasem wręcz piosenkowych klimatów, flirtując z post-rockiem i stylistyką muzyki filmowej.
W 1999 roku ich utwór znalazł się na drugiej składance "Jedna rasa – ludzka rasa", firmowanej przez Stowarzyszenie „Nigdy Więcej”. 
W 2003 zespół został rozwiązany. Bracia Kapsowie założyli Contemporary Noise Quintet, natomiast reszta zespołu utworzyła grupę Potty Umbrella, która była początkowo projektem pobocznym muzyków z SLE oraz Tissura Ani.
Grupa reaktywowała się na występ w ramach Off Festival 2010. W październiku 2010 roku rozpoczęła trasę koncertową obejmującą większe miasta Polski.

</doc>
<doc id="543838" url="https://pl.wikipedia.org/wiki?curid=543838" title="Vespidae">
Vespidae



</doc>
<doc id="543840" url="https://pl.wikipedia.org/wiki?curid=543840" title="Quillacollo">
Quillacollo

Quillacollo − miasto w środkowej Boliwii, położone w zachodniej części kraju. Ludność: ok. 125 tys. mieszk. (2001). Targi tego miasta są znane. 
Quillacollo jest największym miastem bez uniwersytetu w Boliwii. Ludność rośnie szybko.

</doc>
<doc id="543843" url="https://pl.wikipedia.org/wiki?curid=543843" title="Rumtopf">
Rumtopf

Rumtopf, inaczej TUTTI-FRUTTI – owoce w rumie, przygotowywane według tradycyjnej, bawarskiej receptury.
W dosłownym tłumaczeniu rumtopf oznacza "garnek z rumem". Przygotowuje się go od wiosny, kiedy pojawiają się pierwsze owoce, do Bożego Narodzenia, zasypując kolejne warstwy owoców cukrem i zalewając rumem 54%.

</doc>
<doc id="543845" url="https://pl.wikipedia.org/wiki?curid=543845" title="KMK">
KMK



</doc>
<doc id="543846" url="https://pl.wikipedia.org/wiki?curid=543846" title="Pedro de Aycinena y Piñol">
Pedro de Aycinena y Piñol

Pedro de Aycinena y Piñol (ur. w 1802, zm. w 1897) – tymczasowy prezydent Gwatemali po śmierci pierwszego prezydenta tego kraju, Rafaela Carrery Turciosa, od 14 kwietnia do 24 maja 1865.

</doc>
<doc id="543847" url="https://pl.wikipedia.org/wiki?curid=543847" title="Zespół Caplana">
Zespół Caplana



</doc>
<doc id="543851" url="https://pl.wikipedia.org/wiki?curid=543851" title="Ingeborg Geisendörfer">
Ingeborg Geisendörfer

Ingeborg Geisendörfer, z domu Schaudig (ur. 30 maja 1907 w Dillingen an der Donau, zm. 25 czerwca 2006 w Würzburgu) – niemiecka działaczka polityczna, deputowana do Bundestagu z ramienia Unii Chrześcijańsko-Społecznej (CSU).
Uczęszczała do liceum w Dillingen an der Donau, następnie uzyskała przygotowanie do zawodu nauczycielki w Monachium. Pracowała w szkolnictwie w latach 1927-1940, m.in. w Monachium i Rosenheim. W 1940 wyszła za mąż za pastora ewangelickiego. Oprócz prowadzenia domu działała w organizacjach związanych z Kościołem ewangelickim (głównie kobiecych). Była członkinią Synodu Kościoła ewangelicko-luterańskiego w Bawarii.
W latach 1953-1972 zasiadała w Bundestagu przez pięć kolejnych kadencji. W latach 1961-1965 była wiceprzewodniczącą Komisji ds. Energii Atomowej, 1965-1969 wiceprzewodniczącą Komisji ds. Nauki i Kultury. Została odznaczona m.in. Wielkim Krzyżem Zasługi RFN.

</doc>
<doc id="543854" url="https://pl.wikipedia.org/wiki?curid=543854" title="Zespół Felty’ego">
Zespół Felty’ego

Zespół Felty’ego (ang. Felty's syndrome) – przewlekła choroba z obecnością charakterystycznej triady: reumatoidalnego zapalenia stawów, neutropenii i splenomegalii.
Leczenie.
W leczeniu oprócz zwalczania objawów choroby podstawowej, konieczna może się okazać splenektomia (usunięcie śledziony).
Eponim.
Nazwa zespołu pochodzi od amerykańskiego lekarza Augustusa Roia Felty’ego (1895–1964).

</doc>
<doc id="543855" url="https://pl.wikipedia.org/wiki?curid=543855" title="Niższe Seminarium Duchowne Polskiej Prowincji Zmartwychwstańców im. Bogdana Jańskiego w Poznaniu">
Niższe Seminarium Duchowne Polskiej Prowincji Zmartwychwstańców im. Bogdana Jańskiego w Poznaniu

Niższe Seminarium Duchowne im. Bogdana Jańskiego - prywatna szkoła znajdująca się w Poznaniu, w dzielnicy Wilda działająca w latach 1958-2008. 
Historia.
Zmartwychwstańcy od początku swej działalności na ziemiach polskich próbowali zakładać placówki wychowawcze. W 1889 r. ks. Paweł Smolikowski CR założył we Lwowie Niższe seminarium duchowne istniejące do roku 1895. Kolejną szkołę zakon założył w Krakowie w 1945 roku. Seminarium działało 7 lat (do 1952 r.) kiedy to zostało zamknięte przez władze komunistyczne. Trzecie niższe seminarium duchowne zostało założone w domu zakonnym zmartwychwstańców w Poznaniu przy ulicy Dąbrówki 4 w 1958 r. i istniało do 2008 roku. 
Pierwszym rektorem seminarium został ks. Mieczysław Sarnecki CR. W 1981 roku władze nadały szkole uprawnienia szkoły publicznej na okres jednego roku, a od 10 maja 1993 roku seminarium miało status państwowej szkoły niepublicznej. Realizowało program liceum ogólnokształcącego, a nauczycielami były osoby świeckie. 

</doc>
<doc id="543856" url="https://pl.wikipedia.org/wiki?curid=543856" title="Maurice Yaméogo">
Maurice Yaméogo

Maurice Nawalagmba Yaméogo (ur. 31 grudnia 1921, zm. 9 listopada 1993) – pierwszy prezydent Górnej Wolty, obecnie Burkina Faso. 5 sierpnia 1960 proklamował niepodległość kraju, próbował połączyć go z Wybrzeżem Kości Słoniowej.
Urodzony w mieście Koudougou początkowo chciał zostać księdzem, ostatecznie jednak, dzięki miłości do kobiet, wybrał karierę świecką. Zaczynał jako zwykły urzędnik we Francuskiej Administracji Kolonialnej, z czasem doszedł do stopnia wiceprezydenta Francuskiej Konfederacji Chrześcijańskich Pracowników (CFTC) Górnej Wolty.
Równolegle Maurice Yaméogo rozwijał karierę polityczną. Zaczynając od stanowisk w rodzinnym mieście, już w 1957 mianowany został ministrem gospodarki rolnej w rządzie Yvona Bourgesa, ostatniego francuskiego gubernatora Górnej Wolty. Rok później Yaméogo mianowany został ministrem spraw wewnętrznych w rządzie Daniela Ouezzin Coulibaly, faktycznie drugą osobą w państwie. Drogę do prezydentury otworzyła mu jednak śmierć jego francuskiego poprzednika, który zmarł w Paryżu we wrześniu 1958 roku.
11 grudnia 1959 Maurice Yameogo ogłoszony został pierwszym prezydentem nowo powstałej Republiki Górnej Wolty, 5 sierpnia 1960 oficjalnie proklamował niepodległość państwa. Nie był to jednak koniec planów prezydenta Yameogo. Marzyło mu się stworzenie "Federacji Mali", w skład której wchodzić miałyby, prócz Górnej Wolty, Senegal, Francuski Sudan (dzisiejsze Mali), Dahomej (Benin) oraz Wybrzeże Kości Słoniowej. Wspólnie z prezydentem tego ostatniego kraju, Felixem Houphouet-Boigny pracował nawet nad projektem połączenia obu państw, planów tych nigdy jednak nie udało się wprowadzić w życie.
Na przełomie 1965 oraz 1966 roku w Górnej Wolcie wybuchła ogólnokrajowa rebelia spowodowana pogłębiającym się kryzysem gospodarczym. Na jej czele stanął pułkownik Sangoulé Lamizana. Nie chcąc dopuścić do rozlewu krwi, 3 stycznia 1966 prezydent ustąpił ze stanowiska, trafiając do więzienia. W ślad za nim powędrował jego syn, Hermann Yameogo. 8 maja 1969 były prezydent skazany został na pięć lat ciężkich robót oraz dożywotnią banicję. Uwolniony w 1970, pozostał w izolacji politycznej aż do rewolucji 1983 roku. W pełni zrehabilitowany został jednak dopiero w roku 1991, wtedy również przywrócono mu pełnię praw obywatelskich.
Maurice Yaméogo zmarł w Wagadugu, na jego pogrzebie obecni byli między innymi prezydent Burkina Faso Blaise Compaoré wraz z małżonką oraz premier Wybrzeża Kości Słoniowej, Alassane Ouattara.

</doc>
<doc id="543859" url="https://pl.wikipedia.org/wiki?curid=543859" title="Program Interkosmos">
Program Interkosmos

Interkosmos (ros. Интеркосмос) – radziecki międzynarodowy program kosmiczny utworzony na przełomie lat 60. i 70. XX wieku.
Historia.
W 1965 roku oraz w dniach 15–20 listopada 1966 roku na zjeździe przedstawicieli krajów socjalistycznych w Moskwie, podjęto decyzję dotyczącą zorganizowania szeroko zakrojonej współpracy w dziedzinie badań i wykorzystania przestrzeni kosmicznej. Program tej współpracy, do której należały Bułgaria, Czechosłowacja, Kuba, Mongolia, NRD, Polska, Rumunia, Węgry i ZSRR, został przyjęty na zjeździe, który odbył się w Moskwie w dniach 5–13 kwietnia 1967 roku. Kraje uczestniczące w programie nie miały wspólnego budżetu. Ustalono, że rakiety nośne dostarczać będzie Związek Radziecki i że startować będą z radzieckich kosmodromów, a uczeni z pozostałych krajów skupią swe wysiłki na budowie aparatury badawczej i satelitów. Dało to możliwość niezwłocznego włączenia się do badań kosmosu. Dla realizacji tego programu w każdym z zainteresowanych krajów powstały specjalne organy. Kierownictwo polskiego Komitetu ds. Badania i Pokojowego Wykorzystania Przestrzeni Kosmicznej przy Prezydium PAN objął astrofizyk profesor Stefan Piotrowski. Początkowo Interkosmos obejmował cztery dziedziny badań: fizykę kosmiczną, meteorologię, łączność oraz biologię i medycynę kosmiczną. Każdą z tych dziedzin zajmowały się odpowiednie zespoły robocze państw członkowskich. Konferencje tych zespołów odbywały się raz w roku, kolejno w poszczególnych państwach członkowskich. Dla usprawnienia działania duże zespoły podzielono na mniejsze, a te z kolei na sekcje, które dodatkowo przeprowadzały zebrania i seminaria. Najwyższym organem koordynującym działalność Interkosmosu była doroczna konferencja przewodniczących komitetów narodowych. W dniu 13 sierpnia 1968 roku kraje biorące udział w programie przesłały na ręce Sekretarza Generalnego ONZ projekt międzynarodowego systemu łącznościowego, o nazwie Intersputnik, przeznaczonego do zaspokajania potrzeb krajów zarówno rozwiniętych, jak i rozwijających się. W 1970 roku podczas spotkania (we Wrocławiu) kierowników narodowych programów kosmicznych przyjęto propozycję by wspólny program nazwać Interkosmosem. Program ten miał na celu umożliwienie partycypacji państwom bloku wschodniego w eksploracji kosmosu. Prawną stronę porozumienia i działania regulował dokument–porozumienie zawarty 13 lipca 1976 roku, a które obowiązywało od 25 marca 1977 roku. Porozumienie zawarte zostało na 10 lat. W 1979 roku porozumienie podpisał przedstawiciel Wietnamu – dziesiąty uczestnik programu Interkosmos. Większość misji była załogowa, aczkolwiek częścią programu były także satelity bezzałogowe, rakiety sondażowe. W ramach programu Interkosmos zbudowano i obsługiwano stację kosmiczną Mir.
W programie Interkosmos brali również udział specjaliści z państw zachodnich między innymi z Francji, USA i Szwecji. W tym przypadku chodziło o przeprowadzenie połączonego eksperymentu, na przykład badań w biosatelicie, czy też sondaży rakietowych atmosfery ziemskiej, albo też o udostępnienie systemów rakietowych i współpracy przy budowie i wyposażeniu sztucznych satelitów, jak miało to miejsce podczas wspólnych radziecko–indyjskich eksperymentów; począwszy od 1975 roku, kiedy radziecki Kosmos wyniósł indyjskiego satelitę Aryabhata–1 i dwa następne w późniejszych latach. Francuska aparatura naukowo-badawcza umieszczona była na radzieckich próbnikach międzyplanetarnych, a nawet na Księżycu (odbłyśnik laserowy pojazdu Łunochod pochodził z Francji).
W pierwszym dziesięcioleciu istnienia programu wyniesiono na orbity 20 satelitów Interkosmos (w latach 1969–1979) i 8 rakiet geofizycznych Wertikal. Ponadto uczestniczono w radzieckich programach narodowych realizowanych m.in. na stacjach kosmicznych typu Salut 6, statkach Sojuz, satelitach Kosmos, Meteor i automatycznych stacjach Prognoz.
W 1976 program Interkosmos wzbogacono o nowe badania. Tym razem pojawiła się teledetekcja. Na statku Sojuz 22 przeprowadzono eksperyment Raduga (tęcza) polegający na fotografowaniu wybranych rejonów Ziemi wielospektralną kamerą, której projekt powstał przy współpracy specjalistów z ZSRR i NRD. Kamerę zbudowały zakłady Carl Zeiss w Jenie. Operacja Raduga prowadzona była nie tylko z orbity okołoziemskiej – równocześnie z pokładu samolotu wykonywano zdjęcia i obserwacje naziemne wybranych rejonów testowych.
Sztuczne satelity.
Pierwszym satelitą wysłanym w ramach współpracy był Kosmos 261, przeznaczony do prowadzenia eksperymentów w dziedzinie badań górnych warstw atmosfery Ziemi i zórz polarnych.
Satelity Interkosmos podzielić można według zastosowania na trzy serie: słoneczna, do których należały satelity Interkosmos 1, 4, 7, 11, 16 i Interkosmos „Kopernik 500”; jonosferyczna – Interkosmos 2, 8, 12, 14 oraz magnetosferyczna Interkosmos 3, 5, 6, 10, 13, 14, 17.
Rakiety programu Interkosmos.
W programie Interkosmos ważne były badania przeprowadzone przy pomocy rakiet typu Wertikal, osiągających w pionowym locie pułapy od 500 do 1500 km. Uczeni z Polski uczestniczyli w pracach nad zestawami aparatury dla pięciu rakiet. W 1970 roku rozpoczęto wysyłanie rakiet geofizycznych typu Wertikal. Te badania przynosiły dużo materiału naukowego z dziedziny promieniowania Słońca i fizyki atmosfery.

</doc>
<doc id="543860" url="https://pl.wikipedia.org/wiki?curid=543860" title="Tholen">
Tholen

Tholen () – miasto i gmina w południowo-zachodniej Holandii. Miasto Tholen otrzymało prawa miejskie w 1366 r.
Miejscowości.
Na terenie gminy Tholen znajdują miejscowości:

</doc>
<doc id="543866" url="https://pl.wikipedia.org/wiki?curid=543866" title="Wydawnictwa Szkolne i Pedagogiczne">
Wydawnictwa Szkolne i Pedagogiczne

Wydawnictwa Szkolne i Pedagogiczne (WSiP) – polskie wydawnictwo edukacyjne założone w 1945 w Warszawie jako Państwowe Zakłady Wydawnictw Szkolnych (PZWS).
Historia.
Państwowe Zakłady Wydawnictw Szkolnych (PZWS) zostały utworzone w 1945 przez Ministerstwo Oświaty. We wrześniu 1946 przedsiębiorstwo przeniosło się do własnej siedziby w kamienicy Goldstanda. 
W 1951 z PZWS wydzielone zostały Państwowe Wydawnictwa Szkolnictwa Zawodowego (PWSZ), które przejęły dział podręczników dla szkół zawodowych, oraz Instytut Wydawnictw Naukowych (IWN), który przejął dział podręczników akademickich i został włączony do utworzonego w tym samym roku Państwowego Wydawnictwa Naukowego (PWN). W 1974 Państwowe Zakłady Wydawnictw Szkolnych oraz Państwowe Wydawnictwa Szkolnictwa Zawodowego zostały połączone w jedno wydawnictwo pod nazwą Wydawnictwa Szkolne i Pedagogiczne (WSiP); do 1998 WSiP działały jako przedsiębiorstwo państwowe. WSiP wydawały podręczniki dla szkół ogólnokształcących (podstawowych i średnich) i zawodowych, literaturę stosowaną dla nauczycieli, literaturę pomocniczą dla uczniów, w tym serie: „Biblioteka Analiz Literackich” (od 1971), „Biblioteka Nauczyciela”, „Biblioteka Polonistyki” i in.
Od 2010 roku Wydawnictwa działają w nowych kanałach dotarcia (internet, mobile) stawiając na ułatwianie uczenia się i nauczania w erze edukacji cyfrowej. Powstały serwisy wsipnet.pl, ucze.pl, klasowki.pl, zdasz.to (nagrodzone m.in. nagrodami im. Filipa Kallimacha) oraz aplikacje mobilne i e-podręczniki.
W 2014 roku w ramach WSiP powstał Ośrodek Rozwoju Kompetencji Edukacyjnych (ORKE).
Logo.
Logiem Wydawnictw Szkolnych i Pedagogicznych od 1974 roku jest głowa orła, wkomponowana w otwartą książkę. Logo zmieniano trzy razy: wiosną 1992 (dodano koronę, której nie było wcześniej), w 1995 roku (dodano napis WSiP pod grafiką) oraz pod koniec 2003 roku (logo zostało unowocześnione).
Akcjonariat.
Przekształcenie przedsiębiorstwa państwowego Wydawnictwa Szkolne i Pedagogiczne w jednoosobową spółkę Skarbu Państwa zostało dokonane przez Ministra Skarbu Państwa w dniu 16 września 1998 r.
Od 3 listopada 2004 do 30 sierpnia 2010 przedsiębiorstwo było notowane na Giełdzie Papierów Wartościowych w Warszawie.
W 2010 dominującym akcjonariuszem spółki był fundusz Pahoa Investment sp. z o.o., posiadający 75,93% akcji i 100% głosów na WZA. Pozostali posiadali 24,07% akcji i 0% głosów.
30 sierpnia 2010 WSiP zostało wycofana z GPW i przestała być spółką publiczną.
W październiku 2012 WSiP wyemitowało 5-letnie obligacje na rynku Catalyst na nominalną kwotę 197 milionów PLN.
W lipcu 2013 WSiP przejął od wydawnictwa REA prawa publikacji podręczników szkolnictwa zawodowego (167 tytułów) głównie z zakresu górnictwa, mechatroniki oraz rolnictwa. Podjęto także współpracę z zespołem autorów wydawnictwa REA. Planowano zwiększenie obrotu o 20 mln zł.
W kwietniu 2014 WSiP przejął wydawnictwo ZamKor – specjalizujące się w publikacjach dla gimnazjów i szkół ponadgimnazjalnych z zakresu fizyki, chemii i przyrody (58 tytułów). Zostały także nabyte prawa do marki ZamKor. Podręczniki specjalistyczne ZAMKORu wśród nauczycieli miały wysoką pozycję, a WSiP chciał podtrzymać dorobek i dobrą markę.
W czerwcu 2014 oraz październiku 2015 we WSiP miały miejsce zwolnienia grupowe związane ze zmianami na rynku edukacji. 
Pracownicy WSiP ze związku zawodowego Solidarność wystosowali list protestacyjny do Ministra Edukacji, wymieniając chaos organizacyjny przy wprowadzaniu nowego darmowego Elementarza, co miało przyczynić się do spadku obrotów i planowanych zwolnień 40% pracowników firmy.
Od 18 stycznia 2016 spółka ponownie stała się spółką akcyjną.
W kwietniu 2016 spółka przejęła sieć szkół językowych Profi-Lingua.
W kwietniu 2016 nastąpiło podwyższenie kapitału zakładowego Spółki Akcyjnej WSiP z 550 tys. zł do 165 mln złotych, które to akcje zostały objęte przez głównego akcjonariusza spółkę Advent Libri (Luksemburg).

</doc>
<doc id="543867" url="https://pl.wikipedia.org/wiki?curid=543867" title="Atrium Reduta">
Atrium Reduta

Atrium Reduta, dawniej centrum handlowe Reduta – centrum handlowe znajdujące się przy Alejach Jerozolimskich 148 w Warszawie.
Opis.
Centrum zostało otwarte w 1999 r.. Jest zlokalizowane naprzeciwko centrum handlowego Blue City. W 2003 r. obiekt zajmował ok. 105 tys. m², a rok później centrum zostało powiększone o 11 tys. m². W 2018 r. zakończyła się rozbudowa obiektu o część rozrywkową - siłownię CityFit i sześciosalowe kino Cinema 3D (od 2022 r. Multikino). Dzięki temu powierzchnia budynku zwiększyła się o kolejne 4 tys. m². W 2022 r. przebudowie uległa część gastronomiczna.
W 2022 w Atrium Reduta funkcjonowało min. ponad 100 sklepów, siedem restauracji, punkty usługowe, klub fitness i kino. Znajdują się one na dwóch kondygnacjach. Na obszarze objętym działalnością handlową działa hotspot. Klienci mają do dyspozycji 1650 miejsc parkingowych. Obiekt przystosowano dla osób niepełnosprawnych.
Właścicielem centrum jest Atrium European Real Estate Limited. 
W kulturze.
W 2008 roku w centrum handlowym realizowano zdjęcia do filmu „Galerianki” w reżyserii Katarzyny Rosłaniec.

</doc>
<doc id="543870" url="https://pl.wikipedia.org/wiki?curid=543870" title="Cingulum">
Cingulum

Cingulum – pas lub gruby sznur z frędzlami na obu końcach, używany przez duchownych i usługujących w kościołach chrześcijańskich, jako element stroju liturgicznego. Służy do przewiązania w pasie alby lub habitu. Użycie cingulum nie jest obowiązkowe, gdy alba jest tak uszyta, że przylega do ciała bez tego paska.
Nazwa wywodzi się od łacińskiego słowa "cingulum", oznaczającego "pas żołnierski" lub "pas urzędniczy".
Dawniej cingulum było szerokim pasem zdobionym haftem.
Pas symbolizuje moc i łaskę Bożą, w którą odziani są chrześcijanie stający do służby Bożej. Wraz z początkiem używania w roli cingulum sznurka pojawiła się symbolika wstrzemięźliwości i panowania nad pożądliwościami cielesnymi. Sznur jest także znakiem pracy w służbie Bożej i posłuszeństwa.
Cingulum najczęściej jest w kolorze białym, jednak coraz częściej spotyka się inne jego kolory. W Kościele rzymskokatolickim coraz popularniejszą praktyką jest także stosowanie przez różnych usługujących, zwłaszcza lektorów, cingulum w kolorze zależnym od koloru liturgicznego danej celebracji, w czasach dawniejszych takie praktyki w odniesieniu do posługujących i duchowieństwa były szeroko rozpowszechnione. 
W obrządkach bizantyjskich i pokrewnych, prezbiterzy i biskupi przepasują się ozdobnym pasem po założeniu sticharionu (szaty odpowiadającej rzymskiej albie) oraz epitrachelionu (stuła; na wschodzie najczęściej zszyta na środku). 

</doc>
<doc id="543871" url="https://pl.wikipedia.org/wiki?curid=543871" title="Zespół bark-ręka">
Zespół bark-ręka



</doc>
<doc id="543873" url="https://pl.wikipedia.org/wiki?curid=543873" title="Starwood Hotels and Resorts Worldwide">
Starwood Hotels and Resorts Worldwide

Starwood Hotels and Resorts Worldwide – międzynarodowe konsorcjum hotelarskie, należące do Marriott International.
Konsorcjum tworzyły następujące sieci hotelowe:
W dniu 23 sierpnia 2016 roku Marriott International wykupił sieć Starwood za 13 mld dolarów, tworząc w ten sposób największą sieć hotelową na świecie. Dzięki temu dysponuje 1,1 mln pokoi hotelowych w 5 800 hoteli w ponad 110 państwach świata.

</doc>
<doc id="543875" url="https://pl.wikipedia.org/wiki?curid=543875" title="Zespół Steinbrockera">
Zespół Steinbrockera



</doc>
<doc id="543876" url="https://pl.wikipedia.org/wiki?curid=543876" title="Vicente Cerna Sandoval">
Vicente Cerna Sandoval

Vicente Cerna Sandoval (ur. 1815 w Jalapa, zm. 28 lipca 1885 w Gwatemali) - konserwatywny prezydent Gwatemali od 24 maja 1865 do 29 czerwca 1871. Kres jego autorytarnym rządom położył zamach stanu dowodzony przez liberalnego generała Justo Rufino Barriosa, późniejszego prezydenta.

</doc>
<doc id="543881" url="https://pl.wikipedia.org/wiki?curid=543881" title="Brud">
Brud

Brud – ogólne określenie wszelkiego rodzaju zanieczyszczeń osiadłych na jakiejkolwiek powierzchni.
Brud gromadzący się na ciele człowieka zwykle jest mieszaniną sadzy, krzemionki (SiO2), soli mineralnych oraz substancji pylistych. Cząstki te zlepione są pozostałościami potu (głównie tłuszczami i białkami).
Obecnie, jednym ze szczególnie brudnych przedmiotów codziennego użytku jest klawiatura komputerowa – na jej powierzchni zwykle gromadzi się 70 razy więcej bakterii niż na desce klozetowej.
Walka z brudem (czyszczenie, sprzątanie i mycie).
Podstawowymi działaniami mającymi na celu pozbycie się brudu są zamiatanie, czyszczenie i mycie przedmiotów, ludzi i zwierząt lub remont obiektów i pomieszczeń, które uważa się za brudne lub niedostatecznie czyste. Często używa się do tego celu wody, specjalnych środków, które pomagają rozpuścić brud (mydła, alkohole, rozpuszczalniki) i innych specjalistycznych narzędzi (odkurzacze, szczotki, pędzle, szmaty, ręczniki, szczoteczki do zębów).
W przedsięwzięciach komercyjnych (np. w restauracjach) brud i zanieczyszczenia sprawiają zwykle bardzo złe wrażenie i mogą odstraszać potencjalnych klientów. Także przepisy sanitarne i BHP wymagają aby w tego typu pomieszczeniach panowała odpowiednia czystość i porządek. Według Johna B. Hutchingsa, ogólnie zanieczyszczenia można sklasyfikować jako tymczasowe, stałe, bądź celowe. Zanieczyszczenia tymczasowe to takie, który powstają przy normalnej działalności i użytkowaniu i mogą być usunięte przez zwykłe, codzienne sprzątanie. Zanieczyszczenia stałe to takie uszkodzenia fizyczne lub brudne plamy, które aby je usunąć wymagają poważniejszej renowacji przedmiotów lub remontu obiektów. Brud celowy to takie "zanieczyszczenie", które wynika z decyzji projektowych, takich jak brudno wyglądający wystrój, który można osiągnąć przez zastosowanie koloru żółtego, szarego lub wystroju w stylu grunge (zwykle jednak taki wystrój nie jest oparty na prawdziwym brudzie ale ma tylko sprawiać "brudne" wrażenie podczas gdy w rzeczywistości utrzymywana jest niezbędna i wymagana odpowiednimi przepisami czystość).
Brud a zdrowie.
Uważa się, że współczesne społeczeństwo jest zbyt czyste. Brak kontaktu z mikroorganizmami zawartymi w brudzie w okresie dorastania jest hipotetyczną przyczyną epidemii różnych alergii, takich jak astma. Układ odpornościowy człowieka wymaga pobudzenia i ciągłych ćwiczeń w celu prawidłowego funkcjonowania i można to łatwo osiągnąć przy jego zetknięciu z brudem. Na przykład obecność na powierzchni skóry bakterii z rodziny gronkowców reguluje stan zapalny w przypadku jej uszkodzenia.
Ludzie i zwierzęta czasami intencjonalnie spożywają brud. Może to być spowodowane niedoborem minerałów co jest częstym zjawiskiem u kobiet w ciąży.
Nerwice związane z brudem.
Niektórzy ludzie mogą mieć obsesje i zaburzenie obsesyjno-kompulsyjne związane z brudem, np. fantazje związane z jedzeniem brudnego ciastka. Może to mieć podłoże genetyczne, jako że uczucie obrzydzenia jest jedną z podstawowych emocji a miejsce jego powstawania lokuje się w mózgu.

</doc>
<doc id="543882" url="https://pl.wikipedia.org/wiki?curid=543882" title="Sheraton (sieć hotelowa)">
Sheraton (sieć hotelowa)

Sheraton Hotels and Resorts – międzynarodowa sieć hotelowa należąca do amerykańskiej spółki Marriott International. Powstała w 1937 w Springfield, w stanie Massachusetts. Na dzień 31 grudnia 2021 do sieci należało 437 hoteli na całym świecie z łącznie 153 242 pokojami.
Historia.
Historia powstania sieci rozpoczyna się w roku 1933, kiedy to dwóch kolegów z Uniwersytetu Harvarda Ernest Henderson oraz Robert Moore kupili "Continental Hotel" w Cambridge w stanie Massachusetts.
W 1937 r. Henderson i Moore kupują spółkę "Standard Investing Corporation" oraz "International Equities Corporation", które przemianowują w "Standard Equities Corporation". Firma ta staje się właściwą prowadzącą kolejne hotele. W tym samym roku nabywają drugi hotel i pierwszy w ramach nowej firmy, "Stonehaven Hotel" w Springfield, w stanie Massachusetts. Był to przebudowany budynek mieszkalny. Sieć hoteli Sheraton datuje swoje założenie właśnie na ten rok i uważa tę nieruchomość za swój pierwszy hotel.
Nazwę swoją sieć wzięła od trzeciego hotelu, który para nabyła w Bostonie w 1939 roku. Hotel ten posiadał duży, podświetlany napis na dachu z napisem „Sheraton Hotel”, którego zmiana była zbyt kosztowna. W związku z tym Henderson i Moore postanowili nazwać wszystkie swoje hotele tą nazwą.
W 1941 r. przedsiębiorcy nabywają kolejny obiekt Copley Plaza Hotel w Bostonie i kontynuowali szybki rozwój, kupując nieruchomości wzdłuż wybrzeża Oceanu Atlantyckiego od Maine po Florydę. W 1946 r. "Standard Equities Corporation" połączyła się z "United States Realty and Improvement Corporation", tworząc Sheraton Corporation of America, która stała się pierwszą siecią hoteli notowaną na nowojorskiej giełdzie papierów wartościowych New York Stock Exchange w 1947 r. W 1949 r. Sheraton rozszerzył swoją działalność na arenie międzynarodowej, kupując sieć "Ford Hotels" z trzema obiektami w Toronto, Ottawie i Montrealu. Szybko odsprzedali nieruchomości w Toronto i Ottawie, aby sfinansować ich dalszą ekspansję w Kanadzie w 1950 roku, płacąc 4,8 mln dolarów za zakup "Cardy Hotels", sieci sześciu nieruchomości w Ontario i Quebecu.
W 1956 roku Sheraton zapłacił 30 mln dolarów za zakup Eppley Hotel Company, która była wówczas największą prywatną firmą hotelarską w Stanach Zjednoczonych, posiadającą 22 nieruchomości w sześciu stanach środkowo-zachodnich. Sheraton zachował dziesięć największych hoteli a odsprzedał pozostałe dwanaście. W tym samym roku firma nabyła swoje pierwsze motele, kupując dwie nieruchomości na przedmieściach Syracuse w stanie Nowy Jork. W 1957 r. Sheraton, który wcześniej koncentrował się na przejmowaniu istniejących obiektów, otworzył swój pierwszy nowo wybudowany hotel "Philadelphia Sheraton Hotel". Dwa lata później Sheraton nabył swoje pierwsze nieruchomości poza Ameryką Północną, kupując cztery hotele należące do Matson Lines przy plaży Waikīkī na Hawajach.
W 1961 r. otworzono pierwszy hotel poza Stanami Zjednoczonymi i Kanadą, a mianowicie hotel Sheraton Tel Aviv w Izraelu. W tym samym roku otworzono kolejne dwa hotele na Karaibach "Kingston Hotel" oraz British Colonial Hotel. W 1963 r. otworzono pierwszy hotel w Ameryce Południowej "Macuto-Sheraton Hotel". Pierwszy hotel na Bliskim Wschodzie pod marką Sheraton otworzono w 1966 r. jako "Kuwait-Sheraton Hotel". Rok później powstają kolejne hotele w Azji, w Manili "Sheraton-Philippines", w Europie "Sheraton-Du Cap Hotel" na Korsyce oraz dwa hotele w Australii. W 1969 r. sieć Sheraton kupuje amerykański koncern ITT Inc.
W 1970 r. otwarty zostaje w Kairze pierwszy hotel sieci w Afryce "Sheraton Cairo Hotel &amp; Casino", a rok później drugi po Korsyce a pierwszy w kontynentalnej Europie, w Szwecji, Sheraton Stockholm Hotel. W latach 1977–1997 siedziba firmy znajdowała się w Bostonie.
W roku 1990 sieć przemianowano na "ITT Sheraton". 13 stycznia 1992 sieć wyodrębniła 61 swoich hoteli jako "ITT Sheraton Luxury Collection". Okrętem flagowym został hotel St. Regis New York w Nowym Jorku. W 1994 r. ITT Sheraton zakupiła włoską sieć hotelową Compagnia Italiana Grandi Alberghi. Niektóre z hoteli stały się hotelami Sheraton, inne zaś hotelami "ITT Sheraton Luxury Collection". W kwietniu 1995 firma wprowadza nową markę hoteli średniej klasy Four Points by Sheraton.
W 1998 r. Starwood Hotels and Resorts Worldwide kupuje za 13,3 mld USD ITT Sheraton, przebijając tym samym ofertę konkurenta Hilton Worldwide. The Luxury Collection stało się osobną marką.
W 2016 r. Starwood został zakupiony przez Marriott International.
Hotele.
Do sieci Sheraton należy 435 hoteli na całym świecie, w tym 50 hoteli w Europie. W Polsce działają cztery hotele Sheraton (12 lutego 2023).

</doc>
<doc id="543883" url="https://pl.wikipedia.org/wiki?curid=543883" title="Karabiny Mosin">
Karabiny Mosin



</doc>
<doc id="543884" url="https://pl.wikipedia.org/wiki?curid=543884" title="Pajutowie">
Pajutowie

Pajutowie, Pajuci (nazwa własna ‘Pī ūt, ang. "Paiute" – „Prawdziwi Ute” lub „Wodni Ute”) – plemię Indian północnoamerykańskich z szoszońskiej grupy języków uto-azteckich, zamieszkujące w przeszłości stany Arizona i Kalifornia (Pajutowie Południowi nazywani przez białych "Kopaczami") oraz Idaho, Nevada, Oregon i Utah (Pajutowie Północni zwani "Wężami", od nazwy rzeki Snake, nad którą zamieszkiwali) w Stanach Zjednoczonych.
Legenda o pochodzeniu.
Legenda Pajutów głosi, że Kobieta-Matka wszystkich ludów Pajute rozpaczała, ponieważ Mężczyzna, ojciec wszystkich Indian, rozdzielił swoje dzieci, wyznaczając im inne ścieżki życia. Dzieci te musiały walczyć ze sobą i żyć nierzadko we wzajemnej nienawiści. Kobieta rozpaczała tak bardzo, że w końcu zamieniła się w skałę, a jej łzy utworzyły jezioro Pyramid. „Kamienna Matka“ nadal siedzi nad wodami jeziora w zachodniej Nevadzie, mając u swego boku kosz, do którego zbiera kamienie dzielące jej dzieci. Większość badaczy uważa, że za legendą tą kryje się oddzielenie się w dawnych czasach Pajutów od Szoszonów.
Historia i religia.
Obie blisko spokrewnione ze sobą grupy były jednym z czterech plemion – obok Szoszonów, Banoków i Ute – zamieszkujących pustynne obszary Wielkiej Kotliny. Pajutowie Południowi, zwani czasem Kopaczami (ang. "Diggers") ze względu na zbieranie jadalnych korzeni, nie stawiali zaciętego oporu kolonizacji. Bardziej wojowniczy Pajutowie Północni, żyjący w niezbyt liczebnych szczepach, zajmowali się łowiectwem i prymitywnym rolnictwem mieszkając w chatach zwanych "wikiup". W latach pięćdziesiątych XIX wieku przeciwstawiali się najazdom białych osadników na swoje ziemie, bowiem przybysze, wędrujący do Oregonu i północnej Kalifornii niszczyli po drodze ich zasiewy, zanieczyszczali wodę pitną i wycinali na opał drzewa "pinyon". Szczepy Pajutów uczestniczyły później także (1878) w wojnie Banoków, aż wreszcie, pod koniec XIX wieku, zostały zmuszone do osiedlenia się w rezerwatach.
Z plemienia Pajutów pochodził prorok Wovoka, twórca nowej mesjanistycznej religii zwanej Tańcem Duchów, przyjętej przez wiele plemion Zachodu w drugiej połowie XIX wieku. Obawy białych przed niezrozumiałym i potencjalnie groźnym dla nich „szaleństwem Mesjasza” doprowadziły do zmasakrowania 29 grudnia 1890 roku grupy Lakotów nad potokiem Wounded Knee i stopniowego spadku popularności religii Wovoki (obecnej w zmodyfikowanej formie wśród części Pajutów do dziś).
Współczesność.
Obecnie spora część Pajutów nadal zamieszkuje rezerwaty. Największymi są Duck Valley w Idaho, Pyramid Lake w Nevadzie i Warm Springs w Oregonie. Inni członkowie plemienia rozproszyli się po Stanach Zjednoczonych.

</doc>
<doc id="543887" url="https://pl.wikipedia.org/wiki?curid=543887" title="Westin Hotels &amp; Resorts">
Westin Hotels &amp; Resorts

Westin Hotels &amp; Resorts – międzynarodowa sieć hotelowa wchodząca w skład grupy Marriott International. Sieć posiada 232 działających hoteli, w których jest dostępnych 84 111 pokoi (31 grudnia 2021).
Historia.
W 1930 roku Severt W. Thurston i Frank Dupar z Seattle w stanie Waszyngton spotkali się niespodziewanie podczas śniadania w kawiarni hotelu "Commercial" w Yakima w stanie Waszyngton. Konkurencyjni właściciele hoteli postanowili utworzyć spółkę, która zajmie się wszystkimi ich nieruchomościami i pomoże uporać się z wyniszczającymi skutkami trwającego wielkiego kryzysu. Mężczyźni zaprosili Petera i Adolpha Schmidtów, którzy prowadzili pięć hoteli w rejonie Puget Sound, aby dołączyli do nich i razem założyli Western Hotels. Sieć składała się z 17 nieruchomości – 16 w stanie Waszyngton i jedna w Boise w stanie Idaho. Jej siedziba główna i biura znajdowały się we flagowej posiadłości, "New Washington Hotel" w Seattle. Western Hotels rozszerzył swoją działalność na Vancouver w Kanadzie i Portland w stanie Oregon w 1931, na Alaskę w 1939, a następnie w Kalifornii w 1941, przejmując zarządzanie hotelem "Sir Francis Drake" dzień po zbombardowaniu Pearl Harbor. 
Dyrektor Western Hotels, Edward Carlson, przekonał Victora Bergerona do otwarcia swojej pierwszej franczyzowej restauracji Trader Vic's w hotelu sieci "Benjamin Franklin" w Seattle w 1949. Pierwotnie mały bar o nazwie "The Outrigger" został rozbudowany do pełnej restauracji w 1954 roku i przemianowany na "Trader Vic's" w 1960. Ze względu na sukces restauracji, Bergeron współpracował z Western Hotels, aby otwierać kolejne restauracje w kolejnych hotelach. W 1955 firma Western Hotels przejęła zarządzanie słynnym hotelem Olympic w Seattle. Stał się on nowym okrętem flagowym sieci, a siedziba główna i biura zostały przeniesione z hotelu "New Washington" do nowo urządzonych biur na dwunastym piętrze hotelu Olympic, z okazji 25-lecia istnienia sieci.
Firma Western Hotels rozszerzyła swoją działalność na Hawaje w 1956, obejmując zarządzanie hotelem Hawaiian Village, zbudowanym przez Henry'ego J. Kaisera. Po ponad dwóch dekadach szybkiego wzrostu, w 1958 wiele jego obiektów zostało połączonych w jedną strukturę korporacyjną, koncentrując się na połączeniu hoteli pod wspólną tożsamością sieciową. Również w 1958 Western Hotels przejął zarządzanie trzema hotelami w Gwatemali, swoimi pierwszymi obiektami poza Stanami Zjednoczonymi i Kanadą. Western otworzył swój pierwszy hotel w Meksyku w 1961. W marcu tego samego roku otworzono pierwszy hotel zbudowany i będący własnością sieci, The Bayshore Inn w Vancouverze.
Edward Carlson został prezesem sieci w 1960 i przypisuje się mu sprowadzenie targów Century 21 Exposition do Seattle w 1962. Własny szkic Carlsona na serwetce przedstawiający wieżę z obrotową restauracją na szczycie, zainspirowany jego wizytą w wieży telewizyjnej w Stuttgarcie, był początkiem Space Needle w Seattle. Sieć zarządzała restauracją na szczycie Space Needle od jej otwarcia do 1982. Western Hotels zarządzało również pływającym hotelem na pokładzie oceanicznego liniowca Dominion Monarch, zacumowanego w porcie w Seattle podczas targów.
W styczniu 1963 zmieniono nazwę sieci na Western International Hotels, w związku z ekspansją poza granice Stanów Zjednoczonych. W 1970 firma Western International została przejęta przez UAL Corporation, a Edward Carlson został prezesem i dyrektorem generalnym tej firmy i zarazem United Airlines. W 1975 sieć kupuje za 25 mln USD Hotel Plaza w Nowym Jorku.
5 stycznia 1981 firma ponownie zmieniła nazwę na Westin Hotels (skrót od słów "Western International"). Flagowy hotel sieci "Washington Plaza" w [[Seattle] był pierwszym obiektem, który został przemianowany, stając się [[The Westin Seattle]] 1 września 1981. W tym samym roku Westin otworzył nową siedzibę firmy bezpośrednio po drugiej stronie ulicy w budynku [[Westin (budynek)|Westin]].
W 1987 prezes UAL, Richard Ferris, ogłosił plan reorganizacji UAL jako "Allegis Corporation", [[konglomerat {ekonomia)|konglomeratu]] turystycznego wraz z [[United Airlines]], [[The Hertz Corporation|Hertz Rent a Car]], [[Hilton Worldwide|Hilton International Hotels]] i Westin, połączonego przez system rezerwacyjny [[Galileo GDS|Apollo]]. Ta strategia jednak się nie powiodła i "Allegis" sprzedał Westin w 1988 japońskiej korporacji [[Aoki Corporation]] za 1,35 mrd USD. "Aoki" natychmiast sprzedał [[Hotel Plaza]] [[Donald Trump|Donaldowi Trumpowi]] za 390 mln USD.
W 1994 "Aoki" zgodził się sprzedać Westin firmie inwestycyjnej [[Starwood Capital Group]] (matce [[Starwood Hotels and Resorts Worldwide]]) i [[Goldman Sachs]] z ogromną stratą za 561 mln USD, ale do czasu zamknięcia sprzedaży w maju 1995 kupujący wynegocjowali cenę do 537 mln USD. W 1998 Starwood przejął pełną własność firmy. W 2016 natomiast [[Marriott International]] przejął Starwood, stając się największą na świecie firmą hotelarską.
Ciekawostki.
Westin był pierwszą siecią hotelową, która wprowadziła [[karta kredytowa|karty kredytowe]] dla gości (w 1946), całodobową obsługę pokoju (1969) i osobistą pocztę głosową w każdym pokoju (1991). W 1999 firma Westin zaczęła sprzedawać materace "Heavenly Bed" znajdujące się w obiektach Westin i produkowane przez firmę [[Simmons Bedding Company]. W 2005 Westin nawiązał współpracę z firmą [[Nordstrom]], która dostarczała firmie materace i pościel. W 2011 firma Westin rozpoczęła sprzedaż materacy i pościeli "Heavenly" w sklepach [[Pottery Barn]].
Hotele.
Do sieci Westin Hotels &amp; Resorts należą 242 hotele na całym świecie, w tym 19 hoteli w Europie. W Polsce działa jeden hotel Westin (14 lutego 2023).
Przypisy.
[[Kategoria:Sieci hotelowe]]
[[Kategoria:Przedsiębiorstwa z siedzibą w Maryland]]

</doc>
<doc id="543891" url="https://pl.wikipedia.org/wiki?curid=543891" title="Le Méridien">
Le Méridien

Le Méridien – amerykańska sieć hotelowa wchodząca w skład grupy Marriott International. Założona w 1972 przez francuskie linie lotnicze Air France. Sieć posiada 110 działających hoteli, w których jest dostępnych 29 284 pokoi (31 grudnia 2021). 
Historia.
Air France w 1972 zakłada sieć hoteli "Le Méridien". Hotele sieci oferowały zakwaterowanie dla załóg lotniczych Air France w głównych miastach przesiadkowych, a linia lotnicza promowała sieć i obsługiwała dla niej rezerwacje. Pierwszym obiektem należącym do sieci był hotel z 1 000 pokojami w sercu Paryża, Hotel "Meridien Paris", dziś znany jako Le Méridien Étoile. Sieć rozrosła się do dziesięciu hoteli w Europie i Afryce w ciągu dwóch lat i miała 21 hoteli na całym świecie w ciągu sześciu lat.
W 1994 w ramach cięcia kosztów, Air France sprzedał swój pakiet kontrolny tj. 57,3% udziałów, brytyjskiej firmie hotelarskiej Forte Group za 207 mln USD. Wówczas sieć liczyła 58 obiektów. Sprzedaż ta nastąpiła po 18-miesięcznej walce o kontrolę nad firmą między Forte, niemieckim Kempinski i francuską firmą hotelarską Accor. Francuski rząd faworyzował ofertę Accor, chcąc zachować firmę we francuskiej własności, podczas gdy Komisja Europejska faworyzowała Forte zamiast Accor i wywierała presję na Air France, aby sprzedała Forte w zamian za istotne 20 bln franków dla linii lotniczej. Jednocześnie Forte ogłosiło zamiar odkupienia pozostałych udziałów mniejszościowych w sieci hotelowej od banków Crédit Foncier de France, Crédit Lyonnais i innych akcjonariuszy.
Brytyjski konglomerat Granada plc wygrał bitwę o wrogie przejęcie Forte w styczniu 1996. Granada przekonała swoich akcjonariuszy większościowych, ale Rocco Forte, syn założyciela firmy, obawiał się, że Granada pozbawi firmę jej aktywów. Granada przejęła kontrolę nad Forte za 5,9 bln USD. Wkrótce potem, w maju 1996, Granada ogłosiła zamiar sprzedaży 18 luksusowych hoteli sieci Forte Group, ale zachowania 85 hoteli sieci "Le Méridien". Fuzja Forte z firmą cateringową Compass Group w 2000 spowodowała przekazanie trzech marek hoteli Forte ("Le Méridien", "Heritage Hotels" i" Posthouse Forte") do Compass Group.
W maju 2001 japońska firma Nomura Holdings przejęła sieć od Compass Group za 1,9 bln funtów, a Le Méridien została połączona z brytyjską firmą hotelarską Principal Hotel Company. W grudniu 2003 amerykański Lehman Brothers nabył dług "Le Méridien". Następnie 24 listopada 2005 sieć staje się własnością Starwood Hotels and Resorts Worldwide&lt;/ref&gt;. W ciągu następnych pięciu lat sprzedano 45 ze 130 nieruchomości, a do sieci dodano 20 nowych. We wrześniu 2016 roku Marriott International kupuje sieć w ramach przejęcia Starwood.
Hotele.
Do sieci należy 117 hoteli na całym świecie, w tym 15 hoteli w Europie. W Polsce hotele Le Méridien nie występują (16 luty 2023)&lt;ref&gt;Hotele&gt;/ref&gt;.

</doc>
<doc id="543892" url="https://pl.wikipedia.org/wiki?curid=543892" title="Wścieklica Sabuleta">
Wścieklica Sabuleta

Wścieklica Sabuleta, wścieklica uszatka ("Myrmica sabuleti") – gatunek mrówek z podrodziny Myrmicinae.
Gatunek europejski, występuje pospolicie w lasach i na przestrzeniach otwartych w środowiskach ciepłych. Gniazda buduje w ziemi, mchu, pod kamieniami. Kolonia poliginiczna - w gnieździe może znajdować się kilka królowych. Kolonia liczy zazwyczaj kilkaset robotnic. 
Robotnice czerwonobrunatne, wielkości 4–5 mm. Królowa nieco większa, wielkości 5-6 mm. Ciało pokryte włoskami. Stylik podwójny. 
W gnieździe tych mrówek spotkać można larwy motyla modraszka ariona ("Maculinea arion").
Loty godowe odbywa w sierpniu i wrześniu.

</doc>
<doc id="543893" url="https://pl.wikipedia.org/wiki?curid=543893" title="T-Mobile Team">
T-Mobile Team

T-Mobile Team (kod UCI: "TMO") to była niemiecka zawodowa grupa kolarska, która znajdowała się w grupie 20 najlepszych drużyn, czyli w UCI ProTeams. Wcześniej grupa nosiła nazwę: Team Deutsche Telekom.
Głównym sponsorem grupy była sieć telefonii komórkowej T-Mobile.
Grupa została założona w roku 1991 jako Team Telekom, a była sponsorowana przez spółkę nadrzedną T-Mobile - Deutsche Telekom. W 2004 nazwa zespołu została zmieniona na T-Mobile Team i pod taką nazwą występowała ona w wyścigach do końca sezonu 2007.
Historia.
1991 - 2003.
Grupa kolarska założona została jako Team Telekom w 1991, jej menadżerem został Walter Godefroot. Drużyna wkrótce stała się ważnym uczestnikiem międzynarodowych wyścigów kolarskich. W 1994, niemiecki sprinter kolarski Erik Zabel odniósł pierwsze zwycięstwo w pucharze świata w historii drużyny, wygrywając wyścig Paryż-Tours. Rok później Zabel wygrał dwa etapy w Tour de France 1995.
Następne dwa lata to największe sukcesy w światowym kolarstwie dla tego zespołu. Godefroot sprowadził do drużyny duńskiego kolarza Bjarnego Riisa, który zajął trzecie miejsce w Tour de France w 1995. Właśnie ten kolarz wygrał Tour de France 1996, podczas gdy drugie miejsce zajął 22 letni Niemiec, pomocnik zwycięzcy Jan Ullrich. Rok później na Tour de France 1997 kolarze zamienili się rolami i Ullrich z pomocą Riisa wygrał wyścig. Ponadto drużyna Team Telekom wygrała klasyfikację drużynową i została najlepszą drużyną wyścigu. Z kolei wcześniej w 1997 Riis odniósł mniej znaczące zwycięstwo wygrywając wyścig Amstel Gold Race.
Do dalszych sukcesów można zaliczyć wygranie w dwa lata z rzędu w 1997, 1998 przez Zabela wyścigu Mediolan-San Remo, oraz zdobycie drugiego piejsca przez Ullricha w Tour de France 1998 oraz w Tour de France 1999. Przypieczętowaniem dobrych startów drużyny w 1999 było zwycięstwo Ullricha w wyścigu Vuelta a España. Z kolei rok 2000 należał do Zabela, który wygrywając wyścigi Mediolan-San Remo i Amstel Gold Race wygrał w klasyfikacji generalnej pucharu świata. W roku 2001, Zabel wygrał już po raz czwarty wyścig Mediolan-San Remo. Z kolei Ullrich zajął drugie miejsce Tour de France 2001. Podkreśleniem dobrej postawy drużyny było łącznie 6 zwycięstw etapowych Zabela w Tour de France i Vuelta a España. Następne sukcesy drużynie przyniósł Kazach Aleksander Winokurow. Wygrał wyścig Paryż-Nicea w 2002 i w 2003 roku oraz dołożył do tych zwycięstw wygrane w Amstel Gold Race oraz w Tour de Suisse podkreślając swoją dobrą formę w roku 2003. Po odejściu Ullricha do nowo powstałej drużyny Team Bianchi w 2003, to właśnie Winokurow został liderem drużyny na Tour de France 2003 i ukończył ten wyścig na trzecim miejscu za Ullrichem. Do pozostałych sukcesów drużyny w roku 2003 można zaliczyć wygraną Zabela w wyścigu Paryż-Tours, oraz zwycięstwo włoskiego kolarza Danielego Nardella w Mistrzostwach Zurychu.
2004 - 2005.
W roku 2004, drużyna zmieniła nazwę na T-Mobile, a jej kolarze dalej odnosili sukcesy. W Tour de France 2004 liderem drużyny został Ullrich, który powrócił po roku do drużyny. Z kolei Winokurow nie brał udziału w Tour de France. Pomimo tego dwóch kolarzy T-Mobile zajęło miejsca w czołówce. Czwarte miejsce zajął Jan Ullrich, a drugie Andreas Klöden. Ponadto drużyna T-Mobile Team wygrała klasyfikację drużynową w tym wyścigu. Wiosną 2005 Winokurow wygrał klasyczny wyścig Liège-Bastogne-Liège. Tour de France 2005 okazał się udany dla drużyny. Ullrich, jadący w roli lidera drużyny, zajął trzecie miejsce w klasyfikacji generalnej a Aleksander Winokurow, jadący jako wspierający go kolarz, zajął piąte miejsce. Wygrał również dwa etapy, w tym finałowy etap kończący się na Polach Elizejskich. Z kolei włoski kolarz Giuseppe Guerini wygrał jeden etap, a drużyna T-Mobile Team po raz drugi z rzędu wygrała klasyfikację drużynową. Jednak rok 2005 nie był do końca udany dla drużyny T-Mobile. W lipcu pod koniec Tour de France Aleksander Winokurow, któremu kończył się kontrakt ogłosił, że odchodzi z drużyny by mieć możliwość wygrania Touru jako kapitan drużyny i po zakończeniu wyścigu podpisał kontrakt z Liberty Seguros. To nie był koniec osłabień drużyny. Po 13 latach w Team Telekom i T-Mobile Team, Erik Zabel podpisał we wrześniu 2005 kontrakt z powstającą drużyną Team Milram. Ponadto przed rozpoczęciem sezonu 2006 Walter Godefroot ustąpił z pozycji menadżera T-Mobile i Olaf Ludwig zastąpił go na tej pozycji.
2006.
Wśród trzynastu zawodników, którzy zostali wykluczeni z Tour de France 2006 w związku z hiszpańskim skandalem dopingowym, dwóch należało do ekipy T-Mobile. Byli to Jan Ullrich (jeden z faworytów wyścigu) oraz Oscar Sevilla, przez co drużyna T-Mobile wystartowała w siedmioosobowym składzie, ponieważ afera została ujawniona na dzień przed startem wyścigu. Ponadto 9 lipca drużyna T-Mobile ogłosiła zwolnienie dyrektora Rudy'ego Pevenage'a za jego powiązania z Janem Ullrichem w sprawie hiszpańskiej afery dopingu krwi. W związku z brakiem oświadczeń, czy też próbami oczyszczenia z zarzutów ze strony podejrzanych zawodników, zostali oni zwolnieni z drużyny 21 lipca 2006 roku. Pomimo niekorzystnych wydarzeń dla T-Mobile drużyna poradziła sobie dobrze podczas Tour de France 2006. Po raz trzeci z rzędu wygrała klasyfikację drużynową, a jej zawodnik Andreas Klöden zajął trzecie miejsce na podium. Ponadto Matthias Kessler wygrał 3 etap, a Serhij Honczar wygrał 7 i 19 etap (obydwa to jazda indywidualna na czas) oraz jechał w koszulce lidera przez trzy dni (na etapach 8-10).
2007.
W wyniku afery dopingowej główny sponsor grupy, Deutsche Telekom, z końcem listopada odstąpił od umowy sponsorskiej. Podobnie postąpiła firma Audi, wyposażająca team w samochody, jak również koncern Adidas, ubierający kolarzy. Grupa jako Team High Road oraz Team Columbia utrzymała współpracę z dostawcą rowerów Giant. Grupa została rozwiązana ostatecznie w 2011 roku.

</doc>
<doc id="543895" url="https://pl.wikipedia.org/wiki?curid=543895" title="Manuel Lisandro Barillas Bercián">
Manuel Lisandro Barillas Bercián

Manuel Lisandro Barillas Bercián (ur. 17 stycznia 1845 w Quetzaltenango, Gwatemala, zm. 15 marca 1907 w Meksyku) - prezydent Gwatemali w okresie od 6 kwietnia 1885 do 15 marca 1886 oraz od 16 marca 1886 do 15 marca 1892. Został następcą Alejandro Sinibaldiego.

</doc>
<doc id="543896" url="https://pl.wikipedia.org/wiki?curid=543896" title="Gianluca Pessotto">
Gianluca Pessotto

Gianluca Pessotto (ur. 11 sierpnia 1970 w Latisana, Włochy) – piłkarz włoski grający na pozycji bocznego obrońcy lub pomocnika.
Karierę rozpoczynał w A.C. Milan w sezonie 1987/1988, lecz nie wystąpił w ani jednym meczu. W sezonie 1988/1989 również nie mógł wywalczyć miejsca w podstawowej jedenastce Milanu. Przez następne pięć lat jego klubowej kariery grał w niższych ligach włoskich (C1, C2, B), m.in. w Veronie. 4 września 1994 zadebiutował w Serie A w klubie Torino FC (w przegranym 0:2 meczu z Interem Mediolan). W 1995 trafił do Juventusu, gdzie spędził 11 lat.
Z Juventusem wygrał Ligę Mistrzów (1996), Superpuchar Europy (1996), Puchar Interkontynentalny (1996), czterokrotnie mistrzostwo Włoch (1997, 1998, 2002, 2003) i czterokrotnie Puchar Włoch (1997, 1998, 2002, 2003). Po sezonie 2005/2006 zakończył swoją karierę piłkarską. Objął funkcję menedżera Juventusu, zastąpił na tej pozycji Alessia Secco.
W 1996 zadebiutował w barwach narodowych i ma na koncie uczestnictwo w MŚ 1998 i ME 2000. Poważna kontuzja uniemożliwiła mu udział w MŚ 2002. W reprezentacji Włoch wystąpił 22 razy.
27 czerwca 2006 został zabrany do szpitala w stanie ciężkim po tym, jak wypadł z okna swojego biura w siedzibie Juventusu (z wysokości około 15 metrów). W ręku trzymał różaniec (jest głęboko wierzącym katolikiem). Pojawiły się podejrzenia, że była to próba samobójcza. Po wygranym przez Włochów meczu półfinałowego na Mistrzostwach Świata 2006 z Niemcami strzelec drugiej bramki, Alessandro Del Piero, przyjaciel z Juventusu i kadry, zwycięstwo wraz z golem zadedykował właśnie jemu.

</doc>
<doc id="543902" url="https://pl.wikipedia.org/wiki?curid=543902" title="DJ Paul Elstak">
DJ Paul Elstak

DJ Paul Elstak, właściwie Paul Roger Elstak, znany także jako DJ Paul (ur. 14 stycznia 1966 w Hadze) – holenderski DJ i producent muzyczny.

</doc>
<doc id="543903" url="https://pl.wikipedia.org/wiki?curid=543903" title="Tyry">
Tyry

Tyry – rzeka w Rosji, w Jakucji; prawy dopływ Ałdanu. Długość 327 km; powierzchnia dorzecza 14 tys. km²; średni roczny przepływ przy ujściu 85 m³/s.
Źródła w górach Suntar-Chajata; płynie w kierunku zachodnim przełamując się przez góry Sette-Daban; w środkowym i dolnym biegu płynie rozgałęziona na kilka ramion.
Zamarza od października do maja; zasilanie śniegowo-deszczowe.

</doc>
<doc id="543904" url="https://pl.wikipedia.org/wiki?curid=543904" title="Carlson Companies">
Carlson Companies

Carlson – międzynarodowe konsorcjum hoteli, restauracji i biur turystycznych. Swoją siedzibę ma w Minneapolis, w stanie Minnesota, w Stanach Zjednoczonych.
Obecnie zatrudniają 160 000 pracowników w 150 krajach świata. W 2007 wartość sprzedaży oferowanych usług wynosiła 39,8 mld dolarów. Carlson jest jedną z największych firm prywatnych w USA.
Historia.
Firma Carlson została założona w 1938 jako Gold Bond Stamp przez Curta Carlsona, który na założenie przedsiębiorstwa pożyczył 55 dolarów. Podczas wielkiego kryzysu, firma handlowała specjalnymi talonami żywnościowymi przez co umocniła swój wizerunek firmy. Działalność tą prowadziła do 1960. W tym samym roku zmieniła nazwę na Carlson Companies. W 1962 dokonała zakupu pierwszego hotelu – Radisson Hotel w Minneapolis. W kolejnych latach stała się właścicielem sieci restauracji T.G.I. Friday's (w 1975), Country Kitchen International (1977) i Comfort Suites, oraz Country Inns &amp; Suites By Carlson w 1987.

</doc>
<doc id="543906" url="https://pl.wikipedia.org/wiki?curid=543906" title="Segiet">
Segiet



</doc>
<doc id="543908" url="https://pl.wikipedia.org/wiki?curid=543908" title="Żabie Doły">
Żabie Doły



</doc>
<doc id="543910" url="https://pl.wikipedia.org/wiki?curid=543910" title="Radisson Blu">
Radisson Blu

Radisson Blu (wcześniej Radisson SAS) – międzynarodowa sieć hotelowa wchodząca w skład grupy Radisson Hotel Group.
Sieć w Polsce.
W Polsce do sieci Radisson Blu należy 15 hoteli:

</doc>
<doc id="543915" url="https://pl.wikipedia.org/wiki?curid=543915" title="Choroba Gravesa">
Choroba Gravesa



</doc>
<doc id="543916" url="https://pl.wikipedia.org/wiki?curid=543916" title="Maksymos z Tyru">
Maksymos z Tyru

Maksymos z Tyru (, łac. "Cassius Maximus Tyrius") – grecki retor i filozof medioplatoński, żyjący w II wieku.
Maksymos był autorem traktatów o erystyce oraz zdeklarowanym przedstawicielem platonizmu. Z jego tekstów zachowało się 41 mów i wykładów. Jego platonizm miał charakter popularny i nie był związany z głębszą refleksją filozoficzną.

</doc>
<doc id="543920" url="https://pl.wikipedia.org/wiki?curid=543920" title="DHL–Author">
DHL–Author

DHL-Author (Servisco) – była polska zawodowa grupa kolarska założona w Warszawie w 2000 roku. Po dziesięciu sezonach istnienia z finansowania grupy zrezygnował sponsor tytularny DHL, zaś na jej bazie powstała grupa Bank BGŻ Team.
Historia.
Sezon 2006 – DHL-Author.
Grupa zarejestrowana w dywizji UCI Continental Teams.
Sprzęt.
Rowery: Author
Sezon 2007 – DHL-Author.
Grupa zarejestrowana w dywizji UCI Continental Teams.
Sprzęt.
Rowery: Author
Sezon 2008 – DHL-Author.
Grupa zarejestrowana w dywizji UCI Continental Teams.
Sprzęt.
Rowery: Author
Sezon 2009 – DHL-Author.
Grupa kolejny raz została zarejestrowana w dywizji UCI Continental Teams.
Sprzęt.
Rowery: Author

</doc>
<doc id="543924" url="https://pl.wikipedia.org/wiki?curid=543924" title="Herb Serbii">
Herb Serbii

 
Herb Serbii ustanowiony 17 sierpnia 2004, został zaprojektowany na podstawie herbu Serbii z czasów dynastii Obrenowiciów, w obecnej wersji graficznej został przyjęty w listopadzie 2010 r.
Godło przedstawia białego orła o dwóch głowach zwróconych w lewo i w prawo, z otwartymi żółtymi (złotymi) dziobami i żółtymi (złotymi) szponami. Umieszczony na czerwonym tle tarczy herbowej tworzy herb Serbii. Po dwóch stronach ogona znajdują się dwie żółte (lub złote) lilie heraldyczne. W środku znajduje się czerwona hiszpańska tarcza herbowa, na której znajduje się na czerwonym tle tzw. krzyż serbski - grecki krzyż równoramienny z czterema stylizowanymi literami C - skrótem od Само слога Србина спасава (srb. "Tylko jedność uratuje Serbów"). 
Herb w przypominającej dzisiejszą formie był już używany w Serbii w średniowieczu. Początkowo zamiast czterech liter C były cztery greckie litery B - skrót od "Basileus Basileon Basileuon Basileusin" (gr. "Król królów, królujący nad królami") nawiązujące do bizantyjskiego Krzyża Paleologów. 
Kolory używane w małej wersji herbu Serbii:

</doc>
<doc id="543925" url="https://pl.wikipedia.org/wiki?curid=543925" title="WSiP">
WSiP



</doc>
<doc id="543929" url="https://pl.wikipedia.org/wiki?curid=543929" title="Michał Hube">
Michał Hube

Michał Hube (ur. 1775 w Złotowie, zm. 1840 w Paryżu) – prawnik polski, sekretarz stanu Królestwa Polskiego, później członek Komisji Sprawiedliwości, przewodniczący Komisji do Roztrząsania Akt Policji Tajnej, zajmującej się aktami carskich służb specjalnych przejętymi po wybuchu powstania listopadowego. Zmuszony do emigracji.
Michał Hube był ojcem prawnika Romualda Hubego, oraz ks. Józefa Hubego, prawnika i teologa.
Ku czci Hubego nazwana została jedna z ulic Złotowa.
Prawnika Michała Hubego nie należy mylić z astronomem Janem Michałem Hubem (zm. 1807).
Odznaczony Orderem Świętego Stanisława IV klasy z nadania Aleksandra I Romanowa.

</doc>
<doc id="543931" url="https://pl.wikipedia.org/wiki?curid=543931" title="Haida">
Haida



</doc>
<doc id="543936" url="https://pl.wikipedia.org/wiki?curid=543936" title="Nguyễn Minh Triết">
Nguyễn Minh Triết

Nguyễn Minh Triết (ur. 8 października 1942 w prowincji Bình Dương) – polityk wietnamski, prezydent kraju w latach 2006-2011.
W czasie wojny wietnamskiej pracował w instytucjach propagandowych. Z wykształcenia matematyk, w 1997 został powołany do Biura Politycznego Komunistycznej Partii Wietnamu, a od 2000 kierował organizacją partyjną w Ho Chi Minh. Należy do Komunistycznej Partii Wietnamu od 1965. Przez kilka kadencji zasiadał w Zgromadzeniu Narodowym.
W czerwcu 2006 został wybrany przez Zgromadzenie Narodowe na stanowisko prezydenta. Zastąpił Trần Đức Lươnga. Urząd pełnił do 25 lipca 2011.

</doc>
<doc id="543937" url="https://pl.wikipedia.org/wiki?curid=543937" title="Nguyen Minh Triet">
Nguyen Minh Triet



</doc>
<doc id="543938" url="https://pl.wikipedia.org/wiki?curid=543938" title="Leonard McCoy">
Leonard McCoy

Admirał Leonard Horatio „Bones” McCoy - fikcyjna postać, bohater serialu oraz wielu filmów serii Star Trek. McCoy pełni rolę lekarza oraz drugiego oficera na statku Enterprise, a później Enterprise-A. Pierwszym odtwórcą roli jest DeForest Kelley.

</doc>
<doc id="543941" url="https://pl.wikipedia.org/wiki?curid=543941" title="Melissa Sue Anderson">
Melissa Sue Anderson

Melissa Sue Anderson (ur. 26 września 1962 w Berkeley) – amerykańska aktorka filmowa i telewizyjna; pojawiła się na ekranach już jako dziecko – przede wszystkim w roli Mary Ingalls w familijnym serialu pt. "Domek na prerii", na którego planie spędziła 7 lat.
Kolejne jej role to przede wszystkim gościnne występy w popularnych wówczas serialach, np. "Statek miłości" czy "Alfred Hitchcock przedstawia".
W latach 90. ograniczyła swoje występy i od tej pory pojawiała się jedynie sporadycznie. W roku 2010 ukazała się jej autobiografia "The Way I See It: A Look Back at My Life on Little House".

</doc>
<doc id="543942" url="https://pl.wikipedia.org/wiki?curid=543942" title="Coroner">
Coroner

Coroner – szwajcarska grupa thrashmetalowa, założona w Zurychu działająca w latach 1985-1996. Reaktywowana w 2010 roku[2]. Poza Europą nie zdobyli większej popularności, Działalność rozpoczęli w 1983 roku, rozpadli się w 1996 i zeszli ponownie 14 lat później. Od 2011 roku zespół wystąpił na wielu festiwalach na całym świecie oraz ogłosił plany wydania nowego albumu w 2017 roku. Muzyka zespołu to mieszanka gatunków takich jak Thrash metal, Muzyka klasyczna, Awangarda, Rock progresywny, Jazz i Industrial metal, z odpowiednio szorstkim wokalem. Podczas, gdy ich styl stawał się coraz bardziej progresywny z elementami thrashu, zostali nazywani „Rush thrash metalu”. Ich brzmienie ewoluowało, produkcja stawała się coraz bardziej wyrafinowana, co zaowocowało albumami No More Color, Mental Vortex czy Grin.
Historia.
Kariera i rozpad.
Szwajcarskie trio Coroner zaczynało jako roadies zespołu Celtic Frost. Ostatecznie stworzyli swoje piosenki, z których powstało demo Death Cult nagrane w 1986 roku. Wokale nagrał Tom G. Warrior z Celtic Frost. Na ich pierwszym albumie wydanym w 1987 roku zatytułowanym R.I.P. jako wokalista i basista wystąpił Ron Broder, który pozostał w tej roli przez całą działalność zespołu.
Po wydaniu czterech albumów:"Punishment for Decadence (1988), "No More Color" (1989), "Mental Vortex" (1991) oraz "Grin" (1993)", grupa postanowiła wydać allbum z największymi hitami zespołu Coroner (1995). Jednak brak zainteresowania ze strony mediów doprowadził do rozpadu zespołu w 1995 roku oraz pożegnalnej trasy koncertowej w styczniu i lutym 1996 roku.
Reaktywacja.
Rozmowy o reaktywacji zespołu podjęto w marcu 2005, lecz później je porzucono. Spowodowane było to brakiem czasu członków zespołu, poza tym ani Marky, Ron i Tommy nie lubili „odgrzewać niczego poza sosem do spaghetti”. Jednakże w czerwcu 2010 zespół ogłosił, że zejdzie się ponownie, by zagrać na kilku festiwalach, m.in. Maryland Deathfest, Hellfest Summer Open Air oraz Bloodstock Open Air. Na pytanie czy planują nagrywać nowy album, gitarzysta Tommy Vetterli odpowiedział: „... wiesz, nagrywanie nowego albumu jest trochę trudne... (przerwa). Nigdy nie wiadomo. Może po czterech czy pięciu zagranych koncertach stwierdzimy - hej, nagrajmy album! Nigdy nie wiadomo, nie mamy na razie większych planów."
W kwietniu 2011 perkusista Mark Edelmann zapytany dlaczego Coroner reaktywował się po piętnastoletniej przerwie, odpowiedział: „To była totalna jazda, jakby czas zatoczył koło. To było dziwne. Czasem grałem jakby automatycznie, jakbym był zaprogramowany. To naprawdę zabawne, ręce idą same to w lewo to w prawo, a ja zastanawiałem się dlaczego. Aha, dlatego że teraz uderzam w ten talerz! (śmiech) To był odlot. Czułem się jakbym cofnął się w czasie o piętnaście lat lub więcej. I naprawdę brakowało mi gry na perkusji. Dlatego to cieszyło i cieszy teraz - po prostu czysta gra na perkusji.” Mark powiedział również, że nowy album nie wchodzi w grę, ale zespół może wznowić poprzednie albumy.
W czerwcu 2011 Vetterli udzielił wywiadu dla RadioMetal.com, w którym przyznał, że zespół nagrywa koncerty celem wydania albumu live oraz DVD z różnych etapów działalności zespołu. Zapytany o nowy materiał, odpowiedział, że może nagrają piosenkę lub dwie oraz że gdyby Coroner miał nagrać nowy album musiałby przekonać najpierw do tego Marky'ego i Rona, gdyż bez nich nic nie powstanie.
12 lutego 2014 perkusista Marky Edelmann ogłosił, że opuszcza zespół z końcem miesiąca, gdyż nie wyraża on zainteresowania nowym materiałem, w przeciwieństwie do Brodera i Vetterli'ego. 24 maja 2014 Diego Rapacchietti został nowym perkusistą grupy.
Pomimo wcześniejszych deklaracji o niewydawaniu nowego materiału, gitarzysta Tommy Vetterli przyznał, że Coroner planuje następcę albumu Grin. W czerwcu 2015 Ron wyjawił: „Jesteśmy ciągle na etapie zbierania pomysłów na utwory. Jeszcze nie rozpoczęliśmy nagrań, ale gdy się zejdziemy nagrywanie nie zajmie wiele czasu. Planujemy wejść do studia pod koniec tego roku.” (wywiad dla włoskiego webzinu „Artists and Bands”)
Ewolucja i styl.
Muzycznie Coroner ewoluował od zespołu speed metalowego z elementami gotyku i muzyki klasycznej jak Celtic Frost i Bathory, do zespołu grającego techniczny metal. Pierwszy album R.I.P. bazował na partiach neo-klasycystycznych oraz na wpływach klasycznych i metalu technicznego.
Drugi album, "Punishment for Decadence" ukazuje progresję w bardziej złożone dźwięki gitary i basu poprzez unison. Tempo zmienia się naprzemiennie z sekcji o średnim tempie do nieregularnych wolnych pasaży, przeplatanych z szybkimi sekcjami. Teksty zespołu podjęły tematy takie jak polityka i osobista introspekcja.
"No More Color" został wyprodukowany przez Pete’a Hinton'a oraz sam zespół. Muzyka stała się bardziej techniczna przez mody i apreggia grane na gitarze. Prócz tego kolorytu dodały solówki w skali chromatycznej oraz „chrupiące” akordy i szybkie tempo. Ścieżki perkusji, w przeciwieństwie do poprzednich albumów, zaczęły być bardziej skomplikowane, a równe metrum 4/4 porzucono na rzecz metrum nieregularnych, co stało się znakiem rozpoznawalnym. Linie basowe również uległy zmianie, od kiedy Ron opanował technikę trzypalcową, co pozwoliło podwoić rytm i grać bardziej skomplikowane riffy. Najlepszymi przykładami jest otwierający „Die By My Hand” z dynamicznym zadziornym riffem oraz harmoniczny molowy riff w „Mistress of Deception”. Na albumie występują mroczne motywy, które można by scharakteryzować jako Death metal, lecz zespół czerpie wiele wpływów z innych gatunków metalu. Zamykający płytę, jak się później okaże, proroczy utwór „Last Entertainment” (Ostatnia Rozrywka) ukazuje się w telewizji. Otwierający „Die By My Hand” jest klasyczną mieszanką progresji i death metalu. Jest to utwór zarówno techniczny jak i brutalny.
Mental Vortex kontynuuje ewolucję grupy zaczętą na No More Color. Formuła speed metalowa i techniczna została dopasowana do brzmienia zespołu, ale nie przypominało ono ani R.I.P. ani Punishment for Decadence. Pojawiły się wolniejsze piosenki, ale żaden z tych utworów nie pozostał w wolnym tempie przez dłuższy czas. Utwory na tym albumie trwały od czterech do ośmiu minut. Na albumie słychać progres z muzyki technical/thrash, jaką mieliśmy na albumie No More Color, który wytyczył drogę w kierunku ich dzieła Grin. Ostatni utwór „I Want You (She's So Heavy)” to cover zespołu The Beatles. Nakręcono do niego teledysk.
Grin ukazał brzmienie bardziej w kierunku metalu industrialnego. Wydawała się to naturalna progresja od albumu Mental Vortex, lecz forma została zmieniona w porównaniu do wcześniejszych dokonań. Ścieżki gitary były bardziej przemyślane, zgrywające się z liniami basu. Utwory były wolniejsze i bardziej dopracowane. Ścieżki basu Rona w niektórych utworach brzmią niemal hipnotycznie i transowo.
Wydany w 1995 roku album Coroner był kompilacją zawierającą hity z poprzednich albumów oraz niewydane wcześniej materiały.
Piosenka zespołu „Skeleton On Your Shoulder” pojawia się w grze wideo Brütal Legend.

</doc>
<doc id="543943" url="https://pl.wikipedia.org/wiki?curid=543943" title="Władysław Certowicz">
Władysław Certowicz

Władysław Jan Certowicz (ur. 3 czerwca 1839, zm. w kwietniu 1863) – uczestnik powstania styczniowego.
Pochodził ze szlacheckiej rodziny herbu Lubicz (pierwotnie Czertowicz), był synem lubelskiego prawnika Walentego i Antoniny z Cetnerów. Ukończył gimnazjum w Lublinie i podjął studia medyczne na Uniwersytecie Kijowskim. W 1860 ożenił się z Henryką z Kuczalskich i zajął się pracą gospodarską w majątku dzierżawionym od teściów.
Działał w organizacjach konspiracyjnych przygotowujących powstanie. Po wybuchu powstania walczył w oddziale Krzyżanowskiego, poległ w bitwie pod Bahłajami. Został pochowany we wspólnej leśnej mogile.
Miał trzy córki - Józefa została żoną Artura Gruszeckiego (pisarza), Teofila była rzeźbiarką, Aniela wyszła za Leona Rogozińskiego, rolnika i działacza społecznego.

</doc>
<doc id="543946" url="https://pl.wikipedia.org/wiki?curid=543946" title="Herb Wyspy Man">
Herb Wyspy Man

Herb Wyspy Man został ustanowiony w 1996. 
Herb przedstawia gotycką tarczę herbową z czarną bordiurą. Na czerwonym polu tarczy położony jest triskelion (trzy zgięte i połączone ludzkie nogi). Trzymaczami tarczy herbowej są sokół z prawej i kruk z lewej strony. Herb posiada dewizę "Quocunque Jeceris Stabit" ("gdziekolwiek mnie rzucisz, będę stał").
Sokół upamiętnia przekazanie wyspy Man sir Johnowi Stanleyowi przez króla Anglii Henryka IV, kiedy to król zażyczył sobie, aby sir Stanley i jego potomkowie przysyłali każdemu kolejnemu królowi angielskiemu dwa sokoły w dniu koronacji. Tradycja ta, rozpoczęta w 1822 podczas koronacji króla Jerzego IV Hanowerskiego jest praktykowana do dziś. Nad tarczą herbową znajduje się korona królewska, symbolizująca zwierzchnictwo króla Anglii, będącego od 1765 lordem wyspy Man. 

</doc>
<doc id="543948" url="https://pl.wikipedia.org/wiki?curid=543948" title="Kraftfahrergewerkschaft">
Kraftfahrergewerkschaft

Kraftfahrergewerkschaft (pol. Związek Zawodowy Kierowców) – niemiecki związek zawodowy zrzeszony w CGB. Organizacja została założona 28 marca 1992 w Hanowerze, gdzie do dziś ma siedzibę.
Na zebraniu związku 18 marca 2006 w Bottrop wybrano nowy zarząd z Franzem-Xaverem Winklhoferem jako przewodniczącym.
Do organizacji mogą wstępować kierowcy przewożący towary i ludzi. Związek jest m.in. jednym ze współtwórców procedur i norm dla ruchu drogowego obowiązujących w Unii Europejskiej i w Niemczech.

</doc>
<doc id="543949" url="https://pl.wikipedia.org/wiki?curid=543949" title="Tompo">
Tompo

Tompo – rzeka w Rosji, w Jakucji; prawy dopływ Ałdanu. Długość 570 km; powierzchnia dorzecza 42 700 km²; średni roczny przepływ przy ujściu 260 m³/s.
Źródła w górach Suntar-Chajata; płynie w kierunku południowo-zachodnim pomiędzy Górami Wierchojańskimi, a pasmami Sette-Daban i Ułachan-Bom, w dolnym biegu płynie rozgałęziona na kilka ramion; uchodzi do Ałdanu 30 km poniżej ujścia Amgi.
Zamarza od połowy października do połowy maja; zasilanie śniegowo-deszczowe.

</doc>
<doc id="543951" url="https://pl.wikipedia.org/wiki?curid=543951" title="Junnan">
Junnan

Junnan (; wym. ) – górska prowincja w południowo-zachodniej części ChRL. Jej nazwę można przetłumaczyć jako „Na Południe od Chmur” lub „Chmurne Południe”. Stolicą jest Kunming.
Geografia.
Prowincja zajmuje rozległy obszar pogórza, graniczący z Wietnamem, Laosem i Mjanmą. Pogórze to, zwane Wyżyną Junnan-Kuejczou, odznacza się bardzo urozmaiconą budową geologiczną i rzeźbą terenu. Wzdłuż pęknięć tektonicznych występują obniżenia, częściowo zabagnione, w dnach których ciągną się „łańcuszki" podłużnych jezior. W rejonach tych występują z dużym nasileniem zjawiska sejsmiczne. Pasma wzniesień na obszarze pogórza mają przebieg zbliżony do południkowego, sięgając 2000–3000 m n.p.m. Pomiędzy nimi ciągną się głęboko wcięte doliny rzek: południowych dopływów Jangcy, rzeki Yuan Jiang (górnego biegu rzeki, znanej w Wietnamie jako Rzeka Czerwona) i Mekongu. W zachodniej części prowincji, w „Krainie Wielkich Wąwozów", łańcuchy gór sięgają 5500 m n.p.m. Ciągnące się między nimi doliny są najgłębszymi wąwozami świata – głębokość ich sięga 3000 m. Zbocza i dna dolin pokrywa specyficzna roślinność, wśród której występują olbrzymie paprocie i mchy. Góry, zwłaszcza na południu, są zalesione. W dolinach rzek lasy przechodzą w formacje, zbliżone do dżungli podrównikowej. Lasy zajmują 18% powierzchni prowincji. Junnan ma klimat podzwrotnikowy z ciepłym latem i łagodną zimą oraz znaczną ilością opadów. Średnie temperatury stycznia oscylują około 8-10 °C, na południu około 15 °C. Temperatury lipcowe przekraczają z reguły 25 °C.

</doc>
<doc id="543956" url="https://pl.wikipedia.org/wiki?curid=543956" title="Flaga Brytyjskiego Terytorium Oceanu Indyjskiego">
Flaga Brytyjskiego Terytorium Oceanu Indyjskiego

Flaga Brytyjskiego Terytorium Oceanu Indyjskiego – białe i niebieskie pasy faliste symbolizują Ocean Indyjski. Palma jest symbolem wysp, z których tylko Diego Garcia jest zamieszkana. Korona na palmie i flaga brytyjska w kantonie są symbolami zwierzchnictwa Wielkiej Brytanii.
Przyjęta 4 listopada 1990 roku. Proporcje 1:2.

</doc>
<doc id="543962" url="https://pl.wikipedia.org/wiki?curid=543962" title="Ireneusz Pękalski">
Ireneusz Pękalski

Ireneusz Józef Pękalski (ur. 9 marca 1950 w Tomaszowie Mazowieckim) – polski duchowny rzymskokatolicki, doktor prawa kanonicznego, rektor Wyższego Seminarium Duchownego w Łodzi w latach 1993–2000, biskup pomocniczy łódzki od 2000.
Życiorys.
Urodził się 9 marca 1950 w Tomaszowie Mazowieckim. W 1968 ukończył tamtejsze II Liceum Ogólnokształcące im. Stefana Żeromskiego. Studiował w Seminarium Duchownym w Łodzi. Święceń prezbiteratu udzielił mu w 2 czerwca 1974 biskup diecezjalny łódzki Józef Rozwadowski. Dalsze studia odbył w zakresie prawa kanonicznego w Akademii Teologii Katolickiej w Warszawie i na Papieskim Uniwersytecie Gregoriańskim w Rzymie. Na Wydziale Prawa Kanonicznego rzymskiego uniwersytetu uzyskał w 1981 doktorat.
Pracował jako wikariusz w parafii Ksawerów. Był notariuszem kurii biskupiej w Łodzi, obrońcą węzła małżeńskiego oraz sędzią w trybunale kościelnym. Został sekretarzem rady kapłańskiej i członkiem kolegium konsultorów. Był wicepostulatorem w procesie beatyfikacyjnym Wandy Malczewskiej. W latach 1993–2000 pełnił funkcję redaktora naczelnego „Łódzkich Studiów Teologicznych”. Brał udział w III Synodzie Archidiecezji Łódzkiej. W 1993 otrzymał godność kapelana Jego Świątobliwości, a w 1997 został kanonikiem gremialnym Kapituły Archikatedralnej Łódzkiej.
W Wyższym Seminarium Duchownym w Łodzi prowadził wykłady z prawa kanonicznego i lektoraty łaciny. W latach 1987–1993 był prorektorem, a w latach 1993–2000 rektorem tego seminarium. Prawo kanoniczne wykładał ponadto w Instytucie Teologicznym i w Łódzkim Ośrodku Uniwersytetu Kardynała Stefana Wyszyńskiego w Warszawie.
11 grudnia 1999 papież Jan Paweł II mianował go biskupem pomocniczym archidiecezji łódzkiej ze stolicą tytularną Castello di Tingizio. Święcenia biskupie otrzymał 8 stycznia 2000 w archikatedrze łódzkiej. Udzielił mu ich arcybiskup metropolita łódzki Władysław Ziółek, któremu asystowali arcybiskup Janusz Bolonek, nuncjusz apostolski w Urugwaju, i Adam Lepa, biskup pomocniczy łódzki. Jako zawołanie biskupie przyjął słowa „"Omnibus omnia"” ("Wszystkim dla wszystkich"). W archidiecezji objął urząd wikariusza generalnego. W 2014 został ustanowiony dziekanem Kapituły Archikatedralnej Łódzkiej.
W strukturach Konferencji Episkopatu Polski został delegatem ds. Duszpasterstwa Kobiet, a ponadto członkiem Komisji ds. Kultu Bożego i Dyscypliny Sakramentów oraz Rady ds. Ekumenizmu.
Wyróżnienia.
W 2014 nadano mu tytuł honorowego obywatela Tomaszowa Mazowieckiego.

</doc>
<doc id="543967" url="https://pl.wikipedia.org/wiki?curid=543967" title="Cloppenburg">
Cloppenburg

Cloppenburg – miasto powiatowe w północno-zachodniej części Niemiec, leżące w kraju związkowym Dolna Saksonia, stolica powiatu Cloppenburg. Cloppenburg leży ok. 38 km na południowy zachód od Oldenburga pomiędzy Bremą i granicą niemiecko-holenderską. 
Jedną z głównych atrakcji turystycznych jest Skansen Cloppenburg ("Museumsdorf Cloppenburg"). Jest to skansen, w którym zgromadzono ponad 50 budynków z okresu XVI–XIX wieku.

</doc>
<doc id="543969" url="https://pl.wikipedia.org/wiki?curid=543969" title="Dręcz pszczeli">
Dręcz pszczeli

Dręcz pszczeli ("Varroa destructor") – gatunek pajęczaka, pasożyt pszczoły miodnej i pszczoły wschodniej, wywołuje warrozę. Jest głównym szkodnikiem rodzin pszczelich przyczyniającym się do znacznych strat w pszczelarstwie. Początkowo został opisany jako "Varroa jacobsoni", obecnie uważany za odrębny gatunek.
Jest pasożytem zewnętrznym, atakuje zarówno młode, jak i dorosłe pszczoły. W ciągu 2-3 lat potrafi doprowadzić do śmierci całego gniazda, jeżeli nie zastosuje się leczenia. Początkowo występował tylko w Azji, jednak obecnie jest spotykany na całym świecie, z wyłączeniem Australii i niektórych wysp Pacyfiku. Poczwarki pajęczaka odżywiają się ciałem tłuszczowym pszczół. Ciało tłuszczowe odpowiada za kluczowe funkcje życiowe pszczoły, przez co pasożytowanie na nim doprowadza do znaczącego osłabienia pszczoły, a następnie zgonu. Jest to jeden z najistotniejszych czynników masowego wymierania pszczół miodnych. Przenosi wiele chorób wirusowych, na które sam nie choruje, a które mogą dotknąć pszczołę.

</doc>
<doc id="543975" url="https://pl.wikipedia.org/wiki?curid=543975" title="Flaga Makau">
Flaga Makau

Flaga Makau – ustanowiona 31 marca 1993, a w użyciu jest od 20 grudnia 1999. Proporcje wymiarów flagi wynoszą 2:3.
Symbolika.
Pięć gwiazd symbolizuje fakt, że Makau jest nieodłączną częścią Chińskiej Republiki Ludowej. Stylizowany kwiat lotosu symbolizuje ludność, a jego trzy płatki – trzy wyspy regionu. Pod płatkami w uproszczony sposób przedstawiono most łączący wyspy z lądem oraz fale morskie.
Okres kolonialny.
Przed rokiem 1999 Makau było kolonią portugalską. Oficjalną flagą terytorium była flaga Portugalii, zaś organy administracyjne posiadały własne flagi urzędowe.

</doc>
<doc id="543977" url="https://pl.wikipedia.org/wiki?curid=543977" title="Mistrzostwa Świata w Piłce Nożnej 2006/Grupa A">
Mistrzostwa Świata w Piłce Nożnej 2006/Grupa A

Tabela.
Grupa A
Niemcy – Kostaryka.
Piątek, 9 czerwca 2006
18:00 – FIFA WM-Stadion München, Monachium – Widzów: 64 950
Polska – Ekwador.
Piątek, 9 czerwca 2006
21:00 – FIFA WM-Stadion Gelsenkirchen, Gelsenkirchen – Widzów: 52 000
Niemcy – Polska.
Środa, 14 czerwca 2006
21:00 – FIFA WM-Stadion Dortmund, Dortmund – Widzów: 65 000
 
Ekwador – Kostaryka.
Czwartek, 15 czerwca 2006
15:00 – FIFA WM-Stadion Hamburg, Hamburg – Widzów: 50 000 
Ekwador – Niemcy.
Wtorek, 20 czerwca 2006
16:00 – Olympiastadion, Berlin – Widzów: 72 000
Kostaryka – Polska.
Wtorek, 20 czerwca 2006
16:00 – FIFA WM-Stadion Hannover, Hanower – Widzów: 42 000

</doc>
<doc id="543978" url="https://pl.wikipedia.org/wiki?curid=543978" title="Bezpłytkowce">
Bezpłytkowce

Bezpłytkowce, beztarczowce, beztarczowe (Aplacophora) – gromada małych, morskich mięczaków (Mollusca), pozbawionych muszli. Na powierzchni ich ciała występują spikule. Długość ich ciała mieści się w przedziale od 0,8 mm do 30 cm, zwykle poniżej 5 cm. Bezpłytkowce początkowo nie były włączane do mięczaków. Obecność tarki uznano za cechę pozwalającą je do nich zaliczyć. Od 1987 roku klasyfikowane są w randze odrębnej gromady.
Tradycyjnie uznawane są za najbardziej pierwotne współczesne mięczaki, jednak badania z dziedziny paleobiologii molekularnej sugerują, że są bardziej zaawansowaną grupą, pochodzącą od mięczaków podobnych do chitonów, mających na grzbietowej stronie ciała siedem lub osiem płytek. W takim przypadku bezpłytkowce nie byłyby reliktowymi mięczakami, a ich robakowate ciało byłoby cechą wtórną.
Występowanie.
Strefa bentalna większości oceanów, na głębokościach od kilkudziesięciu do kilku tysięcy metrów.
Systematyka.
Do Aplacophora zaliczono blisko 300 gatunków, grupowanych w podgromadach:

</doc>
<doc id="543983" url="https://pl.wikipedia.org/wiki?curid=543983" title="Beztarczowce">
Beztarczowce



</doc>
<doc id="543985" url="https://pl.wikipedia.org/wiki?curid=543985" title="Aplacophora">
Aplacophora



</doc>
<doc id="543986" url="https://pl.wikipedia.org/wiki?curid=543986" title="Rejon Anenii Noi">
Rejon Anenii Noi

Rejon Anenii Noi – rejon administracyjny we wschodniej Mołdawii.
Demografia.
Liczba ludności w poszczególnych latach:

</doc>
<doc id="543988" url="https://pl.wikipedia.org/wiki?curid=543988" title="Taśma dziurkowana">
Taśma dziurkowana

Taśmy dziurkowane (perforowane), znane od połowy XIX wieku, używano jako papierowy nośnik do zapisywania danych. Były do tego celu również stosowane obok papierowych kart dziurkowanych w pierwszych komputerach. Z czasem zostały zastąpione przez bardziej pojemne media np. taśmy magnetyczne.
Taśma 8-ścieżkowa kodowała 7-bitowy kod ASCII; ósma ścieżka służyła jako bit parzystości. Pasek mniejszych dziurek służył jako perforacja dla zębatego kółka czytnika mechanicznego lub perforatora, a dla czytnika fotoelektrycznego służyła jako wskaźnik poprzecznego rzędu bitów.

</doc>
<doc id="543991" url="https://pl.wikipedia.org/wiki?curid=543991" title="Tohono O’odham">
Tohono O’odham

Tohono O’odham (dawnej znani jako Papago) – Indianie północnoamerykańscy zamieszkujący Arizonę w USA i północny Meksyk.
Nazwa "Papago" pochodzi z języka hiszpańskiego, oznacza „jedzących fasolę” i została im nadana, gdyż roślina ta stanowiła główny składnik ich pożywienia. Sami Indianie nazywają się "Tohono O’odham", co oznacza „ludzie pustyni” i tę nazwę jako oficjalną plemię zatwierdziło w 1986 roku.
Wielu członków plemienia do dziś żyje na Pustyni Sonora i utrzymuje się z hodowli i pasterstwa. Latem zamieszkują doliny wzdłuż rzeki, gdzie uprawiają kukurydzę, fasolę, a także kaktusy "saguaro", które dostarczają im słodkiego syropu, jadalnych nasion a także przerabiane są na napój alkoholowy podobny do otrzymywanej z agawy tequili. Zimowe miesiące wielu z nich spędza w górach na polowaniu.

</doc>
<doc id="544001" url="https://pl.wikipedia.org/wiki?curid=544001" title="Danijel Ljuboja">
Danijel Ljuboja

Danijel Ljuboja (cyryl. Данијел Љубоја; ur. 4 września 1978 w Vinkovci) – serbski piłkarz występujący na pozycji napastnika.
Kariera klubowa.
Danijel Ljuboja urodził się na terenie ówczesnej Jugosławii i jako junior trenował kolejno w takich drużynach, jak Dinamo Vinkovci, NK Osijek i FK Crvena zvezda. Następnie przeniósł się do Francji, gdzie w 1998 roku rozpoczynał zawodową karierę w FC Sochaux-Montbéliard. W debiutanckim sezonie w barwach zespołu z Montbéliard rozegrał 26 spotkań w Division 1 i strzelił 4 gole. Sochaux w ligowej tabeli zajęło jednak dopiero 17. lokatę i spadło do drugiej ligi. W Ligue 2 Ljuboja zdobył 16 bramek w 36 występach, a w ataku swojej drużyny grał między innymi z Anto Drobnjakiem. W klasyfikacji najlepszych strzelców Serba wyprzedził tylko Amara Traoré, który zdobył jednego gola więcej.
Dobra forma sprawiła, że latem 2000 roku Ljuboja przeszedł do pierwszoligowego Strasbourga. W sezonie 2000/01 wywalczył razem z nim Puchar Francji, jednak w Division 1 Strasbourg zajął ostatnie miejsce i spadł do niższej ligi. Podczas edycji 2001/02 serbski zawodnik zaliczył 15 trafień i został najlepszym strzelcem swojej drużyny.
W trakcie sezonu 2003/04 Ljuboja podpisał kontrakt z Paris Saint-Germain, w barwach którego ligowy debiut zanotował 17 stycznia 2004 roku w zremisowanym 0:0 pojedynku z FC Metz. Z nowym klubem zdobył wicemistrzostwo kraju oraz po raz drugi w karierze wywalczył Puchar Francji. Przez półtora sezonu spędzonego w PSG, Serb o miejsce w składzie rywalizował głównie z takimi piłkarzami, jak Pedro Pauleta czy Fabrice Pancrate.
W 2005 roku Ljuboja trafił na wypożyczenie do niemieckiego VfB Stuttgart. W Bundeslidze zadebiutował 10 września w zremisowanym 1:1 spotkaniu przeciwko Arminii Bielefeld, a pierwszego gola strzelił 23 października w zakończonym takim samym rezultatem meczu z Bayerem 04 Leverkusen. Razem z Ljuboją w linii ataku występował najczęściej Duńczyk Jon Dahl Tomasson. W kwietniu 2006 roku Stuttgart wykupił definitywnie Serba i podpisał z nim umowę do 2009 roku. Zawodnik stracił jednak finansowo, gdyż Niemcy, którzy wcześniej płacili mu połowę pensji (podczas wypożyczenia drugą część wypłacał Paris Saint-Germain), nie mieli zamiaru podwoić wydatków na gracza. Ljuboja zażądał 3 mln euro rocznie, a gdy nie porozumiał się z władzami zespołu, został przesunięty do trzecioligowych rezerw VfB.
W sierpniu 2006 roku piłkarz został wypożyczony na jeden sezon do Hamburgera SV z opcją transferu definitywnego, jednak w trakcie rozgrywek (podobnie jak wcześniej w Stuttgarcie), przesunięto go do drużyny rezerw. Działacze HSV nie zdecydowali się wykupić Ljuboi na stałe i Serb powrócił do VfB Stuttgart, gdzie ponownie zaczął występować w rezerwach. W styczniu 2008 roku został wypożyczony do Wolfsburga. Rozegrał dla niego 8 ligowych spotkań i w lipcu powrócił do Stuttgartu. Ponownie nie załapał się do kadry pierwszego zespołu, do końca sezonu 2008/09 trenując z drugą drużyną.
23 lipca 2009 roku Ljuboja został piłkarzem Grenoble Foot 38. W sezonie 2009/10 zdobył dla niego 10 bramek, jednak klub zajął ostatnie miejsce w Ligue 1 i spadł z najwyższej klasy rozgrywkowej. 31 sierpnia 2010 roku przeniósł się do Nicei.
15 czerwca 2011 roku zawodnik parafował roczny kontrakt z Legią Warszawa. Zadebiutował w Ekstraklasie 7 sierpnia w meczu z Cracovią (3:1), zaś pierwsze dwa gole strzelił pięć dni później w pojedynku z Górnikiem Zabrze, również wygranym 3:1.
16 kwietnia 2012 roku Ljuboja przedłużył umowę z warszawskim zespołem o kolejny rok. Do tego czasu Serb rozegrał w barwach „Wojskowych” 41 spotkań, w których zdobył 12 bramek. Był to jego trzeci najlepszy sezon w karierze, jeśli chodzi o liczbę strzelonych goli. W maju 2013 roku został przesunięty do drużyny grającej w Młodej Ekstraklasie w związku z piciem alkoholu w jednym z warszawskich lokali. Po zakończeniu rozgrywek Legia ogłosiła, że nie przedłuży kontraktu z piłkarzem.
W lipcu 2013 Ljuboja został zawodnikiem francuskiego drugoligowego klubu RC Lens, podpisując roczny kontrakt. W sierpniu 2014 Ljuboja rozwiązał kontrakt z RC Lens za porozumieniem stron.
Kariera reprezentacyjna.
W reprezentacji Serbii i Czarnogóry Ljuboja zadebiutował 12 lutego 2003 roku w zremisowanym 2:2 meczu eliminacji do Euro 2004 z Azerbejdżanem. Następnie selekcjoner Ilija Petković powołał go do kadry narodowej na Mistrzostwa Świata 2006. Na mundialu jego reprezentacja została wyeliminowana już w rundzie grupowej, w której nie zdobyła żadnego punktu i zajęła w swojej grupie ostatnie miejsce. Na niemieckich boiskach Ljuboja pełnił rolę rezerwowego, a na murawie pojawiał się w drugich połowach pojedynków z Holandią (0:1) i Argentyną (0:6). Łącznie dla drużyny narodowej Serb rozegrał 19 spotkań i zdobył jedną bramkę.

</doc>
<doc id="544002" url="https://pl.wikipedia.org/wiki?curid=544002" title="Flaga Hongkongu">
Flaga Hongkongu

Flaga Hongkongu – ustanowiona 1 lipca 1997. Proporcje wymiarów flagi wynoszą 2:3.
Symbolika.
Stylizowany kwiat bauhinii symbolizuje ludność regionu. Pięć gwiazd odpowiada pięciu gwiazdom na fladze Chińskiej Republiki Ludowej i oznacza, że Hongkong jest nieodłączną częścią Chińskiej Republiki Ludowej.
Gdy Hongkong był kolonią Wielkiej Brytanii w kantonie jego flagi znajdował się Union Jack, symbolizujący zależność od metropolii. Tło było granatowe, a na nim umieszczono herb Hongkongu.
Czarna Bauhinia.
W 2019 r. w związku z protestami przeciwko ekstradycji, powstała nieoficjalna odmiana flagi, w której kwiat pojawia się na czarnym tle, a w niektórych wersjach z uschniętymi i\lub zakrwawionymi płatkami, pojawiła się jako symbol buntu i protestu. Został powszechnie zidentyfikowana jako "Czarna Bauhinia".

</doc>
<doc id="544003" url="https://pl.wikipedia.org/wiki?curid=544003" title="Blok przedsionkowo-komorowy II stopnia">
Blok przedsionkowo-komorowy II stopnia



</doc>
<doc id="544004" url="https://pl.wikipedia.org/wiki?curid=544004" title="Blok przedsionkowo-komorowy III stopnia">
Blok przedsionkowo-komorowy III stopnia



</doc>
<doc id="544005" url="https://pl.wikipedia.org/wiki?curid=544005" title="Jonathan Dancy">
Jonathan Dancy

Jonathan Dancy (ur. 8 maja 1946) – brytyjski filozof, zajmujący się etyką oraz epistemologią. Obecnie wykłada na uniwersytecie w Reading (Wielka Brytania) oraz na University of Texas at Austin (USA). Jest ojcem aktora Hugh Dancy’ego.
Poglądy filozoficzne.
Dancy jest twórcą partykularyzmu moralnego, doktryny według której nie istnieją żadne uniwersalne zasady etyczne, a ocena działań pod względem moralnym jest zawsze zależna od sytuacji, w jakiej dane działania zostały wykonane.
Częścią poglądów Dancy’ego jest „holizm racji”: coś, co może być uznane za dobry powód do wykonania pewnego działania w pewnych okolicznościach, może stracić tę właściwość w innych okolicznościach, a nawet stać się argumentem, by danej rzeczy nie czynić.
Prof. Dancy redagował wydania prac Berkeleya oraz poświęcił mu niewielką książkę.

</doc>
<doc id="544008" url="https://pl.wikipedia.org/wiki?curid=544008" title="Bromfenwinfos">
Bromfenwinfos

Bromfenwinfos – organiczny związek chemiczny z grupy estrów kwasu fosforowego. Stosowany np. w produkcji akarycydów.
Środki ostrożności.
Bromfenwinfos jest substancją szkodliwą dla zdrowia człowieka. Najwyższe dopuszczalne stężenie w miejscu pracy wynosi 0,01 mg/m³.

</doc>
<doc id="544009" url="https://pl.wikipedia.org/wiki?curid=544009" title="Solenogastres">
Solenogastres



</doc>
<doc id="544013" url="https://pl.wikipedia.org/wiki?curid=544013" title="Neomeniomorpha">
Neomeniomorpha



</doc>
<doc id="544014" url="https://pl.wikipedia.org/wiki?curid=544014" title="Urządzenie wejściowe">
Urządzenie wejściowe



</doc>
<doc id="544016" url="https://pl.wikipedia.org/wiki?curid=544016" title="Dolichoderus quadripunctatus">
Dolichoderus quadripunctatus



</doc>
<doc id="544019" url="https://pl.wikipedia.org/wiki?curid=544019" title="Gmachówka koniczek">
Gmachówka koniczek



</doc>
<doc id="544020" url="https://pl.wikipedia.org/wiki?curid=544020" title="Pekotowie">
Pekotowie



</doc>
<doc id="544021" url="https://pl.wikipedia.org/wiki?curid=544021" title="Pequot">
Pequot



</doc>
<doc id="544022" url="https://pl.wikipedia.org/wiki?curid=544022" title="Mashantucket Pequot">
Mashantucket Pequot



</doc>
<doc id="544023" url="https://pl.wikipedia.org/wiki?curid=544023" title="Foxwoods">
Foxwoods



</doc>
<doc id="544024" url="https://pl.wikipedia.org/wiki?curid=544024" title="Urządzenie wyjściowe">
Urządzenie wyjściowe



</doc>
<doc id="544025" url="https://pl.wikipedia.org/wiki?curid=544025" title="Pentan">
Pentan

Pentan, "n"-pentan – organiczny związek chemiczny z grupy alkanów. Jego izomerami są 2-metylobutan (izopentan) i 2,2-dimetylopropan (neopentan).

</doc>
<doc id="544026" url="https://pl.wikipedia.org/wiki?curid=544026" title="Tarczonogie">
Tarczonogie

Tarczonogie, tarczkonogi, ogonoskrzelce (Caudofoveata) – drobne, robakowate mięczaki morskie, pierwotnie pozbawione muszli. Mają wapienne łuski na powierzchni ciała, tarkę, rurkowate serce z przedsionkiem i komorą. Są rozdzielnopłciowe. Długość ciała od 2 do 140 mm. Występują w mule morskim, pospolicie, czasami licznie.
Wraz z bruzdobrzuchami tworzą klad bezpłytkowców (Aplacophora).
Systematyka.
Grupa ta obejmuje około 120 znanych nauce gatunków zgrupowanych w trzech rodzinach – zaliczanych do rzędu Chaetodermatida Simroth, 1893 – wyróżnionych na podstawie budowy tarki (raduli) i tarczy nożnej:
Prawdopodobnie rzeczywista liczba gatunków jest znacznie większa.

</doc>
<doc id="544027" url="https://pl.wikipedia.org/wiki?curid=544027" title="Chaetodermomorpha">
Chaetodermomorpha



</doc>
<doc id="544028" url="https://pl.wikipedia.org/wiki?curid=544028" title="Caudofoveata">
Caudofoveata



</doc>
<doc id="544031" url="https://pl.wikipedia.org/wiki?curid=544031" title="Zespół Cornelii de Lange">
Zespół Cornelii de Lange

Zespół Cornelii de Lange (zespół Brachmanna i de Lange, zespół karłowatości amsterdamskiej de Lange, "typus degenerativus amstelodamensis", ang. Cornelia de Lange Syndrome, CdLS) – grupa zespołów wad wrodzonych uwarunkowanych genetycznie, o możliwym różnym typie dziedziczenia (autosomalne dominujące, autosomalne recesywne, sprzężone z płcią, mutacje "de novo"), których wspólną cechą jest współistnienie następujących objawów:
Nazwa pochodzi od nazwiska Cornelii de Lange, która w 1933 roku w Amsterdamie opisała po raz pierwszy ten zespół chorobowy.
Etiologia.
Około połowa przypadków zespołu Cornelii de Lange (CdLS1) jest spowodowana mutacją w położonym na chromosomie 5 genie "NIPBL", który koduje białko wchodzące w skład kohezyny – kompleksu łączącego siostrzane chromatydy podczas mitozy. Sprzężona z płcią odmiana tej choroby (CdLS2) spowodowana jest mutacją w położonym na chromosomie X genie "SMC1L1", kodującym inny składnik tego kompleksu, a CdLS typu 3 – mutacją w położonym na chromosomie 10 genie "SMC3", również kodującym składnik tego kompleksu.

</doc>
<doc id="544035" url="https://pl.wikipedia.org/wiki?curid=544035" title="Zespół Brachmana-de Lange">
Zespół Brachmana-de Lange



</doc>
<doc id="544036" url="https://pl.wikipedia.org/wiki?curid=544036" title="Amber Lynn">
Amber Lynn

Amber Lynn (ur. 3 września 1963 w Newport Beach) – amerykańska aktorka filmowa występująca w filmach pornograficznych, modelka i tancerka egzotyczna. Była jedną z pierwszych wielkich gwiazd porno w dobie filmów zarejestrowanych na kasetach wideo, pojawiła się w setkach filmów porno, w tym "Dear Fanny, On Golden Blonde" i "Porn in the USA".
Życiorys.
Wczesne lata.
Urodziła się i wychowała w Południowej Kalifornii jako najmłodsza córka oficera United States Air Force. Miała czterech braci i starszą siostrę, która zmarła w wieku dwóch lat z nieznanej przyczyny w wyniku zapaści sercowo-naczyniowej. Jej rodzice rozwiedli się, gdy miała trzy lata. Jej ojciec założył inną rodzinę. Matka przeszła załamanie nerwowe. Lynn znalazła się w rodzinie zastępczej, gdzie została fizycznie wykorzystywana. W ciągu siedmiu lat, jej matka powróciła, ale wkrótce zginęła w wypadku samochodowym. Bracia udali się do rodziny ojca, gdzie było ośmiu chłopców. Jej ojciec zmarł „od nadużywania alkoholu”, gdy miała 11 lat.
Jako nastolatka, w lokalnym klubie Sunset Strip w Los Angeles zaangażowała się z żonatym mężczyzną, zanim jego żona dowiedziała się o tym. Później zaprzyjaźnia się z Altheą, żoną Larry'ego Flynta.
Kariera.
Pozowała do magazynów erotycznych, w tym „Penthouse”, „Chic”, „High Society”, „Hustler” i „Club”. Kiedy jej przyjaciółka z college'u Ginger Lynn Allen zaczęła grać w filmach dla dorosłych, Amber postanowiła zaryzykować i w wieku 19 lat rozpoczęła pracę w branży porno w filmie "Personal Touch" (1983). Zaczęła potem pracować jako tancerka egzotyczna w Kanadzie, obok również byłej aktorki porno Tracey Adams.
Pojawiła się też jako Joyce w niskobudżetowym filmie "Evils of the Night" (1985) z Aldo Rayem, Julie Newmar, Tiną Louise i Johnem Carradine, thrillerze Johna Frankenheimera "Ostra rozgrywka" ("52 Pick-Up", 1986) u boku Ann-Margret, Kelly Preston, Roya Scheidera, Johna Glovera, Herschela Savage i Rona Jeremy’ego, "Things" (1989) jako dziennikarka, a także programie telewizyjnym "The Man Show".
Jej starszy brat Buck Adams (ur. 15 listopada 1955, zm. 28 października 2008 na niewydolność serca w wieku 52 lat) w latach 1984-2008 był także aktorem i reżyserem filmów porno.
W 1992 wspierała organizację Youth AIDS Foundation of Los Angeles.
W 1997 straciła prawo jazdy za jazdę pod wpływem alkoholu. Była związana z Markiem Davisem, scenarzystą Richardem Mailerem (1983), partnerem ekranowym Jamie Gillisem (1984), Ronem Jeremym (1985) i Coreyem Feldmanem (1995).

</doc>
<doc id="544037" url="https://pl.wikipedia.org/wiki?curid=544037" title="Typus degenerativus amstelodamensis">
Typus degenerativus amstelodamensis



</doc>
<doc id="544038" url="https://pl.wikipedia.org/wiki?curid=544038" title="Zespół CdLS">
Zespół CdLS



</doc>
<doc id="544040" url="https://pl.wikipedia.org/wiki?curid=544040" title="Wujek">
Wujek

Wujek, wuj – współcześnie nazwa relacji rodzinnej zachodzącej w stosunku do krewnego, który jest bratem matki lub ojca albo powinowatego będącego mężem siostry matki lub ojca. Czasami "wujkiem" nazywa się również każdego dalszego krewnego lub powinowatego wyższego pokolenia. 
Pierwotnie wujem określano jedynie brata matki, a brata ojca nazywano stryjem. Żonę zaś brata matki dawniej nazywano wujną lub wujenką, zaś żonę brata ojca – stryjenką (do połowy XIX w. stryjną).
W niektórych grupach społecznych odrębne nazewnictwo rodzeństwa ojca i matki (stryj, stryjenka) zachowało się do dziś.
W gwarach góralskich mąż siostry matki bądź ojca może być również określany jako "sfok".

</doc>
<doc id="544041" url="https://pl.wikipedia.org/wiki?curid=544041" title="Fermentacja anaerobowa">
Fermentacja anaerobowa



</doc>
<doc id="544046" url="https://pl.wikipedia.org/wiki?curid=544046" title="Wuj">
Wuj



</doc>
<doc id="544048" url="https://pl.wikipedia.org/wiki?curid=544048" title="Ciotka">
Ciotka



</doc>
<doc id="544057" url="https://pl.wikipedia.org/wiki?curid=544057" title="Rękopis znaleziony w Saragossie">
Rękopis znaleziony w Saragossie



</doc>
<doc id="544059" url="https://pl.wikipedia.org/wiki?curid=544059" title="Beztarczowe">
Beztarczowe



</doc>
<doc id="544060" url="https://pl.wikipedia.org/wiki?curid=544060" title="Korriban">
Korriban



</doc>
<doc id="544061" url="https://pl.wikipedia.org/wiki?curid=544061" title="Koordynacja">
Koordynacja

Koordynacja – uporządkowanie, zestawienie w pewnym celowym porządku, przystosowanie, np. koordynacja pojęć dla otrzymania pewnego wyższego, ogólniejszego pojęcia.
W życiu politycznym mówi się o koordynacji programów, dążeń i działań poszczególnych czynników politycznych dla osiągnięcia wspólnego lub ogólnego celu.
Stanowi zsynchronizowanie działań cząstkowych w czasie i przestrzeni.
Do koordynowania danym projektem zazwyczaj wyznacza się jedną konkretną osobę. Ma ona za zadanie przeprowadzić ludzi i procesy w uporządkowany sposób i odpowiada ona za zrealizowanie celów. Należy odróżnić stanowisko koordynatora od dyrektora, kierownika, dowódcy czy lidera. Koordynator z założenia to osoba, która jedynie łączy i kontroluje wszystkie elementy w projekcie. Obowiązki dyrektora czy dowódcy są z reguły szersze.
Koordynacja w zarządzaniu.
Koordynacja może wystąpić m.in. w zakresie:
Objawami niedostatecznej koordynacji są:

</doc>
<doc id="544062" url="https://pl.wikipedia.org/wiki?curid=544062" title="Jednopłytkowce">
Jednopłytkowce



</doc>
<doc id="544065" url="https://pl.wikipedia.org/wiki?curid=544065" title="Wielotarczowce">
Wielotarczowce



</doc>
<doc id="544066" url="https://pl.wikipedia.org/wiki?curid=544066" title="Barwinek (Kielce)">
Barwinek (Kielce)

Barwinek – część Kielc, znajdująca się na południowych obrzeżach miasta. Początkowo wieś, w 1866 roku została włączona w granice miasta. Znajduje się tu zabudowa jednorodzinna oraz osiedla złożone z bloków mieszkalnych: os. Barwinek (spółdzielni Pionier, pomiędzy ulicami Czachowskiego i Popiełuszki), os. Ściegiennego (tej samej spółdzielni, pomiędzy ulicami Ściegiennego i Plater, w pobliżu Baranówka) oraz os. Zacisze (spółdzielni Domator, wokół skrzyżowania ulic Szwedzkiej i Litewskiej).
Na terenie Barwinka znajduje się Zespół Szkół Ogólnokształcących nr 16, w skład którego wchodzą Szkoła Podstawowa nr 32 im. Janusza Kusocińskiego, Gimnazjum nr 16 oraz Przedszkola Samorządowe nr 3 i 39. Znajduje się tu również osiedlowy klub "Klub na BarWinKu" organizujący czas wolny dzieciom i młodzieży.
Przy skrzyżowaniu ul. Wrzosowej z aleją ks. Jerzego Popiełuszki znajduje się hipermarket budowlany Castorama. Na terenie Kawetczyzny swoją siedzibę ma zakon Karmelitanek Bosych. Barwinek należy do parafii św. Stanisława BM.
Barwinek przecina ulica ks. Piotra Ściegiennego będąca drogą wylotową na Tarnów. Od strony wschodniej Barwinek ograniczony jest aleją ks. Jerzego Popiełuszki, która jest częścią drogi krajowej nr 73.
Od południa graniczy z Pasmem Posłowickim i Pasmem Dymińskim wchodzącymi w skład Chęcińsko-Kieleckiego Parku Krajobrazowego
Przez Barwinek przechodzi niebieski szlak turystyczny z Chęcin do Łagowa.
Dojazd autobusami linii : 1, 2, 11, 25, 27, 29, 30, 33, 34, 45, 54, 108, 113 i N2.
Nazwa "Barwinek" po raz pierwszy pojawiła się w dokumentach w 1825 r. i jest związana z rośliną "barwinek" hodowaną w tutejszych ogrodach.

</doc>
<doc id="544067" url="https://pl.wikipedia.org/wiki?curid=544067" title="Cesarstwo Trapezunckie">
Cesarstwo Trapezunckie



</doc>
<doc id="544069" url="https://pl.wikipedia.org/wiki?curid=544069" title="Wady budowy drewna">
Wady budowy drewna

Wady budowy – grupa pierwotnych wad drewna, w których drewno cechuje nieregularna budowa anatomiczna. 
Przyczyną powstania wad budowy są:
Do wad budowy zalicza się:

</doc>
<doc id="544073" url="https://pl.wikipedia.org/wiki?curid=544073" title="Jan Głowacz Oleśnicki">
Jan Głowacz Oleśnicki

Jan Głowacz Oleśnicki lub Jan Głowacz z Oleśnicy herbu Dębno (ur. ok. 1400, zm. po 29 czerwca 1460) – od 1430 marszałek Królestwa Polskiego 1430–1440, wojewoda sandomierski od 1442, kasztelan i starosta sandomierski od 1440, wielkorządca krakowski od 1439, kasztelan żarnowski od 1425.
Życiorys.
Był synem Jana (Jaśka) z Oleśnicy, sędziego ziemi krakowskiej, i Dobrochny z Rożnowa, bratem biskupa krakowskiego kardynała Zbigniewa Oleśnickiego. W 1425 występował jako kasztelan żarnowski. W 1428 uzyskał od króla prawo lokowania Pińczowa. Żonaty z Anną z Tenczyna, był ojcem Zbigniewa Oleśnickiego, Jana tenutariusza lubowelskiego, Andrzeja kasztelana sądeckiego i Feliksa oraz córek Katarzyny, żony kasztelana sandomierskiego Pawła Jasieńskiego i Anny, żony wojewody lubelskiego Jana Feliksa Tarnowskiego.
Po śmierci Władysława Warneńczyka popierał kandydaturę księcia mazowieckiego Bolesława IV do tronu polskiego. W 1454 poparł inkorporację Prus Królewskich do Polski. Był świadkiem wydania statutów nieszawskich przez króla Kazimierza IV Jagiellończyka w 1454 roku. Uczestniczył w sejmach w 1456 i 1459, ostatni raz publicznie wystąpił 29 czerwca 1460. Pochowany został w klasztorze na Świętym Krzyżu

</doc>
<doc id="544074" url="https://pl.wikipedia.org/wiki?curid=544074" title="Skorupowce">
Skorupowce



</doc>
<doc id="544080" url="https://pl.wikipedia.org/wiki?curid=544080" title="Ivan Hitrec">
Ivan Hitrec

Ivan „Ico” Hitrec (, ur. 13 kwietnia 1911 w Zagrzebiu, zm. 11 października 1946 tamże) – jugosłowiański piłkarz narodowości chorwackiej występujący na pozycji pomocnika lub napastnika, reprezentant Jugosławii w latach 1929–1939, trener piłkarski.
Kariera.
Uważany przez wielu za najlepszego chorwackiego piłkarza przed II wojną światową. Ten zawodnik występujący głównie na pozycji środkowego ofensywnego pomocnika, uzyskał dużą rozpoznawalność kiedy strzelił dwie bramki Ricardo Zamorze w meczu z Hiszpanią w Zagrzebiu w 1933 roku. Sztuki tej dokonał także w rewanżowym spotkaniu w Madrycie. Po tym wydarzeniu jako jeden z pierwszych chorwackich zawodników, mógł zagrać zagranicą, w szwajcarskim zespole Grasshopper Club, a Kicker, w tym czasie jeden z najbardziej prestiżowych periodyków piłkarskich, wybrał go do jedenastki najlepszych piłkarzy Europy. Hitrec występował także w reprezentacji Królestwa Jugosławii, dla której rozegrał 14 meczów, zdobywając 9 goli.
Styl gry.
Hitrec dysponował silnym i precyzyjnym strzałem z rzutu wolnego. Był często cytowany z powodu wypowiedzi, której udzielił na temat strzelania rzutów karnych. Stwierdził, że nie lubi ich wykonywać, ponieważ 11 metrów od bramki jest zbyt bliską odległością i nie może się skupić na oddaniu skutecznego uderzenia. Był także niezwykle szybkim piłkarzem, w biegu na 100 metrów osiągał wynik 12 sekund, co w tamtych czasach było znakomitym wyczynem - najszybszy w tym czasie sprinter Jesse Owens najlepszy wynik osiągnął z czasem 10,30 sekundy.
Życie prywatne.
Hitrec pracował jako technik w biurze w Zagrzebiu przy ul. Gundulićeva. W czasie II wojny światowej był zwolennikiem faszystowskiego reżimu Ante Pavelicia. Jego imieniem została nazwana akademia piłkarska klubu Dinamo Zagrzeb.

</doc>
<doc id="544082" url="https://pl.wikipedia.org/wiki?curid=544082" title="Paveway II">
Paveway II



</doc>
<doc id="544087" url="https://pl.wikipedia.org/wiki?curid=544087" title="Bō">
Bō

 – kij długi, dłuższy niż jō, wykonany z drewna lub bambusa, rzadziej z metalu, rodzaj broni używany w sztukach walki. Jednostka długości "shaku" równa się 30,3 cm.
Jego długość jest dobierana zależnie od posiadacza, ale zazwyczaj dochodzi do ok. 180 cm. Kij ten doskonale sprawdza się w walce. Z racji swej długości ma duży zasięg, co w bezpośrednim starciu przesądza nieraz o życiu lub śmierci. "Bō" może być używany nie tylko do bezpośredniego ataku, lecz także do obrony lub jako podpora przy wykonywaniu ciosów kończynami. Jest to broń typowo obuchowa i przeznaczona jest do zadawania takich właśnie obrażeń.
W niektórych stylach bōjutsu "bō" traktuje się jak imitację włóczni (przyjmuje się, że z jednego końca znajduje się ostrze, co implikuje poważne różnice w obchodzeniu się z kijem). Zazwyczaj jednak "bō" traktuje się jako samodzielną broń.

</doc>
<doc id="544088" url="https://pl.wikipedia.org/wiki?curid=544088" title="CCC Development Team">
CCC Development Team

CCC Development Team () – polska grupa kolarska należąca do dywizji UCI Continental Teams.
Działalność zespołu została wstrzymana w grudniu 2020 roku w związku z wycofaniem się ze sponsoringu sponsora tytularnego – CCC.
Historia.
Grupa została założona w 2000 roku. Od początku istnienia jej głównym sponsorem jest przedsiębiorstwo obuwnicze CCC, zaś w latach 2002-14 roku głównym współsponsorem była także pierwsza i największa ogólnopolska telewizja komercyjna Polsat, która wcześniej obejmowała patronat medialny nad tą grupą. W 2007 roku sponsorem została gmina Polkowice.
Ekipa jest pierwszym polskim zespołem w historii, który zaproszono do startu w wyścigu trzytygodniowym – Grand Tourze. Prowadzony przez Pawła Tonkova i Dariusza Baranowskiego zespół wystartował w Giro d’Italia w 2003 i 2017 roku.
Do 2009 i w 2012 grupa zarejestrowana była w trzeciej dywizji – UCI Continental Teams. W latach 2010–2011 i 2013-2018 należała do drugiej dywizji – UCI Professional Continental Teams.
Po sezonie 2018 nastąpiło połączenie grupy z zespołem BMC Racing Team, w wyniku którego powstała drużyna CCC Team (UCI WorldTeams) oraz młodzieżowy CCC Development Team będący częścią UCI Continental Teams.
Sezony.
Sezon 2013 – CCC Polsat Polkowice.
Po sezonie 2012, spędzonym w dywizji UCI Continental Teams, poczyniono starania o powrót do dywizji UCI Professional Continental Teams. Ekipa uzyskała licencję już w pierwszej turze przyznawania licencji w dywizji UCI ProContinental. Powrót do wyższej dywizji spowodował także poszerzenie składu grupy. Największymi hitami transferowymi okazało się pozyskanie Davide Rebellina oraz Jarosława Marycza
Sezon 2012 – CCC Polsat Polkowice.
Pod koniec sezonu 2011 pojawiły się w mediach informacje o możliwym zakończeniu działalności grupy. Plotki te zostały szybko zdementowane przez władze klubu MKS Polkowice, w ramach którego działa grupa kolarska. Ostatecznie okazało się, że zespół opuści dywizję UCI Professional Continental Teams i będzie grupą dywizji UCI Continental Teams. Doszło także do zmian w składzie, w wyniku czego zespół został odmłodzony.
Sezon 2006 – CCC Polsat / Kross Polsat.
Po roku przerwy w 2006 roku Zbigniew Spruch zajął miejsce Andrzeja Sypytkowskiego na stanowisku dyrektora sportowego i grupa pod nazwą CCC-Polsat ścigała się w UCI Continental Teams.
Sezon 2003 – CCC-Polsat.
Grupa w 2003 roku występowała w I dywizji UCI. Grupa brała udział m.in. w wyścigu Giro d’Italia.

</doc>
<doc id="544089" url="https://pl.wikipedia.org/wiki?curid=544089" title="Eka">
Eka

Eka – poznańska nazwa grupy bikiniarzy, którzy spędzali razem dużo czasu na rogach (niemieckie "die Ecke") ulicy. Grupa taka maszerowała jeden za drugim krok w krok, w kolejności od najniższego (prowokatora awantur) do herszta. Pomiędzy członkami różnych grup dochodziło do bójek. Wzorowali się na popkulturze Zachodu, co było zwalczane przez rządzących komunistów; słuchali i tańczyli rock and rolla; nosili fryzury a la Elvis Presley i niebieskie, zamszowe buty na cześć jednej z pierwszych rockandrollowych piosenek "Blue Suede Shoes". W czasie Poznańskiego Czerwca w 1956 roku wzięli czynny udział w walkach zbrojnych pod hasłami wolnościowymi.

</doc>
<doc id="544090" url="https://pl.wikipedia.org/wiki?curid=544090" title="Haitō-rei">
Haitō-rei

 – edykt wydany przez rząd Meiji w dniu 28 marca 1876 roku, zakazujący samurajom japońskim noszenia broni, tzw. daishō rodowego. Było to jedno z posunięć władz usuwających tradycyjne przywileje klasy samurajów.
Pojawiły się wówczas sposoby na ukrywanie białej broni w bambusowych kijach i laskach - "shikomi-zue". W razie niebezpieczeństwa rozkładali tyczkę i dobywali broni.

</doc>
<doc id="544091" url="https://pl.wikipedia.org/wiki?curid=544091" title="Sztućce">
Sztućce

Sztućce – przybory ręczne służące do jedzenia oraz do przygotowania potraw. Sztućce są elementem zastawy stołowej. W zależności od kształtu i wielkości przeznaczone są do różnych czynności konsumpcyjnych. Rodzaje sztućców przypisane są odpowiednim potrawom. Nazwa sztućce pochodzi od włoskiego słowa stuccio.
Do sztućców zalicza się przede wszystkim:
Historia.
Sztućce swoją historią sięgają czasów pierwotnych człowieka. Najstarsze znaleziska wskazują, iż pierwsze w użyciu znalazły się łyżki, które służyły nabieraniu najczęściej gorącego pokarmu. Noże przyszły z czasem, przekształcając się następnie w widelce. Kronikarze niemieccy wspominają o tym, że cesarzowa Teofano używała podwójnego szpikulca do nabijania nań jedzenia.
Pierwotnie sztućce wykonywane były z drewna – szczególnie w ubogich rodzinach. Tylko nieliczni mogli pozwalać sobie na metalową zastawę i akcesoria, które w wieku XVI wykonywane były przez płatnerzy.
Za wyraz największej elegancji uważana jest srebrna zastawa w tym i sztućce wykonane z tegoż metalu, mimo to popularne w świecie były inne rodzaje metali jak pierwotnie miedź, cynk, aluminium i ołów. Te ostatnie ze względów na trujące właściwości ołowiu zostały wycofane w końcu XIX wieku. Popularne były również sztućce z rękojeściami wykonanymi z masy perłowej lub kości słoniowej; właśnie takie wymieniono pisemnie jako pierwsze polskie sztućce – które kupił arianin Wacław Potocki.
Savoir-vivre.
Wypolerowane sztućce pochodzące z jednego kompletu układa się po obu stronach nakrycia w kolejności ich użycia – skrajnie położone sztućce używane są w pierwszej kolejności. Przy nakryciu nie powinno znajdować się więcej niż trzy pary sztućców – pozostałe podajemy przy serwowaniu kolejnych dań. Łyżki układa się miseczką do dołu, natomiast ostrza noży kieruje się w stronę talerza. Po lewej stronie nakrycia kładzie się widelce do zakąsek i dania głównego, po prawej natomiast nóż do przekąsek, łyżkę do zupy i nóż do dania głównego. Po przeciwległej siedzącemu stronie nakrycia kładzie się sztućce deserowe równolegle do krawędzi stołu – dalej od talerza łyżeczki skierowane miseczką w lewą stronę a bliżej przeciwnie skierowany widelczyk.
Sztućce raz wzięte do rąk nie powinny z powrotem dotykać obrusa, a odkładając je, nie opiera się ich o stół ani brzeg talerza, lecz kładzie na talerzu – stąd też zwyczaj brania dokładek do niezapełnionego talerza, na którym zawsze pozostaje wystarczająca ilość miejsca na sztućce. W zależności od dania głównego podawane są odpowiednie sztućce. Szczególnie przy daniach niestandardowych – jak ryby czy owoce morza – zamiast typowych sztućców podawane są sztućce do ryb: specjalny widelec z głębszym wycięciem pomiędzy środkowymi zębami oraz nóż w kształcie łopatki zaostrzony na końcu umożliwiający jedzenie ryb lub otwieranie ostryg. Zwraca się uwagę również na dodawanie pałeczek przy daniach kuchni Wschodu, takich jak sushi czy nożyków owocowych do owoców egzotycznych.
Układ sztućców na talerzu ma swoją symbolikę. Prostopadłe w oddaleniu mówią o chwilowej przerwie w trakcie jedzenia, dodatkowo skrzyżowane świadczą o prośbie niezabierania pustego talerza (możliwość dokładki), natomiast ułożone razem równolegle tak, by ich rękojeści wskazywały godzinę piątą, oznaczają zakończenie konsumpcji.

</doc>
<doc id="544093" url="https://pl.wikipedia.org/wiki?curid=544093" title="Sztuciec">
Sztuciec



</doc>
<doc id="544097" url="https://pl.wikipedia.org/wiki?curid=544097" title="Agnieszka Warchulska">
Agnieszka Warchulska

Agnieszka Warchulska (ur. 15 maja 1972 w Ostrowcu Świętokrzyskim) – polska aktorka teatralna i filmowa.
Życiorys.
W 1996 ukończyła Warszawską Szkołę Teatralną. W latach 1996–2002 należała do zespołu Teatru Ateneum im. S. Jaracza w Warszawie, na deskach którego zagrała między innymi Dziwkę w „Korowodzie” A. Schnitzlera, Roksanę w „Cyrano de Bregerac” E. Rostanda i Maję Ochołowską w „Opętanych” W. Gombrowicza. Współpracowała także z Teatrem Współczesnym w Warszawie (Krystyna w „Wielkanocy” A. Strindberga) i Teatrem Dramatycznym w Wałbrzychu, w którym zagrała Glorię w „Czyż nie dobija się koni?” H. McCoya. Była Desdemoną w „Otellu” W. Shakespeare’a w Teatrze Narodowym w Warszawie. Na Scenie Przodownik zagrała Kobietę II w „Gardenii” E. Chowaniec oraz Żanet w „Przylgnięciu” P. Rowickiego, na Scenie na Woli im. T. Łomnickiego była Muzą w „Wyzwoleniu” St. Wyspiańskiego, a na Scenie im. G. Holoubka – Ludmiłą Stahl w „Młodym Stalinie” T. Słobodzianka oraz Panią Robinson w „Absolwencie” T. Johnsona. Ma na swoim koncie liczne role w Teatrze Telewizji (m.in. w „Pieniądzach innych ludzi” J. Sternera w reż. M. Englerta oraz „Bracie Elvisie” M. i M. Szczepańskich w reż. Ł. Wylężałka), filmach (m.in. w „Cwale” K. Zanussiego, „Długu” K. Krauze, „Wieży” A. Trzos, „Teraz ja” A. Jadowskiej i „Dlaczego nie!” R. Zatorskiego) oraz serialach telewizyjnych.
Od 4 września 2004 jest żoną aktora Przemysława Sadowskiego, mają dwóch synów Jana (ur. 2005) i Franciszka (ur. 2011).

</doc>
<doc id="544101" url="https://pl.wikipedia.org/wiki?curid=544101" title="Ashley Blue">
Ashley Blue

Ashley Blue (ur. 8 lipca 1981 w Thousand Oaks) – amerykańska osobowość radiowa, pisarka, była aktorka i reżyserka filmów pornograficznych. W 2013 została wprowadzona do alei sław Hall of Fame AVN Award, a w 2021 znalazła się na liście finalistów alei sław Hall of Fame XRCO Award. Od listopada 2013 prowadziła własny program w Vivid Radio i pisała artykuły dla magazynu „Hustler”.
Wczesne lata.
Urodziła się w Thousand Oaks w stanie Kalifornia w hrabstwie Ventura. Jej rodzina była pochodzenia chińskiego, angielskiego i irlandzkiego. Jej przodkami byli także Komancze.
Kariera.
W 2002, w wieku 21 lat rozpoczęła karierę w branży porno. W marcu 2004 podpisała trzyletni kontrakt z JM Productions, występując w serii "Girlvert". Kontrakt zakończył się 14 lutego 2007.
W 2003 pozwała byłego chłopaka i byłą gwiazdę filmów dla dorosłych, Trenta Tesoro, w jednym z odcinków "Judge Mathis". W 2004 otrzymała nagrodę AVN Award w kategorii „Wykonawczyni roku” i „Najlepsza scena samych dziewczyn” w "The Violation of Jessica Darlin" (2003). W 2005 odebrała AVN Award w kategorii „Najlepsza aktorka drugoplanowa”, a także zdobyła w kategorii „10 najpopularniejszych scen ze scenami porno samych dziewczyn” w filmie "Violation of Audrey Hollander" (2004) z Audrey Hollander, Brodi, Gią Paloma, Kelly Kline i Tylą Wynn.
Pojawiła się w "Barely Legal Summer Camp 1" (2003) i komedii erotycznej Jima Wynorski "Busty Cops 2" (2006) jako biolog morza.
Wystąpiła w "Inside the Porn Actors Studio: Ashley Blue" (2006), odcinku serialu telewizyjnego Howarda Sterna "Howard Stern on Demand". Użyczyła także głosu w kreskówce "Three Thug Mice".
Gościła w filmach dokumentalnych: "Porno Valley" (2004), "The New Erotic: Art Sex Revolution" (2011) i "X-Rated 2: The Greatest Adult Stars of All Time!" (2016).
16 czerwca 2011 Museum of Porn in Art w Zurychu otwarto wystawę portretów malowanych akrylem na na płótnie autorstwa szwedzkiego artystę Karla Backmana, z którym współpracowała.
W 2011 ukazała się książka "Girlvert: A Memoir by Oriana Small" wydana przez niezależnego wydawcę A Barnacle Book &amp; Record z Los Angeles.
W 2012 była nominowana do AVN Award w kategorii „Crossoverowa gwiazda roku”.
Życie osobiste.
30 lipca 2009 wyszła za mąż za fotografa Davida F. Nazworthy, znanego jako Dave Naz.

</doc>
<doc id="544102" url="https://pl.wikipedia.org/wiki?curid=544102" title="Matteo Castelli">
Matteo Castelli

Matteo Castello, Matteo Castelli (ur. ok. 1560 w Melide nad jeziorem Lugano w Szwajcarii, zm. 1632 w Warszawie) – wczesnobarokowy architekt tesyński.
Życiorys.
Został sprowadzony do Polski w 1613 roku, na czas kiedy przenoszono cały dwór królewski na stałe do Warszawy. Od 1614 roku był nadwornym architektem króla Polski Zygmunta III Wazy. Należy do grona najważniejszych architektów rzymskiego baroku, zaraz obok Dominica Fontany i Carla Maderny. Początkowo działał jako kamieniarz i rzeźbiarz. Podczas działalności w Warszawie charakterystyczne było dla niego stosowanie kordonowych gzymsów, płycin, lizen, permutacyjnych ram i nadawanie budynkom form surowych i wstrzemięźliwych.
Jego następcą na stanowisku architekta królewskiego został, promowany przez niego, jego pomocnik Constantino Tencalla (jego siostrzeniec, także z Lugano).

</doc>
<doc id="544106" url="https://pl.wikipedia.org/wiki?curid=544106" title="Barbara Trzetrzelewska">
Barbara Trzetrzelewska



</doc>
<doc id="544109" url="https://pl.wikipedia.org/wiki?curid=544109" title="Barßel">
Barßel

Barßel – gmina samodzielna (niem. "Einheitsgemeinde") w północno-zachodniej części Niemiec, w kraju związkowym Dolna Saksonia w powiecie Cloppenburg nad rzeką Soeste. Liczba ludności to 12 535.
Kultura.
Na terenie gminy Barßel znajduje się kilka szkół:
Współpraca.
Gmina Barßel współpracuje z gminą Elbląg. Umowę o współpracy podpisano w Barßel 16 marca 2001 r.

</doc>
<doc id="544111" url="https://pl.wikipedia.org/wiki?curid=544111" title="Eruption">
Eruption

Eruption – brytyjski zespół disco. Ich największy przebój to "One Way Ticket" (który wcześniej wykonywał Amerykanin Neil Sedaka) z wokalistką Precious Wilson.
W Polsce wydano ich jeden singel z piosenkami "I can't stand the rain"/"Leave a light".
W 1976 roku, podczas jedynego pobytu w Polsce, zespół nagrał w TVP program telewizyjny "Eruption w Studio 2".

</doc>
<doc id="544112" url="https://pl.wikipedia.org/wiki?curid=544112" title="W 63 minuty dookoła świata">
W 63 minuty dookoła świata

W 63 minuty dookoła świata – drugi album studyjny polskiej grupy muzycznej Kaliber 44. Wydawnictwo ukazało się 2 marca 1998 nakładem wytwórni muzycznej S.P. Records. Nagrania znacznie odbiegały stylistycznie od wydanego w 1996 roku debiutu pt. "Księga Tajemnicza. Prolog". Zarzucono m.in. odwołania do nastroju grozy i psychodelii. Popularnością w kraju cieszył się pochodzący z wydawnictwa utwór „Film” notowany na listach przebojów Polskiego Radia Szczecin i Programu Trzeciego PR. 
W 1998 roku album uzyskał nominację do nagrody polskiego przemysłu fonograficznego Fryderyka w kategorii „najlepszy album rap/hip-hop”.
Pochodzący z albumu utwór pt. „Film” znalazł się na liście „120 najważniejszych polskich utworów hip-hopowych” według serwisu T-Mobile Music.
Nagrania uzyskały certyfikat złotej płyty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544114" url="https://pl.wikipedia.org/wiki?curid=544114" title="Beylizm">
Beylizm

Beylizm (fr. "beylisme") – postawa wobec życia charakterystyczna dla bohaterów powieści Henriego Beyle'a, czyli Stendhala.
Termin "beylizm" jest neologizmem ukutym przez samego pisarza od własnego nazwiska. U źródeł beylizmu, stanowiącego swego rodzaju kult indywidualizmu, leżą idee głoszone m.in. przez XVIII-wiecznych teoretyków Destutta de Tracy'ego i Claude'a Helvétiusa. Doświadczenia rozumowe mają swe źródło we wrażeniach zmysłowych, a wrażenia te różnią się w zależności od jednostek ich doświadczających. Jednostki z natury pełne energii i pasji czerpią szczęście w związku z emocjami i doświadczeniami intelektualnymi dostarczanymi przez wrażenia zmysłowe. Aby dostąpić pełni szczęścia, muszą wciąż kwestionować wszelkie zasady i normy obowiązujące w ich otoczeniu, są więc ze swego środowiska wyalienowane.
Do wspólnych cech bohaterów stendhalowskich należą:
Dwóch bohaterów przejawiających najbardziej typowe cechy beylizmu to Julian Sorel z "Czerwonego i czarnego", oraz Fabrycy del Dongo z "Pustelni parmeńskiej".

</doc>
<doc id="544116" url="https://pl.wikipedia.org/wiki?curid=544116" title="Czarne kwiaty. Białe kwiaty">
Czarne kwiaty. Białe kwiaty

Czarne kwiaty. Białe kwiaty – cykle prozy Cypriana Kamila Norwida. Drukowane w "Czasie" w latach 1856-1857. W obydwu autor nie starał się narzucać sobie jakiegokolwiek stylu literackiego – zależało mu na wierności faktom. Uważane za arcydzieło polskiej prozy.
"Czarne kwiaty" - przymiotnik "czarne" oznacza żałobny lub nekrologiczny charakter zapisków. Opisują spotkania i rozmowy z poetą Stefanem Witwickim, Chopinem, Słowackim, Mickiewiczem i malarzem Delaroche'em. Zawierają także wspomnienie o nagłej śmierci nieznanej Norwidowi "podobno Irlandki".
"Białe kwiaty" tworzą zbiór fragmentów zaczerpniętych z dziennika autora. Zawierają opisy estetyki ciszy, nieobecności i "przemilczenia", charakterystycznego dla twórczości Norwida. Brak w tym cyklu patosu i pretensjonalnej ekspresywności.

</doc>
<doc id="544117" url="https://pl.wikipedia.org/wiki?curid=544117" title="Czerwiec 56">
Czerwiec 56



</doc>
<doc id="544118" url="https://pl.wikipedia.org/wiki?curid=544118" title="Czarne kwiaty">
Czarne kwiaty



</doc>
<doc id="544119" url="https://pl.wikipedia.org/wiki?curid=544119" title="Białe kwiaty">
Białe kwiaty



</doc>
<doc id="544121" url="https://pl.wikipedia.org/wiki?curid=544121" title="Zygmunt Gonzaga Myszkowski">
Zygmunt Gonzaga Myszkowski

Zygmunt Gonzaga Myszkowski (ur. ok. 1562 roku, zm. 5 lipca 1615 roku w Bassano koło Trydentu) – marszałek wielki koronny, doradca króla Zygmunta III Wazy, założyciel Ordynacji Myszkowskich, starosta wiślicki (1600) i goszczyński (1605), starosta nowokorczyński od 1600 roku.
Życiorys.
Młodość.
Był synem Zygmunta z Przecisowa i Beaty Przerembskiej, bratem Jana i Piotra oraz bratankiem biskupa Piotra Myszkowskiego. W 1575 roku wraz z bratem Janem studiował na uniwersytecie w Heidelbergu, Wychowywany w wyznaniu kalwińskim, po śmierci ojca opiekę nad młodym Myszkowskim przejął stryj biskup krakowski Piotr Myszkowski, który skłonił go oraz jego brata Piotra, do konwersji na katolicyzm. Przejście na wiarę katolicką miało uroczysty charakter; w listopadzie 1578 roku, w kościele Dominikanów w Krakowie, nastąpiło oficjalne odprzysiężenie obu braci Myszkowskich od wiary ewangelicko-reformowanej. Następnie został wysłany na nauki do kolegium jezuickiego w Sienie, gdzie przebywał na dworze księcia Franciszka.
Margrabia – ordynat.
Po śmierci stryja Piotra w 1591 roku, odziedziczył Myszkowski po biskupie krakowskim, poza sporymi sumami pieniężnymi, dwa duże kompleksy dóbr: pińczowski oraz chroberski. W 1592 roku w pobliżu Pińczowa, założył nowe miasto Mirów. Rok później uzyskał od króla pozwolenie na drugi jarmark w Pińczowie. W latach 1593-5 administrował żupy solne krakowskie. W 1596 roku otrzymał Myszkowski, wraz z bratem Piotrem, od papieża Klemensa VIII tytuł margrabiego, a w 1597 roku podczas pobytu w Mantui, zostali obaj bracia Myszkowscy adoptowani do rodu Gonzagów. 
Herb Myszkowskich – Jastrzębiec – został udostojniony; na tarczy herbowej oprócz rodowego godła Myszkowskich znalazły się barwy i emblematy Gonzagów. W 1601 roku otrzymał Myszkowski w dożywocie od Zygmunta III Wazy trzy wsie w powiecie chęcińskim: Brzegi, Brzeźno i Żerniki. W tym samym roku, dzięki zabiegom Myszkowskiego i jego brata Piotra, sejm uchwalił konstytucję pozwalającą na utworzenie z ich dóbr ordynacji, na którą składał się zamek i miasto Pińczów z przyleglościami oraz Chroberz z zamkiem i okolicznymi wsiami.
Działalność polityczna.
Na arenie politycznej Myszkowski pojawił się po raz pierwszy w 1587 roku, kiedy to podpisywał uchwały woj. krakowskiego na okazowaniu w Proszowicach. W 1588 roku otrzymał starostwo piotrkowskie, które kilka lat później porzucił na rzecz bardziej dochodowego – korczyńskiego. W 1593 roku został posłem województwa krakowskiego na sejm. W 1598 roku, już jako margrabia, został kasztelanem wojnickim. Od 1601 roku związał się z obozem regalistów; w 1603 roku dzięki protekcji biskupa kujawskiego, Jana Tarnowskiego oraz osobistemu wyborowi króla, otrzymał Myszkowski urząd marszałka wielkiego koronnego; po śmierci prymasa Tarnowskiego w 1604 roku faktycznie kierował sprawami państwa. Jako zaufany powiernik Zygmunta III Wazy jeździł Myszkowski do Rzymu, do papieża, oraz do Pragi, do cesarza Rudolfa II Habsburga, prowadząc tajne pertraktacje w sprawie małżeństwa króla z arcyksiężniczką Konstancją, siostrą zmarłej żony Zygmunata III – Anny. Pod koniec 1605 roku w Grazu zawarł Myszkowski ślub z arcyksiężniczką w zastępstwie króla. 7 października 1606 roku podpisał ugodę pod Janowcem. Podczas rokoszu sandomierskiego należał do obozu stronników królewskich, a po przegranej rokoszan opowiedział się za okazaniem łaski przeciwnikom. W 1608 roku wyruszył Myszkowski w podróż gdzie na zagranicznych dworach dementował dyskredytujące Zygmunta III Wazę plotki szerzone przez rokoszanina Janusza Radziwiłła; w Rzymie spotkał się z papieżem Pawłem V, w Paryżu gościł na dworze Henryka IV, w Londynie złożył wizytę królowi Jakubowi I. Po powrocie do kraju w 1609 roku rozpoczął Myszkowski przygotowania do wyprawy zbrojnej na Moskwę; pragnął panowania Wazów w Cesarstwie Rosyjskim oraz odzyskania przez nich tronu szwedzkiego.
Myszkowski był przeciwnikiem demokracji; propagował reformę ustroju w duchu absolutystycznym poprzez likwidację izby poselskiej oraz ograniczenie liczebne senatu do 51 wojewodów, duchownych, przednich kasztelanów i urzędników koronnych. Władza monarchy miała być także wzmocniona ekonomicznie poprzez reformę zarządu królewszczyzn i zakaz wywożenia annat biskupich za granicę.
Mecenas sztuki.
Margrabia był wielkim miłośnikiem i propagatorem kultury i sztuki włoskiej (przez szlachtę przezywany był nawet "włoszkiem"). Na dwór królewski sprowadzał włoskich malarzy, rzeźbiarzy i muzyków; kupował dla Zygmunta III Wazy płótna włoskich mistrzów. Otoczony przez Myszkowskiego szczególną opieką Pińczów, stał się skupiskiem włoskich kamieniarzy, rzeźbiarzy i sztukatorów. Właśnie w Pińczowie mieszkał i miał swój warsztat kamieniarski Santi Gucci, królewski rzeźbiarz i architekt, któremu to Myszkowski zlecił wykonanie projektów rozbudowy i przebudowy w stylu manierystycznym zamku pińczowskiego oraz budowy kaplicy św. Anny, którą wzniesiono na pamiątkę jubileuszu 1600 roku. Po śmierci Gucciego jego warsztat kamieniarski wzniósł dla Myszkowskiego słynną łaźnię pińczowską, fontannę na pińczowskim rynku oraz kaplicę-mauzoleum przy kościele Dominikanów w Krakowie.
Rodzina.
13 października 1591 roku w Nowym Korczynie Myszkowski poślubił damę dworu królowej Anny Habsburżanki – Elżbietę Boguszównę z Ziemblic (zm. 1643), córkę Jana, kasztelana zawichojskiego. Przyszła żona Myszkowskiego pochodziła z rodziny ariańskiej, jednak gdy trafiła na dwór królewski porzuciła wiarę braci polskich na rzecz katolicyzmu.
Z małżeństwa z Elżbietą Boguszówną miał Myszkowski trzech synów i pięć córek. Synowie: Jan (zm. 1621), starosta korczyński, II ordynat, Ferdynand (zm. 1647), dworzanin królewski, starosta grodecki, III ordynat, i Władysław zmarli bezpotomnie. Trzy córki (Eleonora, Beata i Konstancja) wstąpiły do klasztoru, czwarta Salomea pozostała w panieństwie, piąta Anna wyszła za Mikołaja Komorowskiego z Żywca.
Śmierć.
Zygmunt Gonzaga Myszkowski zmarł po 15 lipca 1615 roku w Bassano koło Trydentu, w trakcie swej szóstej wyprawy do Włoch. Zwłoki sprowadzono do Polski i 17 grudnia 1615 roku uroczyście pochowano w rodzinnym mauzoleum przy kościele Dominikanów w Krakowie.
Portrety.
Portret Zygmunta Gonzagi Myszkowskiego, miedzioryt Aegidiusa Sadelera z ok. 1615 roku; Popiersie w kaplicy Myszkowskich w kościele Dominikanów w Krakowie; Obraz olejny z 1 połowy XVII wieku, znajdujący się dawniej na zamku w Chrobrzu, obecnie w Muzeum Narodowym w Kielcach

</doc>
<doc id="544122" url="https://pl.wikipedia.org/wiki?curid=544122" title="Barssel">
Barssel



</doc>
<doc id="544126" url="https://pl.wikipedia.org/wiki?curid=544126" title="Aria Giovanni">
Aria Giovanni

Aria Giovanni (ur. 3 listopada 1977 w Long Beach) – amerykańska aktorka pornograficzna i modelka pochodzenia włoskiego. 
Życiorys.
Wczesne lata.
Urodziła się w Long Beach w stanie Kalifornia. Jej ojciec miał pochodzenie jugosłowiańskie i włoskie. Wychowała się w Los Angeles.
W wieku dwunastu lat przeszła terapię odwykową z powodu problemów z alkoholem i narkotykami, która trwała 26 miesięcy. Podczas drugiego roku terapii ukończyła dwie klasy szkoły, co pozwoliło jej udać się szybciej do szkoły średniej. Podczas nauki dorabiała jako kelnerka i także wtedy zdecydowała się na karierę aktorki.
Uczęszczała do szkoły średniej w hrabstwie Orange. W tym też czasie przeniosła się do Uniwersytetu Kalifornijskiego w San Diego, gdzie podjęła studia z dziedziny biochemii, a także jako drugi kierunek, z pisarstwa angielskiego.
Kariera.
W 1999 pozowała dla amatorskich stron internetowych. W 2000 roku, aktorka porno Aimee Sweet przedstawiła Arię Giovanni fotografce modelek Suze Randall. Randall w maju tego roku wykonała zdjęcia Giovanni, które ukazały się we wrześniowym numerze magazynu „Penthouse”. W tym samym czasie pojawiła się na stronie internetowej Bomis, gdzie pozowała w konkursie Ferrari. Pozowała też do premierowego wydania „Mystique Magazine”. 
Debiutowała w filmie "Girlfriends" (2001) w reżyserii Andrew Blake’a obok April Flowers, Hannah Harper, Justine Joli, Monica Mendez i Sierry Sinn. 
Oprócz tradycyjnych filmów pornograficznych (tylko softcore) gra również w filmach fetyszystycznych i BDSM. 
W parodii reality show CBS "Survivor" - "Survivors Exposed", którego emisja miała miejsce 16 listopada 2001, grała postać Moniki Snatch.
30 października 2002 roku gościła w programie Howarda Sterna, a także w serialu dokumentalnym Dana Chaykina "Pornucopia: Going Down in the Valley" (2004) i filmie dokumentalnym Niny Brownfield-Berry "Boobs: An American Obsession" (2010).
W lipcu 2006 ponownie trafiła na okładkę magazynu „Penthouse”, 6 czerwca 2007 była modelką dnia magazynu „Playboy”, a w grudniu 2007 jej zdjęcia znalazły się w magazynie „Hustler”.
Życie prywatne.
Po raz pierwszy wyszła za mąż w wieku 21 lat, rozwiodła się 5 tygodni później. Od roku 2002 do września 2006 była żoną Johna 5, gitarzysty Marilyn Manson i grupy Roba Zombie. Mają dwójkę dzieci.
Prowadziła blog podróżniczy, na którym zamieszczała opisy odwiedzonych miejsc. Na blogu dostępna jest również mapa państw, które odwiedziła oraz tych, do których chce się udać. Wśród odwiedzonych państw znajduje się między innymi Polska.

</doc>
<doc id="544129" url="https://pl.wikipedia.org/wiki?curid=544129" title="Große Halle">
Große Halle

Große Halle, także Volkshalle, Halle des Volkes, Ruhmeshalle – budynek zaprojektowany przez Alberta Speera na podstawie szkiców Adolfa Hitlera. W jego koncepcji miał być zwieńczeniem monumentalnych planów przebudowy Berlina – Planu Germania. Według planów hala mogła pomieścić około 180 tysięcy osób. Byłaby tym samym największym budynkiem świata.

</doc>
<doc id="544130" url="https://pl.wikipedia.org/wiki?curid=544130" title="Marcin Czechowic">
Marcin Czechowic

Marcin Czechowic (ur. w listopadzie 1532 w Zbąszyniu, zm. w listopadzie 1613 w Lublinie) – teolog protestancki, polemista, pisarz i poeta religijny. Reprezentował radykalny nurt plebejski w ruchu braci polskich. Był jednym z pionierów pacyfizmu w Polsce. Głosił całkowity zakaz zabijania (także zwierząt). Jest uznawany za mistrza wczesnej prozy polskiej. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Życiorys.
Urodził się w ubogiej rodzinie rzemieślniczej w Zbąszyniu. Uczył się w miejscowej szkole parafialnej. Później zdobył gruntowne wykształcenie humanistyczne – kształcił się w Akademii Lubrańskiego w Poznaniu i w 1554, podczas rocznego pobytu na uniwersytecie w Lipsku. Poznał dobrze język grecki, w stopniu średnim język hebrajski. W młodości wyróżniał się głęboką religijnością katolicką. Święcenia kapłańskie otrzymał w 1555 i objął parafię w Kórniku. Zainspirowany duchem reformacji przeszedł na luteranizm, później kalwinizm. W 1555 uczestniczył także w synodzie gołuchowskim jako minister, zapewne luterski, w Kórniku. Wyjechał do Wilna, gdzie od ok. 1559 był nauczycielem w szkole kalwińskiej przy tamtejszym zborze.
W lipcu 1561 Mikołaj Radziwiłł Czarny wysłał go z misją poselską do Jana Kalwina i Heinricha Bullingera. W drodze powrotnej zapoznał się z funkcjonowaniem gmin (osad) anabaptystów na Morawach. W kraju rozpoczął ożywioną działalność zborową. W Wilnie początkowo propagował anabaptyzm, a w 1564 ostatecznie przyłączył się do braci polskich, odbywając z M. Wędrogowskim dysputę, w której zwalczał chrzest niemowląt. Swego stanowiska bronił także na synodzie w Węgrowie w grudniu 1565. Po opuszczeniu Wilna przeniósł się na Kujawy, aby tam szerzyć idee unitarianizmu. Na Kujawach (głównie w Niemojewie) przebywał w latach 1565–1568. W 1569 przebywał w Rakowie.
W latach 1570–1598 był "ministrem zboru" w Lublinie, gdzie znajdował się jeden z najważniejszych ośrodków arianizmu polskiego. Po śmierci Jana Niemojewskiego w 1598, z którym współpracował od ok. 1564, w lubelskim zborze przewagę uzyskało skrzydło braci polskich o umiarkowanych poglądach. Czechowic zrzekł się funkcji "ministra zboru". Zmarł w biedzie i zapomnieniu.
Głoszona doktryna.
Jego światopogląd kształtował się pod wpływem Erazma z Rotterdamu i wczesnochrześcijańskich teologów, takich jak Tertullian i Laktancjusz.
Zainspirowany ideami Socyna zaczął głosić radykalne reformy religijne i społeczne: demokratyzację państwa, zniesienie poddaństwa chłopów, wyrzeczenie się majątków, a także równość wszystkich stanów. Głosił bezwarunkowy pacyfizm: zakaz stosowania przemocy, zakaz prowadzenia wojen i noszenia wszelkiej broni, a nawet zakaz jakiejkolwiek działalności, związanej z wojskiem lub wojną. Odmawiał też prawa do samoobrony i pomocy innym, nawet w słusznej walce.
W sferze religii głosił bezcelowość chrztu nieświadomych dzieci, nie uznawał dogmatu o Trójcy Świętej oraz zaprzeczał boskości Jezusa. Twierdził, że Jezus był tylko człowiekiem, jednak człowiekiem doskonałym, bo urodzonym bez grzechu pierworodnego i jako taki godny jest czci.
Polemizował z polskimi rabinami, szczególnie z Jakubem Nahmanem z Bełżyc, przekonując ich, że negowanie roli Jezusa jako Mesjasza jest błędne. Prezentowana przez Czechowica doktryna miała wpływ na powstanie określenia chrystianie jako zamiennika nazwy bracia polscy.
Twórczość.
W 1570 wydany został "Sumariusz", wierszowane streszczenie Nowego Testamentu.
Najważniejszym dziełem Czechowica są "Rozmowy Chrystiańskie...", opublikowane w Krakowie w 1575. Zostało napisane w języku polskim w formie dialogów między Nauczycielem i Uczniem. Było pochwałą pacyfizmu i głosiło, że każdy chrześcijanin powinien być gotowy do męczeństwa za wiarę, wyrzec się prywatnego majątku i znosić z pokorą prześladowania. Odmawiał chrześcijanom prawa do zabijania wszelkich istot żywych, twierdząc, że jest to sprzeczne z naukami Jezusa. Uważał, że jedyną bronią chrześcijan powinny być: wiara, nadzieja, miłość, pokora, cierpliwość, uprzejmość, prawda, sprawiedliwość, modlitwa itp. Osoby wierzące nie powinny brać udziału w rządzeniu państwem ani rozstrzygać sporów w sądach. Nakazywał jednak posłuszeństwo królowi, dopuszczając sprzeciw wobec niesprawiedliwych rządów. To dzieło Czechowica cechuje się wysokim poziomem literackim i artystycznym; przyczyniło się do udoskonalenia literackiej polszczyzny.
Przetłumaczył na język polski i w 1577 opublikował w drukarni Aleksego Rodeckiego "Nowy Testament" na użytek zborów braci polskich. W 1590 wyszła jego polemika z jezuitą Jakubem Wujkiem "Wujek to jest krótki odpis".

</doc>
<doc id="544131" url="https://pl.wikipedia.org/wiki?curid=544131" title="Idris Muhammad">
Idris Muhammad

Idris Muhammad (ur. 13 listopada 1939 w Nowym Orleanie, zm. 29 lipca 2014 w Fort Lauderdale) – amerykański perkusista jazzowy.
Urodził się jako Leo Morris, imię Muhammad przybrał po konwersji na islam w latach 60. XX w. Na perkusji zaczął grać mając 8 lat i już w 1955 roku rozpoczął pracę jako profesjonalny muzyk w zespołach jazzowych. Zaliczany jest do grona najbardziej innowacyjnych i wpływowych perkusistów soulowych lat 60. Współpracował m.in. z Lou Donaldsonem, Johnnym Griffinem, Pharoah Sandersem oraz George'em Colemanem. W ostatnich latach życia koncertował z pianistą Ahmadem Jamalem.

</doc>
<doc id="544132" url="https://pl.wikipedia.org/wiki?curid=544132" title="Marian Mazur">
Marian Mazur



</doc>
<doc id="544135" url="https://pl.wikipedia.org/wiki?curid=544135" title="Krzyworzeka (dopływ Raby)">
Krzyworzeka (dopływ Raby)

Krzyworzeka – potok będący prawym dopływem Raby. Długość całkowita 18 km, ujście do Raby w okolicach wsi Stadniki (56 km biegu Raby). Powierzchnia zlewni przy ujściu wynosi 80,2 km². Najważniejszymi dopływami są: Kobielnik, Olszanica, Lipnik i Potok na Padoły.
Krzyworzeka bierze swój początek na wysokości około 500 m we wsi Wierzbanowa, na północnym stoku Wierzbanowskiej Góry. Początkowo płynie w kierunku północno-wschodnim, następnie północnym, cały czas wzdłuż drogi wojewódzkiej nr 964 przez miejscowości Wiśniowa, Poznachowice Dolne, Czasław, by tuż przed Dobczycami odbić w prawo, w kierunku Stadnik. Na znacznym odcinku biegu rzeki brzegi są zadrzewione. Uchodzi do Raby na wysokości ok. 230 m n.p.m.
Charakterystyczną cechą ujścia Krzyworzeki są szerokie, kamieniste plaże (łączące się z plażami Raby) i wąskie koryto.
Mimo zanieczyszczeń rolniczych (III klasa czystości) rzeka ma znaczenie turystyczne (na całym odcinku kamieniste koryto i plaże). W wodach rzeki występuje na niektórych odcinkach rak rzeczny.
Cały bieg i cała zlewnia Krzyworzeki znajduje się na obszarze powiatu myślenickiego w województwie małopolskim (górna część należy do gminy Wiśniowa, środkowa do gminy Raciechowice, dolna do gminy Dobczyce). Pod względem geograficznym Krzyworzeka płynie przez Beskid Wyspowy (górna część) oraz Pogórze Wiśnickie (środkowa i dolna część). Od wschodniej strony zbocza doliny Krzyworzeki tworzy pasmo Ciecienia – najdalej na północ wysunięte pasmo Beskidu Wyspowego, od strony zachodniej również należące do Beskidu Wyspowego wzniesienia Lubomira i Kamiennika Południowego i Północnego oraz należące do Pogórza Wiśnickiego Pasmo Glichowca.

</doc>
<doc id="544136" url="https://pl.wikipedia.org/wiki?curid=544136" title="Tyler Faith">
Tyler Faith

Tyler Faith (ur. 3 kwietnia 1975 w Bostonie) – amerykańska aktorka pornograficzna.
Życiorys.
Urodziła się w Bostonie w stanie Massachusetts. W latach 2002–2014 występowała w filmach pornograficznych i współpracowała z Pleasure Productions i Jill Kelly Productions. Była również CEO własnej agencji Team Tyler Productions.
Wystąpiła także w "Szkoła pożądania" ("Carnal Cravings", 2006) jako Sharon, jednym z odcinków serialu "Sex Games Vegas" – pt.: "Sexual Politics" (2006) jako Celene oraz komedii "Hollywood Sex Wars" (2011) jako Tyler, dziewczyna na wieczorze kawalerskim z Fabio.
Była związana z kanadyjskim graczem hokeja na lodzie Adamem Oatesem, czarnoskórym graczem futbolu amerykańskiego National Football League Lawyerem Milloyem, koszykarzem Paulem Pierce'em, węgierskim aktorem porno Anthonym Hardwoodem (2003), Aurorą Snow (2003), Kinzie Kenner (2006), amerykańskim aktorem porno Scottem Nailsem (2006) i Nikki Benz (2007).

</doc>
<doc id="544143" url="https://pl.wikipedia.org/wiki?curid=544143" title="Audrey Hollander">
Audrey Hollander

Audrey Hollander (ur. 4 listopada 1979 w Louisville) – amerykańska aktorka i reżyserka filmów pornograficznych.
Życiorys.
Wczesne lata.
Urodziła się jako Lindsay Gene Abston Brush w Louisville w stanie Kentucky. Ukończyła studia na wydziale nauczania wczesnoszkolnego w Loyola University Chicago w Illinois.
Kariera.
W 2002 roku, w wieku 23 lat po raz pierwszy trafiła przed kamery. Jednym z pierwszych jej filmów była produkcja porno "More Dirty Debutantes 268" (2003).
Do listopada 2013 występowała w ponad 400 produkcjach, w tym "Hooligans" (2005), a także była współtwórcą cyklu filmów "Otto and Audrey Destroy the World".
Wzięła również udział w filmach dokumentalnych: "Porno od 9 do 17" ("9 to 5: Days in Porn", 2005) z udziałem Joanny Angel, Erika Everharda, Monique Alexander, Belladonny, Niny Hartley, Sashy Grey, Ashley Blue, Katji Kassin, Jesse Jane i Manuela Ferrary oraz "The New Erotic: Art Sex Revolution" (2011) z Lexi Belle, Tori Black, Ashley Blue, Mickiem Blue i Sashą Grey.
W 2006 otrzymała jedną z nagród AVN Award w kategorii wykonawczyni roku w ponad 70 takich scenach analnych jak również podwójnej penetracji. Po krótkiej przerwie oficjalnie powróciła do przemysłu porno w październiku 2012.
Życie prywatne.
Na planie filmu "Otto and Audrey Out of Control" (2007) spotykała się z Britney Stevens. Jej mężem był aktor i reżysr filmów porno Otto Bauer, z którym rozwiodła się 1 lipca 2011.

</doc>
<doc id="544144" url="https://pl.wikipedia.org/wiki?curid=544144" title="Energetyka Boruta">
Energetyka Boruta

PGE GiEK S.A. Oddział Elektrociepłownia Zgierz (do 2010 r. - Energetyka Boruta) – elektrociepłownia znajdująca się w Zgierzu w województwie łódzkim. Jest spadkobiercą i kontynuatorem uruchomionej ponad 50 lat temu elektrociepłowni przemysłowej Zakładów Przemysłu Barwników "Boruta".
Historia.
Elektrociepłownia powstała jako elektrociepłownia zakładowa w ramach organizacyjnych fabryki barwników w Zgierzu. Od maja 1998 działała jako samodzielny podmiot gospodarczy wyodrębniony ze struktur zakładowych. W 2010 roku po procesie konsolidacji Grupy Kapitałowej PGE przemianowana na PGE GiEK S.A. Oddział Elektrociepłownia Zgierz i funkcjonuje w ramach tego koncernu.
Dane techniczne.
Elektrociepłownia jest jednostką kogeneracyjną, w skład której wchodzą urządzenia:
W elektrociepłowni zabudowane są dwie stacje redukcyjno-schładzające pary: jedna na parametr pary 9/0,6 MPa, 510/195°C i wydajności 100 Mg/h, druga na parametry pary 9/0,6 MPa, 510/190°C i wydajności 40 Mg/h. Układ technologiczny elektrociepłowni uzupełniają dwa kotły szczytowo-rezerwowe, gazowo-olejowe: kocioł wodny wysokotemperaturowy typu UT-M64 firmy Loos o mocy 18 MW oraz kocioł parowy SHPD 35000 firmy Viessmann o mocy 24 MW zasilane gazem ziemny oraz olejem opałowym lekkim.
Elektrociepłownia posiada koncesje na wytwarzanie energii elektrycznej, przesyłanie i dystrybucję energii elektrycznej, obrót energią elektryczną, wytwarzanie ciepła oraz przesyłanie i dystrybucję ciepła.

</doc>
<doc id="544146" url="https://pl.wikipedia.org/wiki?curid=544146" title="Aural Planet">
Aural Planet

Aural Planet - polska grupa wykonująca muzykę elektroniczną oscylującą pomiędzy trance, goa i wieloma innymi gatunkami muzyki generowanej syntetycznie.
Powstała oficjalnie w 1997 roku, lecz jej członkowie dużo wcześniej udzielali się na demoscenie, często również komponując wspólne utwory. Członkowie grupy często komponują muzykę do gier.

</doc>
<doc id="544147" url="https://pl.wikipedia.org/wiki?curid=544147" title="Truecolor">
Truecolor



</doc>
<doc id="544149" url="https://pl.wikipedia.org/wiki?curid=544149" title="Lightflow">
Lightflow

Lightflow jest debiutem polskiej grupy Aural Planet; płyta została nagrana bez Radosława Kochmana, który wówczas nie należał do AP. Materiał na płytę powstawał przez ponad pół roku. Muzycy podzielili płytę na dwie części: "Plunging" (utwory 1-6) oraz "Emerging" (utwory 7-10):
W 2005 roku płyta została nieodpłatnie udostępniona przez zespół, wszystkie utwory można było pobrać ze strony internetowej AP.

</doc>
<doc id="544150" url="https://pl.wikipedia.org/wiki?curid=544150" title="Highcolor">
Highcolor



</doc>
<doc id="544151" url="https://pl.wikipedia.org/wiki?curid=544151" title="Łungcha">
Łungcha

Łungcha – rzeka w Rosji, w Jakucji; lewy dopływ Leny. Długość 533 km; powierzchnia dorzecza 10 300 km².
Powstaje z połączenia kilku mniejszych rzek na Płaskowyżu Nadleńskim, płynie w kierunku północno-wschodnim przez Nizinę Środkowojakucką; uchodzi do Leny ok. 40 km powyżej ujścia Wiluja.
Zamarza od października do maja; zasilanie śniegowo-deszczowe.

</doc>
<doc id="544154" url="https://pl.wikipedia.org/wiki?curid=544154" title="Naughty but Nice">
Naughty but Nice

Naughty but Nice – czwarty album studyjny niemieckiej wokalistki pop Sarah Connor wydany 21 marca 2005 w krajach niemieckojęzycznych oraz dnia 1 kwietnia 2005 w Polsce nakładem wytwórni Sony Music.
Krążek zadebiutował 18 maja 2005 na oficjalnym notowaniu w Japonii, gdzie przebywał przez 4 tygodnie, uzyskując najwyższą pozycję #127 i sprzedając się w nakładzie 4683 kopii.
Informacje o albumie.
Sarah Connor rozpoczęła prace nad krążkiem w roku 2004 kilka miesięcy po premierze jej poprzedniego krążka, "Key to My Soul" czego wynikiem była roczna muzyczna przerwa w wydawaniu muzyki. Wokalistka wkroczyła do studia po urodzeniu swojego pierwszego dziecka oraz w tym samym czasie, kiedy użyczała swego głosu jednej z postaci w filmie animowanym "Roboty". To przedsięwzięcie Connor opisała:
"Podczas przesłuchania dubbingowego moje serce strasznie mocno biło, ponieważ robiłam to po raz pierwszy! Jestem bardzo dumna z faktu, iż zostałam poproszona o użyczenie głosu Cappy. W amerykańskiej wersji jej głosem mówiła Halle Berry. Ta praca była dla mnie wielkim wyzwaniem, bo kiedy dubbingujesz to tak naprawdę musisz grać. Razem z bohaterem śmiejesz się i płaczesz – to naprawdę wciąga."
Produkcja.
Nad produkcją "Naughty but Nice", podobnie jak przy okazji poprzednich albumów, czuwali duet Rob Tyger i Kay Denar. Oprócz stałych współpracowników wokalistki swój wkład w krążek mieli Bülent Aris – autor sześciu kompozycji z albumu w tym ballady „Happy Anniversary” stworzonej wspólnie z Markiem Terenzim oraz samą wokalistką. Anthony Freeman współstworzył natomiast pięć utworów m.in. piosenkę „Paradise”, w której użyczył również swojego wokalu. Johnny Douglas, popularny songwriter znany ze współpracy z George’em Michaelem, Kylie Minogue i Tomem Jonesem to twórca kompozycji „You're the Kinda Man”.
Do pracy nad albumem wokalistka zaprosiła również znanego producenta Booya oraz Casselle i June Rollocks, którzy współstworzyli kompozycje „Change” oraz „One More Night”. W efekcie album zawiera różne gatunkowo piosenki – szybkie i melodyjne kompozycje z wyraźnym brzmieniem gitar („You Are My Desire”, „Keep Imagining”), czy soulowe ballady nagrane z licznym chórem („Thank You”).
Promocja.
W celach promocyjnych Sarah Connor wyruszyła w trasę koncertową „Naughty but Nice Tour” po krajach niemieckojęzycznych w roku 2005. Wokalistka zagrała dwadzieścia trzy koncerty na scenach w Niemczech, Austrii i Szwajcarii prezentując utwory z pierwszych czterech albumów studyjnych. W trasie koncertowej gościnnie uczestniczył Marc Terenzi, który w wybranych miejscach wraz z Connor wykonywał balladę „Just One Last Dance”. Z powodu nieobecności na kilku koncertach, utwór ten został zastąpiony. Na całą trasę koncertową składało się pięć różnych setlist pogrupowanych tematycznie. W zależności od miejsca, wokalistka prezentowała osiemnaście bądź dziewiętnaście piosenek.
Scena zawierała duży ekran umiejscowiony pośrodku prezentujący teledyski i krótkie filmy oraz cztery schodkowe wejścia za kulisy – dwa pośrodku oraz kolejne dwa w bocznych miejscach wybiegu. Zespół umiejscowiony był w trzech różnych miejscach, pomiędzy każdymi schodami. Na scenę składał się również kilkumetrowy pomost łączący kolejne miejsca układu tanecznego artystki.

</doc>
<doc id="544156" url="https://pl.wikipedia.org/wiki?curid=544156" title="Rajgras wyniosły">
Rajgras wyniosły

Rajgras wyniosły, rajgras francuski, owsik wyniosły ("Arrhenatherum elatius") – gatunek rośliny z rodziny wiechlinowatych (traw). Znany też jako żyźnica wyniosła, owies pastewny. Występuje w Europie, północnej Afryce i zachodniej Azji. Sprowadzona także przez człowieka do Ameryki Północnej i Australii. Wprowadzona do upraw łąkarskich we Francji (stąd nazwa) w XVIII wieku, na współczesnych ziemiach polskich uprawiana od końca tego samego wieku. Obecnie jest to trawa pospolita w całej Polsce, choć przed rozpowszechnieniem w uprawie była przynajmniej lokalnie gatunkiem rzadkim.
Biologia i ekologia.
Bylina, hemikryptofit. Rośnie na łąkach i przydrożach. Kwitnie od czerwca do sierpnia. Liczba chromosomów 2n = 28. Gatunek charakterystyczny łąk rajgrasowych ze związku "Arrhenatherion elatioris" i zespołu "Arrhenatheretum elatioris".
Zmienność.
Gatunek z dużą liczbą odmian taksonomicznych. W Europie środkowej i zachodniej wyróżnia się trzy podgatunki:

</doc>
<doc id="544157" url="https://pl.wikipedia.org/wiki?curid=544157" title="Elektrociepłownia Elbląg">
Elektrociepłownia Elbląg

Elektrociepłownia Elbląg – elektrociepłownia w Elblągu w województwie warmińsko-mazurskim i jest jednoosobową spółką Elbląskich Zakładów Energetycznych S.A. w Elblągu.
Dane techniczne.
Urządzenia podstawowe elektrociepłowni to:
Moce dyspozycyjne EC Elbląg to:
Elektrociepłownia posiada koncesje na wytwarzanie energii elektrycznej i wytwarzanie ciepła. Pracuje w oparciu o węgiel kamienny.

</doc>
<doc id="544158" url="https://pl.wikipedia.org/wiki?curid=544158" title="Papago">
Papago



</doc>
<doc id="544159" url="https://pl.wikipedia.org/wiki?curid=544159" title="Papagowie">
Papagowie



</doc>
<doc id="544160" url="https://pl.wikipedia.org/wiki?curid=544160" title="Mołodo">
Mołodo

Mołodo – rzeka w Rosji, w Jakucji; lewy dopływ dolnej Leny. Długość 623 km; powierzchnia dorzecza 26 900 km².
Powstaje z połączenia kilku mniejszych rzek na wschodnim krańcu Wyżyny Środkowosyberyjskiej, płynie w kierunku północno-wschodnim szeroką doliną porośniętą rzadką tajgą modrzewiową.
Zamarza od października do maja; zasilanie śniegowo-deszczowe.

</doc>
<doc id="544161" url="https://pl.wikipedia.org/wiki?curid=544161" title="Zbigniew z Brzezia">
Zbigniew z Brzezia

Zbigniew z Brzezia herbu Zadora (ur. 1360, zm. 1425) – marszałek wielki koronny 1399-1425, starosta krakowski 1409–1410, dyplomata.
Był bliskim współpracownikiem króla Władysława Jagiełły, w imieniu którego posłował do Zygmunta Luksemburskiego. Był świadkiem pokoju w Raciążku w 1404 roku.
W 1408 roku prowadził posiłki polskie wysłane na wyprawę księcia Witolda przeciwko księstwu moskiewskiemu.
W czasie bitwy pod Grunwaldem dowodził 34 chorągwią marszałkowską. Podpisał pokój toruński 1411 roku. Był sygnatariuszem aktu unii horodelskiej 1413 roku.
Był sygnatariuszem pokoju mełneńskiego 1422 roku.
Syn Przedbora. Ojciec Mikołaja, również marszałka wielkiego koronnego.

</doc>
<doc id="544166" url="https://pl.wikipedia.org/wiki?curid=544166" title="MTKJ">
MTKJ



</doc>
<doc id="544167" url="https://pl.wikipedia.org/wiki?curid=544167" title="HMS Hermes (1953)">
HMS Hermes (1953)

HMS Hermes (R12) – brytyjski lotniskowiec typu "Centaur" z okresu zimnej wojny, następnie indyjski INS Viraat (R22). Jego budowę rozpoczęto podczas II wojny światowej, a ukończono dopiero w latach 50. według zmodyfikowanego projektu. Służył w Royal Navy w latach 1959–1984, w roku 1987 sprzedany Indiom i przekazany do służby w Indyjskiej Marynarce Wojennej. 
W służbie brytyjskiej wziął udział w wojnie o Falklandy. W końcowym okresie służby był najstarszym na świecie lotniskowcem pozostającym w służbie liniowej. Ostatecznie skreślono go ze stanu floty 6 marca 2017 roku. W linii zastąpi go nowy indyjski lotniskowiec INS „Vikrant”.
Budowa.
Geneza lotniskowca „Hermes” sięga II wojny światowej, kiedy to dla marynarki brytyjskiej Royal Navy zaprojektowano nowy typ lotniskowców średniej wielkości "Centaur", będących pośrednim typem między lekkimi lotniskowcami typów "Colossus" i "Majestic", a dużymi lotniskowcami uderzeniowymi typu "Audacious". Budowę ośmiu okrętów rozpoczęto w latach 1944-1945. W związku jednak z zakończeniem wojny, budowę czterech okrętów zawieszono, a pozostałej czwórki anulowano. W końcu trzy lotniskowce: HMS „Centaur”, „Albion” i „Bulwark”, wodowane w drugiej połowie lat 40., wprowadzono do służby na początku lat 50. W tym czasie zdecydowano też ukończyć czwarty lotniskowiec, HMS „Hermes”, z licznymi zmianami w projekcie, w celu nadążenia za rozwojem techniki lotniczej. 
Stępkę pod budowę HMS „Hermes” położono 21 czerwca 1944 roku w stoczni Vickersa w Barrow-in-Furness. Początkowo miał nosić nazwę „Elephant”, lecz szybko ją zmieniono dla upamiętnienia lotniskowca „Hermes” zatopionego podczas drugiej wojny światowej. Wodowano go dopiero 16 lutego 1953 roku, a wszedł do służby 25 listopada 1959 roku – piętnaście lat po rozpoczęciu budowy. „Hermes” pozostał ostatnim brytyjskim zbudowanym lotniskowcem dla samolotów konwencjonalnego startu (CATOBAR). Kolejne brytyjskie lotniskowce były mniejsze od niego, aż do czasu wejścia do służby typu "Queen Elizabeth" w 2017 roku.
Konstrukcja i modernizacje.
"Hermes" różnił się od trzech pierwszych okrętów typu "Centaur", gdyż od początku wprowadzono na nim ulepszenia w projekcie. W miarę kolejnych modernizacji, różnice te się powiększały. Od początku otrzymał on częściowo wystający poza lewą burtę skośny pokład do lądowania, którego oś wytyczona była pod kątem 6,5° do osi kadłuba (8° według innych źródeł). Pokład lotniczy miał maksymalnie szerokość 44 m. Z powodu umieszczenia dwóch długich katapult parowych na pokładzie dziobowym, przystosowanych do startu samolotów o masie do 22 ton, przedni podnośnik samolotów umieszczony był nietypowo dla lotniskowców brytyjskich - na krawędzi skośnego pokładu, na lewej burcie. Drugi podnośnik umieszczony był standardowo, centralnie w osi kadłuba na rufie, chociaż to ustawienie, typowe dla lotniskowców wojennej budowy, nie było praktyczne. "Hermes" posiadał hangar dla samolotów o wymiarach (długość / szerokość / wysokość) 111,25 x 18,9 x 5,33 m. W stosunku do innych okrętów typu, miał też powiększoną nadbudówkę. Lotniskowiec otrzymał najbardziej zaawansowane wyposażenie elektroniczne z okrętów brytyjskich, z dużą anteną radaru Type 984 na nadbudówce i systemem automatycznego śledzenia samolotów. 
Lotniskowiec następnie był szereg razy modyfikowany. Od lutego 1964 do maja 1966 przechodził modernizację w Devonport, w celu dostosowania go do nowszych samolotów. Pokład lotniczy poszerzono do 48,8 m, dodając też wąskie przejście po prawej stronie nadbudówki. Usunięto działka 40 mm, instalując 2 wyrzutnie rakiet plot bliskiego zasięgu Sea Cat na rufowych sponsonach. 
Główną wadą okrętu były jednak stosunkowo małe wymiary, wystarczające jak na lotniskowiec okresu II wojny światowej, lecz utrudniające operowanie z niego coraz cięższych i szybszych odrzutowców. Dlatego w 1970 wycofano okręt z pierwszej linii i od marca 1971 do sierpnia 1973 poddano przebudowie w Devonport na śmigłowcowiec desantowy, podobnie jak przedtem HMS "Albion" i "Bulwark". Usunięto z niego wyposażenie dla samolotów, jak katapulty i aerofiniszer, jak również radar Type 984. Mógł przewozić 750 żołnierzy desantu Royal Marines z wyposażeniem. 
Z uwagi na opóźnienia programu lotniskowców typu "Invincible", "Hermes" został przebudowany między majem a grudniem 1976 na śmigłowcowiec do zwalczania okrętów podwodnych, zachowując przy tym możliwości przewożenia desantu. 
Rewolucyjną zmianą w karierze okrętu było pojawienie się samolotów pionowego i krótkiego startu i lądowania (V/STOL) Hawker Siddeley Harrier. W styczniu 1977 prowadzono na HMS "Hermes" próby bazowania prototypów Harriera na okrętach, a następnie w grudniu 1979 próby jego wersji morskiej Sea Harrier. Próby okazały się udane i od 1980 do czerwca 1981 okręt przebudowano ponownie na lekki lotniskowiec. Po lewej stronie pokładu dziobowego zbudowano na nim tzw. skocznię ("ski jump") - wznoszącą się pod kątem 12° rampę, z charakterystycznym opływowym przodem dla zachowania lepszej aerodynamiki okrętu. Zastosowanie skoczni pozwalało na krótki start samolotów Sea Harrier z większą masą uzbrojenia, niż w przypadku krótkiego startu z płaskiego pokładu, a tym bardziej pionowego startu. Między grudniem 1983 a marcem 1984 okręt przeszedł ponownie niewielką przebudowę. 
Początkowo grupa lotnicza "Hermesa" obejmowała 30 samolotów i śmigłowców. W okresie służby jako klasyczny lotniskowiec, od 1960 do 1970, składała się głównie z samolotów myśliwsko-bombowych Supermarine Scimitar, od 1966 zastąpionych przez szturmowe Blackburn Buccaneer, myśliwców przechwytujących de Havilland Sea Vixen, samolotów wczesnego ostrzegania Fairey Gannet i śmigłowców zwalczania okrętów podwodnych (ZOP) Westland Wessex. Jako śmigłowcowiec, był wyposażony w śmigłowce transportowe i ZOP Wessex i Westland Sea King. Z kolei jako lekki lotniskowiec, był wyposażony w samoloty myśliwsko-szturmowe Sea Harrier i śmigłowce ZOP Sea King. 
Służba.
Marynarka brytyjska.
"Hermes" początkowo używany był w licznych ćwiczeniach brytyjskiej Royal Navy oraz flot NATO. W przeciwieństwie do wcześniejszych brytyjskich powojennych lotniskowców, wycofanych na fali oszczędności w latach 70., uczestniczył jednak intensywnie w konflikcie zbrojnym na pełną skalę - wojnie o Falklandy z Argentyną w 1982. Miał być początkowo wycofany w 1982, lecz po wybuchu wojny został wyposażony jako okręt flagowy sił brytyjskich i wysłany w rejon działań, ze zwiększoną w stosunku do stanu pokojowego ilością samolotów Sea Harrier. "Hermes" był jednym z dwóch tylko dostępnych brytyjskich lotniskowców i jego myśliwce toczyły zacięte walki z argentyńskim lotnictwem. Z lotniskowca operowały także pododdziały komandosów Special Air Service (SAS) i Królewskich Marines.
Po wojnie, w obliczu wejścia do służby dwóch pozostałych lekkich lotniskowców typu "Invincible", "Hermes" był wykorzystywany do celów szkolnych, a następnie 12 kwietnia 1984 wycofany ze służby brytyjskiej. 
Marynarka indyjska.
19 kwietnia 1986 dawny HMS „Hermes” został sprzedany Indiom. Cena wyniosła 60 milionów funtów. Po remoncie w Devonport, został 12 maja 1987 przekazany indyjskiej marynarce wojennej, gdzie został przemianowany na „Viraat” (numer taktyczny R22). Oficjalnie wszedł do służby indyjskiej dopiero 15 lutego 1989. Od początku został okrętem flagowym floty indyjskiej. Już w 1989 roku brał udział operacji Jupiter – planowanej ewakuacji obywateli indyjskich pod koniec zaangażowania indyjskiego w konflikt na Sri Lance. W tym celu 27 lipca 1989 śmigłowce przeniosły na lotniskowiec 366 żołnierzy z wyposażeniem z pułku Garwhal Rifles, którzy do 12 sierpnia pozostawali w gotowości do desantu na wyspie, do czego ostatecznie nie doszło.
W 1993 na okręcie doszło do awarii, w postaci zalania maszynowni. Od 1995 po remoncie, znajdował się ponownie w służbie. Od lipca 1999 do kwietnia 2001 przechodził ponowny remont i modernizację wyposażenia, który przedłużył jego operatywność do 2010. Zastosowano m.in. nowe wyposażenie elektroniczne. W czerwcu 2001 „Viraat” powrócił do służby.
Od połowy 2003 do listopada 2004 przechodził kolejny remont, podczas którego został także uzbrojony w nowoczesne izraelskie pociski przeciwlotnicze krótkiego zasięgu Barak SAM. 
W latach 2009–2012 okręt przeszedł szereg remontów w Koczinie, najpierw długi (większość 2009 roku), następnie krótszy (latem 2011 roku), a następnie ponownie długi (od listopada 2012 roku). W lutym 2016 roku „Viraat” ostatni raz uczestniczył w międzynarodowej rewii floty w Indiach, po czym w lipcu 2016 przepłynął o własnych siłach z Mumbaju do Koczinu w celu wycofania ze służby. Ceremonia ostatecznego opuszczenia bandery odbyła się 6 marca 2017 roku. Okręt początkowo planowano zachować jako pływający hotel i okręt-muzeum w stanie Andhra Pradesh, ale ze względu na trudności z realizacją inwestycji planuje się oddanie na złom. Od 2020 roku okręt oczekuje na złomowanie.
Podczas służby w Indiach okręt przepłynął 588 287 mil morskich (1 094 215 km) w ciągu prawie 2252 na morzu, a jego statki powietrzne spędziły 22 622 godzin w powietrzu. Miał w tym czasie 22 dowódców.
Jako jedyny indyjski lotniskowiec pozostał INS „Vikramaditya”, do czasu planowanego wprowadzenia do służby lotniskowca „Vikrant”.

</doc>
<doc id="544168" url="https://pl.wikipedia.org/wiki?curid=544168" title="Krzysztof Iwanicki">
Krzysztof Iwanicki

Krzysztof Iwanicki (ur. 10 kwietnia 1963 w Warszawie) – polski piłkarz grający na pozycji pomocnika.
Kariera sportowa.
Legia Warszawa.
W latach 1983-1984 gracz Hutnika Warszawa, 1984-1985 zawodnik Gwardii Warszawa, od 1985 do 1991 grał w warszawskiej Legii, gdzie wystąpił około 190 razy i zdobył w nich 27 bramek, a także puchar krajowy 88/89 i Superpuchar 89/90. Półfinalista Pucharu Zdobywców Pucharów 1991. 
Występy we Francji.
Od 1991 związany z II ligą francuską, w latach 1991-1995 z powodzeniem grał w klubie Perpignan FC, był wybierany najlepszym piłkarzem II ligi przez tygodnik "France Football", od 1995 do 1997 z AS Cherbourg. 
Po powrocie do Polski.
W roku 1997 powrócił do Polski i występował najpierw w drużynie Mazur Karczew (III Liga), następnie Znicza Pruszków (z którym awansował do III Ligi), Piasta Piastów, potem w Legionu Warszawa, następnie w drużynie Victoria Głosków. Od 2005 związany jest z klubem AZS Absolwent UW Warszawa w którym jest grającym trenerem i gra w nim wielu polskich piłkarzy m.in. Wojciech Kowalczyk. Z klubem tym zdobył awans z A klasy do Ligi Okręgowej.
Sukcesy.
Rodzaj rozgrywek

</doc>
<doc id="544169" url="https://pl.wikipedia.org/wiki?curid=544169" title="MTW">
MTW



</doc>
<doc id="544171" url="https://pl.wikipedia.org/wiki?curid=544171" title="Karienga">
Karienga

Karienga (ros. Каренга) – rzeka w Rosji, w obwodzie czytyjskim.
Charakterystyka.
Jest prawym dopływem Witimu i posiada długość 366 km oraz powierzchnię dorzecza 10 100 km². Źródła w Górach Jabłonowych. Płynie w kierunku północno-wschodnim głęboką doliną pomiędzy Górami Jabłonowymi a Górami Czerskiego. Uchodzi do Witimu koło miejscowości Ust'-Karienga. Zamarza od listopada do kwietnia. Zasilanie głównie deszczowe. Nad rzeką odkryto w 1982 liczne jaskinie.
Miejscowości.
Nad rzeką znajdują się tylko trzy osiedla. Największym z nich jest Ust'-Karienga, położona przy ujściu.

</doc>
<doc id="544172" url="https://pl.wikipedia.org/wiki?curid=544172" title="Ahmad Jamal">
Ahmad Jamal

Ahmad Jamal, właśc. Frederick Russell Jones (ur. 2 lipca 1930 w Pittsburghu) – amerykański pianista jazzowy. Nazwisko Jamal przybrał po konwersji na islam na początku lat 50. XX w. Należał do ulubionych pianistów Milesa Davisa i miał duży wpływ na muzykę jego kwintetu w latach 1950-1955.
Od lat 80. Jamal regularnie koncertuje w niemal niezmiennym składzie wraz z kontrabasistą Jamesem Cammackiem i perkusistą Idrisem Muhammadem.
W 1994 został laureatem NEA Jazz Masters Award.

</doc>
<doc id="544173" url="https://pl.wikipedia.org/wiki?curid=544173" title="Czondoizm">
Czondoizm

Czondoizm lub czundoizm (, "Niebiańska Droga") – synkretyczna religia koreańska, łącząca w sobie elementy taoizmu, konfucjanizmu, buddyzmu i chrześcijaństwa.
Historia.
Religia powstała około 1900 roku, choć pewne jej przejawy pojawiły się już 80 lat wcześniej. Uznawana jest powszechnie za religię narodową Korei, w odróżnieniu od „obcego” buddyzmu i chrześcijaństwa, ale po wojnie koreańskiej stopniowo zanikała w Korei Południowej, natomiast w Korei Północnej zachowała swą popularność i jej wyznawcy stanowią około 12,9% mieszkańców tego kraju. Religia ta posiada własną legalną partię polityczną (Czundoistyczna Partia Czongu), choć o małym wpływie na politykę Korei Północnej. Religię tę wyznaje ok. 2,7 mln. Koreańczyków na Północy i 1 milion na Południu.
Bóg w czondoizmie nosi imię Haneullim ( – „Niebiosa”).

</doc>
<doc id="544174" url="https://pl.wikipedia.org/wiki?curid=544174" title="Jezioro Dobczyckie">
Jezioro Dobczyckie

Jezioro Dobczyckie (Zbiornik Dobczycki) – zbiornik zaporowy (zbiornik retencyjny) położony w województwie małopolskim pomiędzy Myślenicami a Dobczycami, utworzony w 1986 roku poprzez spiętrzenie wód Raby zaporą, która ma 30 m wysokości i 617 m długości.
Zbiornik ma powierzchnię ok. 10,7 km² i pojemność całkowitą 127 mln m³.
Decyzja o budowie zapadła w 1970 roku. Jego wypełnienie zostało poprzedzone wycięciem lasów (70 ha), przeniesieniem miejscowości, dróg, cmentarza, szkół, zakładów. Zapora rozwiązała problem powodzi spowodowanych wylewami rzeki Raby.
Jezioro Dobczyckie dostarcza wodę pitną między innymi do pobliskiego (około 20 km) Krakowa (około 55% zapotrzebowania). Woda pobierana jest przez 6 pomp diagonalnych, znajdujących się w żelbetowej wieży o wysokości 40 m, wybudowanej w pobliżu Brzączowic. 
Poniżej zbiornika funkcjonuje elektrownia wodna o mocy 2,5 MW. Znajdują się w niej dwie turbiny Kaplana oraz dwa generatory. Średnia roczna produkcja elektrowni wynosi 9,6 GWh.
Dostęp do jeziora ze względów sanitarnych (pobór wody pitnej) jest zablokowany.
Do Jeziora Dobczyckiego uchodzą następujące cieki wodne (dawne dopływy Raby, stąd rozróżnienie na prawostronne i lewostronne):
Nad jeziorem znajdują się miejscowości: Dobczyce, Kornatka, Brzezowa, Droginia, Osieczany, Borzęta, Brzączowice, Zakliczyn, Czechówka, Stojowice.
Przyroda.
Sztuczne jezioro stworzyło dogodne warunki dla ptactwa wodnego (czapla siwa, mewa śmieszka, mewa pospolita, łabędź niemy).

</doc>
<doc id="544178" url="https://pl.wikipedia.org/wiki?curid=544178" title="Cheondogyo">
Cheondogyo



</doc>
<doc id="544180" url="https://pl.wikipedia.org/wiki?curid=544180" title="Podkurzacz">
Podkurzacz

Podkurzacz – w pszczelarstwie przyrząd do odymiania pszczół, złożony z korpusu i mieszka. Podkurzacz stosowany jest do uspokojenia podrażnionych pszczół.
W korpusie znajduje się metalowy pojemnik na paliwo (suche próchno drzew liściastych, huby rosnące na drzewach liściastych), które po podpaleniu gasi się pozostawiając żar. Pojemnik z paliwem umieszczony jest w dziurkowanej blasze lub siatce chroniąc przed oparzeniem. Górną część podkurzacza stanowi nakrywka w postaci kominka. Metalowy pojemnik posiada otwór naprzeciw wylotu powietrza z mieszka. Strumień powietrza podtrzymuje żarzenie się, wypiera produkty spalania (dym), otworem w kominku kieruje go w żądane przez pszczelarza miejsce.
W niektórych typach podkurzaczy zamiast mieszka jest wentylator, a kominek zastąpiony jest elastyczną, termotrwałą rurką przymocowaną do nadgarstka.
Tradycyjne paliwo podkurzacza można zamienić na kawałki lnianych tkanin, brykiety z odpadów tytoniowych i torfu, wysuszony krowi nawóz, wysuszone igliwie itp.

</doc>
<doc id="544182" url="https://pl.wikipedia.org/wiki?curid=544182" title="José María Reina Barrios">
José María Reina Barrios

José María Reina Barrios (ur. 24 grudnia 1854, zm. 8 lutego 1898), prezydent Gwatemali od 15 marca 1892 do chwili śmierci. Z powodu nikłej postury nazywany zdrobniale "Reinita"
Działacz Gwatemalskiej Partii Wolności, jako prezydent pracował głównie nad wzmocnieniem mniej kontrowersyjnych reform wprowadzonych przez Justo Rufino Barriosa, doprowadził do wzmocnienia się pozycji wielkich właścicieli ziemskich. Dążył do unowocześnienia państwa – rozbudował miasto Gwatemala, stawiając architektom za wzór Paryż. By znaleźć fundusze na pokrycie swoich ambitnych planów, nakazał wydrukować dodatkową partię pieniędzy co, w konsekwencji, doprowadziło do kryzysu gospodarczego i ogromnego wzrostu niechęci do jego prezydentury.
José María Reina Barrios zginął w zamachu dokonanym przez Niemca Oscara Zollingera, jego następcą został Manuel Estrada Cabrera.

</doc>
<doc id="544183" url="https://pl.wikipedia.org/wiki?curid=544183" title="Truskawiec (ujednoznacznienie)">
Truskawiec (ujednoznacznienie)



</doc>
<doc id="544185" url="https://pl.wikipedia.org/wiki?curid=544185" title="Michał I Cerulariusz">
Michał I Cerulariusz

Michał Cerulariusz, Michael Kerullarios, gr. Μιχαήλ Κηρουλάριος (ur. ok. 1000 w Konstantynopolu, zm. 21 stycznia 1059) – patriarcha Konstantynopola od 25 marca 1043 do 2 listopada 1058.
Życiorys.
Podczas sprawowania przez niego godności patriarszej doszło do wielkiej schizmy wschodniej. Jego siostrzenicą była Eudoksja Makrembolitissa – cesarzowa bizantyjska.

</doc>
<doc id="544186" url="https://pl.wikipedia.org/wiki?curid=544186" title="Anafora (środek stylistyczny)">
Anafora (środek stylistyczny)

Anafora (gr. "anaphorá" „podniesienie”), także epanafora (gr. "epanaphorá") – celowe powtórzenie tego samego słowa lub zwrotu na początku kolejnych segmentów wypowiedzi. Stosowana jest w poezji i oratorstwie, szczególnie często w krótkich utworach
Na przykład:
lub 
Ten środek stylistyczny szczególnie popularny był w poezji barokowej. Dobrym przykładem jest wiersz Do Anny Daniela Naborowskiego:
Długie akapity zorganizowane anaforą występują w poemacie Edison czeskiego poety Vítězslava Nezvala.

</doc>
<doc id="544188" url="https://pl.wikipedia.org/wiki?curid=544188" title="Czernczyce">
Czernczyce



</doc>
<doc id="544189" url="https://pl.wikipedia.org/wiki?curid=544189" title="Glikozydy nasercowe">
Glikozydy nasercowe

Glikozydy nasercowe – podgrupa glikozydów mająca zdolność poprawy wydolności pracy serca. Zwiększają siłę skurczu mięśnia sercowego, a jednocześnie obniżają częstość akcji serca.
Do glikozydów nasercowych zalicza się kardenolidy, w których występuje pięcioczłonowy pierścień laktonowy i glikozydy bufadienolidowe z sześcioczłonowym pierścieniem laktonowym. Związki te nie są stosowane w formie czystej jako leki nasercowe, lecz ich działaniu przypisuje się efekt leczniczy działania niektórych ziół.
Bogate w glikozydy nasercowe są wyciągi z:
Farmakokinetyka.
Glikozydy dobrze wchłaniają się z przewodu pokarmowego. Cechują się szeroką dystrybucją w tkance mięśniowej.
Najbardziej stabilne warunki farmakokinetyczne ma digoksyna i metylodigoksyna. Glikozydy nasercowe cechują się stosunkowo niskim indeksem terapeutycznym przez co ustalenie właściwej dawki leku bywa trudne i co ogranicza stosowanie tych leków. Dawniej surowce roślinne zawierające glikozydy nasercowe standaryzowano w tzw. jednostkach kocich, żabich i gołębich. 
Zatrucie.
Przedawkowanie glikozydów naparstnicy objawia się następującymi objawami:
Postępowanie w przedawkowaniu.
Objawy przedawkowania terapeutycznego często ustępują po odstawieniu leku. Poważniejsze przedawkowanie i zatrucie jest wskazaniem do hospitalizacji. Za cechę bardzo ciężkiego zatrucia uważa się stężenie digoksyny w surowicy przekraczające 15 ng/mL. Zaleca się następujące postępowanie terapeutyczne:
Forsowana dializa i hemodializa są bezskuteczne w zatruciu glikozydami naparstnicy.

</doc>
<doc id="544191" url="https://pl.wikipedia.org/wiki?curid=544191" title="Kozłek">
Kozłek

Kozłek, waleriana ("Valeriana" L.) – rodzaj roślin z rodziny przewiertniowatych "Caprifoliaceae". Należy do niego ok. 200–270 gatunków roślin. Rośliny te występują na półkuli północnej, zwłaszcza w klimacie umiarkowanym (w Europie rośnie 20 gatunków), nieliczne spotykane są na obszarach górskich w środkowej i południowej Afryce oraz w południowowamerykańskich Andach. W Polsce w stanie dzikim rośnie 6 gatunków. Rośliny z tego rodzaju spotykane są w najróżniejszych siedliskach: na terenach skalistych, w formacjach trawiastych i leśnych, na mokradłach, na suchych i mokrych stokach gór.
Suszone kłącze kozłka lekarskiego używane jest w ziołolecznictwie. Roślina wykorzystywana była także w przemyśle perfumeryjnym. Jej charakterystyczny zapach i właściwości lecznicze (działanie uspokajające, nasenne oraz spazmolityczne) związane są z wytwarzaniem kwasu walerenowego, atrakcyjnego nie tylko dla ludzi, ale zwłaszcza dla kotów, psów i szczurów. Wykorzystywane leczniczo bywają także lokalnie i inne gatunki z tego rodzaju (zwłaszcza "V. jatamansi"). Niektóre gatunki są także uprawiane jako rośliny ozdobne (na przykład "V. pratensis").
Naukowa nazwa rodzaju pochodzi prawdopodobnie od łacińskiego słowa "valeo" oznaczającego "być zdrowym" i stosowana była już w Średniowieczu, najwyraźniej ze względu na właściwości lecznicze kozłka.
Systematyka.
"Aretiastrum " (DC.) Spach, "Astrephia" Dufr., "Belonanthus" Graebn., "Phuodendron" (Graebn.) "Dalla" Torre &amp; Harms, "Phyllactis" Pers., "Stangea" Graebn.
Według APweb (aktualizowany system APG IV z 2016) rodzaj należy do szeroko ujmowanej rodziny przewiertniowatych "Caprifoliaceae", a w jej obrębie do podrodziny kozłkowych "Valerianoideae". W niektórych ujęciach podrodzina ta podnoszona jest do rangi rodziny – kozłkowatych "Valerianaceae".

</doc>
<doc id="544192" url="https://pl.wikipedia.org/wiki?curid=544192" title="Valeriana">
Valeriana



</doc>
<doc id="544193" url="https://pl.wikipedia.org/wiki?curid=544193" title="Izostenia">
Izostenia

Izostenia (gr. "ισοσθενεια") – koncepcja równosilności sądów, tj. - równowagi argumentów. Pogląd obecny m.in. w filozofii starożytnych sofistów, wedle którego każdemu twierdzeniu można przeciwstawić inne twierdzenie z nim równosilne. O określonym przedmiocie dyskusji można sformułować dwa wykluczające się sądy i oba będą posiadały taką samą wagę. Zdaniem Protagorasa nie można wyróżnić żadnego obiektywnego kryterium prawdziwości sądów, stąd też należy zachować daleko posuniętą ostrożność w wygłaszaniu twierdzeń. Stanowisko to wiąże się bezpośrednio ze sformułowaną przez Protagorasa zasadą "człowiek jest miarą wszechrzeczy". Istnieje jednak alternatywne kryterium wartościowania sądów, mianowicie użyteczność, której można przypisać status o wiele bardziej obiektywny. Można bowiem z dużą dozą obiektywizmu stwierdzić, że coś jest dla kogoś szkodliwe lub korzystne. Zdaniem Protagorasa twierdzenia, które należy przyjąć (analogiczne do "prawdziwych") to twierdzenia opisujące to, co korzystne dla podmiotu, natomiast twierdzenia, które należy odrzucić (analogiczne do "fałszywych") opisują to, co jest dla podmiotu szkodliwe. 

</doc>
<doc id="544194" url="https://pl.wikipedia.org/wiki?curid=544194" title="Doxycycline">
Doxycycline



</doc>
<doc id="544197" url="https://pl.wikipedia.org/wiki?curid=544197" title="Pajuci">
Pajuci



</doc>
<doc id="544198" url="https://pl.wikipedia.org/wiki?curid=544198" title="Paiute">
Paiute



</doc>
<doc id="544199" url="https://pl.wikipedia.org/wiki?curid=544199" title="Kozłek dwupienny">
Kozłek dwupienny

Kozłek dwupienny ("Valeriana dioica" L.) – gatunek rośliny wieloletniej należący do rodziny kozłkowatych. Dziko rośnie w Europie i na północy Ameryki Północnej (Alaska, Kanada, północne i północno-zachodnie obszary USA). Występuje niezbyt pospolicie w zachodniej i środkowej Polsce. 
Biologia i ekologia.
Bylina hemikryptofit. Kwitnie od maja do czerwca. Rośnie na mokradłach, torfowiskach, mokrych zaroślach, olszynach. 
Zmienność.
Tworzy mieszańce z kozłkiem całolistnym. 

</doc>
<doc id="544200" url="https://pl.wikipedia.org/wiki?curid=544200" title="Pajute">
Pajute



</doc>
<doc id="544202" url="https://pl.wikipedia.org/wiki?curid=544202" title="William Pullman">
William Pullman



</doc>
<doc id="544203" url="https://pl.wikipedia.org/wiki?curid=544203" title="Alouette III">
Alouette III



</doc>
<doc id="544204" url="https://pl.wikipedia.org/wiki?curid=544204" title="Ginger Lynn Allen">
Ginger Lynn Allen



</doc>
<doc id="544206" url="https://pl.wikipedia.org/wiki?curid=544206" title="Aerospatiale Dauphin">
Aerospatiale Dauphin



</doc>
<doc id="544207" url="https://pl.wikipedia.org/wiki?curid=544207" title="Alouette II">
Alouette II



</doc>
<doc id="544209" url="https://pl.wikipedia.org/wiki?curid=544209" title="Kiss of the Spider Woman">
Kiss of the Spider Woman



</doc>
<doc id="544210" url="https://pl.wikipedia.org/wiki?curid=544210" title="O Beijo da Mulher Aranha">
O Beijo da Mulher Aranha



</doc>
<doc id="544211" url="https://pl.wikipedia.org/wiki?curid=544211" title="Romasanta, la caza de la bestia">
Romasanta, la caza de la bestia



</doc>
<doc id="544212" url="https://pl.wikipedia.org/wiki?curid=544212" title="The Philadelphia Experiment">
The Philadelphia Experiment



</doc>
<doc id="544213" url="https://pl.wikipedia.org/wiki?curid=544213" title="Bitter Moon">
Bitter Moon



</doc>
<doc id="544214" url="https://pl.wikipedia.org/wiki?curid=544214" title="La double vie de Véronique">
La double vie de Véronique



</doc>
<doc id="544217" url="https://pl.wikipedia.org/wiki?curid=544217" title="Opętanie (ujednoznacznienie)">
Opętanie (ujednoznacznienie)



</doc>
<doc id="544222" url="https://pl.wikipedia.org/wiki?curid=544222" title="Dekohezja">
Dekohezja

Dekohezja - termin używany w inżynierii materiałowej, przy badaniach wytrzymałościowych na określenie zniszczenia. Dany materiał podczas badań (np. wytrzymałości na ściskanie, wytrzymałości na rozciąganie) ulega dekohezji (zniszczeniu) pod wpływem działających na niego sił, w momencie osiągnięcia maksymalnych wartości naprężenia dla danego materiału. Oznacza to, że zerwaniu ulegają wiązania wewnętrzne substancji materiału wynikające z oddziaływań międzycząsteczkowych.

</doc>
<doc id="544223" url="https://pl.wikipedia.org/wiki?curid=544223" title="Prokuratura Krajowa">
Prokuratura Krajowa

Prokuratura Krajowa – naczelna powszechna jednostka organizacyjna prokuratury w Polsce, którą kieruje Prokurator Krajowy. W 2010 została zniesiona, a zastąpiła ją wtedy Prokuratura Generalna kierowana przez Prokuratora Generalnego. W 2016 Prokuratura Krajowa została ponownie utworzona (w miejsce Prokuratury Generalnej). Prokuratorem Krajowym jest Dariusz Barski.
Siedziba Prokuratury Krajowej znajduje się przy ul. Postępu 3 w Warszawie.
Zadania.
Do zadań Prokuratury Krajowej należy w szczególności:
Struktura organizacyjna.
Prokurator Krajowy.
Prokurator Krajowy to jeden z zastępców Prokuratora Generalnego i przełożony prokuratorów powszechnych jednostek organizacyjnych prokuratury.
Prokuratora Krajowego powołuje i odwołuje Prezes Rady Ministrów na wniosek Prokuratora Generalnego.
Prokuratorzy krajowi III Rzeczypospolitej
Biuro Prezydialne.
W skład Biura Prezydialnego wchodzą:
Do zadań Biura Prezydialnego należy w szczególności:
Biuro Prokuratora Krajowego.
W skład Biura Prokuratora Krajowego wchodzi Dział Prasowy.
Do zadań Biura Prokuratora Krajowego należy w szczególności:
Biuro Kadr.
W skład Biura Kadr wchodzą:
Do zadań Biura Kadr należy w szczególności:
Biuro Budżetu i Majątku Prokuratury.
W skład Biura Budżetu i Majątku Prokuratury wchodzą:
Do zadań Biura Budżetu i Majątku Prokuratury należy w szczególności:
Biuro Administracyjno-Finansowe.
Do zadań Biura Administracyjno-Finansowego należy w szczególności:
Biuro Spraw Konstytucyjnych.
Do zadań Biura Spraw Konstytucyjnych należy w szczególności:
Biuro Współpracy Międzynarodowej.
W skład Biura Współpracy Międzynarodowej wchodzą:
Do zadań Biura Współpracy Międzynarodowej należy w szczególności:
Biuro Bezpieczeństwa Wewnętrznego.
Do zadań Biura Bezpieczeństwa Wewnętrznego należy w szczególności:
Departament do Spraw Cyberprzestępczości i Informatyzacji.
Do zadań Departamentu do Spraw Cyberprzestępczości i Informatyzacji należą w szczególności:
Departament do Spraw Przestępczości Zorganizowanej i Korupcji.
W skład Departamentu do Spraw Przestępczości Zorganizowanej i Korupcji wchodzą:
Do zadań Departamentu do Spraw Przestępczości Zorganizowanej i Korupcji należy w szczególności:
Wydziały zamiejscowe.
Departament do Spraw Przestępczości Zorganizowanej i Korupcji prowadzi wydziały zamiejscowe w miastach będących siedzibą sądu apelacyjnego z wyjątkiem Rzeszowa.
Departament do Spraw Przestępczości Gospodarczej.
Do zadań Departamentu do Spraw Przestępczości Gospodarczej należy w szczególności:
kształtowanie praktyki ścigania na podstawie prowadzonych analiz i badań w zakresie właściwości departamentu;
+ przygotowywanie informacji w sprawach będących przedmiotem interpelacji i zapytań poselskich, stanowisk w związku z oświadczeniami senatorów oraz udzielanie Rzecznikowi Praw Obywatelskich żądanych odpowiedzi i wyjaśnień w zakresie właściwości departamentu;
monitorowanie działań prokuratury w zakresie spraw należących do właściwości departamentu;
W skład departamentu wchodzi Koordynator do Spraw Cyberprzestępczości, który w tym zakresie podlega bezpośrednio Prokuratorowi Krajowemu.
Departament Postępowania Przygotowawczego.
W skład Departamentu Postępowania Przygotowawczego wchodzi Dział do Spraw Błędów Medycznych.
Do zadań Departamentu Postępowania Przygotowawczego należy w szczególności:
Departament Postępowania Sądowego.
W skład Departamentu Postępowania Sądowego wchodzą:
Do zadań Departamentu Postępowania Sądowego należy w szczególności:
Departament do Spraw Wojskowych.
W skład Departamentu do Spraw Wojskowych wchodzą:
Do zadań Departamentu do Spraw Wojskowych należy w szczególności:
Wydział Spraw Wewnętrznych.
Do zadań Wydziału Spraw Wewnętrznych należy w szczególności:
Zespół Służby Bezpieczeństwa i Higieny Pracy.
Zespół do spraw Bezpieczeństwa i Higieny Pracy wykonuje zadania z zakresu bezpieczeństwa i higieny pracy zgodnie z odrębnymi przepisami i podlega bezpośrednio Prokuratorowi Krajowemu.
Stanowisko Audytora Wewnętrznego.
Audytor Wewnętrzny wykonuje zadania w zakresie audytu wewnętrznego, zgodnie z przepisami z ustawy z dnia 27 sierpnia 2009 r. o finansach publicznych (, ze zm.) i podlega bezpośrednio Prokuratorowi Krajowemu.
Inspektor Ochrony Danych.
Inspektor Ochrony Danych wykonuje zadania określone w ustawie z dnia 29 sierpnia 1997 r. o ochronie danych osobowych () i podlega bezpośrednio Prokuratorowi Krajowemu.

</doc>
<doc id="544225" url="https://pl.wikipedia.org/wiki?curid=544225" title="Wiceprokurator">
Wiceprokurator



</doc>
<doc id="544227" url="https://pl.wikipedia.org/wiki?curid=544227" title="Witold Kulesza">
Witold Kulesza

Witold Stanisław Kulesza (ur. 4 maja 1950 w Łodzi) – polski prawnik, profesor nauk prawnych, nauczyciel akademicki, w latach 2000–2006 dyrektor Głównej Komisji Ścigania Zbrodni przeciwko Narodowi Polskiemu.
Życiorys.
W 1973 ukończył studia prawnicze na Wydziale Prawa i Administracji Uniwersytetu Łódzkiego i został zatrudniony w Katedrze Prawa Karnego tego Wydziału. Na UŁ uzyskiwał kolejne stopnie naukowe: w 1982 doktora w oparciu o pracę zatytułowaną "Zniesławienie i zniewaga (Ochrona czci i godności osobistej człowieka w polskim prawie karnym – zagadnienia podstawowe)" (Wydawnictwo Prawnicze, Warszawa 1984) oraz w 1992 doktora habilitowanego na podstawie rozprawy "Demonstracja. Blokada. Strajk (Granice wolności zgromadzeń i strajku w polskim prawie karnym na tle prawa niemieckiego)". Jako nauczyciel akademicki zawodowo związany z Wydziałem Prawa i Administracji macierzystego uniwersytetu. W 1992 został profesorem nadzwyczajnym UŁ i kierownikiem Zakładu Prawa Karnego Materialnego. W 2015 otrzymał tytuł profesora nauk prawnych.
W 1980 organizował uczelniane struktury „Solidarności”. W latach 1989–1991 odbywał staże naukowe w Niemczech, będąc stypendystą Fundacji Alexandra von Humboldta. W latach 90. praktykował również jako adwokat. W latach 1994–1998 pełnił funkcję przewodniczącego Okręgowej Komisji Badania Zbrodni przeciwko Narodowi Polskiemu w Łodzi. W 1998 został dyrektorem Głównej Komisji Badania Zbrodni przeciwko Narodowi Polskiemu. Współtworzył ustawę o Instytucie Pamięci Narodowej. Po jej uchwaleniu od sierpnia 2000 do października 2006 pełnił funkcję dyrektora nowo zorganizowanej Głównej Komisji Ścigania Zbrodni przeciwko Narodowi Polskiemu.
Żoną Witolda Kuleszy jest Ewa Kulesza.
Odznaczenia i wyróżnienia.
W 2011 prezydent Bronisław Komorowski odznaczył go Krzyżem Kawalerskim, a w 2015 Krzyżem Oficerskim Orderu Odrodzenia Polski. W 2009 rada Polskiej Fundacji Katyńskiej nadała mu Medal Dnia Pamięci Ofiar Zbrodni Katyńskiej.

</doc>
<doc id="544228" url="https://pl.wikipedia.org/wiki?curid=544228" title="Główna Komisja Ścigania Zbrodni przeciwko Narodowi Polskiemu">
Główna Komisja Ścigania Zbrodni przeciwko Narodowi Polskiemu

Główna Komisja Ścigania Zbrodni przeciwko Narodowi Polskiemu – jednostka organizacyjna prokuratury stanowiąca naczelną jednostkę pionu śledczego Instytutu Pamięci Narodowej – Komisji Ścigania Zbrodni przeciwko Narodowi Polskiemu.
Historia.
Pierwszymi instytucjami badającymi zbrodnie niemieckie na terenie Polski były działająca od 18 do 25 sierpnia 1944 Polsko-Radziecka Komisja dla Zbadania zbrodni popełnionych w obozie koncentracyjnym na Majdanku oraz działające od jesieni 1944 Miejska Komisja do badania zbrodni niemieckich w Warszawie i Wojewódzka Komisja do badania zbrodni niemieckich w Warszawie.
Najwcześniejszym protoplastą dzisiejszej Komisji była Główna Komisja Badania Zbrodni Niemieckich w Polsce – instytucja państwowa działająca w latach 1945–1949 przy Ministerstwie Sprawiedliwości na podstawie "dekretu (Rady Ministrów) z dnia 10 listopada 1945 o Głównej Komisji i Okręgowych Komisjach Badania Zbrodni Niemieckich w Polsce" (), która od chwili powstania aktywnie współpracowała z Komisją Narodów Zjednoczonych do spraw Zbrodni Wojennych (UNWCC) z siedzibą w Londynie. Przewodniczącym Głównej Komisji był Minister Sprawiedliwości, który powoływał członków Głównej Komisji oraz przewodniczących Okręgowych Komisji Badania Zbrodni Niemieckich w Polsce. Członków Okręgowych Komisji powoływał przewodniczący Okręgowej Komisji. Minister Bezpieczeństwa Publicznego mógł delegować do Głównej Komisji i do Okręgowych Komisji przedstawicieli władz bezpieczeństwa celem współdziałania. 
W latach 1946–1950 Główna Komisja posiadała zagraniczną ekspozyturę, którą była Polska Misja Wojskowa Badania Zbrodni Niemieckich utworzona przy Sojuszniczej Radzie Kontroli Niemiec.
Do zadań Głównej Komisji należało:
Główna Komisja, Okręgowe Komisje oraz delegowane przez nie organy miały prawo do prowadzenia dochodzeń oraz badania świadków (w tym zakresie stosowało się odpowiednio przepisy Kodeksu postępowania karnego), korzystając z uprawnień władz sądowych. Czynności podjęte przez członków Głównej Komisji i Okręgowych Komisji posiadających uprawnienia prokuratorskie lub sędziowskie miały moc czynności sądowych, a protokoły – moc protokołów sądowych. Członkowie Głównej Komisji przy wykonywaniu swoich obowiązków mieli prawo do bezpłatnego korzystania z państwowych i samorządowych środków transportu na terenie całego państwa.
Organy bezpieczeństwa publicznego i milicji oraz administracji państwowej były obowiązane do wykonywania zleceń wydanych we właściwym zakresie przez komisje i ich organy. Wszystkie instytucje i osoby prywatne były obowiązane do przekazania Głównej Komisji lub Okręgowym Komisjom posiadanych przez nie materiałów dotyczących zbrodni niemieckich.
Budżet Głównej Komisji oraz Okręgowych Komisji wchodził jako dział odrębny do budżetu Ministerstwa Sprawiedliwości. Szczegółową organizację Głównej Komisji i Okręgowych Komisji określał statut zatwierdzony przez Ministra Sprawiedliwości w porozumieniu z ministrami Informacji i Propagandy, Spraw Zagranicznych oraz Bezpieczeństwa Publicznego. 
Komisja zmieniała w kolejnych latach kilkukrotnie nazwę:
W 2016 roku rozpoczęto publikowanie zdigitalizowanych zeznań składanych przed Komisją w internetowej bazie świadectw Zapisy Terroru.
Działalność w ramach IPN.
W 1999 weszła w życie ustawa o "Instytucie Pamięci Narodowej – Komisji Ścigania Zbrodni przeciwko Narodowi Polskiemu". Zadania Komisji, rozszerzone o badanie terroru komunistycznego, przejął w 1998 r. pion śledczy Instytutu Pamięci Narodowej. Komisję przekształcono w pion śledczy IPN, który rozpoczął prace w 2000 roku (7 sierpnia został powołany Dyrektor Głównej Komisji Witold Kulesza, który został odwołany 14 października 2006). 15 lutego 2007 na stanowisko Dyrektora Głównej Komisji powołano Dariusza Gabrela.
Główną Komisją kieruje Dyrektor Głównej Komisji Ścigania Zbrodni przeciwko Narodowi Polskiemu powoływany spośród prokuratorów Głównej Komisji. Dyrektor jest powoływany i odwoływany przez Prezydenta RP na wniosek Prokuratora Generalnego w porozumieniu z Prezesem Instytutu Pamięci Narodowej. Dyrektor jest z urzędu zastępcą Prokuratora Generalnego.
Prokuratorów Głównej Komisji powołuje i odwołuje (na wniosek Prezesa Instytutu Pamięci Narodowej) Prokurator Generalny.

</doc>
<doc id="544230" url="https://pl.wikipedia.org/wiki?curid=544230" title="Hennigsdorf">
Hennigsdorf

Hennigsdorf – miasto we wschodnich Niemczech w kraju związkowym Brandenburgia, w powiecie Oberhavel. Miasto leży nad Hawelą, przy granicy z Berlinem. 31 grudnia 2008 miasto zamieszkiwało 25 729 osób.
Komunikacja.
W mieście znajduje się stacja kolejowa Hennigsdorf Nord.
Tutaj zaczyna swój bieg linia S-25 berlińskiej kolejki miejskiej (S-Bahn).

</doc>
<doc id="544232" url="https://pl.wikipedia.org/wiki?curid=544232" title="Prenzlau">
Prenzlau

Prenzlau – miasto w północno-wschodnich Niemczech, w kraju związkowym Brandenburgia, siedziba powiatu Uckermark. Leży na Pojezierzu Meklemburskim, nad rzeką Wkrą. Liczy około 20 tys. mieszkańców.
W mieście znajduje się stacja kolejowa.
Toponimia.
W średniowieczu nazwa miasta zapisywana była w rozmaitych formach, po raz pierwszy w 1187 roku w formie przymiotnikowej w wyrażeniu "Stephanus Prinzlaviensis", w późniejszych wiekach jako "Premizlawe" (1237), "Primizslaw" (1299), "Prentslaw" (1316), "Prempßlaw" (1426), "Prentzlow" (1484). Nazwa ma źródłosłów słowiański, odosobowy, od imienia Przemysław. W języku polskim rekonstruowana jest jako "Przęsław" lub "Przęcław", ew. "Przemysław".
Historia.
W 1234 książę szczeciński Barnim I nadał Prenzlau prawa miejskie. W 1250 miasto zostało przekazane Marchii Brandenburskiej na mocy traktatu w Landin. W 1275 do Prenzlau przybyli pierwsi dominikanie. W 1320 roku miasto odzyskał książę szczeciński Otton I. W 1426 roku na skutek porażki księstwa pomorskiego w wojnie wkrzańskiej Prenzlau przeszło we władanie Brandenburgii. 26 czerwca 1479 roku podpisany tu został traktat pokojowy pomiędzy Księstwem Pomorskim a Brandenburgią. Miasto znacząco ucierpiało w czasie wojny trzydziestoletniej. W drugiej połowie XVII wieku w Prenzlau zaczęli się osiedlać francuscy hugenoci. W 1701 miasto znalazło się w granicach Królestwa Prus. W 1724 roku został zbudowany nowy ratusz miejski. 28 sierpnia 1806 roku Francuzi pod wodzą marszałka Joachima Murata zwyciężyli pod Prenzlau armię pruską.
W czasie II wojny światowej znajdował się tu obóz jeniecki Oflag II A.
Gospodarka.
W mieście rozwinął się przemysł metalowy, spożywczy, drzewny oraz elektroniczny.
Współpraca międzynarodowa.
Miastem partnerskim Prenzlau jest Świdwin.

</doc>
<doc id="544233" url="https://pl.wikipedia.org/wiki?curid=544233" title="Wittenberge">
Wittenberge

Wittenberge – miasto we wschodnich Niemczech w kraju związkowym Brandenburgia, w powiecie Prignitz, port nad Łabą.
Historia.
Od 1922 roku należy do rejencji rejencji poczdamskiej w prowincji Brandenburgia.
Komunikacja.
Na obwodnicy miasta krzyżują się dwie drogi: droga krajowa B189 i droga krajowa B195.

</doc>
<doc id="544235" url="https://pl.wikipedia.org/wiki?curid=544235" title="Lista zwierzchników prokuratury w Polsce">
Lista zwierzchników prokuratury w Polsce

Lista zwierzchników prokuratury w Polsce
III Rzeczpospolita.
Zastępcy Prokuratora Generalnego.
Dyrektorzy Głównej Komisji Ścigania Zbrodni przeciwko Narodowi Polskiemu.
Podlegają im:

</doc>
<doc id="544236" url="https://pl.wikipedia.org/wiki?curid=544236" title="Łódź Kaliska (stacja kolejowa)">
Łódź Kaliska (stacja kolejowa)

Łódź Kaliska – drugi co do wielkości dworzec kolejowy i stacja kolejowa Łodzi (po Łodzi Fabrycznej), położony na zachód od centrum miasta. Według klasyfikacji PKP jest dworcem kategorii Premium (do 2015 r. kategorii B). Dworzec ma 6 peronów, które są częściowo zadaszone szklanymi wiatami na peronach. Po stronie wschodniej znajduje się Dworzec PKS Łódź Kaliska, z którego odjeżdża większość autobusów dalekobieżnych oraz autobusy lokalne w kierunku południowo-zachodnim.
Pasażerowie.
W roku 2017 wymiana pasażerska wyniosła 2,26 mln osób (6,2 tys. dziennie), co dało jej 38. miejsce w Polsce.
W roku 2018 stacja obsługiwała 6,3 tys. pasażerów na dobę (łącznie 2,3 mln osób), co dawało jej, wespół z przystankiem Warszawa Stadion, 48. miejsce w kraju.
W roku 2019 wymiana pasażerska wyniosła 2,52 mln osób (6,9 tys. dziennie), co dało jej 38. miejsce w Polsce.
W roku 2020 wymiana pasażerska wyniosła 1,72 mln osób (4,7 tys. dziennie), co dało jej 31. miejsce w Polsce.
W roku 2021 wymiana pasażerska wyniosła 1,53 mln osób (4,2 tys. dziennie), co dało jej 52. miejsce w Polsce.
Historia.
Początki planów budowy dworca sięgają roku 1862, wtedy na terenach będących pod zaborem pruskim ukonstytuował się Komitet Budowy Kolei Żelaznych z Wrocławia do Warszawy, który wystąpił do władz Królestwa Prus o zezwolenie na budowę linii kolejowej. Planowana linia miała biec po trasie Wrocław–Łódź – do połączenia z linią warszawsko-wiedeńską. Projekt nie został jednak początkowo zaakceptowany i przez wiele lat kolejne wnioski były odrzucane. Również w zaborze rosyjskim, pod którym znajdowała się ówczesna Łódź, ze względów strategicznych nie chciano słyszeć o budowie linii kolejowej do granicy zachodniej, dopiero w 1898 roku, po 30 latach zabiegów i lobbowania najważniejszych urzędników Królestwa Polskiego, car Mikołaj II zaakceptował plany budowy linii na trasie Warszawa–Kalisz, obwarowanej jednak warunkami budowy torowiska szerokotorowego (1524 mm), co miało stanowić barierę komunikacyjną, oddzielającą teren Imperium Rosyjskiego od ewentualnego zagrożenia ze strony Cesarstwa Niemieckiego, wtedy też zapadła decyzja o budowie nowego przystanku kolejowego w Łodzi. Budowę rozpoczęto na terenie lasu miejskiego (którego współczesnymi pozostałościami są Park na Zdrowiu i Park Poniatowskiego), znajdującego się wówczas na obrzeżach miasta, ponad 3 kilometry od centrum (według wymogów imperialnych, stacje kolejowe musiały być budowane o około 3 wiorsty od miast).
Nowy dworzec wraz z budynkiem zaprojektowanym przez architekta Czesława Domaniewskiego wybudowano w latach 1900–1902. Główny secesyjny budynek dworca był uważany za jeden z najpiękniejszych budynków użytkowych Łodzi. Pociągi wjeżdżające na stację zatrzymywały się na specjalnie wybudowanym wiadukcie, z ulokowanych po obu stronach budynku zadaszonych peronów, których dachy oparto na zdobionych, żeliwnych podporach można było dostać się bezpośrednio do dworcowego holu. Wyłożone drewnianą boazerią wnętrze posiadało sporo secesyjnych detali, m.in. mosiężne wykończenia i kryształowe szyby w drzwiach. Budynek wieńczyła wieża zegarowa z iglicą. Przed jego wejściem, do którego prowadziły szerokie, nadające mu monumentalny charakter schody, znajdował się obszerny brukowany plac, na którym na podróżnych czekały dorożki i omnibusy. W pobliżu dworca usytuowano warsztaty, parowozownię, magazyny oraz wybudowano kolejową wieżę wodną i domy dla kolejarzy. Pierwszy pociąg (na niewykończoną jeszcze stację) wjechał 15 listopada 1902 roku. W 1913 roku w pobliże dworca dotarła linia tramwajowa, pętla linii zbudowana została po wschodniej stronie pierwszego z wiaduktów, dopiero w latach 30 XX w. dobudowany fragment torowiska pozwolił zatrzymywać się tramwajom tuż przed budynkiem dworca. Obecnie tramwaje zatrzymują się z dala od dworca, na współcześnie wybudowanej alei Bandurskiego, która biegnie na zachód w kierunku Karolewa i Retkini.
W listopadzie 1914 roku, podczas oblężenia Łodzi dworzec został ostrzelany z armat przez wojska niemieckie, był również celem nalotów bombowych aeroplanów. Podczas walk całkowicie zniszczona została wieża ciśnień. 11 listopada 1918 roku dworzec po raz kolejny znalazł się w ogniu walki – podczas walk o wyzwolenie miasta, łódzcy powstańcy wyparli ze stacji broniące się tam wojska niemieckie.
Podczas okupacji niemieckiej 1939–1945 nazwa: Litzmannstadt Hbf (Hauptbahnhof).
28 września 1946 na stacji wydarzyła się katastrofa kolejowa, zginęło w niej 21 osób, a ponad 40 zostało rannych.
Początkowo autorem projektu budynku nowego dworca był syn jednego z głównych polskich modernistów, Bohdana Lacherta – Rudolf Lachert, jednak opracowany przez niego projekt uznano za zbyt drogi i nie doszło do jego realizacji. Stary budynek dworca służył więc jeszcze do lat 80. XX wieku. Ponieważ nigdy nie trafił na listę zabytków, w 1982 roku został on zamknięty, a poczekalnia i kasy na czas przebudowy przeniesiono do hali na tyłach stacji, od strony Alei Unii. W 1994 na miejscu starego budynku oddano do użytku nowy, którego bryła miała nawiązywać do wyburzonego secesyjnego dworca. Tym razem projekt zlecono Janowi Gorgulowi, który z pomocą Marka Skurnóga i Wojciech Garszyńskiego opracował obecnie zrealizowany projekt. Niestety – podczas trwającej kilkanaście lat modernizacji infrastruktury stacji, nie została dokończona jej wschodnia strona. W 1996 roku istniała już część nowego wiaduktu wschodniego nad aleją Bandurskiego i prowadzono po niej ruch kolejowy, czego pozostałością są stojące w 2016 roku nadal na wiadukcie bramownice sieci trakcyjnej. Następnie wybudowano kolejne przęsła wiaduktu, zastępujące dawny niewielki wiadukt nad ulicą Karolewską. Przebudowa została jednak przerwana zanim na rozbudowanym wiadukcie zdążono położyć szyny. Dawny plac budowy – miejsca pod perony i torowiska zarastały drzewa. Nieczynne było też przejście podziemne pod peronami w rejon dworca autobusowego i poczty. Ze względu na niedokończoną inwestycję, trzy perony we wschodniej części dworca były przez długi czas peronami czołowymi o ograniczonej funkcjonalności, bo były dostępne dla pociągów jedynie od strony północnej.
Od 2017 do 2021 roku stacja nie obsługiwała żadnych połączeń przewoźnika PKP InterCity i znacznie straciła na znaczeniu. Powodem tego są przejazdy pociągów z północy przez Łódź Marysin i Łódź Arturówek, a nie jak wcześniej przez Łódź Kaliską i Łódź Żabieniec. Od rozkładu jazdy 2021/2022 w niektórych okresach stacja obsługiwała pociąg TLK/IC „Kociewie” do Gdyni.
W kwietniu 2020 rozpoczęto remont stacji, mający na celu uruchomienie dotychczas nieczynnego wiaduktu wschodniego i przebudowę układu torowego po zachodniej stronie.
6 listopada 2022 oddano do użytku wiadukt wschodni, wraz ze zlokalizowanymi na nim peronami 4 i 5.
11 grudnia 2022 wraz w prowadzeniem nowego rozkładu jazdy oficjalnie zakończyła się modernizacja stacji, a ruch pociągów został przywrócony w rozszerzonym zakresie – wykorzystując nowe perony po dokończeniu (po ponad 20 latach) budowy wiaduktu nad al. Bandurskiego, wprowadzeniu komputerowego sterowania ruchem i wymianie torów. Podróżni będą mogli korzystać z 5 peronów z wszystkimi torami przelotowymi.
Kino Dworcowe.
W latach 70. na terenie dworca funkcjonowało kino "Dworcowe", do którego zasłaniane jedynie kurtynami wejście prowadziło od strony baru. Kino było przeznaczone dla oczekujących na pociągi pasażerów, żeby z niego skorzystać trzeba było posiadać "peronówkę" – specjalny bilet uprawniający do wejścia na peron.
Dojazd z i do dworca.
W rejonie dworca zatrzymują się następujące linie tramwajowe i autobusowe:
Przed budynkiem dworca znajduje się krańcówka autobusowa dla linii 43A, 43B, 52, 93, 97A i 97B, obsługiwanych przez MPK Łódź, a także linii 6 prowadzonej przez ZPK Markab. Na wschód od stacji kolejowej znajduje się dworzec autobusowy, obsługujący ruch dalekobieżny i regionalny.

</doc>
<doc id="544239" url="https://pl.wikipedia.org/wiki?curid=544239" title="Port lotniczy Nowosybirsk-Tołmaczowo">
Port lotniczy Nowosybirsk-Tołmaczowo

Port lotniczy Nowosybirsk-Tołmaczowo (ros.: "Аэропорт Толмачёво", kod IATA: OVB, kod ICAO: UNNT) – międzynarodowy port lotniczy położony 16 km na zachód od Nowosybirska. Jest głównym portem lotniczym na Syberii, a szóstym pod względem wielkości w Rosji, po trzech lotniskach moskiewskich (Domodiedowie, Szeremietiewie i Wnukowie), petersburskim Pułkowie i jekaterynburskim Kolcowie. Jest hubem dla linii lotniczych S7 Airlines i Globus.
Historia.
Pierwsze lotnisko na tym terenie powstało 25 kwietnia 1941 r., zbudowane przy wykoszytaniu osób przetrzymywanych w sowieckich obozach, służyło do celów wojskowych do połowy lat pięćdziesiątych. Lotnisko cywilne działalność rozpoczęło 12 lipca 1957 roku pierwszym lotem pasażerskiego Tu-104 z Nowosybirska do Moskwy. Na pokładzie znajdowało się 50 pasażerów. W latach 1957-1965 kompleks lotniska składał się z: biurowca, centrum kontroli lotów, hotelu, terminalu pasażerskiego oraz centrum techniczno-naprawczego. 21 listopada 1963 r. oddano do użytku nowy terminal, mogący obsłużyć około tysiąca pasażerów na godzinę. W 1972 r. z usług lotniska skorzystało po raz pierwszy ponad milion pasażerów. Do 1992 r. Tołmaczowo było własnością Ministerstwa Lotnictwa Cywilnego ZSRR. Lotnisko następnie stało się spółką akcyjną w 1995, z 51% własnością państwa. Otrzymało też status lotniska międzynarodowego. W 1996 r. uruchomiono nowy terminal międzynarodowy. W 2007 Port Lotniczy Tołmaczowo otrzymał nagrodę lidera rosyjskiej branży transportowej. Obecnie istnieją dwa (3600 m i 3605 m) pasy startowe, wraz z 2 terminalami pasażerskimi, 1 terminalem cargo i płytą postojową na 61 samolotów. Terminala krajowego został całkowicie odremontowany w 2006 roku. Lotnisko Tołmaczowo jest pierwszym rosyjskim lotniskiem, które otrzymało certyfikat ISO 9002-96. W 2003 r. to właśnie na lotnisku Nowosybirsk-Tołmaczowo został aresztowany znany rosyjski biznesmen Michaił Chodorkowski. Obecnie lotnisko jest w stanie obsłużyć 1800 pasażerów na godzinę na trasach krajowych i 750 pasażerów na godzinę na trasach międzynarodowych. Władze lotniska przewidują, że w roku 2012 przez Tołmaczowo przewinie się 3,155,000 pasażerów, co będzie oznaczać wzrost w stosunku do 2011 roku o 11%.

</doc>
<doc id="544241" url="https://pl.wikipedia.org/wiki?curid=544241" title="Strzelce Opolskie (stacja kolejowa)">
Strzelce Opolskie (stacja kolejowa)

Strzelce Opolskie – stacja kolejowa w miejscowości Strzelce Opolskie, w województwie opolskim, w powiecie strzeleckim, w gminie Strzelce Opolskie, w Polsce. Według klasyfikacji PKP ma kategorię dworca regionalnego. 
Historia.
Strzelce Opolskie uzyskało dostęp do kolei w drugiej polowy lat 70. XIX wieku. 1 października 1878 r. przejechał pierwszy pociąg towarowy na trasie Opole – Strzelce Opolskie. Następnie dobudowano kolejny odcinek linii kolejowej z Opola w kierunku Górnego Śląska. 15 maja 1879 został otwarty kolejny odcinek Strzelce Opolskie – Paczyna – Pyskowice. Na początku na całej trasie Opole – Pyskowice istniał tylko jeden tor; z czasem dobudowano drugi. 15 maja 1880 wybudowano kolejny odcinek do Bytomia, przez co stacja Strzelce Opolskie zyskała połączenie z Górnym Śląskiem. W 1880 roku zbudowano pierwszy dworzec kolejowy Strzelec Opolskich. 
Na początku XX wieku rozpoczęła się budowa linii kolejowej 175. 15 listopada 1912 r. otwarto otwarto pierwszy odcinek linii kolejowej 175 Strzelce Opolskie – Fosowskie (przez Rozmierkę), 1 lipca 1934 r. otwarto kolejny odcinek linii kolejowej 175 Kłodnica (Kędzierzyn Koźle) – Leśnica. 11 (lub 10) czerwca 1936 r. wybudowano ostatni odcinek Strzelce Opolskie – Leśnica, przez co Strzelce Opolskie uzyskało połączenie z Kędzierzynem-Koźlem. 
W roku 1935 wybudowano nowy dworzec kolejowy, który do dziś stoi. Kolej w Strzelcach Opolskich prężnie rozwijała się zarówno w czasach dwudziestolecia międzywojennego jak również w PRL.
3 października 1960 roku zelektryfikowano trasę Gliwice – Wrocław przez Pyskowice, Strzelce Opolskie i Opole. Nieco później przez Strzelce Opolskie zelektryfikowano kolejną linię kolejową. Od 11 lipca 1984 roku trasę Strzelce Opolskie – Fosowskie mogły obsługiwać pociągi elektryczne.
W latach 90., kiedy polska kolej przeżywała kryzys, budynek dworca zaczął popadać w ruinę. Ze względu na pogarszający się stan budynku zamknięto poczekalnię, toaletę publiczną i przechowalnię bagażu. W związku z likwidacją fabryk bocznice kolejowe były likwidowane. 23 czerwca 2000 roku zlikwidowano bezpośrednie połączenia do Kędzierzyna Koźla i do Fosowskiego.
W latach 2013–2014, w ramach modernizacji linii kolejowej Błotnica Strzelecka – Opole Groszowice, stacja kolejowa wraz z peronami i przejściem podziemnym została wyremontowana. Poprawił się również stan linii kolejowej Gliwice Łabędy – Opole Groszowice przez Strzelce Opolskie, przez co pociągi mogą jeździć z prędkością do 120 km/h. Inwestycja ta skutkowała zwiększeniem się liczby połączeń pociągów pospiesznych TLK i InterCity.
Ruch pociągów.
Stacja kolejowa obsługuje pociągi dalekobieżne (TLK i InterCity spółki PKP Intercity) jak i również osobowe Polregio. Stacja kolejowa znajduje się na ważnym szlaku kolejowym C-E30, który biegnie na trasie Berlin/Drezno - Wrocław - Opole - Katowice - Kraków - Kijów. Obecnie przez stację w Strzelcach Opolskich przejeżdżają wszystkie pociągi pośpieszne kursujące na trasie Wrocław - Opole - Katowice - Kraków - Przemyśl oraz pociągi Regio na trasie Opole Główne - Strzelce Opolskie - Gliwice.
W roku 2018 stacja obsługiwała 700–1000 pasażerów na dobę.

</doc>
<doc id="544242" url="https://pl.wikipedia.org/wiki?curid=544242" title="Zespół Elektrowni Dolna Odra">
Zespół Elektrowni Dolna Odra

PGE Górnictwo i Energetyka Konwencjonalna S.A. – Oddział Zespół Elektrowni Dolna Odra, w skrócie PGE ZEDO S.A. – zespół elektrowni znajdujących się w rejonie Szczecina, w województwie zachodniopomorskim.
Dane organizacyjne.
W skład zespołu elektrowni wchodzą 3 zakłady:
Elektrownie Zespołu pracują w oparciu o węgiel kamienny. W grudniu 2011 w Elektrowni Szczecin uruchomiono największy w Polsce kocioł fluidalny opalany biomasą, o zdolności produkcyjnej energii elektrycznej około 580 GWh/rok brutto.

</doc>
<doc id="544244" url="https://pl.wikipedia.org/wiki?curid=544244" title="Zhejiang">
Zhejiang

Zhejiang (; ) – prowincja na wschodnim wybrzeżu ChRL. Jej nazwę można przetłumaczyć jako „Kręta Rzeka”, a wywodzi się ona od starej nazwy rzeki Qiantang Jiang przepływającej przez stolicę prowincji – Hangzhou.
W prowincji Zhejiang, w miejscowości, wytwórni Longquan, produkowana była ceramika z celadonu
Na terenie prowincji odnaleziono szczątki kopalne żyjących w kredzie gatunków ptaków, "Yandangornis longicaudus" oraz "Dongyangornipes sinensis" (odcisk).
Do 1955 r. część prowincji należała do Republiki Chińskiej.
Gospodarka.
W prowincji rozwinął się przemysł włókienniczy, odzieżowy, materiałów budowlanych, hutniczy, elektroniczny, chemiczny, papierniczy, meblarski. 
W regionie uprawia się ryż, pszenicę, herbatę, rzepak, jutę, tytoń, tungowce, owoce cytrusowe oraz hoduje się trzodę chlewną i drób.

</doc>
<doc id="544245" url="https://pl.wikipedia.org/wiki?curid=544245" title="Marco Materazzi">
Marco Materazzi

Marco Materazzi (ur. 19 sierpnia 1973 w Lecce) – włoski piłkarz grający na pozycji obrońcy, a także trener.
W reprezentacji Włoch debiutował 25 kwietnia 2001 w meczu przeciw reprezentacji RPA. Dotychczas w reprezentacji swojego kraju rozegrał 41 meczów i strzelił 2 gole. Wystąpił na Mistrzostwach Świata 2002 i 2006 (strzelając dwa gole, w tym jeden w finale z Francją) oraz na Euro 2004. Znany z agresywnego stylu gry.
Syn Giuseppe Materazziego, byłego trenera piłkarskiego pracującego m.in. w S.S. Lazio i Sportingu.
Kariera piłkarska.
Karierę piłkarską rozpoczął na przełomie lat 1990–1991 grając w młodzieżowej drużynie F.C. Messina Peloro. Przez następne lata grał w zespołach niższej ligi: w amatorskiej drużynie Tor di Quinto (1991–1992), S.C. Marsala 1912 (Serie C, 1993-94) i A.S. Trapani (Serie C, 1994-95), które było w tym czasie bliskie awansu do Serie B. Od 1995 grał dla A.C. Perugia, którego w tym czasie trenem był Walter Novellino. W 1996 Materazzi został wypożyczony przez Carpi F.C. Na jeden sezon (1998–1999) przeszedł do Everton F.C., gdzie w 4 z 27 meczów został usunięty z boiska.
Następnie powrócił do Perugii, która była wtedy w Serie A. Zdobywając wtedy 12 goli w sezonie 2000–2001, pobił rekord Daniela Passarelli grającego w Serie A, jednocześnie bijąc rekord goli zdobytych przez obrońcę w jednym sezonie. Następnie, w 2001 przeszedł do Interu Mediolan będącego w Serie A. W tym czasie media kreowały jego wizerunek jako zawodnika brutalnego, grającego w sposób nieczysty, lecz pomimo to był ceniony przez kibiców Interu za agresywną postawę i imponujące osiągnięcia. Z drużyną z Mediolanu dwukrotnie zdobył Puchar Włoch w piłce nożnej.
19 sierpnia 2007 w 45. minucie towarzyskiego meczu z reprezentacją Węgier został poważnie kontuzjowany i stracił przytomność (wstępna diagnoza wykazała, że był to rozległy wylew w udzie). Początkowo lekarze twierdzili, iż może to stać się przyczyną zakończenia jego kariery piłkarskiej, później jednak uważano, że istnieje szansa na jego powrót do piłki nożnej. Przeszedł operację i 26 sierpnia opuścił szpital. Jego rehabilitacja trwała około czterech miesięcy. 9 grudnia 2007 roku rozegrał 60 minut w wygranym przez Inter meczu z Torino FC. Była to pierwsza dłuższa gra Materazziego po dojściu do zdrowia.Jesienią 2014 roku Marco Materazzi wznowił karierę grającego trenera jako obrońca w lidze indyjskiej w klubie Chennaiyin FC.
Udział w Mistrzostwach Świata 2006.
Marco Materazzi wchodził w skład reprezentacji Włoch, która zdobyła Puchar Świata w Mistrzostwach Świata w 2006 roku w Niemczech. Nie był on pierwotnie przewidziany do pierwszego składu reprezentacji, jednak kontuzja Alessandra Nesty umożliwiła mu start w mistrzostwach.
W meczu przeciw reprezentacji Czech wszedł jako zmiennik i zdobył bramkę głową.
W meczu przeciw reprezentacji Australii otrzymał czerwoną kartkę i został zawieszony w następnym meczu.
Materazzi odegrał ważną rolę także w meczu finałowym: najpierw spowodował podyktowanie rzutu karnego, po którym reprezentacja Francji objęła prowadzenie, a później zdobył bramkę wyrównującą z podania Andrei Pirlo z rzutu rożnego.
W końcowej części meczu miał miejsce incydent z udziałem Materazziego i francuskiego zawodnika Zinedine’a Zidane’a. Konflikt graczy, w momencie gdy żaden z nich nie był w posiadaniu piłki, zakończył się uderzeniem Zidane’a (sprowokowanego przez Marco obraźliwą wypowiedzią) głową w klatkę piersiową Materazziego i powaleniem go na ziemię. Sędzia usunął Zidane’a z boiska. Po późniejszym dochodzeniu, które przeprowadziła FIFA Materazzi został ukarany karą w wysokości 5000 franków szwajcarskich i zawieszeniem na 2 mecze, a Zidane karą 7500 franków szwajcarskich i zawieszeniem na 3 mecze. Pod koniec 2006 roku Marco napisał książkę pt. "„Co naprawdę powiedziałem Zidane’owi”", w której zawarł 249 możliwości różnych wypowiedzi, jakie mógł skierować do Zinedine Zidane’a podczas finału MŚ; jedna z nich jest prawdziwa. Jak twierdził w wypowiedzi udzielonej dla „La Gazzetta dello Sport”, poprzez wydanie tej publikacji chciał ukazać "„absurdalność tej całej afery”". Dochód z jej sprzedaży przeznaczył na fundusz UNICEF.
Materazzi brał udział w kolejce rzutów karnych, która rozstrzygnęła o wyniku meczu finałowego. Wraz z Lucą Tonim strzelił w Mistrzostwach 2006 najwięcej bramek dla reprezentacji Włoch (dwie).

</doc>
<doc id="544248" url="https://pl.wikipedia.org/wiki?curid=544248" title="Mongolia Wewnętrzna">
Mongolia Wewnętrzna

Region Autonomiczny Mongolii Wewnętrznej (Mongolia Wewnętrzna, ; ) – region autonomiczny w północnych Chinach obejmujący południowe ziemie historycznej Mongolii.
Mongolia Wewnętrzna to jedna z większych jednostek administracyjnych Chin, stanowi aż 12% ich powierzchni, chociaż zamieszkują ją jedynie 24 mln osób. Graniczy z prowincjami Heilongjiang, Jilin, Liaoning, Hebei, Shanxi, Shaanxi i Gansu, a także Regionem Autonomicznym Ningxia. Stolicą Mongolii Wewnętrznej jest Hohhot.
Historia.
W starożytności i wczesnym średniowieczu tereny współczesnej Mongolii Wewnętrznej zamieszkiwały koczownicze ludy mongolskie, z których część okresowo znajdowała się pod chińskim panowaniem.
Od IX wieku tereny Mongolii Wewnętrznej znajdowały się pod panowaniem chińskich dynastii pochodzenia koczowniczego: Liao, Xixia i Jin.
W latach 1227–1234 Mongolia Wewnętrzna weszła w skład chanatu mongolskiego Czyngis-chana. Za panowania dynastii Yuan wchodziła w skład Chin. Po upadku Yuanów w 1368 Mongolia Wewnętrzna znalazła się pod panowaniem ord mongolskich, a od jej południowej granicy rozciągnął się odbudowany Wielki Mur Chiński.
W latach 1626–1636 tereny dzisiejszej Mongolii Wewnętrznej zostały opanowane przez Mandżurów. Wraz z przejęciem przez Mandżurów władzy w Chinach w 1644 Mongolia Wewnętrzna stała się ich częścią.
Po powstaniu Republiki Chińskiej w Mongolii Wewnętrznej narodził się ruch niepodległościowy. W okresie międzywojennym ówczesne władze chińskie podzieliły Mongolię Wewnętrzną na nowo utworzone prowincje: Rehe (Dżehol), Chahar, Suiyuan i Ningxia, traktując je jako teren masowej kolonizacji chińskiej. W 1937 Japończycy dokonali inwazji na Mongolię Wewnętrzną i utworzyli marionetkowe państwo Mengjiang.
W 1945 Mongolię Wewnętrzną zajęła Armia Czerwona. W 1947 przyłączono ją ponownie do Chin, nadając jej autonomię.
Geografia.
Terytorium regionu obejmuje na ogół zrównaną wyżynę, stanowiącą część wielkiej Wyżyny Mongolskiej, wzniesioną średnio powyżej 1000 m n.p.m. W południowej części regionu wchodzi weń szeroką pętlą rzeka Huang He. Z wyżyny wznoszą się izolowane masywy górskie, zbudowane z odpornych utworów krystalicznych – na północ od zakola Huang He pasma Wula Shan (2130 m) i Daqing Shan (2400 m), w zachodniej części zakola masyw Zhuozi Shan (3015 m). Klimat jest silnie kontynentalny, z dużymi wahaniami temperatur nie tylko w ciągu roku, ale i w ciągu doby. Roczna suma opadów wynosi od 150 mm na zachodzie do 40 mm na wschodzie. Poza Huang He nie ma tu w zasadzie stałych rzek, lecz wyłącznie okresowe, wysychające w lecie i wpadające do bezodpływowych jezior słonych lub ginące w pustyni. Lasów poza zaroślami wzdłuż Huang He brak. Większą część powierzchni regionu zajmują suche stepy, przechodzące bliżej granicy z Mongolią w półpustynie z ubogą roślinnością, rozsianą kępkami. Typowa piaszczysta pustynia – Ordos rozciąga się wewnątrz zakola Huang He, sięgając do poprowadzonego wzdłuż jej południowej granicy Wielkiego Muru.
Podział administracyjny.
Ze względów historycznych podział administracyjny Mongolii Wewnętrznej odbiega nieco od podziału innych jednostek administracyjnych ChRL. Posiada ona swoje własne jednostki podziału terytorialnego: związki (盟 "méng") – odpowiadające rangą prefekturom, chorągwie (旗 "qí") – odpowiadające rangą powiatom oraz sumu (苏木 "sūmù") – odpowiadające rangą gminom.

</doc>
<doc id="544249" url="https://pl.wikipedia.org/wiki?curid=544249" title="Ditto">
Ditto



</doc>
<doc id="544250" url="https://pl.wikipedia.org/wiki?curid=544250" title="Elektrownia Dolna Odra">
Elektrownia Dolna Odra

PGE Górnictwo i Energetyka Konwencjonalna – Oddział Zespół Elektrowni Dolna Odra – elektrownia cieplna, kondensacyjna, elektrownia węglowa opalana węglem kamiennym wchodząca w skład grupy kapitałowej PGE, należąca do spółki PGE Górnictwo i Energetyka Konwencjonalna S.A., znajdująca się w Nowym Czarnowie koło Gryfina w województwie zachodniopomorskim.
Historia.
Oś czasu jednostek wytwórczych Elektrowni Dolna Odra
Dane techniczne.
Głównym zakładem PGE Górnictwo i Energetyka Konwencjonalna S.A. – Oddział Zespół Elektrowni Dolna Odra jest Elektrownia Dolna Odra.
Elektrownia ta jest konwencjonalną węglową elektrownią blokową z otwartym układem chłodzenia.
Obecnie Elektrownia Dolna Odra dysponuje:
Elektrownia jest podstawowym źródłem energii elektrycznej w województwie zachodniopomorskim oraz zasilania w ciepło miasta Gryfino.
Budowa nowych bloków gazowych.
30 stycznia 2020 roku podpisano kontrakt na budowę dwóch bloków gazowo-parowych o znamionowej mocy elektrycznej brutto 683 MW każdy. Generalnym wykonawcą zostało konsorcjum Polimeksu Mostostalu i General Electric.
Planowane bloki będą oparte na układzie jedno-wałowego rozwiązania, tzw. bloku gazowo-parowego, pracującego w cyklu kombinowanym (CCGT) i składającego się z następujących elementów (każdy): turbiny gazowej, generatora, kotła odzysknicowego, turbiny parowej kondensacyjnej. Turbiny GE, które będą zainstalowane w Elektrowni Dolna Odra, są zaprojektowane tak, że w przyszłości będą mogły być w stosunkowo prosty sposób dostosowane do spalana gazu z istotną domieszką wodoru. Umożliwi to dalszą redukcję wskaźnika emisyjności CO2.
Przekazanie do eksploatacji obu bloków ma nastąpić do 11 grudnia 2023 roku.

</doc>
<doc id="544253" url="https://pl.wikipedia.org/wiki?curid=544253" title="Edward Morley">
Edward Morley

Edward Williams Morley (ur. 29 stycznia 1838 w Newark, stan New Jersey; zm. 24 lutego 1923 w West Hartford, Connecticut) – amerykański naukowiec, fizyk i chemik.
Życiorys.
W latach 1869–1908 pracował jako profesor chemii na Western Reserve University w Cleveland. Tam określił w swoich pracach gęstość tlenu i wodoru.
Prowadził studia dotyczące przyczyny zmiany zawartości tlenu w atmosferze ziemskiej (przeprowadzał pomiary za pomocą własnoręcznie zaprojektowanego aparatu do analizy gazów). Udowodnił, że górne warstwy atmosfery są ubogie w tlen i jeśli prąd powietrza skieruje je w kierunku powierzchni Ziemi notowany jest spadek zawartości tlenu w powietrzu.
Razem z Albertem Michelsonem udowodnił brak wpływu ruchu orbitalnego Ziemi na prędkość światła w układzie źródła, przeprowadzając tzw. doświadczenie Michelsona-Morleya w 1887 roku. Wbrew powszechnemu nieporozumieniu: to doświadczenie nie wykluczyło istnienia eteru, tylko jego najprostszych modeli, jak eter statyczny lub częściowo wleczony.

</doc>
<doc id="544258" url="https://pl.wikipedia.org/wiki?curid=544258" title="SuSE Linux">
SuSE Linux



</doc>
<doc id="544260" url="https://pl.wikipedia.org/wiki?curid=544260" title="Sekcja">
Sekcja



</doc>
<doc id="544261" url="https://pl.wikipedia.org/wiki?curid=544261" title="Hell of a Collection">
Hell of a Collection

Hell of a Collection – wydana w 2001 roku składanka fińskiego zespołu The Rasmus.

</doc>
<doc id="544263" url="https://pl.wikipedia.org/wiki?curid=544263" title="Daqin">
Daqin

Daqin () – historyczna nazwa Cesarstwa Rzymskiego używana w Chinach. Wywodzi się od północno-zachodniego chińskiego państwa Qin, którego ziemie po powstaniu jedwabnego szlaku wyznaczały wschodni koniec trasy, podczas gdy Rzym znajdował się na końcu zachodnim.
Nie ma dowodów na to, żeby chińscy podróżnicy dotarli do Rzymu. W roku 97 generał Ban Chao na czele ekspedycji liczącej 70 tysięcy żołnierzy dotarł do Morza Kaspijskiego. Jego poseł Gan Ying sporządził opis Imperium Rzymskiego, ale uważa się, że jego informacje pochodziły z drugiej ręki, a on sam dotarł tylko do Morza Czarnego lub Zatoki Perskiej.
Źródła chińskie odnotowują fakty pobytu poselstw z Imperium Rzymskiego w Państwie Śródka. Zgodnie z relacją "Księgi Późniejszych Hanów" ("Houhanshu") w roku 166 do Tonkinu (północnego Wietnamu) dotarła drogą morską grupa kupców, wysłanych przez władcę Daqin imieniem Andun (, identyfikowany z Markiem Aureliuszem). Kolejne wizyty kupców z Daqin, którzy również dotarli do Chin drogą morską, odnotowano w latach 226 i 284.
"Księga Późniejszych Hanów", "Weilüe" i "Księga Wei" opisują Daqin jako gęsto zaludniony obszar, którego mieszkańcy są wysocy i kulturalni, noszą haftowane ubrania, golą włosy i brodę.
Nazwa "Daqin" była używana na chińskich mapach aż do XVI wieku. Po upadku cesarstwa zachodniorzymskiego przez długi czas używano jej na określenie Bizancjum. Dokumenty chińskie potwierdzają pobyt bizantyjskich delegacji handlowych w Państwie Środka w latach 643, 667, 701 i 719. W źródłach chińskich termin "Daqin" wielokrotnie jest jednak niejednoznaczny i może odnosić się do każdego miejsca położonego daleko na zachodzie, m.in. Syrii, Palestyny czy nawet Persji. Nestorianizm, który w VII wieku trafił do Chin u schyłku Imperium Sasanidów, był w Chinach określany jako "Religia Światła z Daqin" (m.in. na steli z Xi’an).
Innymi nazwami odnoszącymi się do kraju Daqin były "Líxuān" () i "Líjiān" (), co mogło oznaczać Aleksandrię.

</doc>
<doc id="544265" url="https://pl.wikipedia.org/wiki?curid=544265" title="Gady ssakokształtne">
Gady ssakokształtne



</doc>
<doc id="544266" url="https://pl.wikipedia.org/wiki?curid=544266" title="Gad ssakokształtny">
Gad ssakokształtny



</doc>
<doc id="544268" url="https://pl.wikipedia.org/wiki?curid=544268" title="Siedem z Dziewięciu">
Siedem z Dziewięciu

Siedem z Dziewięciu Trzecie Przyłącze Unimatrycy 01 (ang. "Seven of Nine Tertiary Adjunct of Unimatrix 01"; imię noszone przed asymilacją: Annika Hansen) – postać fikcyjna, bohaterka seriali oraz , grana przez Jeri Ryan.
Życiorys.
Siedem z Dziewięciu urodziła się jako Annika Hansen w 2348, data gwiezdna 25479, w kolonii Tendara. Jej rodzice Erin Hansen i Magnus Hansen byli naukowcami, zajmującymi się badaniem mało wówczas znanej cywilizacji Borg. Kiedy Annika miała 6 lat, wyruszyli na pokładzie USS „Raven” na wyprawę, której celem było bezpośrednie zbadanie Borg. Po ośmiu miesiącach poszukiwań natknęli się na sześcian Borg i podążyli za nim przez kanał transwarp do kwadrantu Delta. Dzięki technologii multiadaptacyjnych osłon, opracowanych przez Magnusa, Hansenowie studiowali Borg przez trzy lata. W 2356 roku natrafili na burzę jonową, która uszkodziła generatory i wyłączyła osłony na 13,2 sekundy. Czas ten wystarczył, żeby kolektyw Borg wykrył ich obecność i zasymilował Erin, Magnusa i Annikę. Wrak częściowo zasymilowanego USS Raven został odkryty przez załogę USS Voyager w 2374 roku w przestrzeni B'omarów.
Jako człon kolektywu Borg Siedem z Dziewięciu brała udział w wielu asymilacjach. Osobiście asymilowała ludzi, Klingonów, Ferengi, Bajoran, Kardasjan. Według niektórych źródeł Siedem brała udział w Bitwie w układzie Wolf 359, jednak ze względu na to, że jedyny obecny tam sześcian został zniszczony, najprawdopodobniej wspomnienia te zostały przekazane Siedem jako ogólna wiedza Kolektywu Borg.
W 2374 w trakcie wojny między Gatunkiem 8472 a Borg, Siedem została przydzielona jako łącznik z załogą USS Voyager, tymczasowego sojusznika Kolektywu. Podczas jednej z potyczek gdy macierzysty Sześcian Siedem został zniszczony, człony Borg znajdujące się na pokładzie statku przystąpiły do asymilacji okrętu. Dowodzący wówczas jednostką Chakotay, dokonał dekompresji głównej ładowni, wyrzucając je w przestrzeń. Jedynie Siedem z Dziewięciu udało się pozostać na pokładzie. Wykorzystując technologię Borg, otworzyła ona osobliwość kwantową, przez którą Voyager został wciągnięty w Płynną Przestrzeń (ang. "fluidic space"). Krótka potyczka z Gatunkiem 8472 udowodniła, że nowy typ nanosond Borg zmodyfikowanych przez Doktora, jest skuteczną bronią. Po powrocie okrętu do Kwadrantu Delta Siedem próbowała skontaktować się z kolektywem w celu asymilacji załogi. Używając swojego doświadczenia nabytego w trakcie pobytu na planecie, zamieszkanej przez odłączone od Kolektywu człony Borg, Chakotay obezwładnił Siedem, wyłączając kluczowe dla komunikacji implanty. Doktor przy pomocy Kes i jej zdolności telepatycznych usunął dużą część pozostałych. Odcięta od innych Borg Siedem, została przyłączona do załogi. Początkowe trudności z czasem zostały przezwyciężone i mimo wielu prób Borg, Siedem już nigdy nie wróciła do Kolektywu.
Star Trek: Voyager.
Zgodnie z informacjami pochodzącymi z serwisu, z niewyjaśnionych powodów Jeri Ryan aż czterokrotnie odrzucała swoją rolę w serialu Star Trek: Voyager w okresie kręcenia pierwszych odcinków z jej udziałem. Do pozostania w obsadzie serialu namówiła ją ostatecznie dopiero producentka – Jeri Taylor.

</doc>
<doc id="544269" url="https://pl.wikipedia.org/wiki?curid=544269" title="Ugra">
Ugra

Ugra – rzeka w Rosji, lewy dopływ Oki. Długość 399 km, powierzchnia dorzecza 15 700 km². Obszary położone nad Ugrą zostały uznane za rezerwat biosfery.
Latem 1408 r. nad brzegami Ugry zawarto korzystny dla Litwy pokój pomiędzy Wielkim Księstwem Litewskim a Księstwem Moskiewskim, ustanawiający rzekę granicą stref wpływów.
W 1480 r. Achmat, chan Wielkiej Ordy, wraz ze swoją armią zatrzymał się nad rzeką (stanięcie nad Ugrą), oczekując posiłków litewskich, obiecanych mu przez Kazimierza IV Jagiellończyka. Celem wspólnej wyprawy miało być ukaranie księcia moskiewskiego Iwana III Wasiljewicza, będącego lennikiem Ordy, za wieloletnie niepłacenie daniny. Ponieważ posiłki nie nadeszły, wyprawa została odwołana. W tradycji rosyjskiej historiografii, to wydarzenie jest uznawane za symboliczny akt odzyskana suwerenności przez Wielkie Księstwo Moskiewskie.

</doc>
<doc id="544270" url="https://pl.wikipedia.org/wiki?curid=544270" title="Vicki Michelle">
Vicki Michelle

Vicki Michelle, właśc. Vicki Nathan (ur. 14 grudnia 1950 w Chigwell) – angielska aktorka, występowała w roli kelnerki Yvette Carte-Blanche w sitcomie "’Allo ’Allo!".
Życiorys.
Jej matka była mało znaną aktorką, a ojciec prowadził sklep rybny. Po szkole średniej zdobyła kwalifikacje sekretarki, a następnie podjęła naukę w prywatnej szkole dla aktorów i tancerzy, Aida Foster Theatre School. W 1971 zadebiutowała w kinie, w horrorze erotycznym "Virgin Witch", w którym wystąpiła wspólnie ze swoją młodszą siostrą Ann. W 1975 zagrała u boku Joan Collins w komediodramacie "Alfie Darling". W latach 70. była członkinią stałej obsady programu redakcji dziecięcej BBC pt. "Crackerjack". W 1978 wystąpiła gościnnie, jako sprzątaczka-robot, w sitcomie science-fiction "Podróż Pani Noah", w którego stałej obsadzie znajdowała się jej siostra. Regularnie grywała też małe, gościnne role w wielu innych serialach.
W 1982 została obsadzona w swojej najbardziej znanej roli, kelnerki Yvette z ’Allo ’Allo!. Grała tę postać aż do zamknięcia serialu w 1992, wielokrotnie powracała do niej również w następnych dwudziestu latach, zarówno w opartych na serialu spektaklach teatralnych, jak i w zrealizowanym w 2007 odcinku specjalnym "Powrót ’Allo ’Allo!". W latach 2007–2009 należała do stałej obsady opery mydlanej "Emmerdale".
Odznaczenia.
W 2010 za działalność charytatywną została odznaczona Orderem Imperium Brytyjskiego klasy Kawaler (MBE).

</doc>
<doc id="544271" url="https://pl.wikipedia.org/wiki?curid=544271" title="Prezydenci Wietnamu">
Prezydenci Wietnamu



</doc>
<doc id="544272" url="https://pl.wikipedia.org/wiki?curid=544272" title="Premierzy Wietnamu">
Premierzy Wietnamu



</doc>
<doc id="544274" url="https://pl.wikipedia.org/wiki?curid=544274" title="Persea">
Persea



</doc>
<doc id="544276" url="https://pl.wikipedia.org/wiki?curid=544276" title="Wikipedia szwedzkojęzyczna">
Wikipedia szwedzkojęzyczna

Wikipedia szwedzkojęzyczna () – szwedzkojęzyczna edycja Wikipedii. Wystartowała 3 maja 2001 z niemiecką Wikipedią, po anglojęzycznej i katalońskiej.
6 listopada 2008 roku liczba artykułów w tej Wikipedii wyniosła 296 067, co dawało jej 11. pozycję wśród wszystkich edycji. Znaczny przyrost artykułów nastąpił w latach 2013–2016 dzięki dodaniu wielu artykułów przez Lsjbota, bota stworzonego przez szwedzkiego fizyka, Sverkera Johanssona. Dzięki pomocy tego bota, który odpowiada za ponad połowę artykułów (przy czym ich przeciętny rozmiar jest dwa razy mniejszy niż w Wikipedii niemieckojęzycznej lub francuskojęzycznej) Wikipedia szwedzkojęzyczna 15 czerwca 2013 roku przekroczyła pułap miliona artykułów, a 27 kwietnia 2016 roku osiągnęła poziom trzech milionów artykułów, stając się drugą co do wielkości wersją językową. Obecnie zajmuje czwarte miejsce po anglojęzycznej, cebuańskiej i niemieckojęzycznej.
Administratorzy Wikipedii szwedzkojęzycznej wybierani są na okres roku, odmiennie niż w pozostałych wersjach.
Historia.
3 maja 2001 Wikipedię szwedzkojęzyczną założył szwedzki informatyk Linus Tolke (ur. 1966).
Początkowo Wikipedia szwedzkojęzyczna rywalizowała z Susning.nu, który był wikiencyklopedią stworzoną przez Larsa Aronssona w 2001 roku, tworzoną na MediaWiki, ale z kilkoma modyfikacjami. Susning.nu był do 28 maja 2003 drugą co do wielkości wiki. W kwietniu 2004 Susning.nu został zamknięty, gdyż użytkownicy poparli Wikipedię szwedzkojęzyczną. W styczniu 2005 liczba artykułów w tej ostatniej przekroczyła liczbę artykułów w Susning.nu.
Kwestia fair use.
Wikipedia szwedzkojęzyczna początkowo pozwalała umieszczać grafiki fair use, wykorzystując amerykańskie prawo. Częściowo z powodu niepewności co do obowiązywania prawa amerykańskiego w Szwecji użycie fair use dozwolone zostało jedynie w wypadku zrzutów ekranowych programów i znaków towarowych firm.

</doc>
<doc id="544277" url="https://pl.wikipedia.org/wiki?curid=544277" title="Obrzędy wstępne">
Obrzędy wstępne

Obrzędy wstępne (łac. "Ritus Initiales") – pierwsza część mszy św., poprzedzająca liturgię słowa.
Obejmują przygotowanie do sprawowania Eucharystii, której część stanowią.
W dni powszednie, w czasie adwentu i wielkiego postu (z pewnym wyjątkiem) oraz podczas mszy żałobnych opuszcza się śpiew Gloria.
Części obrzędów wstępnych.
W trakcie obrzędów wstępnych może być sprawowany sakrament pokuty i pojednania.

</doc>
<doc id="544278" url="https://pl.wikipedia.org/wiki?curid=544278" title="Śródmieście (Gliwice)">
Śródmieście (Gliwice)

Śródmieście − najstarsza dzielnica miasta Gliwice.
Informacje ogólne.
Śródmieście to jedna z najstarszych dzielnic, której najbardziej charakterystyczną częścią jest Starówka oraz rynek z centralnie umieszczonym ratuszem.
Przy ulicy Zwycięstwa znajduje się siedziba władz miasta Gliwice, a przy ulicy Zygmunta Starego władz powiatu gliwickiego.
Na terenie dzielnicy znajduje się między innymi dworzec kolejowy, dworzec autobusowy, Palmiarnia Miejska, urzędy samorządowe, państwowe, różne instytucje, sądy, banki oraz muzea, galerie, kina, kawiarnie i restauracje.
Kościoły i kaplice.
Katedry:
Kościoły rzymskokatolickie:
Kościoły innych wyznań:
Kaplice:
Edukacja.
Szkoły podstawowe:
Turystyka.
Przez dzielnicę przebiegają następujące szlaki turystyczne:

</doc>
<doc id="544281" url="https://pl.wikipedia.org/wiki?curid=544281" title="Perry McCarthy">
Perry McCarthy

Perry McCarthy (ur. 3 marca 1961 w Londynie) – brytyjski kierowca wyścigowy. Był kierowcą Formuły 1 w zespole Andrea Moda (1992). Występował w brytyjskim programie motoryzacyjnym "Top Gear" jako kierowca wyścigowy o pseudonimie Stig.

</doc>
<doc id="544286" url="https://pl.wikipedia.org/wiki?curid=544286" title="Śnieżnica">
Śnieżnica

Śnieżnica (1006 m) – szczyt w Beskidzie Wyspowym.
Topografia.
Wznosi się ponad miejscowościami: Kasina Wielka, Gruszowiec, Dobra, Porąbka i Wola Skrzydlańska. Od pobliskiego Ćwilina oddzielona jest głęboką przełęczą Gruszowiec. Śnieżnica ma trzy niemal równej wysokości, niezbyt wyróżniające się szczyty: główny, zwany Na Budaszowie, oraz położone na wschód od niego Wierchy i Nad Stambrukiem. Nazwa tego ostatniego (w pierwotnym brzmieniu „Nad Steinbrukiem”) pochodzi od kamieniołomu, w którym wydobywano kamienie do budowy pobliskiej linii kolejowej. Szczególnie dobrze wierzchołki te widoczne są z południowo-wschodniej strony. Najwyższy szczyt opada w północnym kierunku stromym zboczem, wznoszącym się ok. 500 m ponad doliną.
Przez Śnieżnicę oraz przełęcz Gruszowiec biegnie dział wodny pomiędzy Rabą i Dunajcem. Liczne potoki spływające z góry zasilają Kasiniankę i Stradomkę (zlewnia Raby), lub Łososinę i jej dopływy Porąbkę i Łososinkę (zlewnia Dunajca).
Nazewnictwo.
Pod najwyższym szczytem Śnieżnicy znajduje się po północnej stronie zagłębienie, w którym bardzo długo zalega śnieg, dłużej niż na podobnej wysokości okolicznych szczytach. Stąd właśnie pochodzi nazwa góry. Pierwotnie szczyt nazywany był Śnieżną Górą. Najstarsza wzmianka o Śnieżnicy pochodzi z kodeksu małopolskiego opublikowanego w 1254 roku w języku starogermańskim. Figuruje w nim pod nazwą "Snesna". Nazwa używana dzisiaj utrwaliła się w XIV-XV wieku. Materialnym świadectwem historycznym jest istniejący na głównym jej szczycie kamień graniczny z 1789 r., a na nim napis odnoszący się do Stanisława Małachowskiego. Na początku XX w. istniało na Śnieżnicy kilka kamieniołomów. Przez miejscową ludność góra nazywana bywa też "Widlatą Górą" lub "Widłakiem" z powodu trzech wierzchołków.
Opis masywu.
Śnieżnica jest porośnięta lasem. Ograniczone widoki rozciągają się z polanek Płoszczycowie i Płoszczyca. Na północno-zachodnich stokach Śnieżnicy, w Kasinie Wielkiej, znajduje się Stacja Narciarska „Śnieżnica” oraz zdegradowana w 2005 do roli przystanku, stacja PKP Kasina Wielka (obok niewielki cmentarz wojenny nr 364 – Kasina Wielka, z I wojny światowej). W podszczytowych partiach zboczy północnych utworzono w 1968 r. leśny rezerwat przyrody Śnieżnica dla zachowania buczyny karpackiej z bukami liczącymi sobie do 150 lat. Natomiast na południowo-zachodnich stokach znajduje się Młodzieżowy Ośrodek Rekolekcyjny na Śnieżnicy (stołówka, możliwość noclegu).
Jan Nepomucen Rostworowski, znany XIX-wieczny podróżnik tak w 1813 pisał o Śnieżnicy: "„Jako róża jest najpiękniejszą i najwonniejszą z kwiatów, tak i tę górę można uznać za najpiękniejszą ze swego układu, jako i z widoku i pięknego spaceru”".
Historia i legendy.
W okresie międzywojennym na bezleśnym wówczas szczycie Śnieżnicy stała drewniana wieża triangulacyjna. Według ludowych przekazów pod szczytem Śnieżnicy bazowali konfederaci barscy, a w okresie zaborów w jej lasach chronili się poborowi przed przymusowym poborem do wojska austro-węgierskiego. Na północnych stokach góry, poniżej jej najwyższego wierzchołka znajduje się wychodnia skalna. Poniżej niej częściowo zasypana jaskinia zwana Piwnicą. Wejście do niej trudno znaleźć, gdyż ukryte jest w gęstych buczynach. Związana jest z nią legenda, według której w jaskini znajduje się tunel prowadzący aż do góry Grodzisko. Podobno jeden z dawnych właścicieli ziemskich tych terenów, niejaki Pieniążek, zamiarując zbudować most łączący Śnieżnicę z Ciecieniem udał się do wróżki Siwulki pod Babią Górą, która poleciła mu najpierw rozciągnąć jedwabny sznur między tymi górami. Zamiar się nie udał, gdyż pasterze przecięli sznur.
Pod koniec XIX wieku właściciel dóbr jodłownickich Tadeusz Romer i ksiądz J. Kudena, proboszcz z Kasiny Wielkiej, podawali informacje o dwóch tajemniczych kamieniach znajdywanych na Śnieżnicy. Przytaczali je później geografowie Bogumił Krygowski i Kazimierz Ignacy Sosnowski. Na kamieniach tych były tajemnicze napisy. Na jednym był napis odnoszący się do Stanisława Małachowskiego na drugim napis brzmiał: W.G.N.120. Z jeszcze starszych przekazów wynika, że był jeszcze trzeci kamień. Na początku XXI wieku Dariuszowi Gackowi kamieni tych jednak nie udało się odszukać. Prawdopodobnie były to kopce graniczne wsi Skrzydlna, Gruszowiec, Porąbka i Kasina Wielka.
Szlaki turystyki pieszej.
Niedawno został poprowadzony szlak czarny na Śnieżnicę ze Skrzydlnej, przez Pieninki Skrzydlańskie oraz Porąbkę.

</doc>
<doc id="544287" url="https://pl.wikipedia.org/wiki?curid=544287" title="Iwajło Stoimenow">
Iwajło Stoimenow

Iwajło Stoimenow (, ur. 30 października 1981 w Sofii) – bułgarski piłkarz występujący na pozycji pomocnika.
Kariera klubowa.
Grę w piłkę nożną rozpoczął w akademii Lewskiego Sofia. Następnie trenował w Bałkanie Botewgrad. W 2002 roku przeszedł do Bełasicy Petricz, gdzie rozpoczął występy na poziomie seniorskim. Następnie grał na wypożyczeniu w Widimie-Rakowski Sewliewo, a w 2005 roku trafił do Polski do Górnika Zabrze, gdzie 26 lipca tegoż roku zadebiutował w Orange Ekstraklasie, w której zaliczył łącznie 25 spotkań. W pierwszej połowie 2006 roku Stoimenow był zawodnikiem PS Kalamata, dla którego rozegrał 1 mecz w Beta Ethniki. Na początku 2007 roku powrócił do Górnika Zabrze i występował w zespole rezerw. Następnie grał w Sportist Swoge (2007) oraz Bałkanie Botewgrad (2008–2010), po czym zakończył karierę.

</doc>
<doc id="544289" url="https://pl.wikipedia.org/wiki?curid=544289" title="Metoda projektów">
Metoda projektów

Metoda projektów – jedna z metod nauczania, zaliczana zwykle do LSK metod praktycznych, rzadziej do metod aktywizujących (należących do grup problemowych). Metoda ta polega na samodzielnym realizowaniu przez uczniów zadania przygotowanego przez nauczyciela na podstawie wcześniej ustalonych założeń.
Projekty dydaktyczne dzielą się na dwa rodzaje:
W metodzie projektów, jak i w każdej innej metodzie nauczania, powinny być uwzględnione dwa czynniki: przygotowanie materiału nauczania oraz praca z uczniami.
Przygotowanie materiału nauczania.
Projekt jest przedsięwzięciem, które trwa dłuższy czas: od jednego do kilku tygodni, a nawet miesięcy, dlatego decyzję o jego wprowadzeniu należy podjąć odpowiednio wcześniej.
Pierwszym etapem projektu jest ustalenie celów i tematu. Nauczyciel ustala cele ogólne i szczegółowe projektu, ustala temat projektu oraz wybiera treści i zagadnienia, jakie uczniowie powinni poznać. Temat powinien wynikać z dokumentów programowych, standardów wymagań, potrzeb i możliwości uczniów. Przed ustaleniem tematu należy także wziąć pod uwagę następujące kwestie:
Ważną rolę w metodzie projektów spełnia instrukcja dla ucznia, która powinna być jasna i czytelna dla każdego z uczniów. Instrukcję przygotowuje nauczyciel. Instrukcja powinna zawierać temat projektu, jego cele, zadania dla konkretnego ucznia lub grupy uczniów, wskazówki, źródła informacji, termin, sposób i czas prezentacji, terminy konsultacji, kryteria oceny pracy. Kryteria oceny pracy powinny dotyczyć zarówno prezentacji, jak i poszczególnych etapów pracy. Forma prezentacji projektów może być zadana przez nauczyciela.
Praca z uczniami.
Pewne decyzje dotyczące tematów, formy pracy i sposobu prezentacji mogą być dokonane przy współudziale uczniów. Nauczyciel wspólnie z uczniami ustala też podział na grupy.
Projekt dany do wykonania uczniom powinien zawierać:
Zadania mogą być realizowane indywidualnie lub w grupach. Praca nad zadaniem może trwać do kilku miesięcy. Prezentacja rezultatów pracy odbywa się na forum publicznym.
Zakończeniem projektu jest jego prezentacja. Prezentacja projektu odbywa się w formie wystawy, inscenizacji, wykładu, książki, filmu wideo. Jednym z celów tej metody jest nauka prezentacji, głównie ustnych wystąpień przed publicznością.
Po prezentacji następuje dyskusja, podczas której rozważa się stopień realizacji celów, przyczyny niezrealizowania celów i współpracę w grupie. Najważniejszą sprawą dla ucznia jak i dla nauczyciela jest problem oceny. Ocena powinna dotyczyć tego, co jest ważne, a nie tego, co łatwo ocenić. Elementem oceny jest samoocena i ocena kolegów.
Zalety metody projektów.
Metoda ta kładzie nacisk na samodzielną pracę uczniów i uczy korzystania z różnych źródeł informacji.
W pracy samodzielnej uczniowie uczą się odpowiedzialności, podejmowania decyzji, dokonywania samooceny. W pracy grupowej rozwijają się umiejętności podejmowania decyzji w grupie, rozwiązywania konfliktów, wyrażania własnych opinii, słuchania innych osób, poszukiwania kompromisów, dyskutowania, dokonywania oceny pracy swojej i innych. W działaniach lokalnych uczniowie nabywają umiejętności układania harmonogramów, planowania i obliczania budżetu, poszukiwania sojuszników wspierających, przedsięwzięcia przewidywania i pokonywania trudności.
Taka metoda, w której uczeń uczy ucznia przynosi największe pojmowanie wiedzy i przyswojenie jej. Zatem przy realizacji zagadnienia metodą projektów więcej osiąga się od ucznia lub klasy niż tradycyjnym wykładem.

</doc>
<doc id="544290" url="https://pl.wikipedia.org/wiki?curid=544290" title="Błędnik kostny">
Błędnik kostny

Błędnik kostny () – część ucha wewnętrznego. Jest on wypełniony płynem, zwanym przychłonką. Wewnątrz błędnika kostnego mieści się błędnik błoniasty zawieszony na licznych pasemkach łącznotkankowych. Błędnik kostny składa się z: przewodu słuchowego wewnętrznego, przedsionka, trzech kanałów półkolistych i ślimaka.
Błędnik kostny obejmuje błędnik błoniasty odtwarzając na ogół jego kształt, jest więc od niego znacznie pojemniejszy. W niektórych tylko miejscach przylega do jego ścian i tam się z nim zrasta. Poza tymi miejscami wszędzie między błędnikiem kostnym a błoniastym znajduje się przestrzeń przychłonkowa ("spatium perilymphaticum") wypełniona płynem wodnistym, przychłonką ("perilympha"), czyli cieczą błędnikową zewnętrzną.
Przestrzeń ta wysłana śródbłonkiem łączy się z jamą bębenkową dwoma otworami: okienkiem przedsionka, o który opiera się podstawa strzemiączka, i okienkiem ślimaka zamkniętym błoną bębenkową wtórną.
Błędnik kostny składa się z części środkowej, przedsionka, oraz z dwóch części obwodowych, przedniej i tylnej. Część przednią stanowi ślimak, tylną trzy kanały półkoliste.
Kanały półkoliste kostne obejmują przewody półkoliste błoniaste; podobnie do nich odróżniamy kanał półkolisty przedni, tylny i boczny oraz odpowiednie bańki kostne.
Niektórzy autorzy do ucha wewnętrznego zaliczają również przewód słuchowy wewnętrzny, przez który kierują się nerwy i naczynia do ucha wewnętrznego. W ścianie przyśrodkowej przedsionka, opierającej się od dno przewodu słuchowego wewnętrznego, leżą grupy otworków, tzw. plamki sitkowate. Przez te otworki przechodzą włókna nerwowe tworzące nerw przedsionkowo-ślimakowy.
Ślimak, z kształtu podobny jest do muszli ślimaka winniczka, zawiera błoniasty przewód ślimakowy. Ma on stożkowaty trzon kostny-wrzecionko biegnące na osi ślimaka. Podstawa ślimaka opiera się o dno przewodu słuchowego wewnętrznego, a wierzchołek zwrócony jest do jamy bębenkowej. Wrzecionko przebijają liczne kanaliki dla nerwów i naczyń. Dookoła wrzecionka owija się wychodzący z przedsionka kanał spiralny ślimaka. Uzupełnieniem blaszki spiralnej kostnej jest ściana bębenkowa przewodu ślimakowego, zwana także błoną podstawną lub blaszką spiralną błoniastą. Błona ta łączy brzegi blaszki spiralnej kostnej ze ścianą boczną kanału spiralnego; na niej spoczywa narząd Cortiego. Do blaszki spiralnej kostnej oraz do zewnętrznej ściany kanału spiralnego ślimaka jest przymocowany przewód ślimakowy błędnika błoniastego. Ponieważ przewód ten jest znacznie mniejszy od kanału spiralnego ślimaka, między przewodem błoniastym a ścianą kanału kostnego znajdują się dwie przestrzenie przychłonkowe, wiją się spiralnie jak schody. Jedna z nich nazywa się schodami przedsionka, ponieważ wychodzi z przedsionka, druga schodami bębenka, gdyż przez okienko ślimaka sąsiaduje z jamą bębenkową. Przewód ślimakowy bywa określany nazwą schodów środkowych.

</doc>
<doc id="544292" url="https://pl.wikipedia.org/wiki?curid=544292" title="Wilfred Włochaty">
Wilfred Włochaty

Wilfred I Włochaty (Kudłaty, katal. "Guifré el Pilós", hiszp. "Vifredo el Velloso" lub "Wilfredo", "Wifredo", "Guifredo", "Guilfredo"; zm. 11 sierpnia 897) – władca kataloński, hrabia Urgell (870-897), Cerdanyi (870-897), Barcelony (878-897), Girony (878-897), Besalú (878-897) i Ausony (886-897); do 878 r. nie posiadał tytułu hrabiowskiego de iure. Walczył z Maurami zdobywając miasta Manresa i Tarragona. Umocnił pozycję Katalonii jako księstwa chrześcijańskiego fundując opactwo w Ripoll.
Z Wilfredem Włochatym wiąże się jedna z legend dotyczących powstania herbu i flagi Katalonii. W roku 897 Wilfred Włochaty wyruszył na pomoc wojskom króla frankijskiego Karola II Łysego, walczącym z armią arabską Ismaila ibn Mussy. Śmiertelnie ranny w trakcie oblężenia Lleidy Wilfred w ramach swojego ostatniego życzenia poprosił Karola o nadanie znaku, którym mogliby się posługiwać jego następcy. Karol w odpowiedzi zanurzył 4 palce w ranie umierającego Wilfreda i nakreślił nimi cztery pasy na jego złotej tarczy.

</doc>
<doc id="544295" url="https://pl.wikipedia.org/wiki?curid=544295" title="Cynthia Geary">
Cynthia Geary

Cynthia Geary (ur. 21 marca 1965 Jackson) – amerykańska aktorka, występowała w roli Shelly Tambo z serialu "Przystanek Alaska".

</doc>
<doc id="544297" url="https://pl.wikipedia.org/wiki?curid=544297" title="Elaine Miles">
Elaine Miles

Elaine Miles (ur. 7 kwietnia 1960 w Pendleton) – amerykańska aktorka i komiczka. Wystąpiła w roli Marilyn Whirlwind w serialu telewizyjnym CBS "Przystanek Alaska".
Życiorys.
Elaine Miles urodziła się w Pendleton w stanie Oregon, w USA. Jest rdzennego pochodzenia (z plemion Kajugów oraz Nez Percé), przez pierwsze trzy lata życia mieszkała na terenie Rezerwatu Indian Umatilla na wschodzie stanu Oregon. Później jej rodzina przeniosła się do Renton w stanie Waszyngton, gdzie jej ojciec pracował jako mechanik Boeinga. W młodości zdobyła wiele tradycyjnych umiejętności – opowiadanie historii, koralikowanie, garncarstwo i tkactwo. Zdobywała także nagrody w konkursach tańca tradycyjnego.
Kariera aktorska.
Rolę Marilyn Whirlwind zaproponowano jej, gdy została zauważona w poczekalni na jednym z przesłuchań. Było to zaskoczenie, gdyż nie miała zamiaru uczestniczyć w przesłuchaniu – podwoziła tylko na miejsce swoją matkę, Armenię Miles. Nie posiadała doświadczenia aktorskiego, choć jako nastolatka Elaine Miles (przydomek „Choppie”) pracowała w okresach letnich w Miejscu Pamięci Narodowej Fort Vancouver (w stanie Waszyngton), odgrywając tam rolę Sacajawey. Zyskała szacunek wśród społeczności Indian dzięki wysiłkom przy wcielaniu się w rolę kobiety z plemienia Tlingitów, które wykraczały poza samą grę – Miles dokładała starań, by przedstawiana przez nią postać wiernie odwzorowywała indiańską kulturę. Elaine Miles została nagrodzona tytułami Native American Woman of the Year ("Rdzenna Amerykanka Roku") za 1993 oraz America’s Celebrity Indian of the Year ("Gwiazda Roku Rdzennych Amerykanów") w roku 1995.
W 1995 roku otrzymała z resztą obsady nominację do nagrody Stowarzyszenia Aktorów Filmowych w kategorii Najlepszy zespół aktorski w serialu komediowym, za "Przystanek Alaska".
Po sukcesie "Przystanku Alaska", Miles brała udział w trasach jako stand-uperka i tancerka, wcielała się w rolę konferansjera w licznych uroczystościach Pow-wow, a także występowała w niezależnych filmach, m.in. "Znaki dymne", "Skins", "The Business of Fancydancing". Wraz z komikiem Drew LaCapą (który jest Apaczem) nagrała wideo treningowe („RezRobics”), w którym poruszyła problem cukrzycy wśród rdzennych Amerykanów. Wideo łączy rytuał tańca pow-wow, sztuki walki, aerobik oraz porady żywieniowe. Zamiast zwyczajowego ostrzeżenia FBI o prawach autorskich, twórcy zdecydowali się na umieszczenie komunikatu zachęcającego do swobodnego kopiowania i rozpowszechniania filmu wśród znajomych i krewnych Indian.

</doc>
<doc id="544298" url="https://pl.wikipedia.org/wiki?curid=544298" title="Peg Phillips">
Peg Phillips

Peg Phillips właśc. Margaret Linton (ur. 20 września 1918 w Everett, zm. 7 listopada 2002 w Seattle) – amerykańska aktorka.
Znana między innymi z roli właścicielki sklepu Ruth-Anne Miller w serialu „Przystanek Alaska”.

</doc>
<doc id="544299" url="https://pl.wikipedia.org/wiki?curid=544299" title="®">
®



</doc>
<doc id="544300" url="https://pl.wikipedia.org/wiki?curid=544300" title="™">
™



</doc>
<doc id="544302" url="https://pl.wikipedia.org/wiki?curid=544302" title="IG Chemie, Papier, Keramik">
IG Chemie, Papier, Keramik

Industriegewerkschaft Chemie, Papier, Keramik (IG Chemie, Papier, Keramik; skrót IG Chemie; pol. Przemysłowy Związek Zawodowy Chemia, Papier, Ceramika) – niemiecki związek zawodowy, już nieistniejący. Miał siedzibę w Hanowerze i należał do DGB.
Organizacja została założona w 1946 roku w Hamburgu i zasięgiem działania obejmowała ówczesną brytyjską strefę okupacyjną. W dalszych latach związek rozszerzył swoją działalność na całą RFN. W roku 1949 w życie wszedł pierwszy statut związku.
W roku 1997 związek IG Chemie połączył się ze związkami: IG Bergbau und Energie oraz Gewerkschaft Leder (GL) i w ten sposób powstał związek IG Bergbau, Chemie, Energie (IGBCE).

</doc>
<doc id="544303" url="https://pl.wikipedia.org/wiki?curid=544303" title="IG Kunst, Kultur und Medien">
IG Kunst, Kultur und Medien

Industriegewerkschaft Kunst, Kultur und Medien (IG Kunst, Kultur und Medien; pol. Przemysłowy Związek Zawodowy Sztuka, Kultura i Media) – niemiecki związek zawodowy, już nieistniejący. Miał siedzibę w Hamburgu i należał do DGB.
Organizacja została założona dnia 27 września 1949 we Frankfurcie n. Menem jako "Gewerkschaft Kunst" (Związek Zawodowy Sztuka), który narodził się z założonej w 1946 roku organizacji "Gewerkschaft der geistigen und kulturell Schaffenden". Z biegiem czasu do związku dołączały kolejne grupy zawodowe związane z szeroko rozumianą działalnością twórczą: w roku 1950 grupa "Funk" (radio) a w latach 70. XX wieku związek "Gewerkschaft der Musikerzieher und konzertierenden Künstler" (GDMK; Związek Zawodowy Wychowawców Muzycznych i Artystów Koncertujących), grupa zawodowa "Jazz/Rock/Pop/improvisierte Musik" (Jazz/Rock/Pop/Muzyka improwizowana) oraz Federalne Zjednoczenie Zrzeszeń Związkowych Artystów-Twórców ("Bundesvereinigung der Gewerkschaftsverbände Bildender Künstler" BGBK).
W roku 1989 związek IG Kunst, Kultur und Medien zjednoczył się ze związkiem IG Druck und Papier, tworząc związek IG Medien, z którego fuzji z czterema innymi związkami w roku 2001 powstał związek ver.di.

</doc>
<doc id="544304" url="https://pl.wikipedia.org/wiki?curid=544304" title="Gewerkschaft Deutscher Lokomotivführer">
Gewerkschaft Deutscher Lokomotivführer

Gewerkschaft Deutscher Lokomotivführer (skrót GDL; pol. Związek Zawodowy Niemieckich Maszynistów) – niemiecki związek zawodowy z siedzibą we Frankfurcie n. Menem, zrzeszony w federacji związków DBB.
Związek został założony w 1867 roku jako Zrzeszenie Niemieckich Maszynistów ("Verein Deutscher Lokomotivführer" – VDL). W 1919 roku zrzeszenie przekształciło się w związek zawodowy i przybrało nazwę, która obowiązuje do dziś. W 1937 roku związek GDL został zdelegalizowany przez reżim faszystowski. W 1946 roku zostały odtworzone pierwsze struktury lokalne. Na obszarze całej RFN związek zaczął działać od 1949 roku.
GDL reprezentuje interesy maszynistów i przedstawicieli personelu towarzyszącego w pociągach Deutsche Bahn AG i pozostałych przedsiębiorstw kolejowych w Niemczech. Według danych samego związku jego członkami jest m.in. 78 procent maszynistów zatrudnionych w Deutsche Bahn AG.
Organizacja.
Związek GDL jest podzielony w terenie na 7 okręgów:
Na poziomie lokalnym działa ponadto ok. 200 grup lokalnych liczących ok. 38.000 członków.
Od roku 1958 istnieje organizacja młodzieżowa związku, "GDL-Jugend". Reprezentuje ona interesy członków związku, którzy nie ukończyli 27. roku życia.

</doc>
<doc id="544305" url="https://pl.wikipedia.org/wiki?curid=544305" title="CISAC">
CISAC

CISAC – Międzynarodowa Konfederacja Związków Autorów i Kompozytorów (fr. "Confédération Internationale des Sociétés d´Auteurs et Compositeurs") założone w 1926 roku w Paryżu. Prezydentem CISAC jest Jean-Michel Jarre.

</doc>
<doc id="544306" url="https://pl.wikipedia.org/wiki?curid=544306" title="William Petersen">
William Petersen

William Louis Petersen (ur. 21 lutego 1953 w Evanston) – amerykański aktor i producent filmowy i telewizyjny pochodzenia niemieckiego i duńskiego, najlepiej znany jako dr Gilbert „Gil” Grissom z serialu CBS "", Richard Chance w dramacie sensacyjnym "Żyć i umrzeć w Los Angeles" ("To Live and Die in L.A.") i agent FBI Will Graham w dreszczowcu Michaela Manna "Łowca".
Życiorys.
Wczesne lata.
Urodził się w Evanston w stanie Illinois jako najmłodsze z sześciorga dzieci Helen June (z domu Hoene, 1909-2006) i Arthura Edwarda Petersena Sr. (1901–2004), który pracował w branży meblarskiej. Miał dwóch braci – Artura Jr. i Roberta oraz trzy siostry – Anne, Mary Kay i Elizabeth. W roku 1972 ukończył Bishop Kelly High School w Boise w stanie Idaho. Nukę kontynuował na Idaho State University, gdzie otrzymał stypendium piłkarskie.
W 1974 opuścił szkołę wraz ze swoją żoną, Joanne. I udał się za profesorem dramatu do Kraju Basków, gdzie uczył się jako aktor szekspirowski. Petersen interesował się kulturą baskijską i studiował język baskijski, Euskera.
Kariera.
Petersen powrócił do Idaho z zamiarem bycia aktorem. Nie chcąc zostać bez pracy w Idaho, wrócił do Chicago, mieszkając z krewnymi. Stał się aktywny w teatrze i zdobył kartę Actors' Equity Association (AEA). Występował ze Steppenwolf Theatre Company, m.in. w przedstawieniu "Ciemność w południe" ("Darkness at Noon", 1976), a także został współzałożycielem Remains Theatre Ensemble, w skład którego weszli też inni znani aktorzy z Chicago, Gary Cole i Ted Levine.
Debiutował na ekranie w dramacie kryminalnym neo-noir Michaela Manna "Złodziej" (1981) u boku Jamesa Caana i Tuesday Weld. W 1984, podczas Stratford Festival of Canada w Stratford, wystąpił w sztuce Tennessee Williamsa "Tramwaj zwany pożądaniem" jako Stanley Kowalski. W 1985 Petersen otrzymał swoją pierwszą główną rolę agenta Secret Service, który został oszukany, aby pomścić swojego mentora w dramacie sensacyjnym Williama Friedkina "Żyć i umrzeć w Los Angeles" ("To Live and Die in L.A."). Rok potem zagrał postać agenta FBI Willa Grahama w dreszczowcu Michaela Manna "Łowca" ("Manhunter", 1986). Ponieważ jego rola była tak wyczerpująca emocjonalnie, zrobił wszystko, aby pozbyć się Grahama po ukończeniu okresu zdjęciowego. Zgolił brodę, obciął włosy i rozjaśnił je na blond. Twierdzi też, że to zrobił, ponieważ podczas prób do przedstawienia w Chicago jego dialog zawsze wychodził jak Graham; farbował włosy, aby mógł spojrzeć w lustro i zobaczyć inną osobę. W miniserialu ABC "The Kennedys of Massachusetts" (1990) wcielił się w postać Josepha P. „Joego” Kennedy’ego Sr.
W 1996 zadebiutował na Broadwayu w Tennessee Williamsa "Noc iguany" ("The Night of Iguana"). Grał też w filmie "Strach" (1996) wraz z Reese Witherspoon. Występował w wielu regionalnych produkcjach teatralnych, takich jak "The Time of Your Life" jako Joe, "Glengarry Glen Ross" (1984) jako James Lingk, "Fool for Love" (1984) jako Eddie czy "Speed-the-Plough" Davida Mameta (1987) jako Bobby Gould.
Życie prywatne.
W latach 1974-1981 był żonaty z Joanne Brady, z którą ma córkę Maite Nereę (co znaczy Moja Umiłowana; ur. 1975 w Mondragón). 14 czerwca 2003 poślubił Ginę Cirone. 5 lipca 2011 Petersen i Cirone (przez surogatkę) powitali bliźniaków, syna i córkę.

</doc>
<doc id="544307" url="https://pl.wikipedia.org/wiki?curid=544307" title="Jeonbuk Hyundai Motors">
Jeonbuk Hyundai Motors

Jeonbuk Hyundai Motors FC (Hangul: 전북 현대 모터스 FC) – klub piłkarski z Korei Południowej, z miasta Jeonju, występujący w K League 1 (1. liga).
Historia.
5-krotny zdobywca Koreański FA Cup (główny puchar narodowy) co stanowi rekord. 2-krotny zwycięzca Azjatycka Liga Mistrzów. 9-krotny mistrz Korei Południowej. Ponadto w tym samym roku zajęli 5. miejsce w turnieju Klubowych Mistrzostw Świata.
Stadion.
Swoje domowe mecze klub rozgrywa na stadionie Jeonju Castle, który może pomieścić 42477 widzów.

</doc>
<doc id="544309" url="https://pl.wikipedia.org/wiki?curid=544309" title="Trykot (dzianina)">
Trykot (dzianina)

Trykot – podstawowy splot dziewiarski dzianiny kolumienkowej. Powstaje gdy nitka tworzy otwarte lub zamknięte oczka w dwóch sąsiednich kolumienkach, przechodząc w poszczególnych rządkach. Z tej dzianiny bywają wytwarzane np. kostiumy gimnastyczne, zapaśnicze, kąpielowe, baletowe oraz ciepła bielizna, również nazywane trykotem.

</doc>
<doc id="544310" url="https://pl.wikipedia.org/wiki?curid=544310" title="Jerzy Wilhelm">
Jerzy Wilhelm



</doc>
<doc id="544311" url="https://pl.wikipedia.org/wiki?curid=544311" title="Zabarwienia drewna">
Zabarwienia drewna

Zabarwienia drewna – grupa wad drewna określana jako odchylenie od pożądanej, jednolitej i równomiernej barwy drewna, wpływające ujemnie na właściwości fizykochemiczne niektórych wyrobów z drewna (sklejka, okleina), jak również obniżająca walory estetyczne wielu produktów. W przeciwieństwie do zgnilizn w zabarwieniach zmianie barwy drewna nie towarzyszy jego rozkład.
Zabarwienia powstają w następstwie działania czynników biotycznych i abiotycznych. Zabarwione drewno z czasem może przejść w zgniliznę.
Tak jak większość wad drewna zabarwienia jako wada mają charakter względny. Przykładem gdzie poszukiwana jest fałszywa twardziel jest drewno bukowe przeznaczone do budowy mebli, podłóg naturalnych czy płyt stolarskich.
Podział zabarwień:

</doc>
<doc id="544314" url="https://pl.wikipedia.org/wiki?curid=544314" title="GTA4">
GTA4



</doc>
<doc id="544315" url="https://pl.wikipedia.org/wiki?curid=544315" title="Łopień">
Łopień

Łopień (961 m) – masyw górski w Beskidzie Wyspowym.
Topografia.
Łopień ma rozległy i długi grzbiet przebiegający z południowego zachodu na północny wschód. W grzbiecie tym wyróżnia się trzy mało wybitne szczyty: zachodni (Łopień 961 m), środkowy (Łopień Środkowy, ok. 950 m) i wschodni Łopień Wschodni (805 m). Masyw Łopienia opływają dwie rzeki: Łososina i jej dopływ potok Chyszówka, oraz Słopniczanka i jej dopływ Czarna Rzeka. Ze stoków Łopienia spływają do nich liczne potoki, niektóre z nich mają własne nazwy (Głęboki Potok, Nok, Suchy Potok, Rybny Potok, Chochołowski Potok). Na potokach tych znajdują się niewielkie wodospady. Najwyższy wierzchołek masywu Łopienia opada w południowo-wschodnim kierunku do wybitnej Przełęczy Rydza-Śmigłego (700 m), poprzez którą łączy się z masywem Mogielicy.
Stoki Łopienia należą do sześciu miejscowości: Dobra, Podłopień, Tymbark, Słopnice, Chyszówki i Jurków. Przebiega przez niego granica między trzema gminami: Dobra, Tymbark i Słopnice. Dawniej dzielono też Łopień na Łopień Dobrski i Łopień Tymbarski.
Polany Łopienia.
Łopień jest niemal całkowicie porośnięty lasem. Dawniej jednak cały jego grzbiet od wierzchołka zachodniego po wschodni był jedną, ogromną halą, na której tętniło życie pasterskie. Stały na niej szałasy, po których obecnie nie ma już śladu. Po hali tej na grzbiecie pozostały jeszcze cztery polany: Cechówka, Jaworze, Myconiówka i Zawadówka, z których roztaczają się panoramy widokowe. Ponieważ jednak polany te znajdują się na płaskim grzbiecie, widoki z nich są częściowo ograniczone przez las. Najlepszy widok roztacza się z największej polany Jaworze i z niewielkiej polanki Widny Zrąbek po jej południowej stronie (nad Jurkowem). Na zachodnich zboczach jest polana Parkijówka, na której ukrywali się Żydzi podczas II wojny światowej. Na stokach Łopienia Środkowego jest niewielka polana Ogrody, w dolnej części stoków Łopienia istnieją też inne, nieznane turystom polany, np. Gładkie Łaziska.
Skały i jaskinie.
Łopień zbudowany jest z fliszu karpackiego. W jego masywie występują typowe dla Beskidów osuwiska, a także niewielkie wychodnie. Duże osuwisko, zwane Czartoryskiem znajduje się na północno-zachodnim stoku, na wysokości około 770 m n.p.m., tuż powyżej szlaku rowerowego. Inne duże osuwisko z gołoborzem znajduje się na stokach południowo-wschodnich, powyżej potoku Chyszówka. Niewielka wychodnia znajduje się na punkcie widokowym Widny Zrąbek na niewielkim wyrębie po zachodniej stronie polany Jaworze (nad Jurkowem). Jest też kilka innych zgrupowań wychodni: „Na Ostrysie”, „Na Wiśni”, „Wietrzne Skały”, „Zbójeckie Skały”.
Łopień posiada największą wśród gór Beskidu Wyspowego liczbę jaskiń i schronów, głównie pochodzenia osuwiskowego. Na północnych stokach Łopienia jest ich kilkanaście, wśród nich Jaskinia Zbójecka w Łopieniu z labiryntem ciasnych korytarzy o długości około 433 m. Jest to największa jaskinia Beskidu Wyspowego i jedno z największych w Polsce stanowisk nietoperza podkowca małego. Jest prawnie chronionym pomnikiem przyrody. Ta jaskinia znana była już od dawna. Pozostałe zostały odkryte i zbadane dopiero po 1990 r. przez grotołazów z Klubu Grotołazów Limanowa i Speleoklubu Dębickiego (m.in. A. Kapturkiewicz, B. Bubula, B. Sułkowski, T. Mleczek). Największe z nich to: Czarci Dół (długość 125 m), Złotopieńska Dziura (długość 105 m), Za Studnią.
Przyroda.
W lasach Łopienia znajdują się dobrze zachowane drzewostany jodłowe, a niektóre z jodeł osiągają wysokość do 50 m. Na grzbiecie Łopienia Środkowego, po zachodniej stronie polany Cechówka znajduje się unikatowe torfowisko zwane „Bagnami Łopieńskimi”. Powstało ono na dnie dawnego rowu grzbietowego. Wraz z jaskiniami włączone zostało w obszar chroniony Natura 2000 pod nazwą Uroczysko Łopień. Rozległy i zalesiony Łopień jest siedliskiem licznych zwierząt. Spośród większych ssaków można spotkać tu m.in. jelenie, wilki, dziki i rysie. Na Łopieniu występują ważne dla Europy gatunki zwierząt (tzw. gatunki priorytetowe). Z ptaków są to: dzięcioł czarny, dzięcioł zielonosiwy, z nietoperzy nocek Bechsteina, nocek duży, nocek łydkowłosy, nocek orzęsiony, podkowiec mały, z płazów kumak górski i traszka karpacka.
Legendy i ludowe opowieści.
W miejscu zwanym Jeziorkami (na Bagnach Łopieńskich) podobno topiono w dawnych czasach samobójców (wówczas nie wolno ich było grzebać na poświęconym cmentarzu). Z Łopieniem związane są liczne legendy i ludowe opowieści. Według jednej z nich wielkolud Łopień był małżonkiem Mogielicy. Inna legenda tłumaczy jego dawną nazwę Złotopień. Według tej legendy w dawnych czasach na Łopieniu, a szczególnie pagórku Ostrys, zbierał kamienie „nibydziad’ i wytapiał z nich złoto. Zdarza się, że i dzisiaj jeszcze krowa lub owca czasami kopytem odgrzebie bryłkę złota. Wśród starszych ludzi z okolic Łopienia częste są opowiadania o tym, że kogoś (często wraz z wozem) na Łopieniu pochłonęła ziemia, że na Łopieniu obrywały się skały i tworzyły w nich rozpadliny. Jeszcze obecnie niektórzy ludzie twierdzą, że Łopień ma podziemne połączenie jaskiniami z Mogielicą i koza wpuszczona do jednej z jaskini Łopienia wyszła na Mogielicy. W jaskiniach Łopienia podobno ukrywali się dawniej zbójnicy i dezerterzy z wojska.
Turystyka i rekreacja.
Przez Łopień prowadzą trzy znakowane szlaki turystyki pieszej oraz szlak rowerowy. Ponadto południowo-wschodnimi podnóżami Łopienia w Słopnicach wyznakowano ścieżkę edukacyjną „Przełom Czarnej Rzeki”. Polany Jaworze i Myconiówka są dobrymi miejscami biwakowymi. Zaraz po zachodniej stronie najwyższego szczytu (961 m) znajduje się niewielki wyrąb Widny Zrąbek ze skalną wychodnią, będący doskonałym punktem widokowym. Można do niego dojść krótka ścieżką przez las (około 50 m) z południowego skraju polany Jaworze (kierunek wskazuje drewniana strzałka). Stoi tutaj na murowanym cokole żelazny krzyż z pamiątkową tablicą, ołtarz polowy, skrzynką z księgą wpisów dla turystów i ławka. Panorama widokowa z tego punktu obejmuje leżącą poniżej dolinę górnej Łososiny oraz wzniesienia Mogielicy, Krzystonowa, Jasienia, Gorce, Ćwilin, Śnieżnicę, Wierzbanowską Górę, Pasmo Lubomira i Łysiny, Ciecień, a także Tatry. Wyrębu tego dokonali częściowo paralotniarze, którzy czasami stąd startują. W ramach cyklicznej akcji "Odkryj Beskid Wyspowy" wykonano na polanach Łopienia kilka ławek dla turystów.

</doc>
<doc id="544316" url="https://pl.wikipedia.org/wiki?curid=544316" title="Jeonnam Dragons">
Jeonnam Dragons

Jeonnam Dragons Football Club (), klub piłkarski z Korei Południowej, z miasta Gwangyang, występujący w K League 2. W 1997, 2006, 2007 i 2021 klub ten wygrał Koreański FA Cup (główny puchar narodowy).

</doc>
<doc id="544321" url="https://pl.wikipedia.org/wiki?curid=544321" title="Ed O’Neill">
Ed O’Neill

Ed O’Neill, właśc. Edward Leonard O’Neill (ur. 12 kwietnia 1946 w Youngstown) – amerykański aktor, występował w roli Ala Bundy’ego w serialu "Świat według Bundych" oraz Jaya Pritchetta w serialu "Współczesna rodzina". Zagrał również w takich filmach jak: "Świat Wayne’a", "Świat Wayne’a 2" oraz "Zadanie specjalne". Był dwukrotnie nominowany do nagrody Złotego Globu (1992, 1993).
30 sierpnia 2011 otrzymał własną gwiazdę w Alei Gwiazd w Los Angeles znajdującą się przy 7021 Hollywood Boulevard.
Życiorys.
Wczesne życie.
Urodził się w Youngstown, Ohio w rodzinie irlandzkich katolików. Jego matka Ruth Ann (z domu Quinlan) była pracowniczką społeczną, natomiast jego ojciec, Edward Phillip O’Neill, był kierowcą ciężarówek.
Ed uczęszczał do średniej szkoły urszulanek w Youngstown i studiował na Ohio University w Athens, gdzie był członkiem korporacji akademickiej Delta Sigma Phi i Youngstown State University. O’Neill został zawodnikiem drużyny futbolu amerykańskiego Pittsburgh Steelers, w której grał na pozycji wspomagającego. Został zwolniony przed rozpoczęciem sezonu 1969. Później w serialu Świat według Bundych grał szkolną gwiazdę futbolu amerykańskiego, której „dni chwały” już dawno minęły i która zaliczyła 4 przyłożenia w jednym meczu.
Tuż przed rozpoczęciem kariery aktorskiej O’Neill był nauczycielem na Youngstown’s Ursuline High School.
Kariera.
O’Neill zagrał Lenny’ego w wystawionej na scenie sztuce "Myszy i ludzie" na American Repertory Theater w Cambridge w stanie Massachusetts. Potem występował w kilku filmach takich jak "Kolekcjoner kości", Little Giants czy Dutch. Wystąpił również w remake’u kryminalnego serialu telewizyjnego "Obława" (org. "Dragnet").
O’Neill jest jednak szczególnie znany z roli Ala Bundy’ego w serialu "Świat według Bundych", który jest jednym z najdłużej emitowanych serialów komediowych w USA. Pierwotnie rola ta została zaproponowana Samowi Kinisonowi, który odrzucił ją, nie zdając sobie sprawy, że traci rolę w części amerykańskiej i światowej kultury. Serial został stworzony przez Michaela G. Moye oraz Rona Leavitta.
Wystąpił także w filmach "Świat Wayne’a" i "Świat Wayne’a 2", jednak była to bardzo mała rola. Grał też Relisha, króla trolli w miniserialu "The 10th Kingdom". W serialu "8 Simple Rules" zagrał epizodyczną rolę – dawnego chłopaka Katey Sagal, a następnie wystąpił w serialu sieci telewizyjnej NBC o nazwie Prezydencki poker.
Ostatnią ważną postacią graną O’Neilla był Bill Jacks z serialu John z Cincinnati. Obecnie O’Neill reklamuje serwis „AOL Video”. Występuje również w kilku innych reklamach.
Od 2009 O’Neill wciela się w rolę Jaya Pritchetta w sitcomie stacji ABC "Współczesna rodzina". Rola przyniosła mu trzy nominacje do nagród Emmy w latach 2011–2013.
Życie prywatne.
Ożenił się z aktorką Catherine Rusoff, która w 1991 roku wystąpiła gościnnie w Świecie według Bundych. W 1989 para była w separacji, ale w 1993 roku pogodziła się. O’Neill ma dwie córki (ur. 1996 i 1999 w Venice (Kalifornia)). Od piętnastu lat pod okiem "Roriona Gracie" trenuje brazylijskie jiu-jitsu. Z tą sztuką walki zapoznał go reżyser "John Milius". W 2007 roku O’Neill zdobył czarny pas w BJJ (brazylijskim ju jitsu).
17 października 2008 O’Neill w trakcie wiecu Baracka Obamy zabrał głos i wypowiedział się na temat jego kandydatury na prezydenta USA. Poparł on wówczas kandydata Partii Demokratycznej. Cztery dni później opublikowano reklamę z Edem O’Neillem jako Alem Bundym, która prezentowała plan Obamy wyjścia z kryzysu finansowego.

</doc>
<doc id="544329" url="https://pl.wikipedia.org/wiki?curid=544329" title="Modyń">
Modyń

Modyń (1029 m) – jeden z najwyższych szczytów Beskidu Wyspowego. Posiada dwa wierzchołki o wys. 1028,5 m i 1026,5 m oddzielone płytką przełęczą (na mapie Geportalu nazwa umieszczona jest przy niższym wierzchołku i brzmi Modryń). Znajduje się na terenie pięciu miejscowości: Młyńczyska, Zalesie, Zbludza, Wola Kosnowa i Kicznia. Nie jest górą typową dla Beskidu Wyspowego, gdyż tworzy trzy grzbiety:
Pomiędzy dwa południowo-wschodnie grzbiety wcina się dolina Zakiczańskiego Potoku (dopływ Czarnej Wody). Z Modyni spływa kilka potoków uchodzących do Zbludzy, Jastrzębika lub Czarnej Wody (wszystkie są w zlewni Dunajca). Stoki północne Modyni są bardziej strome od południowych. Obecnie Modyń jest niemal całkowicie porośnięta lasem.
Modyń szczególnie okazale prezentuje się od strony zachodniej. Jej zalesiony masyw przypomina stąd grzbiet wieloryba. Nazwa szczytu jest rodzaju żeńskiego (mówi się „na Modyni”). Dawniej nazywany był też Patryją – na jej szczycie znajdowała się bowiem drewniana wieża triangulacyjna wznosząca się ponad wierzchołkami drzew (wieże triangulacyjne w tym rejonie nazywano „patryjami”). Widok z niej był rozległy, wieża zbutwiała z czasem i w latach 80. powaliła ją wichura. Obecnie widoki z zalesionego szczytu Modyni są raczej skromne, tylko z prześwitów między drzewami na niewielkiej wycince na jego szczycie w stronę Ostrej. Więcej można było zobaczyć z istniejącej niegdyś podszczytowej polanki na południowych zboczach, jednakże polanka ta już zarosła. W 2020 r. rozpoczęła się budowa nowej wieży widokowej na szczycie Modyni. Została oddana do użytku 30 czerwca 2021 roku. Mierzy ponad 27 metrów. Po ogłoszeniu przełęczy Cisowy Dział Perłą Powiatu Limanowskiego, góra Modyń stała się licznie odwiedzana przez turystów.
Na południowych stokach występuje kilkunastometrowa Jaskinia w Górze Modyń.
Rozległe widoki na Beskid Wyspowy, Beskid Sądecki, Gorce, Pieniny i Tatry można podziwiać z polan na południowym stoku Modyni opadającym w stronę Woli Kosnowej z przysiółków Zagronki, Wierch Góry, Carchla oraz z polan nad Zbludzą. Sięgają one wysoko ponad 900 m n.p.m. Dobrym punktem widokowym na Tatry jest również niebieski szlak ze Zbludzy – odcinek drogi, po którym szlak skręca do lasu.
Kazimierz Sosnowski w swoim przewodniku po Beskidach Zachodnich tak pisze o Modyni:
"„Dość daleko od kolei odsunięta i mało uczęszczana ta góra. Od północy stroma i dzika, buczyną aż po podłużny grzbiet zarosła. Po jej zachodnim podnóżu toczy się gościniec Tymbark-Zabrzeż, który między Zalesiem a Zbludzą przewija się przez malowniczą gardziel górską. Sama góra nie ma w sobie nic osobliwego, natomiast jej zalesiony wierzchołek daje widok niespodziewanie piękny. Ciągnie się bowiem na jego południowym skłonie duża, obsiana owsem polana (na tej wysokości rzecz wyjątkowa), z której w stronę południową widok nadzwyczaj daleki i okazały na trzy fale gór”".
30 czerwca 2021 r. zakończyła się budowa 27-metrowej drewnianej wieży widokowej na Modyni.

</doc>
<doc id="544330" url="https://pl.wikipedia.org/wiki?curid=544330" title="Żeleński">
Żeleński



</doc>
<doc id="544333" url="https://pl.wikipedia.org/wiki?curid=544333" title="Homalophis gyii">
Homalophis gyii

Homalophis gyii – endemiczny gatunek jadowitego węża z rodziny Homalopsidae, odkryty w 2005 roku w lasach deszczowych Borneo. Zainteresowanie wzbudziła umiejętność zmiany koloru skóry węża, podobnie jak to jest u kameleona.
Jego odkrywcą był dr Mark Auliya, badający faunę Parku Narodowego Betung Kerihun w Kalimantanie.
Rozmiary.
Ma przeciętnie długość pół metra.
Występowanie.
Występuje w lasach deszczowych na wyspie Borneo.

</doc>
<doc id="544336" url="https://pl.wikipedia.org/wiki?curid=544336" title="Daegu FC">
Daegu FC

Daegu FC (kor. 대구 FC) – południowokoreański klub piłkarski założony w 2002, występujący w K League 1. Klub ma siedzibę w mieście Daegu, w prowincji Gyeongsang Północny. W lidze tej zadebiutował w 2003 roku. Największym sukcesem Daegu FC było zdobycie Pucharu Korei Południowej oraz 5. miejsce w K League 1.
Stadion.
Swoje domowe mecze klub rozgrywa na stadionie Stadion Daegu, który może pomieścić 66422 widzów.

</doc>
<doc id="544339" url="https://pl.wikipedia.org/wiki?curid=544339" title="Adam Rapacki (policjant)">
Adam Rapacki (policjant)

Adam Grzegorz Rapacki (ur. 10 grudnia 1959 w Skierniewicach) – polski policjant i urzędnik państwowy, nadinspektor Policji. 
W latach 2000–2003 zastępca komendanta głównego Policji, w latach 2007–2011 podsekretarz stanu w Ministerstwie Spraw Wewnętrznych i Administracji, w latach 2011–2012 podsekretarz stanu w Ministerstwie Spraw Wewnętrznych.
Życiorys.
Ukończył studia na Wydziale Prawa i Administracji Uniwersytetu Łódzkiego oraz Wyższą Szkołę Oficerską w Szczytnie. Odbył również kursy i szkolenia specjalistyczne w USA. W październiku 1980 podjął pracę w Milicji Obywatelskiej, od 1988 był związany z Komendą Główną MO, a następnie z Komendą Główną Policji. Zajmował się problematyką przestępczości zorganizowanej, gospodarczej i narkotykowej, m.in. w latach 1996–1997 był dyrektorem Biura do Walki z Przestępczością Zorganizowaną Komendy Głównej Policji, a w latach 1997–1999 organizatorem i pierwszym dyrektorem Biura do spraw Narkotyków Komendy Głównej Policji, na bazie którego utworzono Centralne Biuro Śledcze.
W maju 1999 został komendantem wojewódzkim policji we Wrocławiu. W okresie pełnienia przez niego funkcji doszło do rozbicia kilku zorganizowanych grup przestępczych. We wrześniu 2000 minister spraw wewnętrznych i administracji Marek Biernacki powołał go na stanowisko zastępcy komendanta głównego policji w miejsce odwołanego Józefa Semika. Pozostał na tym stanowisku do 2003, zajmując się nadzorem nad pionem policji kryminalnej. W lipcu 2001 otrzymał stopień nadinspektora.
W latach 2004–2006 był I radcą ambasady w Wilnie i oficerem łącznikowym policji na Litwie, Łotwie i Estonii. W styczniu 2006 został małopolskim komendantem wojewódzkim policji, funkcję tę pełnił do września tego samego roku, odchodząc następnie ze służby czynnej.
20 listopada 2007 objął stanowisko podsekretarza stanu w Ministerstwie Spraw Wewnętrznych i Administracji w rządzie Donalda Tuska, odpowiedzialnego za nadzór nad Policją, Strażą Graniczną i BOR. Z dniem 25 listopada 2011 został powołany na stanowisko podsekretarza stanu w Ministerstwie Spraw Wewnętrznych. Z dniem 3 stycznia 2012 został odwołany z tego stanowiska.
W 2013 został członkiem zarządu Stowarzyszenia im. Generała Sławomira Petelickiego, upamiętniającego generała Sławomira Petelickiego.
Jest autorem artykułów poświęconych problematyce przestępczości, a także współtwórcą rozwiązań systemowych w policji. Żonaty, ma dwoje dzieci.

</doc>
<doc id="544341" url="https://pl.wikipedia.org/wiki?curid=544341" title="Daejeon Hana Citizen">
Daejeon Hana Citizen

Daejeon Hana Citizen, dawniej Daejeon Citizen (kor. 대전 시티즌 FC) – klub piłkarski z Korei Południowej, z miasta Daejeon, występujący w K-League (1. liga). W 2001 klub ten wygrał Koreański FA Cup (główny puchar narodowy).

</doc>
<doc id="544345" url="https://pl.wikipedia.org/wiki?curid=544345" title="Adobe Premiere">
Adobe Premiere

Adobe Premiere Pro – aplikacja do nieliniowej obróbki (edycji) materiałów wideo (filmów, programów telewizyjnych, vlogów) opracowana przez firmę Adobe Inc. Przeznaczona do zastosowań profesjonalnych. Uznawana za jedną z najlepszych i najbardziej znanych programów tego typu. Aplikacja dostępna jest wyłącznie w modelu subskrypcji jako pojedyncza aplikacja lub jako część zestawu Adobe Creative Cloud i zintegrowana z pozostałymi aplikacjami CC (m.in. After Effects, Photoshop). Istnieją wersje na platformy Microsoft Windows i OS X.
Historia.
Pierwsza wersja programu (jako Premiere 1.0) została zaprezentowana w 1991 roku, jako jeden z pierwszych programów do edycji nieliniowej wideo na komputery Mac. Wersja Premiere 1.0 na komputery z systemem operacyjnym Windows pojawiła się z dwuletnim opóźnieniem i była pozbawiona części funkcji, podczas gdy w tym samym roku dla komputerów Mac pojawiła się wersja 3.0. Po wersji Premiere 6.5 wydano Premiere Pro, dopisek miał podkreślić profesjonalne zastosowania programu. Pierwsza wersja Pro z serii 1.x została wydana w 2003 roku, oznaczana także jako Premiere 7.0. Wersja ta weszła w skład "Adobe Video Collection". Od 2007 roku program wszedł w skład pakietu "Adobe Creative Suite" i był wydawany jako wersje CS od 3 wersji pakietu, tym samym zamiast Adobe Premiere Pro 3 pokazała się wersja Adobe Premiere Pro CS3, a od czerwca 2013 wydawany w ramach pakietu Adobe Creative Cloud oznaczany od tej pory jako Premiere Pro CC, co związane jest ze zmianą modelu biznesowego na subskrypcję. 

</doc>
<doc id="544346" url="https://pl.wikipedia.org/wiki?curid=544346" title="FC Seoul">
FC Seoul

FC Seoul (kor. FC 서울), klub piłkarski z Korei Południowej, z miasta Seul, występujący w K League 1 (1. liga).
Klub jest sześciokrotnym mistrzem Korei Południowej oraz dwukrotnym zdobywcą Pucharu Korei Południowej.
Stadion.
Swoje domowe mecze klub rozgrywa na stadionie Seul World Cup Stadium, który może pomieścić 68476 widzów.

</doc>
<doc id="544347" url="https://pl.wikipedia.org/wiki?curid=544347" title="Vedalken">
Vedalken

Vedalken – rasa zamieszkująca dwa plany w historii gry karcianej . Są to niebieskoskórzy, pozbawieni emocji ludzie. Istnieją dwa ich gatunki :
Na Mirrodinie, powstała mgła, która przyspieszała ewolucję i mutacje. Ta mgła doprowadziła do powstania rasy vedalkenów z 4 rękami i skrzelami do oddychania pod wodą. Niedługo po tym ta odmiana stała się normą. Ci vedalkeni różnią się bardzo od ich kuzynów z Ravnici. Na tym planie z kolei eksperymenty gildii Simic doprowadziły do powstania podobnych gatunków vedalkenów.
Vedalkeni z Ravnici najczęściej pojawiają się w gildiach Simic i Azorius. Wyglądają podobnie do ludzi, ale mają niebieską skórę i nie okazują emocji. Chociaż ich budowa fizyczna różni się od tych z Argentum (Mirrodina), to eksperymenty naukowców z gildii Simic przyniosły podobne rezultaty.

</doc>
<doc id="544351" url="https://pl.wikipedia.org/wiki?curid=544351" title="Gwangju Sangmu Phoenix">
Gwangju Sangmu Phoenix



</doc>
<doc id="544353" url="https://pl.wikipedia.org/wiki?curid=544353" title="Elektrownia Pomorzany">
Elektrownia Pomorzany

Elektrownia Pomorzany (zwana też Elektrociepłownią Pomorzany)– elektrownia węglowa w Szczecinie, w województwie zachodniopomorskim, wchodząca w skład Zespołu Elektrowni Dolna Odra S.A. Zakład znajduje się w dzielnicy Zachód, na osiedlu Pomorzany, w pobliżu kąpieliska Dziewoklicz.
Historia.
Elektrownię Pomorzany budowano w latach 1936–40. Zakład został zniszczony w trakcie działań wojennych, ponownie uruchomiony dopiero w 1961 roku. W 1975 roku elektrownię włączono do Zespołu Elektrowni Dolna Odra. W latach 1978–79 dokonano rozbudowy elektrowni; wyposażono ją w dwa kotły wodne dla celów ciepłowniczych.
Dane techniczne.
Zakład posiada dwa zmodernizowane bloki energetyczne z instalacją do jednoczesnego odsiarczania i odazotowania spalin z wykorzystaniem akceleracji wiązki elektronów. Osiągalna moc elektryczna elektrowni wynosi 134,2 MWe, a cieplna 323,5 MWt. Elektrownia jest jednym z podstawowych źródeł energii cieplnej dla Szczecina.

</doc>
<doc id="544357" url="https://pl.wikipedia.org/wiki?curid=544357" title="Lubogoszcz (szczyt)">
Lubogoszcz (szczyt)

Lubogoszcz (968 m) – wybitny szczyt górski w Beskidzie Wyspowym.
Topografia.
Znajduje się pomiędzy Szczeblem, Śnieżnicą, Wierzbanowską Górą i grzbietem Czarnego Działu, oddzielony od nich głębokimi dolinami rzek Raby, Mszanki i potoków Kasinianka i Słomka. Góruje ponad miejscowościami: Mszana Dolna, Kasinka Mała i Kasina Wielka, znajduje się więc całkowicie w obrębie gminy Mszana Dolna. Ma długi grzbiet, na którym w kierunku od zachodu są trzy wierzchołki: zachodni (Zapadliska 766 m), środkowy (Lubogoszcz Zachodni 953 m) i wschodni, najwyższy – Lubogoszcz 968 m. Pomiędzy Lubogoszczem Zachodnim, a najwyższym wschodnim wierzchołkiem rozciąga się grzbiet zwany Kozią Brodą.
Na południowym zboczu, niedaleko zielonego szlaku jest polana Podchodna.
Historia.
Grzbiet Lubogoszcza niegdyś był bezleśny, znajdowały się na nim hale pasterskiei miał wieżę widokową na szczycie. Obecnie jest pokryty lasem, a drewniana wieża z czasem zbutwiała i zawaliła się. W 1924 roku na zachodnim stoku, w Kasince Małej, w przysiółku Kopieniec, przy czarnym szlaku na wysokości ok. 580–590 m n.p. została wybudowana Baza Szkoleniowo-Wypoczynkowa „Lubogoszcz” (szlak czarny z Kasinki Małej).
Z Lubogoszczem związanych jest wiele legend o czartach, utopcach, płanetnikach i boginkach. Na północnych stokach, nad Kasiną Wielką znajduje się, zaznaczane jeszcze na mapach miejsce o nazwie Zamczysko lub Gródek. Nazwa sugerowałaby, że kiedyś był tam gród, jednak nie potwierdziły tego badania archeologiczne.
Geologia.
Zbudowany jest z fliszu karpackiego. Występują w nim typowe dla Karpat procesy osuwiskowe. Tak powstała wypełniona wodą nisza osuwiskowa zwana Żabim Okiem oraz występujące na zboczach wschodnich wychodnie skalne. Również ludowego pochodzenia nazwa Zapadliska najprawdopodobniej związana z osuwiskami, które dawniej występowały częściej niż obecnie.
Przyroda.
Powyżej wysokości 500–550 m n.p.m. Lubogoszcz jest całkowicie lesisty. Porastający go drzewostan uważany jest za cenny i nasiona rosnących tam drzew iglastych gromadzone są w centralnym banku nasion. Dawniej przy wschodnim wierzchołku była duża polana, dziś zarośnięta ze szkodą dla walorów widokowych. Obecnie widoki roztaczają się jedynie z dolnych części szlaków, oraz z wiatrołomów. Na Lubogoszczy znajduje się także jedno z dwóch tylko w całym Beskidzie Wyspowym stanowisk paproci języcznik zwyczajny (drugie stanowisko w rezerwacie przyrody Kostrza). Na Lubogoszczy paproć tę odkryto w 2003 roku (populacja liczy około 500 sztuk).
Wody.
Liczne są źródełka. Według opowiadań miejscowych jest ich 99. Stoki o przeciętnym spadku 20–30% pocięte są licznymi jarami potoków. Są dwa niewielkie stawki: Żabie Oko (na zachodnim stoku obok wspomnianego Ośrodka) oraz Morskie Oko (w części wschodniej). Żabie Oko wypełnia niszę osuwiskową. Nazwę nadali mu turyści, a miejscowa ludność dawniej nazywała go Stawiskiem. Morskie Oko, dawniej dużo większe, jest już tylko zarastającą młaką, niegdyś było kąpieliskiem. Na Lubogoszczy występują również wody mineralne; przed II wojną światową odkryto niewielkie źródła solankowe. Ekspertyza wykazała jednak nieopłacalność ich eksploatacji i budowy bazy balneologicznej.

</doc>
<doc id="544361" url="https://pl.wikipedia.org/wiki?curid=544361" title="Piotr Swend">
Piotr Swend

Piotr Swend (ur. 23 sierpnia 1989 w Warszawie) – polski aktor. Występuje w roli Macieja Kowalika-Lubicza w serialu "Klan" (od 1997).
Młodość.
Jest osobą z niepełnosprawnością. Ma zespół Downa. Uczęszczał do Zespołu Społecznych Szkół Specjalnych „Dać Szansę” STO na warszawskim Mokotowie, gdzie uczył się podstaw aktorstwa i gry na pianinie. Ma siostrę bliźniaczkę Joannę.
Aktorstwo.
Jako ośmiolatek został zaangażowany do roli Macieja Kowalika vel Lubicza w operze mydlanej produkcji Telewizji Polskiej "Klan" (od 1997), gdzie występuje nieprzerwanie od początku emisji. Postać adoptowanego przez Ryszarda i Grażynę Lubiczów syna z zespołem Downa wzbudziła szereg kontrowersji oraz wprowadziła do debaty publicznej temat życia codziennego osób z tą wadą genetyczną. W serialu poruszane były kwestie wychowania osoby niepełnosprawnej, dojrzewania, związków i małżeństw oraz sytuacji osób niepełnosprawnych na rynku pracy. 
W 2000 wystąpił w roli Gucia w spektaklu telewizyjnym autorstwa Cezarego Harasimowicza dla Teatru Telewizji pod tytułem "10 pięter" w reżyserii Witolda Adamka.
Od 2005 występuje w założonym przez Justynę Sobczyk Teatrze 21 w Warszawie, który wystawia spektakle z udziałem osób z zespołem Downa.
Aktywność publiczna i medialna.
Brał udział w dyskusjach związanych z tematyką zespołu Downa m.in. w telewizyjnych magazynach porannych: "Dzień dobry TVN" (20 lutego 2012) i "Pytanie na śniadanie" (23 lutego 2015). 
Jest głównym bohaterem filmu dokumentalnego Aliny Mrowińskiej "Podwójne życie Piotra S." z 2012 (emisja: 25 marca 2013).

</doc>
<doc id="544362" url="https://pl.wikipedia.org/wiki?curid=544362" title="Heptan">
Heptan

Heptan, – organiczny związek chemiczny z grupy alkanów. Ma postać bezbarwnej, lotnej i łatwopalnej cieczy, jest nierozpuszczalny w wodzie, a rozpuszcza się w rozpuszczalnikach organicznych. Otrzymuje się go przez destylację frakcjonującą ropy naftowej. Stanowi wzorzec o wartości 0 do oznaczania liczby oktanowej. Stosowany jako rozpuszczalnik, środek znieczulający i reagent. W wyniku cyklizacji i aromatyzacji można z niego otrzymywać toluen, jednak nie jest to metoda opłacalna ekonomicznie.
Izomery.
Poza heptanem istnieje jeszcze osiem jego izomerów konstytucyjnych, których liczba oktanowa zwiększa się w miarę wzrostu rozgałęzienia łańcucha:

</doc>
<doc id="544364" url="https://pl.wikipedia.org/wiki?curid=544364" title="Wierzba alpejska">
Wierzba alpejska

Wierzba alpejska, wierzba Jacquina ("Salix alpina" Scop.) – gatunek rośliny wieloletniej należący do rodziny wierzbowatych. Występuje w Europie, Ameryce Północnej i Azji. W Polsce występuje wyłącznie w Tatrach (dość pospolicie).
Zastosowanie.
Uprawiana jako roślina ozdobna, szczególnie nadająca się do ogrodów skalnych.

</doc>
<doc id="544366" url="https://pl.wikipedia.org/wiki?curid=544366" title="Wierzba Jacquina">
Wierzba Jacquina



</doc>
<doc id="544367" url="https://pl.wikipedia.org/wiki?curid=544367" title="Federalna Agencja Zarządzania Kryzysowego">
Federalna Agencja Zarządzania Kryzysowego

Federalna Agencja Zarządzania Kryzysowego (ang. "Federal Emergency Management Agency", FEMA) – amerykańska agencja, od 2003 roku podlegająca Departamentowi Bezpieczeństwa Krajowego USA, odpowiadająca za zarządzanie kryzysowe. Jej obecnym administratorem jest Deanne Criswell.
Historia.
Historia prób ochrony na skalę federalną przed różnorakim niebezpieczeństwem (jak powodzie, huragany) sięga lat 30. XX wieku. Od tamtego czasu powstało bardzo wiele organizacji zajmujących się ochroną, ale w ściśle określonej dziedzinie, np. od 1934 Biuro Dróg Publicznych odpowiadało za finansowanie dróg zniszczonych w wyniku powodzi itp., Korpus Inżynieryjny Armii Stanów Zjednoczonych od 1965 miał m.in. przygotowywać projekty ochrony przeciwpowodziowej. W końcowej fazie (gdy zagrożenia związane z elektrowniami jądrowymi i transportem substancji niebezpiecznych zostały dodane do katastrof naturalnych) istniało ponad 100 federalnych agencji, które brałyby udział w wypadku katastrofy.
Narodowe Stowarzyszenie Gubernatorów nalegało, by zmniejszyć liczbę agencji i je scentralizować. Nalegali oni na prezydenta Jimmy’ego Cartera do podjęcia działań ku stworzeniu jednej agencji, która otrzymałaby większość funkcji wielu innych agencji federalnych, prezydent zrobił to w lipcu 1979 roku powołując FEMA. Miało to miejsce po serii katastrof zapór (m.in. wielka katastrofa zapory Teton w roku 1976).
W 2003 roku weszła w skład Departamentu Bezpieczeństwa Krajowego (ang. "United States Department of Homeland Security").
Zadania i działanie FEMA.
FEMA jest agencją ukierunkowaną na raportowanie zagrożeń, planowanie i zarządzanie działaniami związanymi z zapobieganiem katastrofom i klęskom żywiołowym oraz łagodzeniem ich skutków. FEMA połączyła więc pod jednym kierownictwem rozproszone obowiązki innych organizacji w zakresie działań w przypadku katastrof lub klęsk żywiołowych. Wchłonęła ona kilka agencji federalnych między innymi Agencję Obrony Cywilnej z Departamentu Obrony. W swej działalności FEMA współpracuje z wieloma innymi agencjami federalnymi oraz organizacjami pozarządowymi między innymi z Amerykańskim Czerwonym Krzyżem.
FEMA rozpoczęła wdrażanie Zintegrowanego Systemu Zarządzania Kryzysowego (ang. "Integrated Emergency Management System") uwzględniającego wszystkie zagrożenia – od niewielkich, wyizolowanych do krańcowych takich jak atak terrorystyczny czy wojna. Od czasu swojego powstania FEMA stawała w obliczu takich zagrożeń jak trzęsienie ziemi w 1989 r., huragan Andrew w 1992 r., awaria elektrowni atomowej Three Mile Island itp. Obecnie FEMA zatrudnia ponad 14844 pracowników i jest wspierana przez czterotysięczny korpus osób będący w dyspozycji – by pomóc w razie katastrofy.
Jednym z zadań FEMA jest przygotowywanie społeczeństwa do mogących nastąpić zagrożeń. FEMA uczy i przygotowuje ludzi do postępowania w określonym typie zagrożenia, pomaga ludziom w różnego rodzaju klęskach i katastrofach. Specjalną rolę przywiązuje się do przekazywania wiedzy o zagrożeniach dzieciom i młodzieży.

</doc>
<doc id="544368" url="https://pl.wikipedia.org/wiki?curid=544368" title="Salix alpina">
Salix alpina



</doc>
<doc id="544370" url="https://pl.wikipedia.org/wiki?curid=544370" title="Salix jacquini">
Salix jacquini



</doc>
<doc id="544374" url="https://pl.wikipedia.org/wiki?curid=544374" title="Carol Higgins Clark">
Carol Higgins Clark

Carol Higgins Clark (ur. 28 lipca 1956 w Nowym Jorku) – amerykańska pisarka powieści kryminalnych, córka Mary Higgins Clark.
Zarys biografii.
Ukończyła Mount Holyoke College w 1978, po czym rozpoczęła studia aktorskie w Beverly Hills Playhouse. Jest autorką powieści kryminalnych, których bohaterką jest z Regan Reilly. Wystąpiła również w kilku filmach. Pojawiła się także w jednym z odcinków amerykańskiego teleturnieju „To Tell The Truth”.
11 października 2006 w apartamentowiec „The Belaire”, w którym ma mieszkanie, uderzyła awionetka (Cirrus SR-20), pilotowana przez miotacza New York Yankees Cory'ego Lidle'a. Apartament Clark, mieszczący się na 38 piętrze budynku, znajdował się zaledwie jedną kondygnację powyżej miejsca uderzenia. Na szczęście pisarka nie ucierpiała w wypadku.
Linki zewnętrzne.
 

</doc>
<doc id="544376" url="https://pl.wikipedia.org/wiki?curid=544376" title="Tramwaje w Wałbrzychu">
Tramwaje w Wałbrzychu

Tramwaje w Wałbrzychu – system tramwajowy w Wałbrzychu działający w latach 1898–1966.
Historia.
Pierwszy projekt budowy linii podmiejskiego tramwaju elektrycznego ze Świdnicy przez Świebodzice do Wałbrzycha pojawił się w 1895. Jesienią tego roku miały rozpocząć się pierwsze prace. Autorem projektu było przedsiębiorstwo Kramer, lecz ze względu na nieotrzymanie koncesji najpierw projekt zmodyfikowano, a następnie porzucono. Zamiast niego zbudowano państwową linię kolejową, zwaną "Weistritztalbahn". Ostatecznie zdecydowano się na budowę wyłącznie gminnej wąskotorowej (1000 mm) linii tramwajowej, w tym celu udzielono koncesji wałbrzyskiej spółce "Niederschlesische Elektrizität- und Kleinbahn AG" ("Dolnośląska Spółka Akcyjna Elektryczności i Kolei Wąskotorowej", znana później pod skrótem "NEUKAG"), która podjęła budowę według systemu opracowanego przez Siemens &amp; Halske z Berlina, mającej doświadczenie i poparcie władz prowincji. Poza siecią tramwajową przedsiębiorstwo posiadało także miejską elektrownię mieszczącą się nieopodal dolnego dworca kolejowego (późniejszego towarowego), w okolicy Vierhäuserplatz (dzisiejszy plac Grunwaldzki). Elektrownia ta dostarczała prąd głównie tramwajom.
Roboty budowlane rozpoczęto 1 lipca 1896, a 12 września 1898 tramwaje ruszyły na trasie ze Szczawienka ("Nieder-Salzbrunn") do Sobięcina ("Nieder-Hermsdorf"). 26 marca 1899 uruchomiono odnogę do Podgórza ("Dittersbach"), która była traktowana jako początek linii głównej – kilometraż rozpoczynał się w Podgórzu. Linie obsługiwane były przez 21 wagonów motorowych i 8 doczepnych. Linie były jednotorowe i obsługiwane z częstotliwością co 15 minut; w tym celu co ok. 2 km zbudowano mijanki. Linie tramwajowe posiadały skomplikowany, odcinkowy system taryfowy – główna trasa podzielona była na 11 odcinków, rozdzielona głównymi, numerowanymi przystankami (co około kilometr), między którymi znajdował się jeden lub dwa przystanki drugorzędne. W obrębie centrum miasta znajdowały się przystanki główne numer 4 (Sonnenplatz, dziś plac J. Tuwima) i numer 5 (Vierhäuserplatz, dziś plac Grunwaldzki). Najstarsze wagony miały 220 cm szerokości i 736 cm długości. Początkowo posiadały odbierak pałąkowy trolej, który zastąpiono nowoczesnym nożycowym ("pantografem"). Tramwaje malowano na kolor oliwkowozielony, zaś powyżej linii okien na biało.
14 września 1907 otwarto kolejną linię, od obecnego placu Grunwaldzkiego przez obecną ulicę Piotra Wysockiego ("Waldenburger Straße"), Biały Kamień ("Weißstein") do Szczawna ("Bad Salzbrunn"). Odtąd kursowały trzy linie – główna z Podgórza do Szczawienka z 10 odcinkami i dwie boczne z placu Grunwaldzkiego: do Szczawna, z 6 odcinkami i do Sobięcina, z 4 odcinkami. Wkrótce przeorganizowano je w dwie linie, pierwszą z Sobięcina do Szczawienka i drugą z Podgórza do Szczawna, tak że na placu Grunwaldzkim przecinały się dwie linie. W 1913 przebudowano linię przez centrum miasta do Sobięcina, przenosząc ją z ul. Limanowskiego ("Sandstraße") na ul. Słowackiego ("Freiburger Straße"), Rynek i Gottesberger Straße. Do wybuchu I wojny światowej sieć osiągnęła łączną długość 19,2 km, zaś tabor składał się z 27 wagonów motorowych i 19 doczep.
W 1920 rozpoczęto budowę nowej linii tramwajowej, łączącej śródmieście z Nowym Miastem. Jednocześnie zbudowano na jej przedłużeniu łącznik między Rynkiem (na linii do Sobięcina) a placem Tuwima (na linii do Podgórza), tak że odtąd istniały trzy punkty węzłowe: na pl. Grunwaldzkim, pl. Tuwima i w Rynku. W 1931 "NEUKAG" została przejęta przez "Elektrizitätswerk Schlesien" z Wrocławia ("Zakład Energetyczny Śląsk SA"), a sam zakład tramwajowy przemianowany przy tym na "Waldenburger Kreisbahn" ("Wałbrzyska Kolej Powiatowa"). W 1937 linię do Nowego Miasta przedłużono do Rusinowej ("Reußendorf"). W 1938 było 36 wagonów napędowych i 15 doczep. W latach 30. przemalowano tabor na kolor kremowy ("kość słoniowa"). W czasie II wojny światowej zbudowano bocznicę tramwajową przy dolnym dworcu towarowym, aby umożliwić rozwożenie towarów na lorkach. Rozpoczęto też, w 1943, budowę sieci trolejbusowej.
Po wojnie i przejęciu w sierpniu 1945 przedsiębiorstwa przez polskie władze tramwaje nie były modernizowane, poza wprowadzeniem do ruchu nowych wagonów typu 2N2 oraz 5N. 30 września 1966 z trasy Wałbrzych – Szczawno-Zdrój zjechał ostatni tramwaj. Zastąpiły je trolejbusy i autobusy, a od 1973, po likwidacji linii trolejbusowych, wyłącznie autobusy miejskie.
Katastrofa tramwaju w 1959 roku.
Do wypadku doszło w poniedziałek 9 marca 1959 roku około godziny 7.30. Tramwaj linii nr 5 zjeżdżał stromą ul. Świerczewskiego (obecnie Piłsudskiego), w pewnym momencie doszło do spalenia opornicy, w efekcie czego przestały działać hamulce elektryczne. Motorniczy nie zdążył uruchomić hamulców ręcznych, prawdopodobnie ze względu na błyskawiczne tempo sytuacji. Rozpędzony tramwaj wyskoczył z szyn na pl. Tuwima i uderzył w witrynę portierni hotelu PTTK. Dwie osoby zginęły.
Wypadek miał istotny wpływ na dalszą przyszłość tramwajów w Wałbrzychu. Przesądził on decyzję władz miasta o ich likwidacji. 30 września 1966 roku zjechał ostatni tramwaj, a w całym mieście została zlikwidowana komunikacja tramwajowa. Zastąpiły ją trolejbusy i autobusy.

</doc>
<doc id="544381" url="https://pl.wikipedia.org/wiki?curid=544381" title="Mary Higgins Clark">
Mary Higgins Clark

Mary Higgins Clark, właśc. Mary Theresa Eleanor Higgins Clark Conheeney (ur. 24 grudnia 1927 w Nowym Jorku, zm. 31 stycznia 2020 w Naples) – amerykańska pisarka, mieszkająca w Saddle River w New Jersey. Jest autorką licznych bestsellerów, niektóre jej powieści były ekranizowane, chociaż większość adaptacji stanowiły filmy telewizyjne.
W 1974 została przyjęta na Fordham University, gdzie studiowała filozofię. Uczelnię ukończyła w 1979 z wyróżnieniem "summa cum laude".
Jest matką pisarki Carol Higgins Clark. Wspólnie z córką napisała kilka książek, m.in. "Przybierz dom swój ostrokrzewem" (2002), "Świąteczny rejs" (2007), "Festiwal radości" (2009).

</doc>
<doc id="544382" url="https://pl.wikipedia.org/wiki?curid=544382" title="Botew Plowdiw">
Botew Plowdiw



</doc>
<doc id="544383" url="https://pl.wikipedia.org/wiki?curid=544383" title="Daltry Calhoun">
Daltry Calhoun

Daltry Calhoun – amerykański komediodramat z 2005 roku. Reżyserem i autorem scenariusza jest Katrina Holden Bronson.
Fabuła.
Bohater filmu - Daltry - porzuca dotychczasowe życie, wyprowadza się od żony i córki. Zakłada dobrze prosperującą firmę i staje się milionerem. Po kilkunastu latach zjawia się jego żona – May - z córką. W życiu Daltry’ego zanosi się na rewolucję, gdyż kobieta jest śmiertelnie chora.

</doc>
<doc id="544384" url="https://pl.wikipedia.org/wiki?curid=544384" title="Spalanie niecałkowite">
Spalanie niecałkowite

Spalanie niecałkowite ma miejsce, gdy niecała masa spalanej substancji ulegnie utlenieniu. Występuje ono wtedy, gdy część substancji spalanej nie utleni się, lecz pozostanie w postaci sadzy, dymu czy popiołu. Zdarza się to przy niedostatecznym dostępie tlenu do spalanej substancji. Alkiny w powietrzu spalają się zawsze niecałkowicie np. etyn:

</doc>
<doc id="544385" url="https://pl.wikipedia.org/wiki?curid=544385" title="Kościół Chrystusa (Obszar Świątyni)">
Kościół Chrystusa (Obszar Świątyni)



</doc>
<doc id="544392" url="https://pl.wikipedia.org/wiki?curid=544392" title="Tramwaje w Zgorzelcu">
Tramwaje w Zgorzelcu

Tramwaje w Zgorzelcu – system komunikacji tramwajowej w Zgorzelcu. Tramwaje kursowały w latach 1897–1945. W zachodniej, niemieckiej części miasta (Görlitz) tramwaje kursują od 1881 do dziś.
Tramwaje konne w mieście uruchomiono w 1882, sieć zelektryfikowano w okresie od 1897 do 1902, jednocześnie przekuwając rozstaw szyn na 1000 mm. Do wschodniej części miasta tramwaje dotarły w grudniu 1897; była to linia 3, jadąca z Kreisbahnhof przez Demianiplatz do pętli nazwanej "Stadt Prag". W maju 1900 uruchomiono torowisko od dotychczasowej pętli tuż za mostem wzdłuż dzisiejszej ulicy Daszyńskiego do Warszawskiej i pętli "Moys", które obsłużyła wydłużona linia 3; w październiku 1921 linię 3 wydłużono też po zachodniej stronie. W połowie 1936 ze starej pętli "Stadt Prag" uruchomiono linię 3A wspomagającą 3 na środkowym odcinku trasy, a w grudniu 1937 do wschodniej części miasta (pętla Moys) skierowano nową linię 5 z Landeskrone przez Postplatz. W 1939 linię 3 skrócono po zachodniej stronie do Demianiplatz, a linię 5 przekierowano na relację z "Stadt Prag" do Kreisbahnhof, by z końcem roku ją zlikwidować.
Od zdobycia miasta przez Armię Czerwoną w początkach maja 1945 tramwaje nie jeździły do czerwca. Po podziale miasta na część polską i niemiecką, po polskiej stronie tramwaje przestały kursować.
Planuje się reaktywację linii tramwajowej, która połączyłaby Zgorzelec z Görlitz.

</doc>
<doc id="544399" url="https://pl.wikipedia.org/wiki?curid=544399" title="Thomas Hales">
Thomas Hales

Thomas Callister Hales (ur. 4 czerwca 1958 w San Antonio, Teksas) jest amerykańskim matematykiem i profesorem matematyki na University of Pittsburgh. Zajmuje się przede wszystkim algebrą i geometrią. W 1998 zyskał rozgłos dzięki komputerowemu dowodowi postulatu Keplera, który jednakże do dziś nie został jednoznacznie potwierdzony, lecz zdaniem opiniujących matematyków, jest z 99% prawdopodobieństwem poprawny. 
Życiorys.
Hales ukończył w 1982 r. studia matematyczne i "Engineering-Economic Systems" (inżynierii systemów ekonomicznych) na Stanford University, w kolejnym roku uzyskał na Uniwersytecie Cambridge "Certificate of Advanced Study in Mathematics" (Part III of the Mathematical Tripos). Od 1983 r. pracował na Uniwersytecie Princeton u R. Langlandsa, który był w 1986 r. promotorem jego pracy doktorskiej z tematu "The Subregular Germ of Orbital Integrals". Po doktoracie Hales podjął pracę na "Mathematical Sciences Research Institute (MSRI)" w Berkeley. W okresie 1987-1989 był gościnnym profesorem na Uniwersytecie Harvarda, a w kolejnych latach w School of Mathematics w "Institute for Advanced Study" (1989-1990), na Uniwersytecie Princeton (1994-1995), na University of Chicago (1990-1993), Uniwersytecie Michigan i Ann Arbor. W 2001 został profesorem katedry matematyki na University of Pittsburgh.
W 2002 wygłosił wykład sekcyjny na Międzynarodowym Kongresie Matematyków.

</doc>
<doc id="544401" url="https://pl.wikipedia.org/wiki?curid=544401" title="Audyt informatyczny">
Audyt informatyczny

Audyt informatyczny – proces zbierania i oceniania dowodów w celu określenia czy system informatyczny i związane z nim zasoby właściwie chronią majątek, utrzymują integralność danych i dostarczają odpowiednich i rzetelnych informacji, osiągają efektywnie cele organizacji, oszczędnie wykorzystują zasoby i stosują mechanizmy kontroli wewnętrznej, tak aby dostarczyć rozsądnego zapewnienia, że osiągane są cele operacyjne i kontrolne, oraz że chroni się przed niepożądanymi zdarzeniami lub są one na czas wykrywane a ich skutki na czas korygowane.
Audyt jest prowadzony w celu stwierdzenia stopnia zgodności ocenianego systemu z określonym standardem lub normą wybraną jako punkt odniesienia. W przypadku audytu informatycznego są to normy dotyczące zarządzania procesami IT (ISO/IEC 20000, COBIT), zarządzania jakością (ISO 9001) lub bezpieczeństwem informatycznym (ISO/IEC 27001, PCI DSS, FIPS). Normy te są zwykle zbudowane w postaci list kontrolnych, co ułatwia systematyczną weryfikację wszystkich punktów.
Częścią audytu mogą być inne, nierzadko bardzo rozbudowane procedury badania systemów informatycznych – jak analiza ryzyka czy test penetracyjny.
Normą zawierającą wytyczne odnośnie do prowadzenia audytów oraz doboru audytorów jest norma ISO/IEC 19011:2002 (dotyczy głównie audytów systemu zarządzania jakością i/lub systemów zarządzania środowiskowego). Jedną z metodyk prowadzenia audytu jest LP-A.
CISA certyfikat audytorów wewnętrznych IT.
Audyt informatyczny przeprowadzany jest przez audytorów posiadających uprawnienia w tym zakresie m.in. certyfikat CISA. 
CISA (Certified Information Systems Auditor) to jedna z najbardziej znanych i prestiżowych kwalifikacji dających międzynarodowe uprawnienia audytora wewnętrznego z zakresu IT. Potwierdza, że ​​jego posiadacz zdobył wiedzę i umiejętności pozwalające na ocenę słabych stron systemu informatycznego, firmy, planów ciągłości działania systemu informatycznego oraz zarządzania IT. 
Organem wydającym Certyfikat CISA jest Information Systems Audit and Control Association (ISACA).
Rodzaje audytów informatycznych.
Audyt informatyczny może obejmować różne obszary funkcjonowania systemu. Zasadniczo rozróżniamy 3 rodzaje audytu informatycznego:
Audyt legalności oprogramowania..
Polega na weryfikacji legalności oprogramowania, zainstalowanego na urządzeniach firmowych i namierzeniu oprogramowanie nielegalnego (pirackiego). W trakcie audytu sprawdzane są m.in. jakie licencje na oprogramowanie posiada firma. Dokumenty porównywane są ze stanem faktycznym (oprogramowaniem zainstalowanym na wszystkich komputerach firmowych). Audyt pozwala m.in. uniknąć kar finansowych związanych z wykorzystaniem nielegalnego oprogramowania w firmie. 
Audyt sprzętu..
Dostarcza informacji na temat rodzajów, typów i stanie funkcjonowania sprzętu znajdującego się na wyposażeniu firmy. W trakcie audytu na każdym komputerze firmowym uruchamiane jest oprogramowanie, które pozwala na sprawdzenie konfiguracji danego sprzętu. Na podstawie tych danych można określić stan urządzeń firmowych, a także dokonywać niezbędnych ulepszeń.
Audyt bezpieczeństwa.
(zwany również audytem zabezpieczeń lub audytem bezpieczeństwa informacji). To rozbudowany audyt, który ma sprawdzić wszystkie mechanizmy kontroli i zabezpieczeń informacji w firmowej sieci. 
Audyt bezpieczeństwa dotyczy różnych aspektów funkcjonowania firmy. 

</doc>
<doc id="544404" url="https://pl.wikipedia.org/wiki?curid=544404" title="Jerzy Gościk">
Jerzy Gościk

Jerzy Gościk (ur. 24 lutego 1934 w Bielewiczach, zm. 4 lipca 2003 w Warszawie) – polski operator filmowy.
Autor zdjęć do ponad 150 filmów dokumentalnych oraz ponad 30 filmów fabularnych i seriali.
Mąż reżyserki Wiesławy Zębali-Gościk, ojciec redaktorki TV Beaty Gościk i operatora Michała Gościka.

</doc>
<doc id="544409" url="https://pl.wikipedia.org/wiki?curid=544409" title="TKP Tczew">
TKP Tczew



</doc>
<doc id="544411" url="https://pl.wikipedia.org/wiki?curid=544411" title="Dr.no">
Dr.no

dr.no – polski zespół muzyczny, wykonujący muzykę alternatywną i avant-popową, założony pod koniec 1999 roku z inicjatywy Marcina Orłowskiego i Michała Orła.
Historia.
Zespół zadebiutował utworem „No.4” wyemitowanym w audycji „Pepsifaza” na antenie Radiostacji. W kwietniu 2000 dwa utwory duetu zostały wydane na minialbumie dołączonym do miesięcznika „Machina”. W czerwcu 2000 roku muzycy wystąpili w Warszawie na „Pepsifaza na scenie” wraz z angielskim DJ Utah Jazz i zespołem Futro. Trzy miesiące później w magazynie „Machina” ukazał się kolejny minialbum grupy, zawierający utwór pt. „Funky Fashion, Funky Beats”. Kompozycje zrealizowano w Izabelin Studio z gościnnym udziałem Wita Dzikiego, wokalisty grupy Funky Trip Fundation.
W październiku nakładem Warner Music Poland ukazała się druga część tanecznej kompilacji "Beattraxx", zawierająca m.in. utwór „Frogstep”. W marcu 2001 na dołączonej do „Machiny” trzeciej części „Pepsifazy” znalazł się kolejny utwór zespołu – „70's”, w którym zaśpiewał Wit Dziki. Do utworu zrealizowano teledysk, który był emitowany m.in. w telewizji Viva Polska. W tym samym roku ukazała się kompilacja pt. "Transheteroelectro", na której znalazły się dwa utwory grupy – „The Rhythm of the War” i „W korytarzach”.
W połowie 2002 roku muzycy nawiązali współpracę z Karoliną Kozak, wokalistką zespołu Auto da fe, z którą nagrali piosenkę „Free Me”. Utwór promował kompilację pt. "Projekt Si 031", wydaną w marcu 2003 roku. W ramach promocji do utworu zrealizowano teledysk, emitowany m.in. w stacji telewizyjnej MTV Polska. Niedługo potem Kozak została przyjęta do zespołu na stałe.
24 listopada 2003 ukazała się kompilacja "Kuba Wojewódzki. Music Show", na której znalazł się utwór pt. „Dziesiątka (Free Me)”. Pod koniec marca 2004 roku zespół podpisał kontrakt płytowy z Sony Music. 17 maja, nakładem wytwórni Sissy Records, ukazała się płyta DVD, na której znalazł się teledysk grupy do utworu „Free Me”. 9 sierpnia 2004 roku ukazała się debiutancka płyta zespołu, zatytułowana "Almost Done". W międzyczasie w 2007 roku zespół przerobił utwór muzyczny duetu Modfunk pt. Love &amp; Hate gdzie zaśpiewała Evah, a który ukazał się w wytwórni SEEK Records. 
Zespół powrócił w 2010 roku z singlem „I live...”. W maju 2011 wydał utwór „Disarray”, na którym gościnnie zaśpiewała Misia Furtak z très.b.
Brak kolejnych płyt spowodowany był karierą solową Karoliny Kozak, ale także problemami ze znalezieniem wydawcy.

</doc>
<doc id="544412" url="https://pl.wikipedia.org/wiki?curid=544412" title="Get Your Kicks on Route Sixty Six">
Get Your Kicks on Route Sixty Six



</doc>
<doc id="544413" url="https://pl.wikipedia.org/wiki?curid=544413" title="Elektrownia Szczecin">
Elektrownia Szczecin

Elektrociepłownia Szczecin – elektrociepłownia będąca częścią spółki PGE Energia Ciepła S.A. wchodząca w skład PGE S.A. 
Znajduje się w Szczecinie przy ul. Gdańskiej na Międzyodrzu (Zaleskie Łęgi) na terenie sąsiadującym z portem szczecińskim (elektrownia posiada własny basen portowy i nabrzeże przy Parnicy).
Kocioł na biomasę.
W Elektrowni Szczecin znajduje się największy w Polsce fluidalny kocioł ze stacjonarnym złożem bąbelkowym (BFB) dostarczony przez firmę Metso, opalany biomasą. Paliwem podstawowym jest zrębka pozyskiwana z lasów, zrębki wierzby energetycznej i pelety ze słomy. Paliwem pomocniczym jest olej opałowy lekki. Kocioł wszedł do eksploatacji w styczniu 2012. Można z niego uzyskać w ciągu roku 440 tys. MWh energii elektrycznej i 1900 tys. GJ ciepła. W kotle spala się ok. 550 tysięcy ton biomasy rocznie.
Moc elektryczna bloku wynosi 68,5MWe, zaś cieplna 120MWt. Ponadto w Elektrociepłowni Szczecin zainstalowany jest kocioł wodny PTWM-50 o mocy 42,14 MWt, opalany olejem.
Dzięki zastąpieniu spalania węgla, spalaniem biomasy nastąpiło zmniejszenie emisji dwutlenku siarki o 69%, a pyłów o 63%.
Dane techniczne.
Elektrownia dysponuje:
Elektrociepłownia Szczecin sprzężona jest z siecią elektroenergetyczną za pomocą dwóch linii wysokiego napięcia 110kV oraz liniami kablowymi średniego napięcia 15kV.
Elektrociepłownia Szczecin dostarcza energię cieplną do sieci ciepłowniczej miasta Szczecin.

</doc>
<doc id="544414" url="https://pl.wikipedia.org/wiki?curid=544414" title="Tanzimat">
Tanzimat

Tanzimat (osmańskotureckie تنظيمات) – okres reform w Imperium Osmańskim w latach 1839–1876. Termin ten w języku osmańskotureckim oznacza „reorganizację”.
Tanzimat rozpoczął się zarówno dzięki inicjatywie sułtanów Mahmuda II i Abdulmecida I, jak i za sprawą inicjatywy doświadczonych na europejskich placówkach dyplomatycznych doradców: Ali Paszy, Midhata Paszy, Fuada Paszy oraz Raszida Paszy. Doszli do wniosku, że stare religijne i wojskowe instytucje nie były w stanie sprostać potrzebom imperium we współczesnym świecie. Większość symbolicznych zmian, takich jak zmiana ubiorów, miała na celu zmianę mentalności i sposobu zarządzania imperium. Wiele reform zostało bezpośrednio zapożyczonych od europejskich mocarstw. Reformy przewidywały powszechny pobór do wojska, zmianę systemu nauczania oraz miały na celu ukrócenie korupcji.
Projekt zmian został wprowadzony w okresie, gdy granice państwa zaczęły się zmniejszać, a wewnętrzna stabilność poczęła ustępować anarchii. Za datę dzienną rozpoczęcia tanzimatu uważa się 3 listopada 1839 roku, gdy sułtan Abdulmecid I wydał statut dla rządu tureckiego, zwany Hatt-i Sharif.
Celem wydania owego dokumentu było ujednolicenie większości instytucji i spowodowanie by administracja odnosiła sukcesy w zarządzaniu. Wszystkie prowincje imperium winny być zarządzane w podobny sposób. Zmierzano do regularnego poboru i gromadzenia podatków, do systematycznego poboru rekruta, chciano zapewnić ochronę życia, godności i własności obywatelom.
Reformy:
Edykt został uzupełniony przez Hatt-i Humayan wydany w 1856 roku, który zakładał równość wszystkich religii. Od 1869 roku każdy męski obywatel imperium osmańskiego był równy wobec prawa bez względu na wyznawaną religię oraz na różnice narodowościowe.
W 1858 opracowano nowy kodeks karny i postępowania handlowego, wydano nowe prawo agrarne, przeprowadzono kodyfikację prawa karnego, stopniowo wprowadzano sądy świeckie, zaczęły powstawać również żeńskie szkoły. W 1869 roku wprowadzono jednolity kodeks cywilny i zobowiązań ("Mecelle"). W 1861 roku zniesiono reglamentację towarów przez cechy, dając tym samym możliwość swobodnego rozwoju rzemiosła. W 1869 roku wydana została nowa ustawa regulująca zagadnienia oświaty i szkolnictwa.
Jedna z najważniejszych reform, która przyniosła kres tanzimatowi w 1876 roku, zatwierdzała ograniczenie autokratycznej władzy sułtana. Wszystkie wydarzenia tego okresu zwane są pierwszą konstytucyjną erą. Gdy sułtan Abd-ul-Hamid II zatwierdził nową konstytucję szybko okazało się, że obróciła się ona przeciwko niemu. Rozpoczął się okres represji i regresu państwa.
Era tanzimatu przyniosła wiele skutków. Edukacyjne reformy doprowadziły do powstania ruchu młodotureckiego. Przyszli przywódcy Turcji oraz uczeni muzułmańscy byli nauczani w szkołach powstałych w latach 1839–1876. Zmiany w strukturze posiadania ziemi na własność pozwoliły rosyjskim Żydom na zakup terenów w Palestynie, doprowadzając do masowych emigracji na te obszary, zapoczątkowując proces zwany alliją i ułatwiając rozwój syjonizmu oraz powstanie państwa Izrael.

</doc>
<doc id="544418" url="https://pl.wikipedia.org/wiki?curid=544418" title="Zawór przelewowy">
Zawór przelewowy

Zawór przelewowy – zawór stosowany w układzie smarowania. Jego zadaniem jest utrzymanie stałego, założonego ciśnienia, niezależnie od lepkości oleju i stopnia zużycia łożysk oraz zabezpieczenie układu przed ewentualnym uszkodzeniem wskutek nadmiernego wzrostu ciśnienia - zwłaszcza podczas rozruchu zimnego silnika. Sprężyna zaworu jest tak wyregulowana by w znamionowych warunkach pracy silnika ciśnienie oleju w magistrali olejowej wynosiło do 0,4 MPa. Przekroje przepływowe w zaworze przelewowym powinny być dostatecznie duże, aby w warunkach zimnego rozruchu, przy wzroście ciśnienia mógł wystąpić odpływ oleju, zapobiegając dalszemu wzrostowi. Zawór może być wbudowany w przewód tłoczący pompy oleju lub magistralę olejową. W chwili otwarcia zaworu nadmiar oleju jest kierowany do miski olejowej, w pompie na jej stronę ssącą. W silnikach mogą występować dwa zawory przelewowe. Jeden z nich jest na pompie i jest zaworem bezpieczeństwa. Drugi zaś jest zaworem regulacyjnym i służy do utrzymania w układzie wymaganego ciśnienia.

</doc>
<doc id="544420" url="https://pl.wikipedia.org/wiki?curid=544420" title="Gnarls Barkley">
Gnarls Barkley

Gnarls Barkley – duet muzyczny, w skład którego wchodzą producent muzyczny Danger Mouse (prawdziwe nazwisko Brian Burton) oraz raper/wokalista Cee-Lo Green (prawdziwe nazwisko Thomas Callaway). 
Ich pierwszy album zatytułowany "St. Elsewhere" został wydany przez Warner Music 24 kwietnia 2006 w Wielkiej Brytanii.
Kariera.
Zespół największą popularność zyskał dzięki swojemu pierwszemu singlowi "Crazy", który przez 9 tygodni utrzymywał się na 1. miejscu brytyjskiej listy przebojów singli. Był to najdłuższy okres zajmowania czołówki listy od 1994. Rozgłos zyskali również występując na gali rozdania nagród MTV Movie Awards w strojach bohaterów z Gwiezdnych wojen. Singiel „Crazy” zagościł też w grze NBA Live 07.

</doc>
<doc id="544421" url="https://pl.wikipedia.org/wiki?curid=544421" title="Miche (grupa kolarska)">
Miche (grupa kolarska)

Miche (kod UCI: "MIE") – włoska zawodowa grupa kolarska (w sezonie 2005 bułgarska, w 2007 polska, 2008-2009 San Marino). Grupa zyskała popularność w Polsce przez to, że w roku 2005 po raz pierwszy przyjęła zaproszenie Czesława Langa i wystąpiła w Tour de Pologne 2005 oraz 2006. W sezonie 2007 grupa spadła do UCI Continental Teams (dawnej III dywizji), w latach poprzednich była w UCI Professional Continental Teams (odpowiednik II dywizji).

</doc>
<doc id="544427" url="https://pl.wikipedia.org/wiki?curid=544427" title="Dazibao">
Dazibao

Dazibao (; tłumaczone często jako "gazetka wielkich hieroglifów" lub "gazetka wielkich znaków") – to w Chinach ręcznie kaligrafowana gazetka wywieszana na ogół na murze lub ścianie w miejscu publicznym, zawierająca protest, tekst propagandowy lub innego rodzaju informacje, często spoza oficjalnego obiegu. Tego rodzaju gazetki pojawiały się już w czasach Cesarstwa Chińskiego, ale nabrały znaczenia po rewolucji demokratycznej w 1911 roku, kiedy rozpoczęto walkę z analfabetyzmem. Jako dazibao wywieszano często także gazety o ograniczonym nakładzie, fragmenty artykułów, pamflety polityczne itp.
Dazibao szeroko pojawiały się w ChRL. Gazetka wywieszona przez Nie Yuanzi (聂元梓) i innych studentów 25 maja 1966 r. na Uniwersytecie Pekińskim utrzymywała, że uczelnię opanowali "burżuazyjni antyrewolucjoniści".
Kiedy Mao Zedong nakazał opublikować jej tekst w Dzienniku Ludowym, stał się on przesłanką do wybuchu rewolucji kulturalnej, w trakcie której dazibao odegrały wielką rolę, służąc jako podstawowy nośnik rewolucyjnej propagandy. U schyłku rewolucji w 1975 r. prawo do wywieszania dazibao wpisano do chińskiej konstytucji.
W grudniu 1978 roku dazibao w rejonie Xidan w Pekinie zapoczątkowały ruch prodemokratyczny. Mur, na którym je wywieszano, nazwano Murem Demokracji. Deng Xiaoping, który z poparciem frakcji proreformatorskiej zdobył wówczas władzę, początkowo popierał autorów dazibao. Kiedy zaczęli oni krytykować komunizm jako taki i domagać się demokracji, wiosną 1979 roku nakazał likwidację Muru Demokracji. Jednym ze słynniejszych wystąpień, które się na nim pojawiły, był apel o tzw. "Piątą modernizację" (czyli demokratyzację) ogłoszony w dazibao przez Wei Jingshenga. Prawo do nieograniczonego wywieszania dazibao zniesiono w 1980 roku.
Tradycja używania gablot i tablic jako masowego medium jest w Chinach nadal bardzo popularna. W wielu miastach można dzięki niej przeczytać za darmo codzienne gazety. Tablice osiedlowe wykorzystuje również chińska propaganda do prowadzenia działań edukacyjnych (tj. dbałość o środowisko) i agitacyjnych (np. zwalczanie sekty Falun Gong).

</doc>
<doc id="544428" url="https://pl.wikipedia.org/wiki?curid=544428" title="Ý">
Ý

 
Litera Ý występuje m.in. w alfabetach języków czeskiego, słowackiego, farerskiego, islandzkiego, turkmeńskiego i wietnamskiego. W języku czeskim a także słowackim czyta się ją jako "i", a dokładniej "ii", bowiem w obu wymienionych językach zanikło rozróżnienie między dźwiękiem „y” a „i”.

</doc>
<doc id="544429" url="https://pl.wikipedia.org/wiki?curid=544429" title="Tacy-pao">
Tacy-pao



</doc>
<doc id="544432" url="https://pl.wikipedia.org/wiki?curid=544432" title="Piosenkarz">
Piosenkarz

Piosenkarz, piosenkarka – zawód polegający na wykorzystaniu głosu do śpiewu, z reguły przy akompaniamencie grupy muzycznej. Utwory wydawane są następnie na płytach (albumach) lub wykonywane na koncertach. Piosenkarze zajmują się muzyką rozrywkową. Do popularyzacji współczesnych piosenek i ich wykonawców przyczynia się działalność radia i telewizji.
Śpiew bez akompaniamentu instrumentalnego nazywa się a cappella.

</doc>
<doc id="544433" url="https://pl.wikipedia.org/wiki?curid=544433" title="Gazetka wielkich hieroglifów">
Gazetka wielkich hieroglifów



</doc>
<doc id="544435" url="https://pl.wikipedia.org/wiki?curid=544435" title="Juan de Valdés Leal">
Juan de Valdés Leal

Juan de Valdés Leal, właśc. Juan de Nisa (ur. 4 maja 1622 w Sewilli, zm. 15 października 1690 tamże) – hiszpański malarz i rytownik okresu baroku reprezentujący szkołę sewilską, rywalizujący z Murillem.
Był synem portugalskiego złotnika Fernanda de Nisa. Nazwisko przejął od matki Andaluzyjki. Uczył się u Antonia del Castilla. Działał głównie w Sewilli, Kordobie i Madrycie. W 1647 poślubił malarką Isabellę de Carasquilla. Obok Murilla i Pedra de Camprobina był współzałożycielem Akademii Rysunku i Malarstwa w Sewilli w 1660.
Tworzył obrazy o tematyce religijnej, alegorycznej i batalistycznej. Realizował wiele zamówień dla kościołów i klasztorów Sewilli i Kordoby. Zajmował się też rzeźbą i złotnictwem. Jego dzieła odznaczają się ciepłym kolorytem, dramatycznym napięciem, silnymi kontrastami światłocieniowymi oraz upodobaniem do makabrycznych motywów. Odwoływał się do dzieł Caravaggia, stosując jeszcze dramatyczniejsze efekty świetlne i bardziej niestabilne układy kompozycyjne. W przeciwieństwie do Murilla, który precyzyjnie odtwarzał postacie i detale, stosował technikę mniej staranną: ledwie naszkicowane kształty i urywane pociągnięcia pędzla. Malował też dzieła typu vanitas – poświęcone medytacji nad śmiercią i marnością życia doczesnego (dwa malowidła o tematyce wanitatywnej dla sewilskiego Szpitala Miłosierdzia). Był autorem polichromii wielkiego ołtarza Pedra Roldana w kościele przy Szpitalu Miłosierdzia w Sewilli. Sworzył kilka cykli malarskich: "Historia św. Klary" (1653-54) dla konwentu klarysek w Carmona, "Życie św. Ignacego", założyciela zakonu jezuitów (1674-76), "Życie św. Hieronima" (1657) oraz "Historia proroka Eliasza" dla kościoła karmelitanów
w Kordowie (1654-58).
Nie pozostawił żadnych uczniów, ale jego dzieci: Lucas, Juan, Maria i Laura de Valdés również zajmowały się malarstwem.

</doc>
<doc id="544437" url="https://pl.wikipedia.org/wiki?curid=544437" title="Choroba Erba-Goldflama">
Choroba Erba-Goldflama



</doc>
<doc id="544439" url="https://pl.wikipedia.org/wiki?curid=544439" title="Heinz-Günther Lehmann">
Heinz-Günther Lehmann

Heinz-Günther Lehmann, pseud. "Hase" (ur. 6 marca 1923 w Zeitz, zm. 24 czerwca 2006), pływak niemiecki, mistrz Europy, wielokrotny mistrz Niemiec, olimpijczyk.
W 1950 w Wiedniu zdobył tytuł mistrza Europy na dystansie 1500 m stylem dowolnym. Na tych samych mistrzostwach sięgnął po brązowy medal na 400 m stylem dowolnym. Był jednym z pierwszych uhonorowanych prestiżową niemiecką nagrodą sportową "Silbernes Lorbeerblatt" przez prezydenta Theodora Heussa. W latach 1942-1954 zdobył łącznie 24 indywidualne tytuły mistrza Niemiec na różnych dystansach, wszystkie w stylu dowolnym. Z mniejszym powodzeniem startował na olimpiadzie w Helsinkach w 1952.
Był kolejno zawodnikiem klubów SV Zeitz, MTV Braunschweig i ASV 06 Aachen.

</doc>
<doc id="544440" url="https://pl.wikipedia.org/wiki?curid=544440" title="Lois Ayres">
Lois Ayres

Lois Ayres (ur. 24 maja 1962 w Bostonie) – amerykańska aktorka filmowa, występująca w filmach pornograficznych. 
Życiorys.
Urodziła się w Bostonie w stanie Massachusetts. W 1983 w wieku 20 lat rozpoczęła działalność w przemyśle rozrywkowym dla dorosłych jako modelka w różnych magazynach dla mężczyzn. Często zmieniała wygląd zewnętrzny. Przez ten czas używała pseudonimów: Lois Ayers, Lonnie Harris, Sondra Stillman i Sandra Stillman. 
Na początku lat 80. pojawiła się w filmach wśród znanych firm VCA, AVC, Wet Video, LA Video, Exquisite, Coast To Coast i Leisure Time Entertainment. Pod pseudonimem Sondra Stillman wystąpiła w przygodowym filmie porno Collector's Video "The Pink Lagoon: A Sex Romp in Paradise" (1984) z Ginger Lynn, Stacey Donovan i Ronem Jeremy jako Cat, a także w komedii "Let Me Tell Ya 'Bout White Chicks" (1984), nagrodzonej XRCO Award w kategorii najlepsze wideo. Komedię fantasy VCA Pictures "Diabeł w pannie Jones 3: Nowy początek" ("The Devil in Miss Jones 3: A New Beginning", 1985) i jej sequel "Diabeł w pannie Jones 4: Ostateczne oburzenie" ("The Devil in Miss Jones 4: The Final Outrage", 1986) z udziałem Lois Ayres (a także Vanessy del Rio, Amber Lynn, Toma Byrona, Peter North i Paula Thomasa) uhonorowano AVN Award w kategorii najlepsza realizacja klasyczna na DVD.
Wystąpiła jako Charlotte Hopper w dramacie kryminalnym New Line Cinema "Tougher Than Leather" (1988) w reżyserii Ricka Rubina z Darrylem McDanielsem, Josephem Simmonsem, Rickiem Rubinem, Mike D, Slickiem Rickiem i Jamem Masterem Jayem.
W 1987 romansowała ze Slashem, gitarzystą zespołu Guns N’ Roses.
W 1996 pracowała jako striptizerka w Japonii, gdzie zarabiała ok. 30 tys. dolarów tygodniowo. Wycofała się przemysłu filmowego dla dorosłych w 1997. 
Za swój wkład w przemysł pornograficzny w 1998 została umieszczona w Hali Sław Adult Video News.

</doc>
<doc id="544448" url="https://pl.wikipedia.org/wiki?curid=544448" title="Lista państw świata według PKB nominalnego per capita">
Lista państw świata według PKB nominalnego per capita

Ten artykuł zawiera listę państw świata według nominalnego produktu krajowego brutto w przeliczeniu na 1 mieszkańca wyrażonego w USD w cenach bieżących. Dane nie uwzględniają różnic w poziomie cen pomiędzy państwami oraz spadku siły nabywczej dolara dlatego nie można na ich podstawie określić tempa realnego wzrostu PKB per capita. Oprócz państw na listach zostały uwzględnione gospodarki niebędące państwami (świat, Unia Europejska, strefa euro i terytoria zależne) oraz niektóre nieistniejące już państwa (np. Czechosłowacja, ZSRR). Pierwsza lista przedstawia dane Międzynarodowego Funduszu Walutowego, druga przedstawia dane Banku Światowego, a trzecia Organizacji Narodów Zjednoczonych.
 

</doc>
<doc id="544449" url="https://pl.wikipedia.org/wiki?curid=544449" title="Ceramica Flaminia">
Ceramica Flaminia

Ceramica Flaminia – zawodowa grupa kolarska.
W sezonie 2013 zarejestrowana w dywizji UCI Continental Teams.
Sponsorem tytularnym grupy jest włoska firma Ceramica Flaminia.
Historia.
Sezon 2013.
W trakcie sezonu 2012 włoska firma Ceramica Flaminia ogłosiła, iż reaktywuje swoją grupę kolarską. Na sezon 2013 grupa została zarejestrowana w dywizji UCI Continental Teams. Z powodów finansowych grupa jest zarejestrowana w Portugalii.
Założenia przedsezonowe zakładały zakontraktowanie około dwunastu zawodników młodego pokolenia, którzy w przyszłości mają stać się czołowymi kolarzami. Zdecydowano także, że grupa będzie stanowiła bezpośrednie zaplecze dla grupy Team Saxo-Tinkoff.

</doc>
<doc id="544450" url="https://pl.wikipedia.org/wiki?curid=544450" title="Hieroglify naszych dni ostatnich">
Hieroglify naszych dni ostatnich

Hieroglify naszych dni ostatnich – seria obrazów, których autorem był Juan de Valdés Leal. Zostały namalowane dla szpitala de la Caridad w Sewilli w roku 1672 na zamówienie Miguela Mañary. Są to przedstawienia wanitatywne o charakterze makabrycznym.
"Finis gloriae mundi".
Pierwszy, pod tytułem "Finis gloriae mundi" przedstawia wnętrze grobowca z trzema zwłokami ludzkimi w różnym stopniu rozkładu leżącymi w otwartych trumnach (nawiązanie do legendy o trzech żywych i trzech umarłych) wśród kości i czaszek; pośród nich pełznie wąż. Nad nimi pojawia się ręka trzymająca wagę. Na lewej szali z napisem NI MAS (ani więcej) znajdują się zwierzęta symbolizujące siedem grzechów głównych, prawa natomiast, podpisana NI MENOS (ani mniej), zawiera przedmioty oznaczające skruchę i pokutę (różaniec, krzyż, rózga, włosienica, książki), zwieńczone sercem Jezusa ze znakiem IHS.
"In ictu oculi".
Drugi z obrazów nosi napis "In ictu oculi" co znaczy „w mgnieniu oka”. Napisem tym otoczony jest płomień świecy, którą gasi kościotrup, depczący równocześnie globus w geście triumfu nad światem. W ręce trzyma kosę i trumnę okrytą całunem. Scena ma miejsce pośród kompozycji przedstawiającej fantastyczną wizję rozrzuconych przedmiotów symbolizujących wszelkie ziemskie wartości, oznaki władzy świeckiej i duchownej, książki.

</doc>
<doc id="544452" url="https://pl.wikipedia.org/wiki?curid=544452" title="Zawór ciśnieniowy">
Zawór ciśnieniowy

 
Zawór ciśnieniowy – zawór bezpieczeństwa w układzie chłodzenia silnika spalinowego. 
Wchodzi w skład korka chłodnicy lub (obecnie najczęściej) korka zbiornika wyrównawczego płynu chłodzącego. Zastosowanie zaworu ciśnieniowego w korku chroni układ przed nadmiernym wzrostem ciśnienia. Zawór ma wyloty otworów, którymi wydostaje się nadmiar pary lub płynu chłodzącego są najczęściej skierowane w tył lub w dół komory silnika, aby ochronić człowieka, który kontrolowałby stan silnika przy otwartej pokrywie komory silnika w momencie wyrzutu pary przez zawór.

</doc>
<doc id="544453" url="https://pl.wikipedia.org/wiki?curid=544453" title="Kasper del Bufalo">
Kasper del Bufalo

Kasper del Bufalo, wł. Gaspare del Bufalo (ur. 6 stycznia 1786 w Rzymie, zm. 28 grudnia 1837 tamże) – włoski kapłan ("Mały apostoł Rzymu") i założyciel Misjonarzy Krwi Chrystusa, święty Kościoła katolickiego.
Życiorys.
Kasper urodził się w pałacu księcia Altieri, gdzie jego ojciec był kucharzem. Był uczniem w rzymskiej szkole pijarskiej. Matka zapewniła synowi staranne wychowanie. Po otrzymaniu niższych święceń wygłaszał kazania. Po odbyciu studiów teologicznych w Rzymie został kapelanem i kanonikiem kościoła św. Marka. Miał zamiar wyjechać na misje jak św. Franciszek Ksawery. Papież Pius VII nie zgodził się na jego wyjazd i powierzył mu prowadzenie misji ludowych we Włoszech. Czasy napoleońskich spędził na wygnaniu w północnej Italii i na Korsyce po tym, jak odmówił przysięgi konstytucyjnej. Po upadku cesarstwa wrócił do Rzymu, gdzie głosił misje ludowe z taką gorliwością, że określono je jako „wielkie duchowe trzęsienia ziemi”. Z myślą o tej formie duszpasterskiego oddziaływania założył kongregację męską i żeńską.
Zmarł podczas epidemii cholery w 1837 roku. Przy jego łożu śmierci byli obecni dwaj kapłani: sługa Boży Jan Merlini i św. Wincenty Pallotti, który wysłuchał jego ostatniej spowiedzi.
Kult.
Wspomnienie liturgiczne w Kościele katolickim obchodzone jest 28 grudnia, w kalendarzu zgromadzenia przypada na 21 października.

</doc>
<doc id="544455" url="https://pl.wikipedia.org/wiki?curid=544455" title="Jakub Jasiński">
Jakub Jasiński



</doc>
<doc id="544456" url="https://pl.wikipedia.org/wiki?curid=544456" title="Siegessäule">
Siegessäule

Siegessäule (Kolumna Zwycięstwa) – niemiecka kolumna znajdująca się w parku Großer Tiergarten w Berlinie, zaprojektowana przez Heinricha Stracka po 1864 roku w celu upamiętnienia zwycięstwa Prus nad Danią w wojnie duńskiej z 1864 (zagarnięcie Szlezwiku-Holsztyna), odsłonięta 2 października 1873, upamiętniająca także zwycięstwa w wojnie z Austrią (1866) i w wojnie z Francją (1870-1871). Na szczycie kolumny wzniesiono brązową figurę Nike (Wiktorii) o wysokości 8,3 metra i wadze 35 ton, zaprojektowaną przez Friedricha Drakego. Łączna wysokość kolumny wraz ze statuą wynosi 66,89 m. Wewnątrz kolumny znajdują się schody (285 stopni) prowadzące na położoną na wysokości 50,66 m platformę widokową.
Historia.
Początkowo pomnik wznosił się na placu Królewskim, obok którego 21 lat później zbudowano Reichstag. W latach 1938–1939 z polecenia Adolfa Hitlera (w wyniku realizacji planu Germania, przebudowy Berlina) został przeniesiony w obecne miejsce i podwyższony o jedną kondygnację.
W dniu 2 maja 1945 r. ok. godz. 6 rano, podczas rajdu przez park Großer Tiergarten dokonanego przez 2. batalion, część 1. batalionu 3 pułku piechoty i batalion czołgów 66 Brygady Pancernej, żołnierze z polskiej 1 dywizji kościuszkowskiej z 7 baterii 3 dywizjonu 1 pułku artylerii lekkiej, zatknęli na środku trzeciej kondygnacji kolumny biało-czerwony sztandar. Drugą flagę na balustradzie drugiej kondygnacji, na polecenie por. Piotra Potapskiego, powiesili żołnierze z 8 baterii 3 dywizjonu. Trzecią flagę powiesiło pięciu polskich żołnierzy z 1 Dywizji Piechoty (byli to ppor Mikołaj Troicki, plut. Kazimierz Otap, kpr. Antoni Jabłoński oraz kanonierzy Aleksander Kasprowicz i Eugeniusz Mierzejewski).
Otaczający kolumnę plac był rdzeniem Love Parade, wielkiej pacyfistycznej imprezy muzyki elektronicznej organizowanej w Berlinie od 1989 r. Pod kolumną rozlokowane były stanowiska didżejów, reprezentujących różne odmiany trance, house, techno, schranz, minimal itp. Plac przed kolumną był jednocześnie celem marszów miłośników tych gatunków muzyki. Od 2007 r. impreza odbywała się w miastach Zagłębia Ruhry.
Z platformy widokowej można podziwiać panoramę parku Großer Tiergarten i całego Berlina.

</doc>
<doc id="544462" url="https://pl.wikipedia.org/wiki?curid=544462" title="Akwa">
Akwa



</doc>
<doc id="544465" url="https://pl.wikipedia.org/wiki?curid=544465" title="Tacjusz">
Tacjusz

Tacjusz – imię męskie pochodzenia greckiego. Wywodzi się od nazwy rodowej rodu "Tacjuszów". Patronem tego imienia jest św. Tacjusz z Armenii.
Tacjusz imieniny obchodzi: 22 września.

</doc>
<doc id="544468" url="https://pl.wikipedia.org/wiki?curid=544468" title="Kryptoreklama">
Kryptoreklama

Kryptoreklama (gr. κρυπτός – "kryptos" – ukryty) – ukryta działalność reklamowa wiążąca się z uzyskaniem przez dziennikarza bądź redakcję korzyści majątkowej lub osobistej od osoby bądź przedsiębiorstwa dążących do zamieszczenia przekazu reklamy sprawiającego wrażenie obiektywnej, redakcyjnej informacji. Polega to na służącym celom reklamowym lub promocyjnym przedstawieniu w słowach lub obrazach towaru, usługi, firmy, działalności przedsiębiorców, prezentujących w sposób wprowadzający w błąd odbiorców przekazu, co do jej charakteru, celu i przeznaczenia. 
Przykłady kryptoreklamy:

</doc>
<doc id="544469" url="https://pl.wikipedia.org/wiki?curid=544469" title="Pijar">
Pijar



</doc>
<doc id="544470" url="https://pl.wikipedia.org/wiki?curid=544470" title="Tomasyna">
Tomasyna

Tomasyna (żużel Thomasa) – mineralny nawóz fosforowy składający się z CaO (45–55%), (14–16%), tlenków żelaza (12–16%), (6–8%), tlenków manganu (5–10%), MgO (2–4%), (1–2%). Tomasyna była pierwszym otrzymanym sztucznie nawozem fosforowym (1886). Jest produktem ubocznym powstającym przy wytopie stali metodą Thomasa z rud bogatych w fosfor.
Tomasyna jest rozpuszczalna w słabych kwasach organicznych. Ma postać drobno zmielonego, niehigroskopijnego, ciężkiego proszku. Jest nawozem zasadowym, przedsiewnym, działającym szczególnie dobrze na glebach wilgotnych i kwaśnych, wymaga dobrego wymieszania z glebą. Działa stosunkowo wolno i dlatego nadaje się szczególnie do nawożenia roślin o dłuższym okresie wegetacyjnym oraz upraw wieloletnich, np. użytków zielonych.

</doc>
<doc id="544472" url="https://pl.wikipedia.org/wiki?curid=544472" title="Zawór elektromagnetyczny biegu jałowego">
Zawór elektromagnetyczny biegu jałowego

Zawór elektromagnetyczny biegu jałowego – zawór elektromagnetyczny stosowany w gaźnikach niektórych samochodów, współdziała z układem biegu jałowego, odcinając wypływ paliwa po wyłączeniu zapłonu. Zapobiega to możliwości wystąpienia samozapłonu mieszanki zasysanej przez kanał układu biegu jałowego po wyłączeniu zapłonu. Zawór jest włączany elektromagnesem. Wewnątrz cewki zaworu znajduje się rdzeń zakończony iglicą. Rdzeń jest wysuwany z cewki przez sprężynę i wówczas iglica zamyka kanał lub dyszę paliwa biegu jałowego. Po włączeniu zapłonu przez cewkę zaworu płynie prąd. Powstała siła magnetyczna wciąga rdzeń do cewki, dzięki czemu iglica otwiera kanał lub dyszę paliwa biegu jałowego i umożliwia przepływ paliwa w układzie biegu jałowego. Wyłączenie zapłonu pozbawia cewkę zasilania, sprężyna wysuwa rdzeń, a iglica odcina wypływ paliwa.

</doc>
<doc id="544478" url="https://pl.wikipedia.org/wiki?curid=544478" title="Unia florencka">
Unia florencka

Unia florencka – unia Kościołów katolickiego i prawosławnego ogłoszona bullą "Laetentur coeli" ("Niech się radują niebiosa") papieża Eugeniusza IV na Soborze florenckim 6 lipca 1439. Po negocjacjach przedstawicieli papieża i Kościoła katolickiego z delegacją Kościoła wschodniego, kierowaną przez cesarza bizantyjskiego Jana VIII Paleologa i patriarchę konstantynopolitańskiego Józefa II, zawarli unię obu kościołów. Miała ona kończyć rozłam Kościołów, który nastąpił w 1054 roku, jednakże nie była trwała. Nie przyniosła korzyści ani papiestwu, ani Cesarstwu.
Przygotowania do unii.
Na przełomie XIV i XV wieku Cesarstwo Bizantyńskie coraz mocniej odczuwało zagrożenie ze strony Turków. Cesarz bizantyński wraz z popierającym go klerem wschodnim upatrywał w unii możliwość ratunku ze strony Zachodu przeciwko Turkom. Papiestwo dążyło do rozciągnięcia swojej kontroli nad prawosławiem. W latach 1378–1415 trwała na Zachodzie Wielka Schizma, która uwidoczniła nurt koncyliaryzmu – wyższości soboru nad papieżem. Było to zgodne z doktryną kościoła wschodniego. Bizantyńczycy utrzymywali kontakt z nowo wybranym papieżem, który zakończył schizmę – Marcinem V. Zwołał on sobór do Bazylei, na który zaproszono Greków.
Sobór w Bazylei rozpoczął się w 1431 roku. Pogłębiający się konflikt między koncyliarystami i kurialistami, który doprowadził do wyboru antypapieża Feliksa V i zwołania w 1438 roku nowego soboru w Ferrarze, wstrzymał na krótko negocjacje w sprawie unii. W 1439 roku przeniesiono obrady do Florencji, otwierając sobór florencki. Trwał on do 1443 roku. W tym czasie w Konstantynopolu rządzili ostatni przedstawiciele dynastii Paleologów.
Na sobór florencki przybyli delegaci bizantyjscy z samym cesarzem Janem VIII Paleologiem. U jego boku byli obecni patriarcha Józef II, kardynał Bessarion, teolog Jerzy Scholar oraz arcybiskup Efezu Marek Eugenik. Ważną rolę odgrywał Izydor z Kijowa.
Zawarcie i upadek unii.
Unia została zawarta 6 lipca 1439 roku. Grecy uznali prymat papieża, doktrynę o czyśćcu (a ściślej ognia czyśćcowego). Zachowali prawo do używania do komunii zakwaszonego chleba. Dyskutowano nad kwestią eucharystii i "filioque".
Unia szybko upadła, gdyż większość wschodnich duchownych wycofało swoją akceptację na czele z Markiem Eugenikiem i Jerzym Scholarem. Krytykę unii podnosiło przede wszystkim środowisko mnichów, wśród których upowszechniał się hezychazm. Przeciwnikami unii byli duchowni stojący na czele kościołów wschodnich z terenów zajętych przez muzułmanów, dla których unia była zdradą wiary i nie miała korzyści politycznych. Kler ruski uznał unionistów za heretyków. Po stronie unii stanęły warstwy intelektualne ginącego Cesarstwa, a zwłaszcza ci, którzy po upadku Konstantynopola emigrowali do Italii. Nie spełniły się też rachuby Paleologów na otrzymanie w zamian za unię pomocy wojskowej. W 1453 roku upadł Konstantynopol, a w 1484 roku unię odwołano.

</doc>
<doc id="544480" url="https://pl.wikipedia.org/wiki?curid=544480" title="Lotto Team">
Lotto Team

Lotto Team – polska zawodowa grupa kolarska MTB. Grupę Lotto PZU S.A. (później Lotto) założył w 2001 Andrzej Piątek. Zawodnikami grupy Lotto są zarówno mężczyźni, jak i kobiety. Grupa zakończyła działalność na początku 2007, większość zawodników przeszło do grupy MTB Halls Team.

</doc>
<doc id="544483" url="https://pl.wikipedia.org/wiki?curid=544483" title="Shannen Doherty">
Shannen Doherty

Shannen Maria Doherty (ur. 12 kwietnia 1971 w Memphis) – amerykańska aktorka telewizyjna i filmowa, najlepiej znana z ról Brendy Walsh w serialu telewizyjnym "Beverly Hills 90210" i jako Prudence Halliwell z serialu "Czarodziejki".
Życiorys.
Wczesne lata.
Urodziła się w Memphis w stanie Tennessee jako córka Johna Thomasa Doherty’ego Jr. i Rosy Elizabeth (z domu Wright). Jej ojciec był pochodzenia irlandzkiego, a matka pochodzenia angielsko-szkockiego. Wychowywała się ze starszym bratem Seanem (ur. 26 listopada 1967). W 1978, gdy miała siedem lat, jej rodzina przeprowadziła się do Los Angeles. W szkole L.A. Baptist Highschool / Le Lycée Francais dobrze się uczyła. Zagrała w szkolnym przedstawieniu "Królewna Śnieżka".
Kariera.
Mając 10 lat zadebiutowała w serialu NBC "Ojciec Murphy" ("Father Murphy", 1981). Rolą Drusilli zwróciła na siebie uwagę Michaela Landona, który zaproponował małej Shannen udział w ostatnim sezonie serialu "Domku na prerii", gdzie wcieliła się w rolę Jenny Wilder. Po raz pierwszy zagrała na dużym ekranie w komedii Rona Howarda "Nocna zmiana" ("Night Shift", 1982) u boku Henry’ego Winklera, Michaela Keatona i Shelley Long. Jej głosem mówiła także Teresa w animowanym filmie dla dzieci "Tajemnica IZBY" ("The Secret of NIMH", 1982). Potem brała udział gościnnie w serialach, w tym stacji CBS "Magnum" (1983) z Tomem Selleckiem, produkowanym przez ABC "Airwolf" (1984), a także telefilmie "Błogosław wszystkim dzieciom" (1984) Michaela Landona; reżyser zaprosił ją do wzięcia udziału w zdjęciach do "Autostrady do nieba" ("Highway to Heaven", 1985). Niedługo potem aktorka zagrała w produkcji kinowej, partnerując Sarah Jessice Parker i Helen Hunt na planie komedii "Dziewczyny chcą się bawić" ("Girls Just Want to Have Fun ", 1985). Jako Kris Witherspoon pojawiła się potem w kolejnym serialu NBC "Our House" (1986–88), zagrała także epizod w serialu "Outlaws". W czarnej komedii dla nastolatek "Śmiertelne zauroczenie" ("Heathers", 1988) wcieliła się w postać Heather Duke z Winoną Ryder w roli głównej.
Producent Aaron Spelling zaproponował aktorce udział w przedsięwzięciu, które przyniosło jej największą popularność. Na plan serialu "Beverly Hills, 90210" Doherty trafiła w 1990 roku. Zagrała rolę Brendy Walsh, bliźniaczej siostry Brandona Walsha. Z serialu odeszła po czterech latach. Według producenta Aarona Spellinga przyczyniły się do tego konflikty Shannen z partnerami na planie, a także nieustanne spóźnienia aktorki.
W czasie pracy na planie serialu "Beverly Hills, 90210" wystąpiła w telewizyjnych produkcjach: dreszczowcu ABC "Opętana" ("Obsessed", 1992) z Williamem Devane i Lois Chiles, serialu przygodowym Disney Channel "The Secret of Lost Creek" (1992) z Dabbsem Greerem i Donem Shanksem oraz "Freeze Frame" (1993) jako początkująca dziennikarka, która odkrywa skandal, przez co jej życie staje się zagrożone.
Niewiele brakowało, by z powodu aroganckiego zachowania Doherty reżyser William Friedkin zrezygnował z niej podczas kręcenia dramatu Showtime "Ciupołamacze" ("Jailbreakers", 1994) z Antonio Sabato Jr., jednak aktorka ostatecznie zagrała w filmie główną rolę. Potem pojawiła się w telewizyjnym dreszczowcu erotycznym "Pokusa" ("Blindfold: Acts of Obsession", 1994) z Juddem Nelsonem i Michaelem Woodsem, horrorze "Na pograniczu śmierci" ("Almost Dead", 1994) oraz jako Rene Mosier w komedii Kevina Smitha "Szczury z supermarketu" ("Mallrats", 1995).
Wciąż grała przede wszystkim w filmach telewizyjnych, w tym w biografii CBS "Robert Kennedy i jego czasy" ("Robert Kennedy and His Times", 1985) wcieliła się w Kathleen Kennedy, sensacyjnym "Loteria śmierci" ("The Ticket", 1997) z Jamesem Marshallem, dramacie NBC Jacka Bendera "Przyjaciele do końca" ("Friends 'Til the End", 1997) jako Heather Romley, dreszczowcu CBS "Sypiając z diabłem" ("Sleeping with the Devil", 1997) z Timem Mathesonem i Bonnie Bartlett jako pielęgniarka Rebecca Dubrovich, córka polskich emigrantów.
W 1998 po raz kolejny pojawiła się w produkcji Aarona Spellinga, gdy zaproponowano jej rolę Prue Halliwell w serialu "Czarodziejki". Po trzech sezonach (1998–2001) zrezygnowała z udziału w tej produkcji.
W telewizyjnym horrorze ABC "Diabelskie gimnazjum" ("Satan’s School for Girls", 2000) z Kate Jackson wystąpiła w podwójnej roli jako Beth Hammersmith i Karen Oxford. Niedługo potem gościnnie pojawiła się w komedii Kevina Smitha "Jay i Cichy Bob kontratakują" ("Jay and Silent Bob Strike Back", 2001) i wzięła udział w zdjęciach do telewizyjnego dreszczowca "Inny dzień" ("Another Day", 2001). Rok później przypadła jej w udziale główna rola w przeznaczonym na rynek wideo dreszczowcu "Portret" ("The Rendering", 2002), komediodramacie biograficznym "Piekło na obcasach" ("Hell on Heels: The Battle of Mary Kay", 2002) z Shirley MacLaine i Parker Posey oraz dreszczowcu "Okno strachu" ("Nightlight", 2003).
W 2003 roku powróciła do telewizji. Wystąpiła w kilku odcinkach "Scare Tactics", jesienią następnego roku dołączyła do obsady opery mydlanej Fox "Gorące Hawaje" ("North Shore", 2004–2005) i zagrała Alexandrę Hudson. Serial zdjęto już po pierwszym sezonie. Doherty próbowała więc dostać kolejną rolę w produkcji telewizyjnej. Dołączyła do obsady serialu CBS "Miłość z o.o." ("Love, Inc.", 2005), jednak z odtwarzanej przez Shannen postaci "swatki" zrezygnowano już po odcinku pilotowym. Następnie wcieliła się w rolę młodej naukowiec Faith Clavell w telefilmie "Category 7: The End of the World" (2005).
W 2006 przyjęła propozycję poprowadzenia reality show dla amerykańskiej telewizji kablowej Oxygen, w którym miała pomagać uczestnikom wyrwać się z toksycznych związków. Od 22 do 30 marca 2010 brała udział w dziesiątej edycji "Tańca z gwiazdami". Jej partnerem tanecznym był Mark Ballas, zajęli 11 miejsce (ostatnie).
Życie prywatne.
Spotykała się z Bo Brinkmanem (1990), Evanem Musikantowem (1991), Chrisem Foufasem (od marca 1991 do grudnia 1992), Jasonem Priestleyem (w sierpniu 1991), Markiem Slaughterem (1992), Markiem Wahlbergiem (we wrześniu 1992), muzykiem Mötley Crüe – Vince’em Neilem (1993), właścicielem firmy kosmetycznej Max Factor - Deanem Factorem (1993) i Juddem Nelsonem (w kwietniu 1993). Kilka tygodni po zapoznaniu z aktorem Ashleyem Hamiltonem, 24 września 1993 wzięła ślub. Byli razem gośćmi "Saturday Night Live" (1993). Małżeństwo jednak nie trwało długo, gdyż Doherty złożyła pozew o rozwód po zaledwie pięciu miesiącach. 7 listopada 1994 oficjalnie rozwiedli się. Związana była z producentem i reżyserem telewizyjnym Robem Weissem (1995-96) i Julianem McMahonem (2001). W sierpniu 2001 związała się z zawodowym graczem w pokera i bokserem Rickiem Salomonem, za którego wyszła za mąż 25 stycznia 2002, lecz 16 maja 2003 ich małżeństwo zostało anulowane. Od września 2004 do stycznia 2005 spotykała się z Jasonem Pomeranc, właścicielem 60 Thompson Hotel na Manhattanie. W listopadzie 2008 poznała producenta filmowego i fotografa Kurta Iswarienko. Pobrali się 15 października 2011.
W marcu 2015 zdiagnozowano u niej raka piersi. W lutym 2016 ujawniła, że leczyła się antyestrogenowo, by zmniejszyć guza i tym samym umożliwić leczenie za pomocą lumpektomii oraz uniknąć usunięcia piersi. Ze względu na obecność wielu guzów, lumpektomia nie była możliwa, więc w maju 2016 usunięto jej jedną pierś. Dzięki operacji wykryto przerzuty do węzłów chłonnych. Rak okazał się bardziej zaawansowany niż wcześniej sądzono, dlatego po operacji Doherty przeszła chemioterapię i radioterapię. 29 kwietnia 2017 ogłosiła, że nowotwór jest w stanie remisji.

</doc>
<doc id="544484" url="https://pl.wikipedia.org/wiki?curid=544484" title="AMC Networks International">
AMC Networks International

AMC Networks International (dawniej Chellomedia) – spółka działająca w branży mediowej, zanim została zakupiona przez amerykańską korporację mediową AMC Networks, była europejską częścią koncernu Liberty Global – właściciela m.in. sieci kablowych skupionych pod marką UPC. Poprzez sieć podmiotów zależnych jest nadawcą ponad 40 telewizyjnych kanałów tematycznych, a także działa na rynku reklamowym. Siedziba spółki mieści się w Londynie.
Podmioty zależne AMC Networks International:
AMC Networks International Central Europe.
AMC Networks International Central Europe (dawniej Chello Central Europe) jest spółką zależną AMC Networks International, nadawcą kanałów skierowanych na rynki środkowoeuropejskie. Swoją główną siedzibę posiada w Budapeszcie, biuro spółki działa także w Warszawie. Produkowane przez Chello Central Europe kanały obecne są w Polsce, Czechach, na Słowacji, Węgrzech, w Rumunii, Słowenii, Serbii, Chorwacji, Czarnogórze, Bośni i Hercegowinie, Macedonii oraz Albanii.
Kanały nadawane przez AMC Networks International Central Europe (pogrubioną czcionką wyszczególniono kanały nadawane w języku polskim):
AMC Networks International – Zone.
AMC Networks International – Zone (dawniej Chello Zone) to brytyjska spółka mediowa założona w 1991 roku, mająca swoją siedzibę w Londynie. Do 26 czerwca 2006 działała pod nazwą "Zone Vision", następnie do października 2007 jako "Zonemedia". Jest nadawcą kanałów tematycznych skierowanych na rynek brytyjski, a także kilku o zasięgu międzynarodowym.
Kanały produkowane przez AMC Networks International – Zone (pogrubionką czcionką wymieniono kanały nadawane również w języku polskim):

</doc>
<doc id="544485" url="https://pl.wikipedia.org/wiki?curid=544485" title="Sylwester Bielkiewicz">
Sylwester Bielkiewicz

Sylwester Bielkiewicz – prawosławny metropolita kijowski w latach 1556-1567. Był jednym z dwóch przykładów osoby świeckiej, która została mianowana biskupem (wcześniej pełnił funkcję zarządcy wileńskiego monasteru Trójcy Świętej).

</doc>
<doc id="544487" url="https://pl.wikipedia.org/wiki?curid=544487" title="CBS Europa">
CBS Europa

CBS Europa (dawniej pod nazwami: "Wizja Le Cinema", "Le Cinema", "Europa Europa", "Zone Europa") – polskojęzyczny kanał filmowy należący do spółki Paramount Global. Prezentuje głównie kino amerykańskie, ale w ofercie zdarzają się także produkcje europejskie. Jest dostępny na platformach cyfrowych i w sieciach kablowych. 1 maja 2014 roku kanał przeszedł nadawanie w formacie . 1 października 2015 roku nadaje w wersji HD.
Historia.
Kanał kilkakrotnie zmieniał nazwy: będąc obecny na wyłączność na platformie Wizja TV i sieci kablowej UPC (do 2000 PTK), nosił nazwę "Wizja Le Cinema". Po fuzji tej platformy z Cyfrą+ nie wszedł w skład nowej oferty i zmienił nazwę na "Le Cinema". W 2003 roku otrzymał nowe logo i nazwę - "Europa Europa". W 2006 zmieniono nazwę na "Zone Europa", co wynikało z ujednolicenia nazw kanałów przez ZoneMedia.
1 sierpnia 2012 roku spółka Chellomedia ogłosiła rebranding wszystkich europejskich kanałów spod marki Zone na markę CBS. Z tego względu 3 grudnia tego samego roku kanał otrzymał nazwę "CBS Europa". 
Od 2004 roku kanał był przeznaczony również na rynek węgierski. Jednak 1 maja 2009 roku z powodu braku popularności wśród reklamodawców został wycofany z tego kraju. Obecnie nadaje wyłącznie polska wersja kanału.

</doc>
<doc id="544488" url="https://pl.wikipedia.org/wiki?curid=544488" title="Onezyfor Dziewoczka">
Onezyfor Dziewoczka

Onezyfor (Onisifor) Dziewoczka – prawosławny metropolita kijowski w latach 1579–1589. Podobnie jak Bielkiewicz został mianowany metropolitą jako osoba świecka. Zarzucano mu brak postawy moralnej.
Życiorys.
Onysyfor Dziewoczka, herbu Syrokomla, pochodził z Grodzieńskiego, opuściwszy żonę przyjął święcenia kapłańskie, a zostawszy w 1579 metropolitą kijowskim wydał „Służebnik dla cerkwi”. Za Stefana Batorego wyzwolił księży cerkiewnych od sądów świeckich. 

</doc>
<doc id="544490" url="https://pl.wikipedia.org/wiki?curid=544490" title="Zonemedia">
Zonemedia



</doc>
<doc id="544491" url="https://pl.wikipedia.org/wiki?curid=544491" title="Archimandria">
Archimandria

Archimandria – określenie zespołu monasterów, nad którymi władzę sprawuje archimandryta. Pojęcie to jest też używane jako synonim siedziby archimandryty.

</doc>
<doc id="544492" url="https://pl.wikipedia.org/wiki?curid=544492" title="CBS Reality">
CBS Reality

CBS Reality – brytyjski, tematyczny kanał telewizyjny, emitujący programy typu reality show, telenowele/filmy dokumentalne oraz programy lajfstajlowe. Jego właścicielem jest spółka Chello Zone.
Emisja w Polsce.
Kanał Reality TV rozpoczął swoje nadawanie w języku polskim 17 marca 2000 roku na ówczesnej platformie Wizja TV. W kolejnych latach nadawania kanał dwukrotnie zmieniał nazwę: 14 czerwca 2006 na Zone Reality, a od 3 grudnia 2012 nadaje pod obecną nazwą. 1 sierpnia 2013 zmienił format emisji z dotychczasowego 4:3 na panoramiczny 16:9. Z dniem 23 września 2019 kanał zaczął nadawać w HD, a jego odpowiednik w SD zakończył nadawanie.
Parametry odbioru niekodowanego w Polsce.
Sygnał z tych satelitów jest na obszarze Polski dość mocny, dlatego do odbioru programów wystarcza antena satelitarna o średnicy 50-90 cm.
Można także zastosować tzw. "zeza" – czyli montaż kilku konwerterów, pozwalający na odbiór na jednej antenie sygnału z kilku satelitów, przełączanych np. przez tzw. DiSEqC lub przestawiać antenę mechanizmem silnikowym.

</doc>
<doc id="544495" url="https://pl.wikipedia.org/wiki?curid=544495" title="Club TV">
Club TV

Club TV – telewizyjny kanał tematyczny adresowany głównie do kobiet. Należał do brytyjskiej spółki Chello Zone. Dostępny był w 20 krajach Europy, łącznie nadawał w 9 wersjach językowych, w tym po polsku. Prezentował głównie produkcje kanadyjskie, australijskie i brytyjskie, ale w jego repertuarze można było też znaleźć takie amerykańskie hity jak program Potyczki Jerry’ego Springera.
Emisja w Polsce.
Kanał rozpoczął swoje nadawanie 1 kwietnia 2001 pod nazwą Club na ówczesnej platformie Wizja TV. Początkowo nadawał w oryginalnej wersji językowej. Pierwsze programy tłumaczone na język polski pojawiły się w czerwcu 2001. Od swojego startu dwukrotnie zmieniał nazwę 14 czerwca 2006 na Zone Club oraz 27 grudnia 2010 roku na Club TV.
3 grudnia 2012 roku został zastąpiony kanałem serialowo-rozrywkowym CBS Drama, który został zlikwidowany 31 grudnia 2016 roku.

</doc>
<doc id="544496" url="https://pl.wikipedia.org/wiki?curid=544496" title="Split akcji">
Split akcji

Split – obniżenie wartości nominalnej akcji przy jednoczesnym utrzymaniu dotychczasowego kapitału akcyjnego spółki. Split bywa określany podziałem akcji.
Spółki przeprowadzają split w celu zwiększenia dostępności inwestorów do własnych akcji, a co za tym idzie do zwiększenia płynności własnych akcji.
W wyniku jego przeprowadzenia zmienia się wyłącznie ilość akcji spółki, a wartość rzeczywista spółki jako całości pozostaje taka sama (nie uwzględniając wydatków na organizowanie i przeprowadzenie splitu). Mechanizm splitu polega na tym, że spółka dzieli istniejące akcje, bądź emituje dodatkowe (na każdą posiadaną), zachowując dotychczasowe proporcje udziałów poszczególnych akcjonariuszy. 
Pierwszy split akcji notowanych na Giełdzie Papierów Wartościowych w Warszawie przeprowadził Mostostal-Export w 1993 r.

</doc>
<doc id="544497" url="https://pl.wikipedia.org/wiki?curid=544497" title="Zone Romantica">
Zone Romantica

Zone Romantica (wcześniej "Romantica") – nieistniejący kanał filmowy, należący do brytyjskiej spółki Chello Zone. Początkowo emitował wyłącznie południowoamerykańskie telenowele. Potem prezentował także koncerty, miniserie i produkcje z Kanady, Nowej Zelandii i USA. 3 grudnia 2012 roku na rynku europejskim został zastąpiony przez CBS Drama, a na polskim rynku przez CBS Action. 1 kwietnia 2013 roku kanał zakończył nadawanie na platformie Cyfra+, a kilka dni później przekształcił się w CBS Drama. Ostatecznie zakończył nadawanie 1 września 2013 roku
Historia.
W języku polskim program został uruchomiony 1 marca 1998 roku na platformie Wizja TV pod nazwą Romantica. Po fuzji Wizji TV i Cyfry+ nie był dostępny na żadnej z polskich platform cyfrowych. Od 27 czerwca 2006 nadawał pod nazwą Zone Romantica. 
Kanał ten nadawał swój program również dla Wielkiej Brytanii, Chorwacji, Czech, Izraela, Rosji, Rumunii i Węgier. Wersja niekodowana programu była inna niż ta, która jest odpłatnie dostępna w Polsce.
3 grudnia 2012 u większości operatorów sieci kablowych i IPTV w Polsce został zastąpiony nowym kanałem CBS Action. Natomiast na platformach cyfrowych CBS Action został uruchomiony jako nowy, odrębny kanał, obok Zone Romantica. Od tego dnia ramówka Zone Romantica została odświeżona, jednak tematyka kanału pozostała niezmieniona. Stacja zaczęła emitować wszystkie telenowele od 1. odcinka. 1 kwietnia 2013 roku zakończyła nadawanie na platformie Cyfra+, a kilka dni później przekształciła się w CBS Drama. 1 września 2013 roku kanał ostatecznie zakończył nadawanie. W Cyfrowym Polsacie został zastąpiony przez Polsat Romans.
Parametry odbioru niekodowanego.
W Polsce kanał niekodowany można było oglądać na platformie Freesat/Sky Digital z satelity Eurobird 1 (wersję angielskojęzyczną).Parametry odbioru niekodowanego w Polsce:

</doc>
<doc id="544498" url="https://pl.wikipedia.org/wiki?curid=544498" title="Hipacy Pociej">
Hipacy Pociej

Adam (Hipacy) Pociej (ur. 12 sierpnia 1541 w Rohaczach lub w Różance, zm. 18 lipca 1613 we Włodzimierzu) – działacz religijny, społeczny i polityczny, polemista religijny, kasztelan brzeski (1588–1593); po śmierci żony wstąpił do klasztoru prawosławnego, przybierając imię Hipacy. Od 1593 prawosławny biskup włodzimierski i brzeski, współtwórca unii brzeskiej (1596), następnie greckokatolicki metropolita halicki i kijowski (1599–1613), jeden z twórców Kościoła unickiego w I Rzeczypospolitej, pisarz ziemski brzeskolitewski.
Życiorys.
Urodził się w Rohaczach (Rochaczach, Rogaczach) lub w Różance, w rodzinie podlaskiej szlachty prawosławnej posługującej się herbem Waga. Według niektórych historyków studiował na Akademii Krakowskiej, ale brakuje jego nazwiska w albumie studentów. Przebywał na dworze gorącego zwolennika reformacji i gorliwego kalwina Mikołaja Radziwiłła Czarnego, pod którego wpływem przeszedł na kalwinizm. Jako poseł województwa brzeskolitewskiego i przedstawiciel Wielkiego Księstwa Litewskiego podpisał akt unii lubelskiej 1569 roku. Był sekretarzem (do 1572 r.) króla Zygmunta Augusta. Prawdopodobnie uczestniczył w wojnie z Rosją, walcząc m.in. pod Kiesią i Połockiem. W czasie bezkrólewia po śmierci Stefana Batorego był członkiem sądu kapturowego województwa brzeskiego litewskiego. Sędzia ziemski do 1580 r., kasztelan brzeski (od 1588 r.) i senator. W r. 1574 powrócił do prawosławia, prawdopodobnie pod wpływem żony.
Bliski przyjaciel księcia Konstantego Wasyla Ostrogskiego, należał do grupy publicystów i myślicieli przychylnych idei unii prawosławia z katolicyzmem. Owdowiawszy (1592), wstąpił do prawosławnego klasztoru, przybierając imię Hipacy. W 1593 r. dzięki poparciu Ostrogskiego został biskupem (władyką) włodzimiersko-brzeskim. Rzecznik zjednoczenia Kościoła prawosławnego na wschodnich terenach Rzeczypospolitej z Kościołem katolickim. 2 sierpnia 1595 roku projekt unii, pomimo sprzeciwu potężnego Ostrogskiego, zatwierdził król Zygmunt III Waza. 23 grudnia 1595 roku przedstawiciele episkopatu prawosławnego: władyka łucki Cyryl Terlecki i władyka włodzimiersko-brzeski Hipacy Pociej zadeklarowali w Rzymie akt unii, a papież Klemens VIII ogłosił unię Kościoła katolickiego i Cerkwi prawosławnej. Utworzono osobny obrządek greckokatolicki, zachowujący odrębną liturgię i małżeństwa kapłanów, ale uznający prymat papieża. Na synodzie Kościoła prawosławnego w Brześciu 16–20 października 1596 roku zawarto unię prawosławnych z katolikami. Powstał w ten sposób Kościół unicki.
Hipacy Pociej był sygnatariuszem aktu unii brzeskiej w 1596 roku.
Jako biskup włodzimiersko-brzeski, a następnie archimandryta Ławry Peczerskiej w Kijowie (1599), i wreszcie metropolita (1600) Pociej działał na rzecz umocnienia Cerkwi unickiej w Rzeczypospolitej i przyciągnięcia do niej prawosławnej szlachty oraz duchowieństwa, zjednując na rzecz unii biskupstwo przemyskie (1611 r.). Przy pomocy Rutskiego podjął reformę bazylianów i starania o sprowadzanie do Polski karmelitów bosych, aby wsparli reformę i unię.
21 sierpnia 1609 r. przeciwnicy unii dokonali w Wilnie nieudanego zamachu na życie Pocieja. Zmarł 18 lipca 1613 r. we Włodzimierzu, gdzie został pochowany w Soborze Uspieńskim. Jego następcą na stanowisku metropolity unickiego został Józef Welamin Rutski.
Sukcesja apostolska.
Od Hipacego Pocieja zaczyna się katolicka linia sukcesji apostolskiej wiodąca do współczesnych biskupów i zwierzchników Kościołów greckokatolickich: chorwackiego (Nikola Kekić), italoalbańskiego (Sotìr Ferrara), macedońskiego (Kiro Stojanow), rumuńskiego (Alexandru Rusu), rusińskiego (Ivan Ljavinec), słowackiego (John Pazak, Cyril Vasiľ), ukraińskiego (Światosław Szewczuk, Iwan Choma, Teodor Majkowicz, Isidore Borecky i in.), węgierskiego (Fülöp Kocsis).
Odniesienia w kulturze.
Postać Hipacego Pocieja została umieszczona na obrazie Jana Matejki „Kazanie Skargi”.

</doc>
<doc id="544499" url="https://pl.wikipedia.org/wiki?curid=544499" title="Sonic the Hedgehog 2">
Sonic the Hedgehog 2

Sonic the Hedgehog 2 może odnosić się do następujących gier:

</doc>
<doc id="544500" url="https://pl.wikipedia.org/wiki?curid=544500" title="Św. Kasper del Bufalo">
Św. Kasper del Bufalo



</doc>
<doc id="544501" url="https://pl.wikipedia.org/wiki?curid=544501" title="Vic Buckingham">
Vic Buckingham

Vic Buckingham (ur. 23 października 1915 w Greenwich, zm. 26 stycznia 1995 w Chichesterze) – angielski piłkarz i trener piłkarski. Jako szkoleniowiec w Anglii prowadził West Bromwich Albion, Sheffield Wednesday i Fulham FC. W Ajaksie Amsterdam, w którym pracował dwukrotnie w latach 1959-61 i 1964-65, był jednym z pionierów koncepcji "futbolu totalnego" oraz odkrywcą talentu Johana Cruyffa. Później był trenerem Sevilli, a w latach 1969–1971 Barcelony, z którą w 1971 roku zdobył Puchar Króla Hiszpanii.
Kariera piłkarska.
Grał na pozycji defensywnego pomocnika. W barwach Tottenhamu Hotspur, w którym występował od 1935 do 1949 roku, rozegrał 230 meczów. Jako zawodnik "Spursów" w 1949 roku zakończył piłkarską karierę.

</doc>
<doc id="544503" url="https://pl.wikipedia.org/wiki?curid=544503" title="ARIANE">
ARIANE

program Ariane (ang. "Programme of Support, including translations, in the field of books ang reading") – Promowanie czytelnictwa łącznie z tłumaczeniami jest programem Unii Europejskiej z dziedziny polityki kulturalnej. Podstawą do jego wdrożenia była Decyzja Parlamentu Europejskiego i Rady z 6 października 1997 r. ustanawiająca go, na okres od 1 stycznia 1997 r. do 31 grudnia 1998 r. Miał na celu wspieranie działalności w dziedzinie książki i czytelnictwa, w tym tłumaczeń literatury europejskiej (przede wszystkim na języki państw członkowskich i stowarzyszonych) oraz rozpowszechnianie dzieł literackich poprzez ich publikację i udostępnianie publiczności.
Zadania programu:
Program miał również na celu udzielanie wsparcia finansowego dla dziedziny tłumaczeń. W ramach programu wyróżniono trzy akcje:
Ariane ten wspierał finansowo również nagrodę za twórczość literacką i za przekład, funkcjonującą pod nazwą Aristeion.
Wspieranie literatury europejskiej jest jednym z celów Unii Europejskiej gwarantowanych w traktacie z Maastricht.

</doc>
<doc id="544504" url="https://pl.wikipedia.org/wiki?curid=544504" title="Aristeion">
Aristeion

Aristeion - nagrody przyznawane w latach 1990-1999 twórcom i tłumaczom literatury europejskiej w ramach programu ARIANE. Nagrody wręczane były w Europejskich Stolicach Kultury.

</doc>
<doc id="544509" url="https://pl.wikipedia.org/wiki?curid=544509" title="Acqua &amp; Sapone">
Acqua &amp; Sapone

Acqua &amp; Sapone () – włoska zawodowa grupa kolarska.
Powstała w 2004 roku.
W sezonie 2012 grupa zarejestrowana w dywizji UCI Professional Continental Teams.
Kierownictwo grupy.
sezon 2012

</doc>
<doc id="544510" url="https://pl.wikipedia.org/wiki?curid=544510" title="Kolegium Greckie">
Kolegium Greckie

Kolegium Greckie zostało powołane w Rzymie w roku 1575. Podstawowym założeniem tego kolegium miało być zbliżenie Kościołów Wschodnich do Kościoła katolickiego. 

</doc>
<doc id="544512" url="https://pl.wikipedia.org/wiki?curid=544512" title="Kongregacja Grecka">
Kongregacja Grecka

Kongregacja Grecka została powołana w 1573 roku przez papieża Grzegorza XlII w celu nawiązania stosunków Kościoła rzymskokatolickiego z Kościołem prawosławnym. Na jej czele stanął kardynał Giulio Antonio Santori. 

</doc>
<doc id="544519" url="https://pl.wikipedia.org/wiki?curid=544519" title="Boimka dwurzędowa">
Boimka dwurzędowa

Boimka dwurzędowa ("Oreochloa disticha" (Wulfen) Link) – gatunek rośliny wieloletniej należący do rodziny wiechlinowatych. Występuje w Alpach i Karpatach. Jest to endemit europejski. W Polsce występuje wyłącznie w Tatrach i jest tutaj rośliną pospolitą. 

</doc>
<doc id="544521" url="https://pl.wikipedia.org/wiki?curid=544521" title="Oreochloa disticha">
Oreochloa disticha



</doc>
<doc id="544523" url="https://pl.wikipedia.org/wiki?curid=544523" title="Miejscowe zagrożenie">
Miejscowe zagrożenie

Miejscowe zagrożenie - zdarzenie wynikające z rozwoju cywilizacyjnego i naturalnych praw przyrody, niebędące pożarem ani klęską żywiołową, stanowiące zagrożenie dla życia, zdrowia, mienia lub środowiska, któremu zapobieżenie lub którego usunięcie skutków nie wymaga zastosowania nadzwyczajnych środków.

</doc>
<doc id="544531" url="https://pl.wikipedia.org/wiki?curid=544531" title="Kurz">
Kurz

Kurz – pył powstały ze sproszkowanych ziarenek piasku, ziemi, z cząsteczek różnych ciał. Kurz składa się przede wszystkim z drobnych odpadów organicznych i nieorganicznych, a także mikroorganizmów, które żywią się m.in. ludzkimi włosami, sierścią zwierząt. 
Na Ziemi kurz pochodzi z różnych źródeł, np. z gleby (wzbijany przez wiatr) i erupcji wulkanicznych. 
Kurz wzbity w powietrze jest aerozolem.
Obecność kurzu jest niekorzystna dla ludzkiego zdrowia, szczególnie w przypadku alergików. Może być przyczyną nieżytu dróg oddechowych.

</doc>
<doc id="544532" url="https://pl.wikipedia.org/wiki?curid=544532" title="Faas Wilkes">
Faas Wilkes

Servaas "Faas" Wilkes (ur. 13 października 1923 w Rotterdamie, zm. 15 sierpnia 2006 w Rotterdamie) – holenderski piłkarz, grający na pozycji napastnika. Uważany za jednego z najlepszych zawodników w historii futbolu w Holandii. W reprezentacji Holandii, w której barwach występował w latach 1946-1962, w 38 meczach strzelił 35 goli. Był zawodnikiem m.in. Interu Mediolan, z którym w 1953 roku zdobył mistrzostwo Włoch, oraz Valencii.

</doc>
<doc id="544538" url="https://pl.wikipedia.org/wiki?curid=544538" title="Christy Moore">
Christy Moore

Christy Moore (ur. 7 maja 1945 w Newbridge w Irlandii) – irlandzki popularny piosenkarz i gitarzysta folkowy, dobrze znany jako założyciel grupy Planxty.
Kariera.
Jego pierwszy album, "Paddy on the Road" został nagrany z Dominikiem Behanem w 1969. Następny rok przyniósł pierwsze jego poważniejsze nagranie, "Prosperous", po wydaniu którego zgłosiło się do niego trzech muzyków, z którymi utworzył grupę "Planxty". Byli to: Liam Óg O'Flynn, Andy Irvine i Dónal Lunny. Przez jakiś czas istnieli pod nazwą "CLAD", skrótowcem utworzonym z ich imion, jednak szybko zdecydowali się na nazwę "Planxty".
W 1975 roku Moore opuścił Planxty i kontynuował swą solową karierę. W 1980 roku z Lunnym i pięcioma innymi muzykami utworzył zespół Moving Hearts. W 2000 roku opublikował swą autobiografię w książce "One Voice".
Poruszanie przez Moore'a kontrowersyjnych tematów kosztowało go czasem wiele, jednak m.in. dzięki temu zyskał sobie respekt i lojalność fanów. Tworzył utwory zawierające treści o strajkujących głodem, apartheidzie, alkoholizmie, bezrobociu, niesprawiedliwości wobec irlandzkich emigrantów oraz innych niedogodnościach w życiu mniejszości. , między innymi za utwór "Hey Ronnie Reagan", w której wytyka Reaganowi uprzedzenia rasowe i wyznaniowe, a także nietolerancję.
Moore poza pisaniem nowych tymczasowych ballad, jest znany również z bardzo oryginalnych interpretacji utworów innych twórców, takich jak Woody Guthrie, Bob Dylan czy Ewan MacColl. Przerabiał także wiele starych, tradycyjnych ballad irlandzkich.

</doc>
<doc id="544541" url="https://pl.wikipedia.org/wiki?curid=544541" title="Midhat Pasza">
Midhat Pasza

Midhat Pasza (ur. 18 października 1822 w Konstantynopolu, zm. 8 maja 1883 w At-Ta’if) - turecki polityk.
W latach 1864-1869 był gubernatorem Bułgarii. Podczas piastowania swego urzędu udało mu się zmienić stan gospodarczy tej prowincji, z nędzy w dobrze prosperujący okręg. Dzięki umiejętnemu wykorzystaniu podatków zostało zbudowanych wiele szkół, dróg oraz spichlerzy. Midhat był niechętny względem idei panslawizmu. Z tej przyczyny rosyjski ambasador wymusił jego przeniesienie do Bagdadu.
Przez krótki czas, w 1872 roku był wielkim wezyrem. W 1876 roku jako przywódca rewolucyjnej partii, Ruchu Młodoosmańskiego, doprowadził do obalenia sułtana Abd-ul-Aziza. Następcą na tronie został Murad V, lecz ze względu na załamanie nerwowe zastąpił go Abd-ul-Hamid II. W tym samym roku Midhat czuwał nad wprowadzeniem w życie pierwszej konstytucji (Kanun-ı Esasî), sułtan wprowadził ją dopiero 23 grudnia 1876.
Jednak w krótkim czasie sułtan rozwiązał parlament i ponownie przejął kontrolę nad wszystkimi aspektami życia politycznego niszcząc opozycję i kończąc Tanzimat. Midhat został skazany na wygnanie. Powrócił do kraju w 1878 r. Piastował funkcję gubernatora Syrii i Izmiru, lecz po oskarżeniu o morderstwo Abd-ul-Aziza doszło do jego aresztowania. W pokazowym procesie został uznany za winnego i skazany na śmierć (czerwiec 1879 r.) Dzięki wstawiennictwu dyplomatów zachodnich zmieniono karę na wygnanie do At-Ta’if w Arabii, gdzie w 1883 został zabity przez nieznanych sprawców.

</doc>
<doc id="544543" url="https://pl.wikipedia.org/wiki?curid=544543" title="Siegessaule">
Siegessaule



</doc>
<doc id="544550" url="https://pl.wikipedia.org/wiki?curid=544550" title="Sothis">
Sothis

Sothis – pierwszy minialbum deathmetalowej grupy muzycznej Vader, wydany w 1994 roku na obszarze Polski przez Baron Records, pozostałe regiony: USA, Kanada oraz Europa dzięki Repulse Records. Płyta została nagrana i zmiksowana w Modern Sound Studio w Gdyni w marcu 1994 roku. Utwory 1, 3, i 6 zarejestrowano w W. Świech Studio w Olsztynie również w marcu 1994.
Gościnnie w nagraniach wziął udział gitarzysta Grzegorz Skawiński znany z występów w formacji O.N.A., który zagrał partie solową w interpretacji utworu „Black Sabbath”. W tekstach przeważają nawiązania do twórczości H.P. Lovecrafta.
W 1998 roku firma Metal Mind Productions wydała reedycję minialbumu. W 2012 roku nakładem wytwórni muzycznej Witching Hour Productions ukazało się wznowienie nagrań. Jako materiał dodatkowy na płycie znalazł się występ zespołu zarejestrowany podczas festiwalu w Jarocinie w 1994 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544553" url="https://pl.wikipedia.org/wiki?curid=544553" title="Leen Vente">
Leen Vente

Leendert Roelof Jan "Leen" Vente (ur. 14 maja 1911 roku w Rotterdamie, zm. 9 listopada 1989) – holenderski piłkarz grający na pozycji napastnika. Uważany za jednego z najlepszych zawodników w historii futbolu w Holandii. W reprezentacji Holandii, w której barwach występował w latach 1933-1940, w 21 meczach strzelił 19 goli. Przez większą część piłkarskiej kariery był zawodnikiem Feyenoordu, z którym trzykrotnie zdobył mistrzostwo kraju.
Sukcesy piłkarskie.
W barwach Feyenoordu Rotterdam rozegrał 82 mecze i strzelił 65 goli.
W reprezentacji Holandii od 1933 do 1940 roku rozegrał 21 meczów i strzelił 19 goli – uczestnik mistrzostw świata 1934 (runda grupowa) i 1938 (runda grupowa).

</doc>
<doc id="544554" url="https://pl.wikipedia.org/wiki?curid=544554" title="Reign Forever World">
Reign Forever World

Reign Forever World – trzeci minialbum deathmetalowej grupy muzycznej Vader, wydany w 2000 roku przez Metal Blade Records (świat), Metal Mind Productions (Polska), Avalon/Marquee Inc. (Japonia). Koncertowe utwory nagrano podczas Thrash'em All Festival, Olsztyn, Sierpień 2000. Płyta dotarła do 45. miejsca listy OLiS w Polsce.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544556" url="https://pl.wikipedia.org/wiki?curid=544556" title="Kałakan">
Kałakan

Kałakan, "Kałagan" – rzeka w Rosji, w obwodzie czytyjskim; prawy dopływ Witimu. Długość 314 km; powierzchnia dorzecza 10 900 km².
Źródła w Górach Kałarskich; płynie w kierunku południowo-zachodnim szeroką doliną pomiędzy Górami Kałarskimi a górami Olokmiński Stanowik; uchodzi do Witimu koło miejscowości Kałakan. Spławna na prawie całej długości.
Zamarza od października do połowy maja; zasilanie głównie deszczowo-śniegowe.

</doc>
<doc id="544557" url="https://pl.wikipedia.org/wiki?curid=544557" title="Kingdom (minialbum)">
Kingdom (minialbum)

Kingdom – drugi minialbum deathmetalowej grupy muzycznej Vader. Wydawnictwo ukazało się w grudniu 1998 roku w Polsce nakładem wytwórni muzycznej Metal Mind Records. W pozostałych krajach europy płytę wydała firma Impact Records. W Stanach Zjednoczonych minialbum ukazał się nakładem Pavement Music z kolei w Japonii nakładem Avalon/Marquee Inc.
Remiks "Inhuman Disaster Mix" inspirowany utworem "Heading for Internal Darkness" wykonała grupa producencka 2.47 w warszawskim 2.47 Studio w lutym 1998. Autorem remiksu "Quicksilver Blood Mix" inspirowanego utworem "Carnal" był Krzysztof Raczkowski pod pseudonimem DoctorDrum. Kompozycja została zarejestrowana podczas sesji minialbumu. Fragment utworu "Quicksilver Blood Mix" został wykorzystany w piątym odcinku serii Historia polskiego rocka pt. "Teoria hałasu" (2008).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544560" url="https://pl.wikipedia.org/wiki?curid=544560" title="Blood (album Vadera)">
Blood (album Vadera)

Blood – czwarty minialbum deathmetalowej grupy muzycznej Vader, wydany w 2003 roku przez Metal Blade Records (świat) oraz Metal Mind Productions (Polska). W Stanach Zjednoczonych płyta ukazała się wraz z minialbumem "Reign Forever World" na jednej płycie CD.
Utwory 1-2 nagrano i zmiksowano w RG Studio w Gdańsku w czerwcu 2003 roku, mastering wykonał Michał Mielnik tamże. Utwory 3-7 zostały nagrane i zmiksowane w Red Studio Gdańsk na przełomie lutego i marca 2002 roku. Natomiast mastering wykonał Bartek Kuzniak w Studio 333 w Częstochowie. Płyta dotarła do 44. miejsca listy OLiS w Polsce.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544564" url="https://pl.wikipedia.org/wiki?curid=544564" title="The Art of War (album Vadera)">
The Art of War (album Vadera)

The Art of War – piąty minialbum deathmetalowej grupy muzycznej Vader. Wydawnictwo ukazało się w 2005 roku nakładem Regain Records w Europie, w Polsce dzięki Mystic Production. W Stanach Zjednoczonych płyta ukazała się w 2006 roku nakładem Candlelight Records.
Płyta została zadedykowana pamięci byłego perkusisty Vader - Krzysztofa "Docenta" Raczkowskiego. Jest to również pierwsze wydawnictwo zespołu na którym ukazał się utwór skomponowany przez Maurycego "Mausera" Stefanowicza.
Realizacja i promocja.
W 2005 roku zespół podpisał nowy kontrakt płytowy ze szwedzką Regain Records oraz oficjalnie przyjął na stanowisko perkusistę Dariusza "Daraya" Brzozowskiego. W czerwcu 2005 roku w białostockim Hertz Studio zespół rozpoczął nagrania "The Art of War". Produkcje, miksy oraz mastering nagrań wykonali Wojciech i Sławomir Wiesławscy, zdjęcia muzyków wykonał ceniony fotograf Krzysztof "Sado" Sadowski, znany ze współpracy z takimi grupami jak Behemoth, Vesania czy Kobranocka. Oświadczenie zespołu na temat minialbumu:
 
Wydawnictwo ukazało się 14 listopada 2005 roku nakładem Regain Records w Europie, w Polsce dzięki Mystic Production. W Stanach Zjednoczonych płyta ukazała się 24 stycznia 2006 roku nakładem Candlelight Records. Płytę tę promował animowany teledysk wykonany w technice 3D przez Arkadiusza Jurcana, autora obrazu zdobiącego okładkę albumu. Oświadczenie zespołu na temat minialbumu:
Minialbum był promowany do połowy 2006 roku m.in. na "Metal Crusaders Tour 2006" i "Bliztkrieg III" wraz z grupami Rotting Christ, Anorexia Nervosa i Lost Soul, spotkał się również z dużym zainteresowaniem fanów i pochlebnymi recenzjami krytyki.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544566" url="https://pl.wikipedia.org/wiki?curid=544566" title="Pietro Cedulini">
Pietro Cedulini

Pietro Cedulini (ur. przed 1577, zm. w grudniu 1633) – legat papieski, w latach 1577-1581 biskup tytularny Nony, następnie od 1581 biskup Hvaru. W 1580 r. wysłany został przez papieża Grzegorza XIII z misją zapewnienia współpracy patriarchy Jeremiasza II przy wprowadzeniu kalendarza gregoriańskiego, jak również wizytacji łacińskich kościołów na Bałkanach i w Anatolii. W 1593 oskarżony został o nadużycia przez weneckiego pisarza i polityka Paolo Parutę. 

</doc>
<doc id="544568" url="https://pl.wikipedia.org/wiki?curid=544568" title="Peep">
Peep

Peep - pierwsza płyta w dorobku zespołu The Rasmus. Wydana została po raz pierwszy w 1996 roku w Finlandii, Estonii i Rosji.
Utwory, które znalazły się na płycie:
Utwór "Peep" jako jedyny nie ma tekstu zapisanego, tzn. tekst do tej piosenki nie znalazł się na płycie.

</doc>
<doc id="544571" url="https://pl.wikipedia.org/wiki?curid=544571" title="Vision and Voice">
Vision and Voice

Vision and Voice – koncertowy album video deathmetalowej grupy muzycznej Vader, wydany w 1998 roku na kasecie VHS przez Metal Mind Records. Fragmenty koncertu zostały wykorzystane w piątym odcinku serii Historia polskiego rocka pt. „Teoria hałasu” (2008).
18 czerwca 2002 roku wydawnictwo ukazało się na płycie DVD pt. "More Vision and the Voice". Jako materiał dodatkowy na płycie znalazły się teledyski do utworów „Incarnated”, „Kingdom” i „Cold Demons”, wywiad z liderem zespołu Vader - Piotrem Wiwczarkiem oraz bootlegi.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544572" url="https://pl.wikipedia.org/wiki?curid=544572" title="Kick Smit">
Kick Smit

Johannes Chrishostoms „Kick” Smit (ur. 3 listopada 1911 w Bloemendaal, zm. 1 lipca 1974 w Haarlemie) – holenderski piłkarz grający na pozycji napastnika. Uważany za jednego z najlepszych zawodników w Holandii w latach 30. i 40. W reprezentacji Holandii, w której barwach występował w latach 1934-1946, w 29 meczach strzelił 26 goli. Przez większą część piłkarskiej kariery był zawodnikiem HFC Haarlem, z którym w 1946 roku zdobył mistrzostwo kraju.
Sukcesy piłkarskie.
W reprezentacji Holandii od 1934 do 1946 roku rozegrał 29 meczów i strzelił 26 goli – uczestnik mistrzostw świata 1934 (runda grupowa) i 1938 (runda grupowa).

</doc>
<doc id="544576" url="https://pl.wikipedia.org/wiki?curid=544576" title="More Vision and the Voice">
More Vision and the Voice



</doc>
<doc id="544579" url="https://pl.wikipedia.org/wiki?curid=544579" title="Antoni Possevino">
Antoni Possevino



</doc>
<doc id="544580" url="https://pl.wikipedia.org/wiki?curid=544580" title="Jeremiasz II">
Jeremiasz II



</doc>
<doc id="544581" url="https://pl.wikipedia.org/wiki?curid=544581" title="Kałar">
Kałar

Kałar – rzeka w Rosji, w obwodzie czytyjskim; prawy dopływ Witimu. Długość 511 km; powierzchnia dorzecza 17 400 km².
Źródła w Górach Kałarskich; płynie w kierunku południowo-zachodnim szeroką doliną pomiędzy Górami Stanowymi (pasma Udokan i Jankan) a Górami Kałarskimi.
Zamarza od października do połowy maja; zasilanie głównie deszczowe.

</doc>
<doc id="544582" url="https://pl.wikipedia.org/wiki?curid=544582" title="Skurcz mapy">
Skurcz mapy

Skurcz mapy - deformacja podkładu mapowego uzależniona od materiału i sposobu przechowywania mapy (wilgotność), określana na podstawie wymiarów ramek sekcyjnych arkusza. 
Skurcz mapy daje błąd przy graficznych pomiarach, dlatego do obliczeń wprowadza się poprawkę na skurcz mapy (osobno w każdym z dwóch "kierunków głównych"), wyrażoną najczęściej w procentach.

</doc>
<doc id="544584" url="https://pl.wikipedia.org/wiki?curid=544584" title="Lekarz stomatolog">
Lekarz stomatolog



</doc>
<doc id="544585" url="https://pl.wikipedia.org/wiki?curid=544585" title="Abe Lenstra">
Abe Lenstra

Abe Lenstra (ur. 27 listopada 1920 w Heerenveen, zm. 2 września 1985 tamże) – holenderski piłkarz, grający na pozycji skrzydłowego.
Uprawiał również bilard, łyżwiarstwo, skok w dal i biegi sprinterskie. W sc Heerenveen zadebiutował w wieku 15 lat. W klubie tym grał do 1955 roku, kiedy trafił do Sportclub Enschede. W lipcu 1960 przeszedł do Enschedese Boys. W czerwcu 1962 został szkoleniowcem Enter Vorruit. W sierpniu 1963 został zawodnikiem amatorskiego klubu De Tubanters. W czerwcu 1966 trafił do SOS Hellendoorn. W czerwcu 1967 zakończył karierę i został trenerem DOC 19 Denekamp. W kwietniu 1972 objął posadę trenera SC Assen.
W latach 1940–1959 zagrał w 47 meczach reprezentacji Holandii i strzelił 33 gole. W marcu 1977 roku doznał udaru mózgu i już do końca życia musiał poruszać się na wózku inwalidzkim. Zmarł 2 września 1985 w Heerenveen. 7 września 1985 w Goutum został skremowany.
Jego imieniem nazwano 15 marca 1986 stadion sc Heerenveen.

</doc>
<doc id="544589" url="https://pl.wikipedia.org/wiki?curid=544589" title="Celtic">
Celtic

Także:

</doc>
<doc id="544590" url="https://pl.wikipedia.org/wiki?curid=544590" title="Night of the Apocalypse">
Night of the Apocalypse

Night of the Apocalypse – koncertowy album DVD deathmetalowej grupy muzycznej Vader. Wydawnictwo ukazało się 25 października 2004 roku nakładem wytwórni muzycznej Metal Mind Records. Na płycie znalazł się zapis koncertu grupy w krakowskim studiu Łęg z 2003 roku, fragmenty występu na festiwalu Metalmania także z 2003 roku oraz koncert zarejestrowany na Stadionie Śląskim w Chorzowie 31 maja 2004 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="544593" url="https://pl.wikipedia.org/wiki?curid=544593" title="Niko Kovač">
Niko Kovač

Niko Kovač (ur. 15 października 1971 w Berlinie Zachodnim) – chorwacki piłkarz i trener piłkarski. Obecnie pełni funkcję trenera klubu VfL Wolfsburg.
Kovač urodził się w Berlinie w rodzinie chorwackich gastarbeiterów, którzy przyjechali do Niemiec z okręgu Livna z Bośni i Hercegowiny. Brat Robert, także jest piłkarzem (obaj grali w Hercie Zehlendorf, Bayerze Leverkusen i Bayernie Monachium).
Kariera klubowa.
Niko Kovač rozpoczynał piłkarską karierę w małym klubie Hertha Zehlendorf z miejscowości położonej na południe od Berlina. Gdy trochę poznał piłkarskiego rzemiosła, trafił w 1991 do dużo sławniejszego klubu z okolic, Herthy Berlin. Klub ten grał wówczas w 2. Bundeslidze. Niko dość szybko wywalczył miejsce w pierwszym składzie, jednak Hertha rok po roku nie potrafiła awansować do najwyższej klasy rozgrywkowej. W Hercie Kovač spędził 5 lat, a najlepszy bodaj jego sezon to sezon 1995/1996, kiedy to zdobył 11 bramek w lidze, co jak na defensywnego pomocnika jest godnym uwagi wynikiem. Podzielono ją również w 1. lidze i Kovač dostał kilka ofert gry z ekstraklasy Niemiec. Wybrał tą z Bayeru 04 Leverkusen i latem 1996 podpisał 3-letni kontrakt z tym zespołem. W drużynie „Aptekarzy” grał trzy sezony (gdy był zdrowy prawie zawsze grał w pierwszej jedenastce), a największym osiągniętym sukcesem było zdobycie wicemistrzostwa Niemiec w 1999. Wtedy zdecydował się nie przedłużać kontraktu z Bayerem i za darmo odszedł do Hamburger SV.
Pierwszy sezon w HSV był udany nie tylko w wykonaniu Kovacia, ale całego zespołu, który zajął 3. miejsce dające prawo gry w kwalifikacjach do Ligi Mistrzów, a Kovač po raz kolejny potwierdził swoją skuteczność zdobywając 8 bramek w sezonie. Sezon 2000/2001 z kolei nie był udany dla zespołu z Hamburga. Klub co prawda awansował do Ligi Mistrzów, ale zajął 3. miejsce w grupie, zagrał w Pucharze UEFA, a następnie odpadł z AS Romą. Natomiast 4 bramki Kovača w 25 występach w Bundeslidze nie pomogły wiele zespołowi, który zajął odległe 13. miejsce w tabeli. Pomimo tego faktu latem 2001 Bayern Monachium zdecydował się wyłożyć 5,5 miliona euro za Kovacia. W Bayernie grał dwa sezony, ale nie miał nigdy pewnego miejsca w składzie i w dużej części meczów siedział na ławce bądź wchodził na boisko jako rezerwowy. Był dublerem dla takich zawodników jak Jens Jeremies, Michael Ballack, Mehmet Scholl czy choćby Stefan Effenberg.
W 2003, pomimo że Niko został pierwszy i jedyny raz mistrzem Niemiec, nie przedłużył kontraktu z Bayernem, za to za darmo mógł powrócić do Herthy Berlin. Jednak dopiero wtedy zagrał w Hercie w 1. lidze, co nie udało mu się podczas pierwszego pobytu w tym klubie. W Berlinie grał trzy sezony, a latem 2006 skorzystał z oferty Red Bull Salzburg, mającego możnego sponsora w firmie Red Bull. W 2007 został mistrzem, a w 2008 wicemistrzem Austrii. W sezonie 2008/2009 ponownie wywalczył z klubem mistrzostwo Austrii. Po zakończeniu tamtego sezonu postanowił zakończyć karierę.
Kariera trenerska.
Jeszcze w Salzburgu w zaczął karierę trenerską (W 2009-11 był trenerem juniorów, a 2011-13 asystentem 1. drużyny). W 2013 krótko był trenerem reprezentacji Chorwacji U-21 i w tym samym roku zaczął pracować z seniorami. 9 września 2015 został zwolniony z funkcji trenera drużyny narodowej Chorwacji. Rok później wrócił po 10 latach do Niemiec by pracować Eintrachtem Frankfurt (2016-18) i Bayernem Monachium (2018-19). Później pracował jeszcze w AS Monaco (2020-22).
Kariera reprezentacyjna.
W reprezentacji Chorwacji Kovač zadebiutował 11 grudnia 1996 w zremisowanym 2:2 meczu z reprezentacją Maroka podczas turnieju o puchar króla Hassana II. Niko od lat był podstawowym zawodnikiem reprezentacji i gdy tylko nie miał kontuzji mógł liczyć na grę w pierwszym składzie. Tak było podczas Mistrzostw Świata w 2002, które były pierwszą wielką imprezą zaliczoną przez Niko. Zagrał na nich wszystkie 3 mecze w pełnym wymiarze czasowym, ale Chorwacja odpadła już po fazie grupowej. Potem przyszły Mistrzostwa Europy w Portugalii. Tam Chorwaci nie wygrali żadnego meczu i również odpadli z turnieju, a Kovač znów był podstawowym zawodnikiem i zagrał wszystkie mecze po 90 minut. Zdobył także bramkę w przegranym 2:4 meczu z reprezentacją Anglii. Kolejna wielka impreza, na której grał Kovač to Mistrzostwa Świata w Niemczech i po raz trzeci z rzędu Chorwaci nie pokazali niczego szczególnego. I tam także Kovač zagrał w 3 meczach, zdobył bramkę w meczu z reprezentacją Australii zremisowanym 2:2, a Chorwacja znów nie wygrała meczu zajmując 3. miejsce w grupie. Przez dużą jej część reprezentacyjnej kariery Niko był kapitanem Chorwatów. Reprezentacyjną karierę zakończył po Mistrzostwach Europy 2008, na których jego reprezentacja dotarła do ćwierćfinału.

</doc>
<doc id="544594" url="https://pl.wikipedia.org/wiki?curid=544594" title="Cypa">
Cypa

Cypa (ros. Ципа) – rzeka w Rosji, w Buriacji; lewy dopływ Witimu. Długość 692 km; powierzchnia dorzecza 42 200 km²; średni roczny przepływ przy ujściu 270 m³/s.
Źródła w Górach Ikackich; płynie w kierunku wschodnim po Płaskowyżu Witimskim (przepływa przez jezioro Baunt) i w kotlinie w Górach Stanowych. Zasobna w ryby (lipień, sieja).
Zamarza od października do maja; zasilanie deszczowo-śniegowe.

</doc>
<doc id="544595" url="https://pl.wikipedia.org/wiki?curid=544595" title="Wendell Fertig">
Wendell Fertig

Wendell Fertig (ur. 16 grudnia 1900 zm. 24 marca 1975) – amerykański żołnierz, kapitan wojsk inżynieryjnych Armii Stanów Zjednoczonych. W czasie II wojny światowej przebywał na Filipinach.
W kwietniu 1942 roku już jako podpułkownik został przeniesiony rozkazem generała Edwarda P. Kinga z Bataan na Mindanao. W maju 1942, kiedy padł rozkaz poddania Filipin Japończykom, Fertig zignorował go i postanowił kontynuować walkę. Przez dwa i pół roku stał na czele Armii Stanów Zjednoczonych na Filipinach (ASzFil) którą stworzył osobiście bez ingerencji dowództwa (generał Douglas MacArthur dowiedział się o Fertigu kilka miesięcy po rozpoczęciu przez niego działań partyzanckich). Wendell Fertig samodzielnie mianował się generałem brygady – powód był prosty: Filipińczycy nie chcieliby współpracować z „armią”, w której najwyższy stopniem jest podpułkownikiem. Decyzja ta miała wymiar praktyczny, jak również czysto psychologiczny. Nigdy nie została formalnie zaakceptowana przez armię i nawet po wojnie Fertig nie został oficjalnie mianowany generałem.

</doc>
<doc id="544598" url="https://pl.wikipedia.org/wiki?curid=544598" title="Fertig">
Fertig



</doc>
<doc id="544599" url="https://pl.wikipedia.org/wiki?curid=544599" title="Okinawa (miasto)">
Okinawa (miasto)

 – miasto w środkowej części japońskiej wyspy Okinawa, przylegające do amerykańskiej bazy lotniczej Kadena. 
Okinawa powstała w 1974 w wyniku fuzji miasta Koza i wsi Misato. Miasto liczyło w 2012 roku 137,206 mieszkańców, co czyni ją drugim, co do liczby ludności, miastem w prefekturze.
Koza (obecnie dzielnica Okinawy) powstała w miejscu obozu dla uchodźców po II wojnie światowej (zob. Bitwa o Okinawę) i rozrosła się dzięki bazom wojskowym, które dawały pracę lokalnej ludności. Z uwagi na bliskie sąsiedztwo z bazami, Koza służyła za barometr nastrojów politycznych na Okinawie. W grudniu 1970 miały tu miejsce całonocne zamieszki antyamerykańskie, podczas których tłum ludzi spalił kilkadziesiąt samochodów należących do Amerykanów.
Koza do dziś zachowała rozrywkowy charakter. Przy "Kūkō-dōri" znajduje się wiele restauracji, barów i klubów nocnych nastawionych na amerykańską klientelę. Tu narodziła się w latach 70. XX w. okinawska muzyka rockowa – słynny "Okinawan rock", która jest dzisiaj wizytówką Okinawy, ściągającą do Kozy rzesze turystów z Japonii.
Ważniejsze wydarzenia kulturalne:

</doc>
<doc id="544601" url="https://pl.wikipedia.org/wiki?curid=544601" title="Dezinflacja">
Dezinflacja

Dezinflacja – obniżanie stopy inflacji, czyli wolniejszy wzrost cen.

</doc>
<doc id="544610" url="https://pl.wikipedia.org/wiki?curid=544610" title="W4 (kolej)">
W4 (kolej)

W 4 „Wskaźnik zatrzymania” – wskaźnik kolejowy w Polsce oznaczający miejsce zatrzymania czoła pociągu. Przyjmuje postać białego krzyża św. Jerzego na czarnym prostokątnym tle.
Linie normalnotorowe i szerokotorowe.
Wygląd.
Wskaźnik ma formę białego krzyża na czarnym prostokątnym tle, przy czym dłuższy bok prostokąta umieszczony jest poziomo. W zależności od warunków miejscowych bywa wykonywany w postaci:
Zasady ustawiania.
Wskaźnik służy w ruchu na liniach kolejowych normalnotorowych i szerokotorowych do oznaczenia miejsca na stacji, przystanku, posterunku osłonnym, do którego może dojechać czoło zatrzymującego się tam pociągu. Pociąg mający postój należy zatrzymać w takiej odległości przed wskaźnikiem, aby ruch podróżnych był najdogodniejszy.
Wskaźnik ustawia się przy końcu peronu lub przed ukresem z prawej strony toru, do którego się odnosi. Wskaźnik ustawiony przy końcu peronu, niebędący jednocześnie końcem przebiegu pociągowego, odnosi się tylko do pociągów mających postój przy tym peronie.
Linie wąskotorowe.
Wskaźnik W 4 na liniach kolejowych wąskotorowych służy do oznaczenia miejsca na stacji, do którego ma dojechać czoło zatrzymującego się tam pociągu pasażerskiego. Wskaźnik W 4 ustawia się przy końcu peronu, z prawej strony toru, patrząc w kierunku jazdy.

</doc>
<doc id="544614" url="https://pl.wikipedia.org/wiki?curid=544614" title="W5 (kolej)">
W5 (kolej)

W 5 „Wskaźnik przetaczania” – wskaźnik kolejowy w Polsce oznaczający granice przetaczania.
Linie normalnotorowe i szerokotorowe.
Wygląd.
Wskaźnik ma formę białej tablicy u góry zaokrąglonej, z czarnym obramowaniem.
Linie wąskotorowe.
Wskaźnik W 5 na liniach kolejowych wąskotorowych oznacza granicę przetaczania. Ustawia się go przed semaforem wjazdowym w odległości co najmniej 100 m, po prawej stronie toru, patrząc w kierunku szlaku.
Linie metra.
Wskaźnik W 5 „Granica przetaczania” mający zastosowanie na liniach metra to tablica w kształcie półkola zwróconego łukiem w górę, biała z czarnym obramowaniem. Stosuje się go na stacji dla oznaczenia miejsca na torze, poza które jazda manewrowa jest niedozwolona bez odrębnego polecenia dyżurnego ruchu.

</doc>
<doc id="544616" url="https://pl.wikipedia.org/wiki?curid=544616" title="Censura Ecclesiae orientalis">
Censura Ecclesiae orientalis

Censura Ecclesiae orientalis – dzieło kaznodziei królewskiego Stanisława Sokołowskiego wydane w Krakowie w 1582 roku, w którym krytycznie odniósł się do propozycji zjednoczenia niemieckich protestantów z Cerkwią grecką. Propozycja taka padła w korespondencji patriarchy konstantynopolitańskiego Jeremiasza II Tranosa i uniwersytetu w Tybindze.

</doc>
<doc id="544620" url="https://pl.wikipedia.org/wiki?curid=544620" title="Strzała Kusziela">
Strzała Kusziela

Strzała Kusziela ("Kushiel’s Dart", wyd. TOR Books, 2001) jest debiutem powieściowym Jacqueline Carey, pierwszą powieścią z "Trylogii Kusziela". Książka ukazała się nakładem Wydawnictwa MAG w 2004 r., w tłumaczeniu Marii Frąc.
Powieść zdobyła nagrodę Locusa dla najlepszego debiutu powieściowego w 2002 r.
Kontekst.
Pomysł na książkę pojawił się w głowie Carey kiedy czytała Genesis, a dokładnie fragment o „synach Boga'. Później, kiedy pisała, odkryła żydowski folklor, który w szczegółach odpowiadał tej historii. Carey stworzyła Terre d'Ange na wzór nacji pochodzącej od zbuntowanych aniołów.
Wstęp.
Akcja powieści rozgrywa się w postśredniowiecznej wersji Francji. Elua, zrodzony z krwi Jeshui (Jezusa) prowadzi anioły (Naama, Anael, Kasjel, Szachmizaj, Aza, Kusziel, Ejszet i Kamael), kiedyś sługi Boga Jedynego, do Terre d'Ange, gdzie wszyscy poza Kasjelem prowadzą życie pełne radości, mieszają swoją krew z krwią zamieszkujących tam ludzi. Ci ludzie stają się słynni ze swej urody, której nie da się z niczym porównać.
Streszczenie fabuły.
Początki.
Główna bohaterka, Fèdra nó Delaunay, jest anguissette, wybraną przez Kusziela aby odczuwać ból jako przyjemność i naznaczona przez niego szkarłatną plamką w lewym oku. Została sprzedana przez swoją matkę w termin do Dworu Nocy, ze swoim pechowym imieniem i skazą, przez którą została uznana ze niezdolną do służby. Ale jej pechowe życie uległo zmianie gdy miała sześć lat, kiedy szlachcic Anafiel Delaunay rozpoznał jej skazę jako Strzałę Kusziela; znak ten w d'angelińskiej tradycji oznaczał wybór jego nosiciela na sługę Kusziela, która znajduje przyjemność w bólu. Po odkryciu iż Fedra może mieć rzadkie talenty i prawdopodobnie zostać niezrównaną kurtyzaną, Delaunay odkupił jej markę od Domu Cereusa.
Fedra mieszkała z Delaunayem i jej nowym przyrodnim bratem, pierwszym uczniem Delaunaya, Alcuinem nó Delaunay. Oboje otrzymali pełne wykształcenie i zostali wyszkoleni jako szpiedzy Delaunaya. Jej klienci bardzo jej pożądali, wielu z nich zapłaciło wygórowaną cenę za jej usługi i obdarzyło ją cennymi prezentami.
Kiedy osiągała swoją pozycję, polityczni spiskowcy zagrozili suwerenności Terre d'Ange. Lyonetta de Trevalion i jej syn Baudoin planowali obalić Króla Ganelona i jego wnuczkę i następczynię, Ysandrę; ich machinacje zostały odkryte i wyjawione dzięki wspólnym wysiłkom Melisandy Szachrizaj i Izydora d'Aiglemorta.
Niedługo po tym, Alcuin ukończył swoją markę, i podczas swojego ostatniego kontraktu poznał imiona osób odpowiedzialnych za zamordowanie Izabeli L'Envers, dwóch członków rodziny Stregazza. Z powodu tej wiedzy Alcuin został zaatakowany i ochroniarz Guy został zabity, gdy go chronił. W związku z tym Delaunay zatrudnił Kasjelitę Joscelina Verruil aby chronił jego podopiecznych; Alcuin polubił go natychmiast, inaczej jednak było z Fedrą. Joscelin nie aprobował ani tego, co robi Fedra ani jej natury anguissette, a Fedra uważała go za oschłego i zbyt umponującego.
Podczas jednej z wizyt w Pałacu w celu wypełnienia kontraktu, Fedra wymknęła się Joscelinowi i znalazła swojego mistrza Delaunaya, o którym wiedziała, że spotyka się z kimś w pokojach za pałacowym kompleksem teatralnym Była świadkiem rozmowy pomiędzy Delaunaya a delfiną Ysandrą, zakończoną prośbą Ysandry o radę od Delaunaya
Melisanda zakontraktowała Fedrę dla siebie na czas balu podczas Najdłuższej Nocy, zorganizowanego na początku Najsroższej Zimy. Melisanda afiszowała się Fedrą przed innymi szlachcicami Terre d'Ange. Tej nocy Fedra ubrana była w białą szatę z przejrzystej gazy ozdobioną diamencikami i aksamitną obrożę z diamentową łezką i przypięta smyczą. Fedra zatraciła się dla Melisandy tamtej nocy i kiedy Melisanda użyła wobec niej flechettes po raz pierwszy podała "signale". Melisanda podarowała Fedrze zniszczoną szatę, która była wystarczająco cenna by pozwolić Fedrze na ukończenie swojej "marki".
Wizyta Fedry u markarza została przerwana przez marynarza, który przyniósł wiadomość od Admirała Kwintyliusza Rousse dla Delaunaya; wiedział, że dom Delaunaya jest obserwowany i przekazał wiadomość Fedrze: „Kiedy Czarny Dzik zawładnie Albą, Starszy Brat okaże przychylność.” Fedra i Joscelin pospieszyli do domu, aby znaleźć Delaunay martwego i umierającego Alcuina. Alcuin zdołał jeszcze przekazać Fedrze aby powiedziała Ysandrze co się wydarzyło, aby zaufała Admirałowi Rousse i Trevalionowi, że Thelesis de Mornay wie o Albie i że najważniejszą osobą jest delfina, nie Ganelon.
Fedra i Joscelin udali się do Pałacu, ale zostali zawróceni przez straże Ysandry i sługi Thelesis. Kiedy próbowali dostać się do sekretnego przejścia z teatru do pokoi Ysandry, Fedra i Joscelin napotkali Melisandę, która zabrała ich do swoich pokoi. Melisanda zdradziła ich, oszołomiła Joscelina narkotykami i dręcząc seksualnie Fedrę zanim ją także oszołomiła.
W Skaldii.
Melisanda wysłała Fedrę i Joscelina do Skaldi, gdzie zostali sprzedani w niewole. Joscelin początkowo odmówił podporządkowania się Skaldom, i zostałby zabity gdyby Fedra nie wyperswadowała im ranienia go. Zamiast tego został uwiązany razem z ich psami dopóki Fedra nie przekonała go, iż będą lepiej traktowani gdy będą okazywać posłuszeństwo, dopóki nie uda im się uciec. Zaczęła też uczyć go skaldyjskiego. Fedra została nałożnicą Guntera, przywódcy osady.
Gunter zabrał Fedrę i Joscelina do Allthingu rządzonego przez Waldemara Seligę, dając ich oboje Seligowi. Fedra została nałożnicą Seliga i poznała jego plany inwazji na Terre d'Ange poprzez zdradzenie zdradzieckiego Diuka Izydora d'Aiglemorta, jak również dowiedziała się z listu Melisandy do Seliga, że to właśnie Melisanda jest główną sprawczynią całej tej gehenny. Przekonała Joscelin do planu ucieczki aby wrócić do Terre d'Ange i ostrzec Ysandrę po grożącym niebezpieczeństwie i zdradzie. Joscelin przebrał się w strój skaldyjskiego wojownika i zabił kilku strażników, aby on i Fedra uciekli z obozu.
Najlepszym jeźdźcom Seliga potrzeba było czterech dni by dogonić Fedrę i Joscelina; kiedy Joscelin walczył z kilkoma przeciwnikami, Harald Bezbrody z osady Guntera próbował złapać Fedrę; zabiła go, aby uciec. Fedra i Joscelin znaleźli schronienie w jaskini, gdzie Fedra zszyła rany Joscelina. Tam też po raz pierwszy kochali się. Następnego ranka odkryli, że w skale nad wejściem do jaskini widniała pieczęć Błogosławionego Elui i uświadomili sobie, że Elua i jego Towarzysze schronili się tu podczas swoich wędrówek.
Fedra i Joscelin w pobliżu jednego z przejść przez Kamaeliny odkryli, że przejście jest zablokowane przez Skaldów z plemienia Marsów; to zmusiło ich do wybrania dłuższej i znacznie trudniejszej drogi przez góry, która stała się jeszcze trudniejsza gdy stracili oba wierzchowce.
Odkrywając zdradę.
Powróciwszy do Terre d'Ange, Fedra i Joscelin napotkali straże Markiza le Garde, jednego ze Sprzymierzeńców z Kamlachu; Fedra pożyczyła imię od jednej z adeptek Domu Cereusa i opowiedziała im historyjkę, że jest Surią z Trefail, a Joscelin jest jej kuzynem Jarethem, uciekinierami z wioski spalonej przez Skaldów. Kiedy wyglądało na to, że zostaną aresztowani, Joscelin przyłożył nóż do gardła dowódcy oddziału i zażądał koni. Popędzili w dół aż dotarli do drogi zwanej Drogą Ejszet, gdzie napotkali jeszuicki wóz. Jeszuici udzielili im schronienia, gdy zorientowali się, że Joscelin jest Kasjelitą, z którymi łączą ich pewne podobieństwa. Zabrali oni Joscelin i Fedrę do Miasta Elui.
W Mieście Ferda zadecydowała, że jedyną osobą, której może zaufać jest przyjaciel Hiacynt, którego ona i Joscelin natychmiast odszukali. Od Hiacynta Fedra dowiedziała się, że ona i Joscelin zostali osądzeni i zaocznie skazani za zamordowanie Delaunaya, Alcuina i pozostałych domowników. Niewielu stanęło w ich obronie: Gaspar Trevalion i Cecylia Laveau-Perrin. Aby dotrzeć do Ysandry, Fedra wysłała wiadomość do Thelesis de Mornay, napisaną w cruithne, która nie mogłaby zostać odczytana, nawet jeśli zostałaby przechwycona. Thelesis przybyła do domu Hiacynta zabrać całą trójkę do Ysandry. Gdy Ysandra zaakceptowała prawdę zawartą w ich historii chciała oczyścić ich imiona, ale Ferda przekonała ją przez to da poznać Izydorowi że wie o jego zdradzie. Zamiast tego Ysandra zaaresztowała całą trójkę.
Król Ganelon zmarł na zawał dokładnie trzy dni później, tak jak przewidział to Hiacynt; po pogrzebie Ysandra ogłosiła, iż udaje się do rodowej posiadłości, aby odprawić żałobę, ale naprawdę zwołała zaufanych ludzi na naradę. Byli to: Thelesis, Gaspar, Percy de Somerville, Roxana de Mereliot, Pani Marsilikos, wuj Ysandry, Barquiel L'Envers, Tibault hrabia de Toluard z Siovale, Prefekt Bractwa Kasjelitów, a także Fedra, Joscelin i Hiacynt. Na spotkaniu Ysandra wyjawiła, że w wieku lat szesnastu została obiecana Drustanowi mab Necthana z Alby, zaręczyny pomiędzy dwojgiem przyszłych monarchów, zakochanych w sobie i z wizją zjednoczenia ich narodów. Ysandra wyjawiła także prawdę o dziedzictwie Delaunaya: był on synem hrabiego de Montreve, który wyrzekł się go za odmowę małżeństwa i spłodzenia potomków, i Sarafiel Delaunay z Eisandy; Anafiel Delaunay pracował aby wypełnić sojusz, gdyż Cruthinowie nie przyszli po władzę, ale ścigali marzenie. Potrzebując wszystkich możliwych sprzymierzeńców, Ysandra zdecydowała się wezwać z wygnania Marka de Trevalion i jego córkę Bernadettę aby Ghislain de Somerville poślubił Bernadettę i scementował więzi. Wysłała też Poszukiwaczy Chwały Księcia Baudoina do Izydora, wiedząc że nie będą uradowani tym, iż muszą służyć mężczyźnie, który zdradził ich Księcia.
Ysandra wysłała Fedrę jako swojego ambasadora do Alby i Eire aby przekonać Dalriadów do pomocy Drustanowi w odzyskaniu tronu, a następnie do wysłania jego armii na pomoc Terre d'Ange i Ysandrze. Fedra zgodziła się na to, aczkolwiek niechętnie; Joscelin obiecał iż będzie jej towarzyszył przyrzekł swój miecz Ysandrze. Zanim wyjechali Ysandra potajemnie sprowadziła markarza Roberta Tielharda, aby dokończył markę Fedry, dzięki czemu Fedra stała się wolną d'Angeliną.
Hiacynt zaproponował by przetransportować bezpiecznie Fedrę do Kwintyliusza Rousse cygańskim szlakiem nieznanym d'Angelinom. Fedra udawała jego kuzynkę, Cygankę bękarta, a Joscelin bajdura, wędrownego bajarza z Eisandy. Na końskim targu w Kuszecie Hiacynt połączył się ze swoim dziadkiem i wielką rodziną, która zaakceptowała go jak swojego. Jednakże został znów wyklęty za użycie dromonde, aby zapewnić Fedrę, że Melisanda jej nie znajdzie.
Podczas podróży przez Kuszet kompania została przechwycona przez Quincela de Morhbana, diuka prowincji; w zamian za wolny przejazd do Kwintyliusza Rousse i nie zadawanie żadnych pytań na temat ich misji Fedra zaoferowała siebie na jedną noc. Diuk zgodził się i Fedra oraz pozostali dotarli do Kwintyliusza, który zgodził się przewieźć ich do Alby.
Pan Cieśniny próbował powstrzymać statek w drodze do Alby. Spotkał się z nimi pod postacią srogiego sztormu i zażądał zapłaty za przejazd. Pamiętając historię Thelesis de Mornay, Fedra zapłaciła za przejście jedną ze skaldyjskich chwytających za serce pieśni, których nauczyła ją Hedwiga.
W Albie.
Pan Cieśniny pozwolił im przejść i przybyli do zachodniego wybrzeża Alby, gdzie czekała na nich delegacja' Moiread, młodsza siostra Drustan mab Necthana, zobaczyła jej przybicie w proroczym śnie. Fedra i jej towarzysze zostali zabrani aby poznać ich z Dalriadami; weszli do hallu przez Drzwi Słońca, które są drugie pod względem rangi. Tu Fedra poinformowała Drustana, że ceną poślubienia Ysandry jest pomoc w ochronieniu jej tronu przed inwazją i że Pan Cieśniny pozwoli Albijczykom przepłynąć do Terre d'Ange tylko wtedy gdy Drustan odzyska swój tron. Władcy Dalriady Grainne i Eamonn przywitali delegację d'Angelinów i byli stroną w dyskusji czy iść na wojnę czy też nie; Grainne chciała wesprzeć Drustan, ale Eamonn uważał iż nie jest to jego walka, uważając że d'Angelinowie przynoszą tylko kłopoty. W końcu pogodzili się po tym jak Fedra najpierw uprawiała seks z Grainną, a następnie oświadczyła, iż pójdzie do łóżka z Eamonnem jeśli udowodni swoją odwagę poprzez zgodę na udział w bitwie. Eamonn dał słowo i zgodził się wspomóc Drustana.
Z różnych plemion Albijczyków i Dalriadów Drustan zebrał armię składającą się z sześciu tysięcy piechurów, siedmiuset konnych i pięćdziesięciu rydwanów. W przeddzień bitwy Drustan wygłosił przemowę do swoich żołnierzy, ale została ona przerwana na samym początku przez pojawienie się ogromnego czarnego odyńca. Biorąc to za bardzo dobry omen armia pognała za dzikiem i udało jej się zaskoczyć uzurpatora Maelcon; jeśli Drustan kontynuowałby swoją przemowę przez następne dziesięć minut, Maelcon mógłby go zaskoczyć, ale dzięki przewadze wojsko Drustana wygrało bitwę. Drustan zabił Maelcon, ale pomiędzy poległymi po jego stronie była jego młodsza siostra Moireada, która została trafiona oszczepem, kiesy jeden z wojaków Maelcona próbował schwytać Necthanę i jej córki.
Fedra spędziła bitwę z Necthaną i jej córkami i była świadkiem śmierci Moiready. Po bitwie pasowała na rycerzy ocalałych marynarzy Kwintyliusza Rousse, wypełniając obietnicę daną om przez Admirała. Nadała tytuł kawalera dwudziestu kilku marynarzom, których Rousse nazwał potem "Chłopcami Fedry". Tej nocy Ferda spała z Hiacyntem, aby go pocieszyć po śmierci Moiready.
Drustan i Kwintyliusz Rousse zdecydowali się przepłynąć cieśninę w najwęższym miejscu i podążyć przez Azalię, aby połączyć się z armią Domu Somerville i Domu Trevalion. Udali się do Dobrii, gdzie albijscy rybacy ostrzegli ich by nie łowili dalej niż trzy rzuty włócznią od brzegu, gdyż dalej rozciąga się łowisko Pana Morza. Niestety kilka klanów Segowów przybyło później i nie słyszeli ostrzeżenia; jeden z nich złapał i zabił węgorza zbyt daleko od brzegu, ponosząc konsekwencje gniewu Pana Cieśniny. Skierował statek flagowy z Drustanem, Rousse i Fedrą na swoją wyspę, a resztę floty na inną. Drustan i Rousse oboje natychmiast próbowali wziąć na siebie odpowiedzialność za zdarzenie. Gildas, sługa Pana Cieśniny, wezwał Drustana, Rousse, Fedrę i Hiacynta na brzeg; Joscelin nalegał by towarzyszyć Fedrze, na co Fedra odpowiedziała, że go zabije zanim pozwoli by ktokolwiek inny zginął z powodu jego przysięgi, ale Gildas pozwolił mu zejść na ląd ze względu na iż jest jej zaprzysiężonym Towarzyszem.
Pan Cieśniny oświadczył im, że unia Alby i Terre d'Ange jest połową tego, co może go uwolnić z tej wyspy; jeśli potrafią odgadnąć drugą połowę, pozwoli im odejść. Na odpowiedź otrzymali jedną noc. Jako pokusę pokazał im w swojej magicznej misie wizerunek Ysandry de la Courcel w obozie wojennym.
Fedra i Hiacynt oboje odgadli rozwiązanie zagadki: aby Pan Cieśniny został uwolniony ktoś inny musi zająć jego miejsce. Hiacynt nalegał, że to on zostanie. Pan Cieśniny żądał aby ktokolwiek zajmie jego miejsce nazwał miejsce, z którego pochodzi jego siła; Fedra odgadła, iż jest to "Zaginiona Księga Razjela" i Hiacynt wyjaśnił, że Pan Cieśniny ma tylko te karty z niej, które Bóg Jedyny dał Edomowi, pierwszemu mężczyźnie, aby dać mu władzę nad morzami i ziemią, a potem zabrał mu je za nieposłuszeństwo.
Mając pewność, że Hiacynt zajmie jego miejsce, Pan Cieśniny zaoferował grupie iż pozwoli im zobaczyć w misie co stało się w Terre d'Ange od ich wyjazdu, a następnie dał im wolną drogę. Pokazał im następujące sceny: dziesiątki tysięcy Skaldów przekraczających Przełęcze, ustawiających się wzdłuż rzeki Rhenus i atakujących statki d'Angelinów; Izydor d'Aiglemort dowodzący pięcioma tysiącami żołnierzy pod sztandarem Sprzymierzeńców z Kamlachu; siły Percy’ego de Somerville przekraczające Namarrę; straż armii Izydora, Poszukiwacze Chwały Księcia Baudiona atakujący własnych ludzi, zdradzający diuka razem z kilkoma innymi Sprzymierzeńcami z Kamlachu, którzy pozostali lojalni wobec Korony, próbujących powstrzymać Izydora; Izydor przesłuchujący złapanych Poszukiwaczy Chwały i dowiadujący się, że Waldemar Selig go zdradził; d'Angelińska obrona złamana przez skaldyjskie armie i zmuszona do wycofania się do Troyes-le-Mont, która została przygotowana do oblężenia; resztki floty Kwintyliusza Rousse dołączające do Azalijczyków i na końcu Ysandra de la Courcel w Troyes-le-Mont.
Pan Cieśniny zaproponował, że przeniesie ich flotę gdziekolwiek zechcą, zastrzegając jednak iż nie ma władzy nad ziemią i nie może im pomóc gdy znajdą się na lądzie. Kwintyliusz Rousse poprosił o przeniesienie w ujście rzeki Rhenus i tak daleko w górę rzeki jak tylko pozwala na to moc Pana Cieśniny, aby spotkać się ze swoją flotą i z siłami Ghislaina de Somerville i zabezpieczyć północną granicę. Mieli opuścić Trzy Siostry o świcie; tę noc Fedra znów spędziła z Hiacyntem.
Wojna.
Trzydzieści statków spotkało się w ujściu Rhenusu. Kiedy rozpoczęła się inwazja, Selig wysłał piętnaście setek mężczyzn, aby spróbowali przekroczyć rzekę Rhenus w Azalii, związać walką siły Azalijczyków i utrzymać je z daleka od sił d'Angelinów w Troyes-le-Mont. Drustan i jego Albijczycy zaatakowali Skaldów i rozgromili ich. Szybko okazało się, że siły Skaldów są liczniejsze; Drustan dał swoim ludziom wybór: powrót do domu lub prawie pewną śmierć w Terre d'Ange. Zgodzili się zostać, pod warunkiem, że zawiodą, ich ciała zostaną przetransportowane do Alby, tak aby poeci mogli o tym śpiewać i żeby ich rodziny wiedziały, jak zginęli.
To Fedra zaproponował plan zasadzki na Skaldów oblegających Troyes-le-Mont. Armia Somervilla, Trevaliona i Albijczycy byli nie wystarczająca siłą; Fedra chciała przekonać Izydora d'Aiglemorta aby zwrócił się przeciwko Seligowi i walczył dla swojego kraju. Fedra pertraktowała z Izydorem. Zwróciła mu uwagę, że i tak będzie martwy, niezależnie od tego kto wygra wojnę, ale zaoferował mu wybór rodzaju śmierci i szansę na śmierć z honorem jeśli zacznie znów walczyć dla Terre d'Ange. To, co go ostatecznie przekonało to informacja, że Melisanda zdradziła; Izydor zgodził się na ten plan nie dlatego, by pomóc Ysandrze, ale na złość Melisandzie.
Wiedząc, że plan będzie najskuteczniejszy i da d'Angelinom największą przewagę, jeśli miasto zostanie poinformowane o ich planach, Fedra zdecydowała się na samobójczą próbę przekradzenia się przez linie Skaldów i przekazania informacji, by wojska Ysandry nie strzelały do sił d'Aiglemorta. Wyślizgnęła się z albijsko-d'Angelińskiego obozu w środku nocy i zdołała podkraść się do murów i przekazać wiadomość dla Ysandry, zanim została schwytana przez Seliga. Kiedy Selig dowiedział się, co zrobiła zaczął żywcem obdzierać ją ze skóry; prawie natychmiast przerwał mu Joscelin, który podążał za Fedrą z obozu i który wyzwał Seliga na holmgang. Choć zwyciężył, Selig odmówił uwolnienia Joscelina i Fedry, rozkazując zamęczyć oboje; wówczas kasjelita postanowił wykonać "terminus", dając łatwą i szybką śmierć Fedrze i sobie. W ostatniej chwili nadeszła odsiecz w postaci wycieczki prowadzonej przez Barquiela L'Enversa; Fedra poinformowała Ysandrę, że siedmiotysięczna armia, w połowie składająca się z Albijczyków, w połowie z żołnierzy Izydora zaatakuje wojska Seliga.
Podczas bitwy kamaelińska kawaleria z d'Aiglemortem na czele przypuściła szarżę w sam środek bitwy. Koń Izydora padł, ale jeździec podniósł się i zabił konia Seliga skaldyjskim toporem. Podczas walki Izydor odniósł siedemnaście ran, ale udało mu się zabić Selgia. Izydor żył jeszcze gdy znalazła go Fedra. Wyznał jej, że boi się zemsty Kusziela. Fedra napoiła go i była świadkiem jego śmierci.
Po bitwie.
Wszyscy Sprzymierzeńcy z Kamlachu, którzy przeżyli bitwę ruszyli w pogoń za uciekającymi Skaldami. Ysandra zapłaciła okup za wszystkich, którzy Skaldowie wzięli do niewoli. Królowa i Drustan spotkali się przy swoich armiach, zachowując się jak na monarchów przystało, zostawiając radosne świętowanie na później. Fedra spędziła większość czasu jako prywatna doradczyni i tłumaczka Ysandry.
Zanim Ysandra opuściła Troyes-le-Mont, diuk de Morhban przywiózł tam Melisanda Szachrizaj, która została wydana przez swoich krewnych, Marmiona i Persję Szachrizaj. Początkowo Melisanda zaprzeczyła, iż brała udział w zdradzie, dopóki Ysandra nie skonfrontowała jej z Fedrą, która wystąpiła przeciwko Melisandzie. Ysandra skazała Melisandę na śmierć o świcie. Melisande poprosiła o Fedrę o odwiedzenie jej w celi. W rozmowie wyjawiła, że wcale nie zaoferowała Seligowi władzy nad Terre d'Ange, ale że zamierzała przejąć kontrolę nad Skaldią. Fedra resztę nocy spędziła na blankach, by rano dowiedzieć się, że Melisanda uciekła przed świtem. Ysandra przesłuchała wszystkich, nawet Fedrę, ale zaraz przeprosiła za podejrzenia wobec niej.
Ysandra oczyściła imię Fedry, a cały majątek Anafiela Delaunaya został przekazany Fedrze. Fedra wymogła sprzedaż domu w Mieście Elui, ponieważ nie chciała mieszkać w domu, w którym zamordowano jej pana. Od tego momentu Fedra stała się hrabiną de Montreve, dziedzicząc także posiadłość matki Delaunaya w Siovale. Ysandra unieważniła edykt dziadka zakazujący publikowania poezji Delaunaya.
Po ślubie Ysandry i Drustana, Fedra udała się z Joscelinem i trzema nowymi domownikami, Kawalerami Remym, Ti-Filipem i Fortunem, Chłopcami Fedry do Motreve. Spędziła tam kilka miesięcy, aż do przybycia Gonzago de Escabares. Przywiózł jej podarunek od siebie i od Melisandy: płaszcz "sangoire". Dzięki temu Fedra dowiedziała się, że Melisanda uciekła do La Serenissimy i musiała zdecydować jak odpowiedzieć na jej wyzwanie.
Bohaterowie "Strzały Kusziela":

</doc>
<doc id="544621" url="https://pl.wikipedia.org/wiki?curid=544621" title="Muja">
Muja

Muja (ros. Муя) – rzeka w Rosji, w Buriacji; lewy dopływ Witimu. Długość 365 km; powierzchnia dorzecza 11 900 km².
Źródła w Górach Północnomujskich; płynie w kierunku wschodnim w wąskiej, głębokiej dolinie pomiędzy Górami Południowomujskimi a Północnomujskimi; spławna. 
Zamarza od października do drugiej połowy maja; zasilanie deszczowo-śniegowe.
Doliną rzeki Muja biegnie trasa BAM-u.

</doc>
<doc id="544625" url="https://pl.wikipedia.org/wiki?curid=544625" title="Adam Pociej">
Adam Pociej



</doc>
<doc id="544632" url="https://pl.wikipedia.org/wiki?curid=544632" title="Michał Rahoza">
Michał Rahoza

Michał Rahoza (ur. ok. 1540 w Mińsku, zm. w lecie 1599 w Nowogródku) – prawosławny, a następnie unicki metropolita kijowski (od 1589), propagator unii brzeskiej.
Michał Rahoza pochodził z drobnej szlachty białoruskiej powiatu mińskiego pieczętującej się herbem Szreniawa.
W 1579 r. został archimandrytą mińskiego monastyru Wniebowstąpienia Pańskiego.
W 1589 mianowany przez króla polskiego Zygmunta III Wazę prawosławnym metropolitą kijowskim. Jako metropolita podejmował próby zreformowania Cerkwi prawosławnej w Rzeczypospolitej (odbywanie corocznych synodów, udział duchownych prawosławnych w sądach trybunalskich, wybór wyższej hierarchii cerkiewnej przez duchowieństwo ruskie, zwiększenie kontroli władyków nad bractwami cerkiewnymi), jednak jego inicjatywy blokowane były przez inne środowiska walczące o wpływy w Cerkwi: świeckich (Konstanty Ostrogski) i bractwa stauropigialne. Wzajemne blokowanie się inicjatyw reformatorskich było jednym z powodów ostatecznego opowiedzenia się metropolity Michała za ideą unii kościelnej z Rzymem. Był sygnatariuszem aktu unii brzeskiej.
Chociaż nie należał do inicjatorów unii, poparł tę ideę i odegrał istotną rolę w przygotowaniu i realizacji synodu w Brześciu i unii brzeskiej, w której wyniku powstał Kościół unicki (zwanym od XVIII w. greckokatolickim, a obecnie Kościół katolicki obrządku bizantyjskiego-ukraińskiego lub Ukraińską Cerkwią greckokatolicką).
W 1596 Michał Rahoza został pierwszym zwierzchnikiem tego Kościoła i pierwszym unickim metropolitą Kijowa, Halicza i całej Rusi (w miejsce uprzednio zlikwidowanej metropolii prawosławnej).

</doc>
<doc id="544634" url="https://pl.wikipedia.org/wiki?curid=544634" title="Królowie Numenoru">
Królowie Numenoru



</doc>
<doc id="544636" url="https://pl.wikipedia.org/wiki?curid=544636" title="Torczyn">
Torczyn

Torczyn (ukr. Торчин) – osiedle typu miejskiego w rejonie łuckim obwodu wołyńskiego Ukrainy, położone na Wołyniu.
Prywatne miasto duchowne położone było w XVI wieku w województwie wołyńskim. W 1570 roku było własnością katolickich biskupów łuckich.
Historia.
Osada wspominana w latopisach już w 1093 roku pod nazwą Torczaka, gdy Połowcy zniszczyli ją i uprowadzili mieszkańców. Miasto lokowane na prawie magdeburskim w 1540 roku przywilejem króla Polski Zygmunta I Starego dla Jerzego Falczewskiego katolickiego biskupa łuckiego.
2 grudnia 1597 r. odbył się tutaj zjazd, na którym uzgodniono warunki unii brzeskiej. Swego czasu mieściła się tutaj letnia rezydencja łuckich biskupów rzymskokatolickich - niektórzy tutaj zmarli, jak np. Aleksander Benedykt Wyhowski, Stefan Bogusław Rupniewski.
W 1767 Torczyn był wymieniony jako źródło publikacji manifestu, zwanego odtąd jako "Suplika torczyńska". 
Torczyn był miejscem walk polsko-ukraińskich w 1919 r. Po jego zdobyciu - ówcześnie miasteczka zamieszkanego w większości przez ludność narodowości polskiej - w nocy z 6 na 7 marca 1919 roku ciężko ranny został ppłk. Leopold Lis-Kula. Zmarł z upływu krwi w Torczynie kilka godzin później. W 1936 w miejscowości odsłonięto pomnik Lisa-Kuli.
W II RP miejscowość była siedzibą gminy Torczyn. Większość mieszkańców stanowili Ukraińcy i Żydzi, Polacy byli mniej liczni.
Od września 1939 roku pod kontrolą sowiecką. 25 czerwca 1941 roku zajęty przez Wehrmacht. Niemcy utworzyli w Torczynie getto dla Żydów miejscowych (około 1500 osób) oraz przesiedlonych z okolicznych wsi (ponad 500 osób). 23 sierpnia 1942 roku mieszkańców getta rozstrzelano na starym żydowskim cmentarzu. Zbrodni dokonało Sicherheitsdienst z Łucka z udziałem niemieckiej żandarmerii i ukraińskiej policji. Według Siemaszków rozstrzeliwali ukraińscy policjanci.
Podczas rzezi wołyńskiej w 1943 roku w Torczynie istniała 36-osobowa polska samoobrona. Przez miasteczko przewijali się polscy uchodźcy z eksterminowanych przez UPA wsi, którzy wyjeżdżali dalej do Łucka lub do Włodzimierza, czasem pod eskortą niemiecką. Na początku 1944 roku UPA spaliła w Torczynie kościół pw. Świętej Trójcy i św. Jana Chrzciciela. W miejscowości z rąk ukraińskich nacjonalistów zginęło 8 Polaków i 3 Ukraińców.
W lutym 1944 roku Torczyn ponownie zajęła Armia Czerwona.
W 1989 liczyło 4614 mieszkańców.
Nowy kościół parafialny pw. Trójcy Świętej i św. Jana Chrzciciela został wzniesiony w latach 1995-1998 staraniem ks. Marka Gmitrzuka. Konsekracji nowej świątyni dokonał 14 września 1998 r. ordynariusz łucki bp Marcjan Trofimiak. W dniu 13 marca 2007 r. w Torczynie na terenie przykościelnym (dawny cmentarz katolicki) został pochowany ks. kan. Augustyn Mednis.
W 2000 na cmentarzu katolickim odsłonięto pomnik upamiętniający pomordowanych w rzezi wołyńskiej.

</doc>
<doc id="544637" url="https://pl.wikipedia.org/wiki?curid=544637" title="BRITE">
BRITE

Program Brite (ang. "Basic Resarch in Information Technologies for Europe") - Badania Podstawowe w Zakresie Technologii Informatycznych dla Europy - program Unii Europejskiej zainicjowany w 1985 r. celem wspierania badań naukowych w zakresie nowych technologii i ich wspierania. Został zaplanowany na 4 lata i zakończył się w 1989 r. Miał on stymulować współpracę pomiędzy różnymi gałęziami przemysłu w państwach Wspólnot Europejskich. "Brite" to akronim od pełnej angielskiej nazwy programu.
Program łączył przedsiębiorstwa, szkoły wyższe oraz instytuty badawcze i podejmował współpracę w następujących dziedzinach nowych technologii:
Jako pierwsze z tego programu skorzystały małe i średnie przedsiębiorstwa. Program obejmował 12 krajów członkowskich Unii Europejskiej: Belgia, Dania, Francja, Grecja, Hiszpania, Holandia, Irlandia, Luksemburg, Niemcy, Portugalia, Włochy, Wielka Brytania i kraje EFTA: Islandia, Liechtenstein, Norwegia.

</doc>
<doc id="544638" url="https://pl.wikipedia.org/wiki?curid=544638" title="Express Sochaczewski">
Express Sochaczewski

Express Sochaczewski – tygodnik lokalny powiatu sochaczewskiego oraz gmin: Wyszogród (w powiecie płockim) i Kampinos (w powiecie warszawskim zachodnim). Jest wydawany przez Janusza Szostaka - Milenium Media. Ukazuje się od 6 lutego 2002 r. w nakładzie 5000 egz. Z tygodnikiem jest ściśle związany lokalny portal sochaczewianin.pl.
Tygodnik organizuje od lat plebiscyty "Sportowiec Roku" oraz "Samorządowiec Roku". Jest także organizatorem akcji charytatywnej "Patrol Świętego Mikołaja" oraz patronem wielu lokalnych imprez.in. Miss Mazowsza.

</doc>
<doc id="544640" url="https://pl.wikipedia.org/wiki?curid=544640" title="Linia Salpa">
Linia Salpa

Linia Salpa (fin. "Salpalinja") - zespół fińskich umocnień obronnych wzdłuż granicy ze ZSRR wytyczonej w wyniku wojny zimowej 1939-1940. W wojnie tej Finlandia utraciła około 10% swojego terytorium i poprzednie graniczne fortyfikacje Linii Mannerheima.
Budowę linii rozpoczęto w 1940 i kontynuowano do lata 1941, kiedy wojska fińskie weszły głęboko na terytorium ZSRR podczas wojny kontynuacyjnej i na kilka lat odsunęły groźbę radzieckiej inwazji. W pierwszej połowie 1944 wobec porażek Niemiec na froncie wschodnim i wzrastającym prawdopodobieństwie ofensywy radzieckiej przeciw Finlandii wznowiono pracę nad linią. Ofensywa radziecka w czerwcu 1944 została jednak zatrzymana przez Finów przed dotarciem do linii Salpa, tak więc linia ta nigdy nie została wykorzystana w walce. Jej istnienie jednak wzmocniło pozycję fińską podczas negocjacji o rozejm z ZSRR we wrześniu, 1944.
Linia ciągnęła się od Zatoki Fińskiej do Petsamo nad Oceanem Arktycznym, na dystansie około 1200 km. Jednak ogromna większość (około 90%) umocnień betonowych powstała na wąskim odcinku od Zatoki Fińskiej do jeziora Saimaa. W części północnej linia składała się wyłącznie z umocnień polowych.
Jako że obecna granica między Finlandią i Rosją jest prawie identyczna do tej ustanowionej w 1940, praktycznie cała Linia Salpa jest obecnie na terytorium Finlandii. Niektóre jej obiekty są doskonale utrzymane do dziś i udostępnione do zwiedzania.

</doc>
<doc id="544649" url="https://pl.wikipedia.org/wiki?curid=544649" title="Dolina Lipinki">
Dolina Lipinki

Dolina Lipinki – zespół przyrodniczo-krajobrazowy w dolinie potoku Lipinki (inne lokalne nazwy: Rzeczka, Potok Graniczny, Guidotto), lewego dopływu Bytomki, położona na wysokości około 249 m n.p.m., w Świętochłowicach na pograniczu Lipin i Chropaczowa.
Teren doliny został przekształcony poprzez niezrekultywowane hałdy Huty Cynku Guidotto w Chropaczowie. W obrębie doliny, oprócz kilkudziesięciu bardzo przyrodniczo interesujących zbiorników i oczek wodnych, z których największym jest staw Ajska, znajdziemy największe w Świętochłowicach zbiorowiska szuwarowe. Miejscowy krajobraz uzupełniają, porośnięte roślinnością ruderalną, poprzemysłowe hałdy i nieużytki. Dzięki dość wyjątkowym formom nadają one jednak całości bardzo malowniczy charakter. Poszczególne fragmenty doliny łączy płynący nią potok Lipinka oraz sieć jego dopływów. W tej części miasta zachowała się duża mozaikowość siedlisk, związana z występowaniem na małym terenie wielu różnych typów siedlisk. Wspomniana mozaikowość środowiska (obecność biotopów wodno-błotnych, polno-łąkowych, leśnych i różnego rodzaju nieużytków) oraz występowanie chronionych gatunków roślin i zwierząt to najważniejsze walory przyrodnicze tego obszaru.
Najciekawszą grupą zwierząt występującą w Dolinie Lipinki są ptaki. Obserwuje się tu gatunki związane z ekosystemami wodnymi, z zadrzewieniami oraz z terenami otwartymi i agrocenozami. Obok gatunków pospolitych obserwuje się także gatunki uznawane za bardzo rzadkie. Ogółem na omawianym obszarze stwierdzono ponad 100 gatunków ptaków – w tym blisko 70 lęgowych.
Poza ptakami występują tu także licznie płazy: ropucha szara i zielona, kilka gatunków żab oraz kumak nizinny. Spotkać tu także można zaskrońca zwyczajnego, czy co najmniej 11 gatunków ważek.
Istniejące tu ekosystemy bagienne i wodne, zasługują na ochronę nie tylko ze względu na walory przyrodnicze i krajobrazowe, lecz również ze względu na ich funkcje oczyszczające. Badania Czarneckiej wykazały, że ciąg stawów spełnia funkcję naturalnej oczyszczalni hydrobotanicznej, rozkładającej substancje organiczne ze ścieków bytowych, mimo silnego skażenia ściekami przemysłowymi (głównie siarczanami).

</doc>
<doc id="544661" url="https://pl.wikipedia.org/wiki?curid=544661" title="CRAFT">
CRAFT

akcja Craft (ang. "Cooperative Research Action for Technology") Akcja Wspólnych Badań w Dziedzinie Technologii - akcja Unii Europejskiej, której nazwa jest akronimem od pełnej angielskiej nazwy programu. Akcja zainicjowana została we wrześniu 1991 roku. 
Cele akcji Craft:

</doc>
<doc id="544671" url="https://pl.wikipedia.org/wiki?curid=544671" title="Jinhae">
Jinhae

Jinhae (kor. 진해시) – miasto i port morski w południowej części Korei Południowej, nad Cieśniną Koreańską, w prowincji Gyeongsang Południowy. Około 151,4 tys. mieszkańców.

</doc>
<doc id="544672" url="https://pl.wikipedia.org/wiki?curid=544672" title="Siemens &amp; Halske">
Siemens &amp; Halske

Siemens &amp; Halske AG (lub Siemens-Halske) – nieistniejące przedsiębiorstwo (spółka AG) niemieckie z branży elektrotechnicznej istniejące w latach 1847–1966, które w późniejszym czasie zostało częścią koncernu Siemens AG.
Historia.
Przedsiębiorstwo założone zostało przez Ernsta Wernera von Siemensa, jego kuzyna Johanna Georga Siemensa i Johanna Georga Halskego w dniu 12 października 1847 roku jako Telegraphen-Bauanstalt von Siemens &amp; Halske. Siedziba firmy zlokalizowana była w Berlinie-Kreuzbergu i specjalizowała się w przemysłowej produkcji elektrycznych telegrafów w związku z patentem Charlesa Wheatstone’a z 1837 roku.
Podczas II wojny światowej Siemens &amp; Halske zatrudniało niewolniczą siłę roboczą pochodzącą z obozów koncentracyjnych.

</doc>
<doc id="544675" url="https://pl.wikipedia.org/wiki?curid=544675" title="CREST (komitet)">
CREST (komitet)

Komitet Crest (ang. "Scientific and Technical Research Committee") – Komitet Badań Naukowo-Technicznych, organ doradczy wysokiego szczebla wspomagający zarówno Radę Unii Europejskiej, jak też Komisję Europejską we wszystkich sprawach dotyczących polityki UE w dziedzinie badań i rozwoju technicznego. Komitet został powołany do życia przez państwa członkowskie Wspólnoty Europejskiej rozporządzeniem Rady UE 14 stycznia 1974 r.
Od 4 maja 2001 r. w posiedzeniach Komitetu biorą udział nie tylko kraje członkowskie UE, ale także kraje stowarzyszone i kandydujące. Polskę do czasu wstąpienia w szeregi UE reprezentował Komitet Badań Naukowych.
Do zadań Crestu należy między innymi:

</doc>
<doc id="544678" url="https://pl.wikipedia.org/wiki?curid=544678" title="Masan">
Masan

Masan (kor. 마산시) – miasto i port morski w południowej części Korei Południowej, w prowincji Gyeongsang Południowy. Około 429,6 tys. mieszkańców. Siedziba rzymskokatolickiej diecezji Masan.
W mieście znajduje się hala sportowa Masan Arena.

</doc>
<doc id="544679" url="https://pl.wikipedia.org/wiki?curid=544679" title="Windows Explorer">
Windows Explorer



</doc>
<doc id="544681" url="https://pl.wikipedia.org/wiki?curid=544681" title="Changwon">
Changwon

Changwon (kor. 창원시) – miasto w południowej części Republiki Korei, stolica prowincji Gyeongsang Południowy. Około 549,5 tys. mieszkańców.
Razem z Masan i Jinhae, Changwon jest częścią obszaru metropolitalnego "Ma-Chang-Jin" który liczy ok. 1,2 milionów mieszkańców. Miasto o wielkim znaczeniu przemysłowo-handlowym, siedziba czeboli m.in. Doosan.
Miasto jest siedzibą klubu piłkarskiego Gyeongnam FC (경남 FC), który reprezentuje prowincję Gyeongsang Południowy w K League 1 (1. Liga). Miasto ma też własną drużynę, Changwon FC (창원시청 축구단) która gra w Korea National League. (2. Liga).
W mieście znajduje się hala sportowa Changwon Arena.

</doc>
<doc id="544682" url="https://pl.wikipedia.org/wiki?curid=544682" title="DOSES">
DOSES

DOSES (ang. "Development of Statistical Experts System – Doses") – Program Rozwoju Systemu Ekspertów Statystycznych – wspólnotowy program Unii Europejskiej, którego nazwa jest akronimem od pełnej angielskiej nazwy programu. Zainicjowany został rozporządzeniem Rady Unii Europejskiej w lipcu 1988 r. Głównym celem programu była pomoc w wymianie informacji statystycznych poszczególnych państw członkowskich. Program skupił się także na wdrażaniu nowych technologii i technik analiz statystycznych (takich samych na terenie całej UE) i jednocześnie ułatwianiu ich zastosowana. Miało się to przyczynić do pełnej koordynacji prac zespołów statystycznych. Istotnym elementem programu było również wspieranie tworzenia "banku" ekspertów w dziedzinie statystyki.

</doc>
<doc id="544686" url="https://pl.wikipedia.org/wiki?curid=544686" title="Mamakan (rzeka)">
Mamakan (rzeka)

Mamakan – rzeka w Rosji, w obwodzie irkuckim; lewy dopływ Witimu. Długość 209 km; powierzchnia dorzecza 9 460 km²; średni roczny przepływ u ujścia 180 m³/s.
Źródła w Górach Północnomujskich; płynie w kierunku północnym; w dolnym biegu przepływa przez Mamakański Zbiornik Wodny i zaporę Mamakańskiej Elektrowni Wodnej w miejscowości Mamakan; uchodzi do Witimu ok. 10 km poniżej Bodajbo. 
Zamarza od października do drugiej połowy maja; zasilanie głównie śniegowe.

</doc>
<doc id="544687" url="https://pl.wikipedia.org/wiki?curid=544687" title="Elea">
Elea



</doc>
<doc id="544689" url="https://pl.wikipedia.org/wiki?curid=544689" title="Geoje">
Geoje

Geoje (kor. 거제시) – miasto w południowej części Korei Południowej, w prowincji Gyeongsang Południowy, na wyspie o tej samej nazwie. Około 230 tys. mieszkańców.
Siedziba dużej stoczni należącej do koncernu Samsung Heavy Industries

</doc>
<doc id="544691" url="https://pl.wikipedia.org/wiki?curid=544691" title="Loves Me Not">
Loves Me Not

Loves Me Not – czwarty i ostatni singel zespołu t.A.T.u. promujący album "Dangerous and Moving" i jednocześnie składankę t.A.T.u. The Best. Teledysk do piosenki opowiadającej o miłosnym trójkącie między Leną, Julią, a tajemniczym mężczyzną, który rujnuje ich związek miał zostać nagrany jesienią 2006 roku, zerwanie umowy t.A.T.u. z ich wytwórnią muzyczną spowodowało, że klipu nie zrealizowano. W mediach (głównie w Internecie) jako teledysk pokazywano wersję ‘na żywo’ „Loves Me Not” z koncertu „Live at Glam as You”.
Spis utworów.
„Loves Me Not” – promo-singel, wersja francuska – wydany 22 listopada 2006
Notowania.
W drugiej połowie września singel trafił do rozgłośni radiowych. W Rosji, w pierwszym tygodniu emisji „Loves Me Not” zajęło 146 miejsce w liście Russia Airplay Chart, która pozycjonuje najchętniej grane piosenki w tamtejszych rozgłośniach radiowych. Trzy tygodnie później singel znalazł się na miejscu 29 (wzrost o 80 pozycji od poprzedniego notowania). Polska była jednym z nielicznych krajów, w których zauważono „Loves Me Not” – utwór na krótko pojawił się m.in. w Radio Eska, Radio PiK oraz szeregu stacji lokalnych. W liście przebojów Radia PiK singel zadebiutował na 19 miejscu – był to najwyższy debiut w notowaniu. Brak promocji (piosenka nie doczekała się fabularyzowanego teledysku, a krążka nie można było go kupić w sklepach muzycznych) spowodował, że „Loves Me Not” przemknął przez radio i telewizję prawie niezauważony.

</doc>
<doc id="544698" url="https://pl.wikipedia.org/wiki?curid=544698" title="Karol Sawicki">
Karol Sawicki

Karol Sawicki (ur. 4 listopada 1941 w Warszawie), polski dziennikarz, filolog, germanista.
Życiorys.
Absolwent Uniwersytetu im. Adama Mickiewicza w Poznaniu (1968, filologia germańska, skandynawistyka). Pracował w Polskim Radiu jako lektor w redakcji szwedzkiej programów dla zagranicy. Następnie został dziennikarzem w Telewizji Polskiej, dla której współtworzył "Dziennik Telewizyjny" i "Telewizyjny Kurier Warszawski", a ze Zdzisławą Gucą prowadził "Panoramę dnia". Następnie został korespondentem TVP w Bonn.

</doc>
<doc id="544700" url="https://pl.wikipedia.org/wiki?curid=544700" title="Gimhae">
Gimhae

Gimhae (kor. 김해시) – miasto w południowej części Korei Południowej, w prowincji Gyeongsang Południowy. Około 439,7 tys. mieszkańców.
Roh Moo-hyun, były prezydent Republiki Korei (od 25 lutego 2003 do 25 lutego 2008) urodził się w Gimhae.

</doc>
<doc id="544702" url="https://pl.wikipedia.org/wiki?curid=544702" title="Grzegorz Paweł z Brzezin">
Grzegorz Paweł z Brzezin

Grzegorz Paweł z Brzezin, także: "Gregorius Paulus Brzezinensis, Paweł Zagrobelny (Zagroblny, Zagrobny; łac. Sagroblini), Brezinius Masovita"; mylnie nazywany: "Gregorius Pauli" (ur. ok. 1525 w Brzezinach, zm. w 1591 w Pińczowie) – pisarz i teolog braci polskich, polemista, jeden z głównych twórców i propagatorów radykalnego nurtu braci polskich; autor pierwszych w historii dzieł teologicznych w języku polskim, które przyczyniły się do rozwoju literackiej polszczyzny.
Życiorys.
Syn Mikołaja, mieszczanina o przezwisku Zagrobelny. Pierwsze nauki pobierał w rodzinnych Brzezinach, w szkole przy kościele św. Krzyża. W latach 1540–1547 odbywał studia na Akademii Krakowskiej, zwieńczone tytułem magistra nauk wyzwolonych. Przez kolejne 2 lata studiował na uniwersytecie w Królewcu filologię i teologię (pod kierunkiem F. Staphilusa), gdzie zetknął się ideami luteranizmu i kalwinizmu. Za jego przyczyną w 1549, po powrocie do Polski, został kierownikiem (rektorem) szkoły przy katolickim kościele św. Marii Magdaleny w Poznaniu. Już na wiosnę 1550 funkcję tę musiał porzucić, prześladowany z powodu wyznawania kalwinizmu. Chcąc nawiązać stosunki z F. Melanchtonem udał się do Wittenbergi. Z początkiem 1551 kierował zborem w rodzinnych Brzezinach, pisząc jednocześnie polskie i łacińskie dziełka polemiczne, jednocześnie korespondując z braćmi czeskimi. Od tego czasu zaczął otwarcie propagować Reformację, a od 1552 odprawiał sporadyczne domowe nabożeństwa ewangelickie w podkrakowskich miejscowościach (Wola Justowska i Chełm) dla mieszkańców Krakowa. W 1554 opuścił Brzeziny, mianowano go wówczas pastorem zboru w Pełsznicy, gdzie objął jednocześnie urząd ministra u Stanisława Lasockiego. W 1556 wraz z S. Sarnickim i J. Sylviusem został mianowany seniorem. W sierpniu 1557 na synodzie w Pińczowie wybrano go pastorem zboru w Krakowie i kaznodzieją krakowskim, a nieco wcześniej gościł u niego F. Lismanin.
Z czasem jego przekonania stawały się coraz bardziej radykalne, bezpośrednio po synodzie pińczowskim (kwiecień 1562) zerwał z kalwinizmem i otwarcie głosił unitarianizm. Wkrótce wraz z J. Blandratą i F. Lismaninem stali się przywódcami tego nurtu. W październiku 1565 podczas dysputy piotrkowskiej zerwano ostatecznie ze zborem małopolskim. Prześladowany, w 1566, musiał uchodzić z Krakowa. W 1569 przybył do Rakowa – głównego ośrodka braci polskich i stał się przywódcą nurtu radykalnego. Pełnił tutaj urząd ministra i m.in. dyskutował z Paleologiem.
W drugiej połowie lat 70. XVI w., troski rodzinne, ubóstwo i osłabienie wzroku były przyczyną długotrwałej absencji Grzegorza od czynnego udziału w pracach gminy rakowskiej. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Poglądy.
Głosił idee bliskie późniejszemu socjalizmowi utopijnemu, m.in. wspólnotę dóbr i obowiązek utrzymywania się tylko z własnej pracy. Twierdził, że prawdziwi chrześcijanie, czyli Bracia Polscy, nie potrzebują państwa, które stworzono tylko dla ludzi złych, żeby ich kontrolować i karać. Chociaż podkreślał konieczność podporządkowania się władzom świeckim, to uważał, że bracia polscy nie powinni brać udziału w rządzeniu państwem ani rozstrzygać sporów przed sądami. Był bezwarunkowym pacyfistą (podobnie jak Marcin Czechowic). Ostro zwalczał poglądy Jakuba Paleologa, który popierał koncepcję „sprawiedliwej wojny” w traktacie „"Zdanie o wojnie"”. Grzegorz Paweł z Brzezin energicznie odparł jego twierdzenia w łacińskim traktacie „"Adversus Jacobi Palaeologi de bello sententiam Gregorii Pauli Responsio"”.
W sferze religijnej negował nieśmiertelność duszy i twierdził, że nie może ona istnieć poza ciałem. Zaprzeczał istnieniu Trójcy Świętej; Jezus miał być tylko człowiekiem doskonałym, cudownie urodzonym dla zbawienia ludzkości, a po zmartwychwstaniu uczynionym Bogiem przez ludzi z powodu świętości życia. Duch Święty to tylko uosobienie „mocy bożej”.
Jego poglądy były przyczyną w 1567 rozłamu wśród braci polskich: część zaakceptowała unitarianizm, a mniejszość odłączyła się, pozostając przy wierze w boskość i przedwieczność Chrystusa (dyteizm).
W 1568 przetłumaczył na język polski "Komentarz do pierwszego rozdziału Ewangelii św. Jana", autorstwa Fausta Socyna.

</doc>
<doc id="544703" url="https://pl.wikipedia.org/wiki?curid=544703" title="Miryang">
Miryang

 
Miryang (kor. 밀양시) – miasto w południowej części Korei Południowej, w prowincji Gyeongsang Południowy. Około 115,7 tys. mieszkańców.

</doc>
<doc id="544706" url="https://pl.wikipedia.org/wiki?curid=544706" title="Twierdzenie o kojarzeniu małżeństw">
Twierdzenie o kojarzeniu małżeństw

Twierdzenie o kojarzeniu małżeństw (twierdzenie Halla) – przypisywane zazwyczaj Philipowi Hallowi twierdzenie dotyczące istnienia pełnego skojarzenia grafu dwudzielnego, sformułowane w 1935 roku. Jest ono często ilustrowane poprzez przedstawienie następującego problemu:
Mamy dwie grupy – dziewcząt i chłopców – oraz pewną sieć znajomości, to znaczy wiemy, których chłopców z tej grupy zna każda z dziewczyn. Kiedy zachodzi sytuacja, w której każdej dziewczynie można przyporządkować jednego kandydata na męża? Tacy kandydaci nie mogą się powtarzać.
Rozwiązanie tak postawionego problemu nosi nazwę "twierdzenia o kojarzeniu małżeństw".
Okazuje się, że warunkiem koniecznym i warunkiem wystarczającym na to, by istniało takie skojarzenie par, jest to, by każda podgrupa dziewcząt licząca "k" osób znała co najmniej "k" chłopców.
Twierdzenie.
Twierdzenie można przełożyć na język matematyki na kilka sposobów:
Wersja dla grafów.
Niech formula_1 będzie grafem, i niech formula_2 będą rozłącznymi podzbiorami zbioru wierzchołków, formula_3 takimi, że jeśli formula_4 jest dowolną krawędzią grafu i formula_5 to spełniony jest warunek
czyli graf formula_7 jest grafem dwudzielnym. Wówczas w tym grafie istnieje skojarzenie, którego krawędzie są incydentne ze wszystkimi wierzchołkami z formula_8 wtedy i tylko wtedy, gdy dla każdego podzbioru wierzchołków formula_9 zachodzi
gdzie:
to zbiór wierzchołków z formula_12 połączonych krawędzią z którymkolwiek wierzchołkiem z formula_13
Jeżeli formula_16 to takie skojarzenie jest pełne (doskonałe).
Wersja dla transwersal.
Twierdzenie Halla dla transwersal mówi, że dla rodziny formula_17 istnieje transwersala wtedy i tylko wtedy, gdy dla każdej formula_18-elementowej podrodziny rodziny formula_17 mnogościowa suma wszystkich składowych tej podrodziny ma k lub więcej elementów.
dla każdego formula_21
Dowód.
Podany dowód jest sformułowany dla transwersal, dla grafów jest on analogiczny.
Oczywiste jest, iż jest to warunek konieczny, bowiem gdyby nie był on spełniony i suma mnogościowa elementów pewnej rodziny zbiorów miała mniej niż k-elementów, to nie byłoby możliwe wybranie formula_18-elementowego podzbioru złożonego z elementów tej sumy.
Wystarczalność warunku można udowodnić, korzystając z indukcji matematycznej. Przez n oznaczę ilość podzbiorów zbioru formula_23 Zauważmy, że dla formula_24 twierdzenie jest prawdziwe, bowiem można wybrać jeden dowolny element z formula_25 Niech formula_26 Zakładamy, że twierdzenie jest prawdziwe dla formula_27
Jeżeli dla danego n mnogościowa suma zbiorów formula_28 ma więcej niż n elementów, to twierdzenie jest prawdziwe, wystarczy bowiem wybrać dowolny element k zbioru formula_29 utworzyć transwersalę dla formula_30-elementowej rodziny zbiorów formula_31 (co jest możliwe na mocy założenia indukcyjnego) oraz dołączyć do niej element k.
W przeciwnym wypadku istnieje pewien podzbiór J (właściwy) zbioru formula_32 taki, że suma mnogościowa wszystkich elementów zbiorów formula_33 jest równa ilości elementów zbioru J. Wybierzmy teraz transwersalę dla rodziny formula_34 oraz rodziny formula_35 gdzie formula_36 zaś formula_37 Dla obu rodzin na mocy założenia indukcyjnego istnieją transwersale, i są one rozłączne, co wynika z powyższych warunków. Poszukiwaną transwersalą jest więc zbiór, będący sumą tych transwersal.

</doc>
<doc id="544707" url="https://pl.wikipedia.org/wiki?curid=544707" title="Ojcowie i dzieci">
Ojcowie i dzieci

Ojcowie i dzieci – powieść autorstwa Iwana Turgieniewa, wydana w 1862. Przedstawia dzieje dwóch pokoleń rosyjskiej inteligencji.
Treść.
Po długich studiach Arkadiusz Kirsanow powraca do rodzinnej miejscowości. Przywozi ze sobą przyjaciela - Jewgienija Bazarowa - studenta medycyny, który uważa się za nihilistę. Wywiązuje się konflikt światopoglądowy między przedstawicielami młodszego i starszego pokolenia. Nabrzmiewa on zwłaszcza na linii Bazarow - Paweł Pietrowicz. Aby rozładować sytuację, młodzieńcy wyjeżdżają do pobliskiego miasta gubernialnego. Tam poznają Annę Siergiejewnę Odincową. Obaj się w niej zakochują. Zostają zaproszeni do jej majątku i przebywają tam przez pewien czas. Arkadiusz zaprzyjaźnia się z siostrą Anny - Katią, zaś Bazarow zyskuje pewną przychylność ze strony Anny. Kiedy jednak wyznaje jej uczucie, zostaje odrzucony. Zaraz potem przyjaciele opuszczają jej dom. Przez kilka dni przebywają u rodziców Bazarowa. Jewgienija nudzi jednak nadopiekuńczość rodziców, dlatego szybko obaj powracają do majątku Kirsanowów. Arkadiusz przez pewien czas mieszka u Odincowej, chcąc spędzać jak najwięcej czasu z Katią. Bazarow z kolei zaleca się do kochanki ojca Arkadiusza, Fieniczki. Paweł Pietrowicz, który jest świadkiem tych zalotów, chce bronić honoru brata. Podczas pojedynku zostaje zraniony przez Bazarowa. Ten jednak udziela mu pomocy i zaraz potem opuszcza dom przyjaciela. W tym samym czasie Arkadiusz oświadcza się Katii i zostaje przyjęty. Po powrocie namawia ojca do poślubienia Fieniczki. Bazarow zaś, który zamieszkał u rodziców, udziela się społecznie i leczy miejscowych chłopów. Podczas jednego z zabiegów kaleczy się zakażonym lancetem i po kilku tygodniach umiera na tyfus.
Wymowa dzieła.
Turgieniew przedstawił w "Ojcach i dzieciach" konflikt dwu generacji rosyjskiej inteligencji - pokolenie "zbędnych ludzi" (ojców) i "nowych ludzi" (dzieci). Smutny los tych pierwszych uosabia postać Pawła Pietrowicza, który po krótkiej karierze "lwa salonowego" zamieszkał u brata, nie mając własnej rodziny, dzieci ani celu w życiu. Problem "dzieci" (głównie Bazarowa) to problem rewolucjonistów, którzy chcą obalić stary porządek, ale nie potrafią stworzyć nic nowego. W jednym z esejów Turgieniew stwierdza, że Bazarow łączy w sobie cechy Hamleta i Don Kichota.
Na wzór bohatera powieści, Bazarowa, pokolenie rosyjskiej radykalnej inteligencji lat 60. XIX wieku określało swój system poglądów jako nihilizm.

</doc>
<doc id="544708" url="https://pl.wikipedia.org/wiki?curid=544708" title="Walter Krueger">
Walter Krueger

Walter Krueger (ur. 26 stycznia 1881 w Złotowie, zm. 20 sierpnia 1967 w Valley Forge w stanie Pensylwania, USA) – amerykański dowódca wojskowy pochodzenia niemieckiego, generał Armii Stanów Zjednoczonych, uczestnik interwencji w Meksyku w 1916, podczas II wojny światowej dowódca Szóstej Armii Stanów Zjednoczonych walczącej na obszarze południowo-zachodniego Pacyfiku.
Życiorys.
Dzieciństwo i młodość.
Urodził się 26 stycznia 1881 w mieście Flatow (obecnie Złotów), w ówcześnie należącej do Niemiec prowincji Prusy Zachodnie. Jego rodzina wyemigrowała do USA, gdy miał 8 lat. Jego ojciec, Julius OH Krueger, był emerytowanym oficerem armii pruskiej, pochodził z Frankfurtu nad Odrą. W Złotowie podjął próbę dzierżawy majątku książęcego, ale szybko osierocił rodzinę. Dziadek Kruegera ze strony matki, Anny Hasse, był lekarzem powiatowym.
Służba wojskowa.
W 1898 zaciągnął się jako ochotnik do służby podczas wojny amerykańsko-hiszpańskiej. W ciągu następnego roku podczas walk na Kubie podjął służbę już jako żołnierz zawodowy. Służąc w jednostce piechoty na Filipinach otrzymał awans do stopnia sierżanta, a w 1901 podporucznika, następnie został skierowany do 30. Regimentu Piechoty.
Powróciwszy do Stanów Zjednoczonych w 1903 ukończył Infantry-Cavalry School w Fort Leavenworth w stanie Kansas (1906) oraz General Staff College (1907), po czym ponownie został skierowany na Filipiny.
W 1916 brał udział w ekspedycji karnej gen. Johna J. Pershinga przeciwko siłom meksykańskiego rewolucjonisty, gen. Pancho Vilii.
I wojna światowa.
W lutym 1918, po przystąpieniu Stanów Zjednoczonych do I wojny światowej służył we Francji jako zastępca szefa sztabu 26. Dywizji Piechoty, a później 84. Dywizji Piechoty i korpusów czołgowych. Następnie, pod koniec wojny został zastępcą szefa sztabu IV i VI Korpusu okupacyjnego, awansowany do stopnia pułkownika.
Okres międzywojenny.
Po okresie spędzonym w Infantry School w Forcie Benning w stanie Georgia oraz w dowództwie 55. Regimentu Piechoty w Camp Funston w Kansas, uczęszczał do Army War College, który ukończył w 1921, lecz pozostał tam jeszcze przez rok jako instruktor.
W latach 1922–1925 pracował w Wydziale Planowania Sztabu Generalnego Stanów Zjednoczonych (War Plans Division of the U.S. General Staff). W 1926 ukończył Naval War College, następnie wykładał tam w latach 1928–1932.
Przez dwa lata dowodził 6. Regimentem Piechoty w Jefferson Barracks w stanie Missouri, następnie powrócił do Wydziału Planowania i w maju 1936 objął jego kierownictwo. W październiku 1936 został awansowany do stopnia generała brygady ("Brigadier General"). W czerwcu 1938 udał się do Fortu George G. Meade koło Laurel w stanie Maryland, gdzie dowodził 16. Brygadą Piechoty. W lutym 1939 awansowany do stopnia generała majora ("Major General"), wtedy też objął dowództwo nad 2. Dywizją Piechoty w Forcie Sam Houston w Teksasie, zaś w październiku nad VIII Korpusem.
II wojna światowa.
W maju 1941 awansowany do stopnia generała porucznika ("Lieutenant General"). Służył wówczas w dowództwie 3. Armii oraz w Dowództwie Południowym Stanów Zjednoczonych ("United States Southern Command") i piastował to stanowisko przez ponad rok od przystąpienia Stanów Zjednoczonych do II wojny światowej.
W styczniu 1943 objął dowództwo nad 6. Armią, miesiąc po rozpoczęciu przez nią działań. Stacjonował wówczas w Australii. Pozostał w dowództwie 6. Armii – w skład której, w różnych okresach i w różnych okolicznościach, wchodziły korpusy I, X, XIV i XXIV – przez cały czas jej bojowej służby. 6. Armia pod jego dowództwem walczyła o zdobycie japońskich pozycji na wyspie Kiriwina w archipelagu Wysp Trobriandzkich oraz na wyspie Woodlark (obecnie Papua-Nowa Gwinea, lipiec 1943). Działania te stanowiły część Operacji Diadem ("Operation Coronet"). Następnie 6. Armia toczyła walki na Nowej Brytanii (grudzień 1943 – luty 1944), Wyspach Admiralicji (luty – maj 1944), Nowej Gwinei (lipiec – sierpień 1944), wyspie Morotai (Holenderskie Indie Wschodnie, obecnie Indonezja, wrzesień – październik 1944), wyspach Leyte i Mindoro (Filipiny, październik – wrzesień 1944), a także na wyspie Luzon (styczeń – luty 1945).
W marcu 1945 został awansowany do stopnia generała (czterogwiazdkowego).
Okres powojenny.
Po zakończeniu wojny na Pacyfiku 6. Armia stacjonowała w okupowanej Japonii. W styczniu 1946 jego 6. Armia zakończyła działania, sam zaś Krueger został przywrócony do stopnia generała porucznika. Ostatecznie stopień generała czterogwiazdkowego otrzymał w lipcu 1946.
Zmarł 20 sierpnia 1967 w Valley Forge w stanie Pensylwania. Został pochowany w 30. sekcji Cmentarza Narodowego w Arlington w stanie Wirginia koło Waszyngtonu.
Dorobek naukowy.
Generał Krueger znany jest również jako historyk i teoretyk wojskowości. Jest on autorem angielskich tłumaczeń kilku klasycznych, niemieckich prac z zakresu wojskowości. W 1953 opublikował swoje wspomnienia z czasów II wojny światowej ("From Down Under to Nippon: the Story of the 6th Army In World War II").

</doc>
<doc id="544710" url="https://pl.wikipedia.org/wiki?curid=544710" title="Twierdzenie Halla">
Twierdzenie Halla



</doc>
<doc id="544712" url="https://pl.wikipedia.org/wiki?curid=544712" title="Sacheon">
Sacheon

 
Sacheon (kor. 사천시) – miasto w południowej części Korei Południowej, w prowincji Gyeongsang Południowy. Około 114,5 tys. mieszkańców.

</doc>
<doc id="544716" url="https://pl.wikipedia.org/wiki?curid=544716" title="Andrzej Kowalczyk (trener koszykarski)">
Andrzej Kowalczyk (trener koszykarski)

Andrzej Kowalczyk (ur. 28 sierpnia 1954, zm. 28 listopada 2015 w Ostrowie Wielkopolskim) – polski koszykarz i trener koszykarski. W czasie kariery zawodniczej grający na pozycji rozgrywającego. Jednokrotny reprezentant Polski, powoływany do kadry w latach 1978–1979. Trener reprezentacji Polski w koszykówce mężczyzn w latach 2003–2004, a także asystent trenera reprezentacji w latach 2000–2003. Trzykrotny medalista mistrzostw Polski w koszykówce mężczyzn, zarówno jako zawodnik (1978 i 1981), jak i trener (2003).
Życiorys.
Kariera zawodnicza.
Kowalczyk początkowo uprawiał koszykówkę jako zawodnik, występując na pozycji rozgrywającego. Jest wychowankiem Stali Ostrów Wielkopolski, w której zaczął trenować w 1965 roku. W klubie tym występował, początkowo w drużynach juniorskich, a następnie w zespole I ligi, do 1975 roku.
Od 1976 roku był koszykarzem ŁKS-u Łódź. Z drużyną tą w sezonie 1976/1977 zadebiutował w najwyższej klasie rozgrywkowej. W sumie na tym szczeblu w ŁKS-ie wystąpił w 95 meczach. W sezonie 1977/1978 zdobył z tym klubem brązowy medal mistrzostw Polski. W kolejnym sezonie wystąpił także w rozgrywkach Pucharu Koracia. W latach 1978–1979 był ponadto powoływany do reprezentacji Polski, w której rozegrał 1 oficjalne spotkanie.
Przed sezonem 1979/1980 przeniósł się do Zagłębia Sosnowiec, w którym spędził 2 sezony na najwyższym szczeblu rozgrywkowym, występując w sumie w 58 meczach ligowych. W sezonie 1980/1981 zdobył z tym klubem brązowy medal mistrzostw Polski.
W 1982 roku powrócił do Stali Ostrów Wielkopolski, w której występował do 1988 roku, rozgrywając w tym czasie co najmniej 100 spotkań I ligi.
W 1988 roku wyjechał do Francji, gdzie do 1992 występował w drugoligowym wówczas klubie US Melun.
Kariera trenerska.
Po wyjeździe do Francji w 1988 rozpoczął karierę trenerską, łącząc grę w drugoligowym wówczas klubie US Melun z trenowaniem żeńskiego zespołu tego klubu, także w tym czasie grającego w II lidze. Jako trener wywalczył z drużyną z Melun awans do I ligi.
W 1992 powrócił do Polski, w latach 1992-1995 nie prowadził żadnej drużyny, zajmował się prowadzeniem działalności gospodarczej w branży obuwniczej, w 1995 został trenerem Stali Ostrów Wielkopolski, którą prowadził do 2004 roku, wywalczając w sezonie 1997/1998 awans do najwyższej klasy rozgrywkowej, a następnie w sezonie 2001/2002 zdobywając brązowy medal mistrzostw Polski (najlepszy wynik w historii klubu). Jednocześnie przez pewien okres pracował także jako nauczyciel wychowania fizycznego w jednej z ostrowskich szkół podstawowych.
W 2000 roku został asystentem trenera reprezentacji Polski w koszykówce mężczyzn. Funkcję tę pełnił do 2003 roku. W czerwcu 2003 został I trenerem reprezentacji. Z funkcji tej zrezygnował w listopadzie 2004 roku, po nieudanych eliminacjach do Mistrzostw Europy w Koszykówce 2005, w których Polska wygrała 1 z 6 spotkań i nie zakwalifikowała się do turnieju.
W sezonie 2004/2005 początkowo prowadził Turów Zgorzelec, z którego odszedł po 7 meczach ligowych, a następnie był trenerem Czarnych Słupsk.
W 2005 roku powrócił do roli trenera Stali Ostrów Wielkopolski, którą pełnił do 2009 roku. W sumie w 10 sezonach, w których prowadził ten klub w najwyższej klasie rozgrywkowej, tylko raz, w pierwszym sezonie (1998/1999), nie zdołał awansować do fazy play-off. Łącznie prowadził ten klub w 348 meczach Polskiej Ligi Koszykówki, wygrywając 186 z nich. Określany był mianem „legendy” tego klubu, czy wręcz całej ostrowskiej koszykówki.
W sezonie 2009/2010 był trenerem Sportino Inowrocław w Polskiej Lidze Koszykówki. W kolejnych rozgrywkach prowadził Polfarmex Kutno, z którym wywalczył awans do I ligi, a w sezonie 2011/2012 był trenerem grającego w II lidze zespołu KS Open Basket Pleszew. Pełnił także funkcję doradcy prezesa w Turowie Zgorzelec, gdy klub ten w sezonie 2013/2014 zdobył mistrzostwo Polski.
Od 2014 roku prowadził żeński zespół TS Ostrovia Ostrów Wielkopolski, występujący w tym czasie w I lidze kobiet.
Życie prywatne.
Kowalczyk znał język francuski, rosyjski, niemiecki i angielski.
Był absolwentem Technikum Kolejowego w Ostrowie Wielkopolskim i Akademii Ekonomicznej w Katowicach, na której uzyskał tytuł magistra ekonomii. Ukończył także trenerskie studia podyplomowe na Akademii Wychowania Fizycznego we Wrocławiu.
W 2003 został wyróżnionym tytułem Ostrowianina Roku.
28 listopada 2015, w trakcie meczu I ligi kobiet, w którym pełnił rolę trenera zespołu TS Ostrovia Ostrów Wielkopolski, poczuł się źle. Po jego zakończeniu został odwieziony do szpitala w Ostrowie Wielkopolskim z podejrzeniem zawału serca, gdzie niecałe dwie godziny później zmarł.
3 grudnia został pochowany na Starym Cmentarzu w Ostrowie Wielkopolskim.
Pośmiertnie został odznaczony Krzyżem Kawalerskim Orderu Odrodzenia Polski.

</doc>
<doc id="544718" url="https://pl.wikipedia.org/wiki?curid=544718" title="Tongyeong">
Tongyeong

 
Tongyeong (kor. 통영시) – miasto w południowej części Korei Południowej, w prowincji Gyeongsang Południowy. Około 135,8 tys. mieszkańców.

</doc>
<doc id="544720" url="https://pl.wikipedia.org/wiki?curid=544720" title="Blazon">
Blazon



</doc>
<doc id="544721" url="https://pl.wikipedia.org/wiki?curid=544721" title="European Assistance for Science and Technology">
European Assistance for Science and Technology

program EAST (ang. "European Assistance for Science and Technology") Program Pomocy Europejskiej w Dziedzinie Nauki i Technologii - program Unii Europejskiej, którego nazwa jest akronimem od pełnej angielskiej nazwy programu. Zainicjowany przez Radę Europy w lipcu 1990 r. na wniosek Komisji Europejskiej z dziedziny nauki i technologii skierowany został jako program przedakcesyjny do krajów kandydujących z Europy Środkowo-Wschodniej.
Cele programu:
Dzięki programowi EAST możliwe było finansowanie współpracy uniwersyteckiej oraz procedur poznawania norm przemysłowych UE. W ramach programu EAST organizowane były seminaria, spotkania i pokazy. Program został zakończony.

</doc>
<doc id="544723" url="https://pl.wikipedia.org/wiki?curid=544723" title="Yangsan">
Yangsan

Yangsan (kor. 양산시) – miasto w południowej części Korei Południowej, w prowincji Gyeongsang Południowy. Około 212,8 tys. mieszkańców.

</doc>
<doc id="544726" url="https://pl.wikipedia.org/wiki?curid=544726" title="Discovery Channel Pro Cycling Team">
Discovery Channel Pro Cycling Team

Discovery Channel Pro Cycling Team – była amerykańska zawodowa grupa kolarska.
Historia.
10 lutego 2007 roku Discovery Channel ogłosił, iż nie odnowi kontraktu sponsorskiego z drużyną i współpraca zostanie zakończona z końcem sezonu 2007. Powszechnie decyzję o zakończeniu sponsorowania wiąże się ze zwolnieniem prezesa Discovery Networks Billy'ego Campbella (dyrektora telewizyjnego) przez Davida Zaslava, nowego prezesa Discovery Communications.
10 sierpnia 2007 roku, firma Talwind Sports (współwłaściciel drużyny) zaprzestała poszukiwań sponsora tytularnego i ogłosiła, iż drużyna zakończy działanie i zrezygnuje ze startów z końcem roku 2007. Decyzja ta spowodowana była zamieszaniem jakie panowało wówczas wokół kolarstwa.

</doc>
<doc id="544730" url="https://pl.wikipedia.org/wiki?curid=544730" title="Ar-Sakalthor">
Ar-Sakalthor



</doc>
<doc id="544732" url="https://pl.wikipedia.org/wiki?curid=544732" title="Port lotniczy Denpasar">
Port lotniczy Denpasar

Denpasar Ngurah Rai Airport – międzynarodowy port lotniczy, położony na indonezyjskiej wyspie Bali, 15 km na południe od Denpasaru. Jest najważniejszym portem lotniczym kraju po Dżakarcie.
Port lotniczy posiada 4 terminale pasażerskie, 2 terminale towarowe, 38 stanowisk dla samolotów.

</doc>
<doc id="544734" url="https://pl.wikipedia.org/wiki?curid=544734" title="Andrei Pavel">
Andrei Pavel

Andrei Pavel (ur. 27 stycznia 1974 w Konstancy) – rumuński tenisista, reprezentant w Pucharze Davisa, olimpijczyk.
Kariera tenisowa.
Treningi tenisowe rozpoczął w wieku 8 lat, jako 16-latek przeniósł się do Niemiec. Był czołowym juniorem świata, wygrywając w tej kategorii wiekowej French Open 1992. W 1992 roku był również w półfinale juniorskiego Wimbledonu.
Jako zawodowy tenisista Pavel występował w latach 1995–2009.
W grze pojedynczej wygrał 3 turnieje o randze ATP World Tour. Awansował ponadto do 6 finałów.
W grze podwójnej wygrał 6 turniejów z cyklu ATP World Tour, a w dalszych 5 osiągnął finały. Był półfinalistą wielkoszlemowego French Open 2006, w parze z Alexandrem Waske.
W 1991 roku zadebiutował w reprezentacji Rumunii w Pucharze Davisa. Wygrał łącznie 40 meczów, a 22 przegrał.
W grze pojedynczej startował 4 razy w igrzyskach olimpijskich, zawsze odpadając w 1 rundzie – w 1992 roku w Barcelonie, 4 lata później w Atlancie, w 2000 roku w Sydney oraz w 2004 roku w Atenach. Również 3 razy przegrywał w 1 rundzie debla, w 1996 roku w parze z Dinu Pescariu, w 2000 roku z Gabrielem Trifu i w 2004 roku z Victorem Hănescu.
W rankingu gry pojedynczej Pavel najwyżej był na 13. miejscu (25 października 2004), a w klasyfikacji gry podwójnej na 18. pozycji (30 kwietnia 2007).

</doc>
<doc id="544736" url="https://pl.wikipedia.org/wiki?curid=544736" title="Kopalnia Węgla Kamiennego Saturn">
Kopalnia Węgla Kamiennego Saturn

Kopalnia Węgla Kamiennego „Saturn” (w latach 1950–1990 „Czerwona Gwardia”) – zlikwidowana kopalnia węgla kamiennego w Czeladzi. Działała od 1887 roku. W 1993 roku postawiona w stan likwidacji i zamknięta z końcem 1996 roku. Obecnie w dawnej kopalnianej elektrowni mieści się Galeria Sztuki Współczesnej „Elektrownia”; sama kopalnia jest elementem śląskiego „Szlaku Techniki”.
Historia.
Do I wojny światowej.
Kopalnia powstała na terenie folwarku plebańskiego w Czeladzi, który kupił w roku 1869 warszawski adwokat - Ludwik Kozłowski. Tenże, ok. 1872 r., rozpoczął poszukiwania węgla kamiennego na który natrafił na głębokości 122 m.. Dwa lata później sprzedał ten majątek księciu Christianowi Hohenlohe, który kontynuował dalsze poszukiwania węgla, docierając około 1880 r. do bardziej wydajnych pokładów na poziomie 150 m. Dzięki temu kopalnia osiągnęła 2,6 tys. ton wydobycia. W następnych latach produkcja szybko wzrastała, dochodząc w 1898 roku do 400 tys. ton. Kopalnia otrzymała pompy i maszyny wyciągowe z napędem parowym, a w tym czasie pracowało w niej 1160 robotników, z czego 887 pod ziemią. 
Książę Hohenlohe planował utworzyć Tow. Akcyjne Górniczo-Przemysłowe "Saturn" i ponoć prace nad tym projektem były mocno zaawansowane, ale nie ma informacji z jakiego powodu zrezygnował z tego projektu. Być może dlatego, że pojawiła się grupa znanych łódzkich fabrykantów (Karol Wilhelm II Scheibler, dr Alfred Biedermann, Edward Herbst, Juliusz Kunitzer oraz prawnik i ekonomista Jan Alfons Surzycki), którzy, aby uniezależnić się od wahań i wysokości cen śląsko-górnośląskiego węgla dyktowanych autorytatywnie przez właścicieli tamtejszych kopalń i tym samym obniżyć koszty produkcji swoich fabryk, postanowili kupić kopalnię. W tym przypadku kopalnię w Czeladzi. W tym celu utworzyli 13 lutego 1899 r. Konsorcjum "Saturn".
Kontrakt w tej sprawie pomiędzy księciem a Konsorcjum został podpisany 21 lutego 1899 roku. Z dniem 1 kwietnia tegoż roku Konsorcjum praktycznie przejęło kopalnię "Saturn" mianując dyrektorem kopalni swojego pełnomocnika - inż. Hieronima Kondratowicza. 
Według ówczesnego stanu prawnego Cesarstwa Rosyjskiego konsorcjum było wymagalną formą wstępną do utworzenia spółki/towarzystwa akcyjnego, co mogło nastąpić po minimum rocznej działalności z pozytywnym wynikiem ekonomicznym. 
Ustawę/Statut Towarzystwa Akcyjnego Górniczo-Przemysłowego "Saturn" car Mikołaj II zatwierdził 3 lipca 1900 roku. W oparciu o nią, w dniu 29 września 1900 r., odbyło się jego zebranie założycielskie na którym powołana została jego Rada Zarządzająca w składzie: dr Alfred Biedermann, Juliusz Teodor Heinzel, Edward Herbst, Juliusz Kunitzer, Stanisław Reicher i Karol Wilhelm II Scheibler. Na zastępców członków Rady zostali powołani: Paweł Linke (dyr. zakładów ks. Christiana Krafta zu Hohenlohe-Öhringen) oraz Jan A. Surzycki mianowany ponadto pełnomocnikiem Rady. Prezesem Rady został wybrany Karol Wilhelm II Schiebler, a wiceprezesem - dr Alfred Biedermann. Kapitałem założycielskim Towarzystwa były walory wniesione przez Konsorcjum "Saturn" w wysokości 5 mln rubli, podzielonych na 10 tys. akcji po 500 rb każda.
Towarzystwo „Saturn” było jednym z nielicznych przedsiębiorstw zagłębiowskich prezentujących kapitał krajowy. Jednocześnie było jedyną tego rodzaju inicjatywą na terenie Królestwa Polskiego o charakterze antymonopolowym. 
Początkowo siedziba zarządu Towarzystwa mieściła się w Łodzi przy ul. Spacerowej (ob. al. T. Kościuszki) 17, a w 1906 r. została przeniesiona do Czeladzi, do siedziby specjalnie zbudowanej w tym celu (obecnie zespół hotelowo-konferencyjno-rekreacyjny „Pałac Saturn – Termy Rzymskie”).
Dyrektorem kopalni Towarzystwa „Saturn” pozostał wybitny fachowiec inż. Hieronim Kondratowicz, przed przyjęciem tej funkcji przez 12 lat pełniący obowiązki inżyniera okręgowego w Zagłębiu Dąbrowskim. W 1906 roku ustąpił ze stanowiska dyrektora i został powołany do rady zarządzającej „Saturna”. Jego miejsce zajął Alfons Surzycki, a kierownictwo techniczne kopalni powierzono jej dotychczasowemu zawiadowcy – inż. Janowi Brzostowskiemu. Przedsiębiorstwo rozwijało się pomyślnie, wykazując do I wojny światowej duże zyski, dostarczając na rynek Królestwa Polskiego, głównie do Łodzi, 12% jego zapotrzebowania na węgiel.
W 1904 r. pogłębiono I szyb do poziomu 188 m, poza tym przebito szyby pomocnicze „Hieronim”, „Aleksander” i „Antoni”. W tym samym roku rozpoczęto modernizację odwadniania sprowadzając pompy odśrodkowe z elektrycznym napędem, a w kilka lat później zelektryfikowano też maszyny wyciągowe na szybach I i II. W 1911 roku zakończono prowadzoną w kilku etapach modernizację i mechanizację sortowni. Rok później na niektórych trasach wprowadzono podziemny przewóz elektryczny. Wszystko to stawiało kopalnię na jednym z pierwszych miejsc w Zagłębiu pod względem nowoczesności. Jej wydobycie doszło w 1910 r. do 666 tys. ton, a w 1913 r. do 833 tys. ton. Ułatwieniem dla zbytu była budowa bocznicy kolejowej łączącej kopalnię z siecią Kolei Warszawsko-Wiedeńskiej.
Załoga kopalni osiągnęła w 1913 roku liczbę 2270 osób. Na potrzeby załogi zbudowano domy mieszkalne dla robotników i urzędników oraz szkoły, utrzymywano też szpital i dwa ambulatoria. W gmachu wybudowanej w 1908 r. gospody otwarto w 3 lata później „Dom Ludowy” dla pracowników wraz z biblioteką i czytelnią. W samej kopalni już w 1903 r. zbudowano łaźnię dla załogi. W 1906 r. przy kopalni miało też początkowo swoją siedzibę Towarzystwo Gimnastyczne „Sokół” w Czeladzi, które przez cały okres międzywojenny było sponsorowane przez zakład. Od 1908 r. zaczęto zaopatrywać górników pracujących pod ziemią w sztywne skórzane kapelusze, które miały ich chronić przed urazami głowy.
Po zakończeniu I wojny światowej rozwój kopalni odbywał się pod znaczącym kierownictwem łódzkiego fabrykanta Alfreda Biedermanna, który w niejasnych okolicznościach porzucił działalność w Łodzi.
Po II wojnie światowej.
W 1950 roku zmieniono nazwę kopalni na KWK „Czerwona Gwardia”. Z dniem 1 stycznia 1973 roku kopalnie „Milowice” i „Czeladź” zostały połączone, przyjmując nazwę KWK „Milowice-Czeladź”. 1 stycznia 1976 roku przyłączono ją do kopalni „Czerwona Gwardia”. Z dniem 1 stycznia 1990 roku, zmiana nazwy na „Saturn”.
Decyzją Ministra Przemysłu i Handlu nr 168/92/Org z 5 października 1992 r. Zakład Górniczy pod nazwą KWK „Saturn” w Czeladzi z dniem 1 I 1993 r. został postawiony w stan likwidacji: zakończenie działalności produkcyjnej (wydobycie węgla i bentonitu) ustalono na dzień 31 grudnia 1995 r., a zakończenie likwidacji kopalni na dzień 31 grudnia 1996 r.
Współczesność.
Dawna kopalnia „Saturn” jest istotnym elementem śląskiego „Szlaku Techniki” jako „Galeria Sztuki Współczesnej "Elektrownia"”. Elektrownia to jeden z nielicznych obiektów, będący świadkiem złotego wieku kopalni „Saturn”. Jej wnętrze przypomina czasy maszyn parowych i pierwszych urządzeń elektrycznych. Istnieje m.in. parowy wyciąg szybowy z 1897 r., który tłoczył powietrze dla pracujących pod ziemią górników. W 1958 r. rozdzielnię przebudowano, instalując na osi wału bębna linowego dwa silniki elektryczne. Pozwoliło to na eksploatację urządzenia zarówno na napędzie elektrycznym, jak i parowym. Dzięki temu maszyna przetrwała w niemal niezmienionym stanie do dnia dzisiejszego. Na terenie kopalni znajdują się również wieże szybu I (przebudowana wieża typu Malakov; zachowała się zastrzałowa wieża jednego z przedziałów, druga została rozebrana) oraz II (Malakov) wraz z maszynowniami. Zachowały się maszyny wyciągowe obydwu szybów – dla szybu I dawniej parowy wyciąg szybowy z 1897, przebudowany w 1958 (zainstalowano na osi wału bębna linowego dwa silniki elektryczne) oraz elektryczna maszyna szybu II.
W budynku głównym dyrekcji kopalni, a wcześniej zarządu Tow. „Saturn”, powstało centrum hotelowo-konferencyjne „Pałac Saturna”, a w jego podziemiach powstał kompleks saunowo-basenowy „Termy Rzymskie”.
W przyszłości na terenie kopalni planowane jest utworzenie muzeum techniki.
Dla upamiętnienia działalności łódzkich przemysłowców w kopalni „Saturn” w jej pobliżu dwie ulice noszą nazwy: Karola Scheiblera i Alfreda Biedermana.

</doc>
<doc id="544738" url="https://pl.wikipedia.org/wiki?curid=544738" title="Dekanat Barczewo">
Dekanat Barczewo

Dekanat Barczewo – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 9 parafii:
Sąsiednie dekanaty.
Biskupiec Reszelski, Dobre Miasto, Jeziorany, Olsztyn I – Śródmieście, Olsztyn II – Zatorze, Olsztyn V – Kormoran, Pasym

</doc>
<doc id="544739" url="https://pl.wikipedia.org/wiki?curid=544739" title="Philip Hall">
Philip Hall

Philip Hall (ur. 11 kwietnia 1904 w Hampstead w Londynie, zm. 30 grudnia 1982 w Cambridge w Cambridgeshire) – brytyjski matematyk. 
Życiorys.
Jego prace dotyczyły głównie teorii grup, głównie grup skończonych oraz grup rozwiązalnych. W roku 1961 został nagrodzony medalem Sylvestera, przyznawanym przez Royal Society.

</doc>
