<doc id="544740" url="https://pl.wikipedia.org/wiki?curid=544740" title="Olbrzym (istota)">
Olbrzym (istota)

Olbrzym – zwany także wielkoludem – fikcyjna istota podobna do człowieka, lecz o wiele od niego większa. Występuje w licznych mitach, baśniach i legendach, a także literaturze fantasy i grach fabularnych. Choć słowo „gigant” w szczególności odnosi się do istot z mitologii greckiej, używane jest też często po prostu jako synonim „olbrzyma”.
Etymologia.
Dawne polskie i niemieckie nazwy olbrzymów, jak podaje "Słownik etymologiczny języka polskiego" Aleksandra Brücknera, wywodzą się od nazw niegdysiejszych wrogów i najeźdźców: niemieckie "Hüne" od Hunów, prasłowiańskie "Obrzy" ("*Obъrъ", staroruskie Obъre, Obъrinъ – występujące w "Powieści minionych lat") – od Awarów. Mamy tu do czynienia albo ze zmianą semantyczną w obrębie pierwotnej nazwy etnicznej, albo z kontaminacją etnikonu "*Obъr", z tureckiego "abar", z rodzimym, prasłowiańskim "*obrъ" – „silny” (odpowiadającemu gockiemu "abrs") – czeskie Obr, staropolskie Obrzyn (współczesne Olbrzym, z epentezą l).
Źródła mitów o olbrzymach.
Dowodem na istnienie olbrzymów miały być kości dinozaurów, mamutów i tym podobnych stworzeń, znajdowane w różnych miejscach na całym świecie (np. we wiedeńskiej katedrze św. Stefana od 1443 roku znajdują się kości mamutów, przedstawiane jako resztki olbrzymów) oraz budowle starożytne: piramidy, mury, sarkofagi, ruiny świątyń. Pisarz Marian Brandys tak opisywał swoje wrażenia z podróży do Egiptu: "Spróbujcie sobie wyobrazić zwalisko granitowych ruin, zajmujących powierzchnię przeszło czterech kilometrów kwadratowych. Całe aleje kamiennych sfinksów, posągi faraonów wyższe od trzypiętrowych domów, gęsty las niebotycznych kolumn o obwodach tak potężnych, że na wierzchołku każdej mogłoby się rozsiąść swobodnie około stu osób…" (M. Brandys „Śladami Stasia i Nel”). Ludzie późniejszych epok nie mogli uwierzyć, że budowle megalityczne stawiały osoby takie jako oni. Niektórzy kreacjoniści uważają, że odnalezione szczątki Megantropów są szczątkami olbrzymów.
Mitologia grecka.
Olbrzymy w mitologii greckiej według poety Hezjoda były dziećmi Uranosa (Nieba) i Gai (Ziemi). Zaangażowali się w konflikt z bogami olimpijskimi nazywany gigantomachią, który został rozwiązany, gdy w końcu zaangażował się weń Herakles, stając po stronie Olimpijczyków. Grecy wierzyli, że niektórzy ze strąconych gigantów (takich jak Enkelados) leżą pogrzebani pod ziemią i że ich udręczone ciała dygocząc powodują trzęsienia ziemi i erupcje wulkaniczne. Starożytni Grecy rozróżniali trzy rodzaje olbrzymów:
Biblia.
W Biblii – świętej księdze żydów i chrześcijan – również wspomina się o olbrzymach (na tej m.in. podstawie uznawano wspomniane wyżej kości dinozaurów z wiedeńskiej katedry za kości olbrzymów; znalezioną w 1677 r. w Anglii kość udową megalozaura ks. Piot nazywa "szczątkiem biblijnego olbrzyma" – w 1763 r. Brookes nadaje jej nazwę "Scrotum humanum" – moszna ludzka; w „Panu Tadeuszu” Mickiewicz wspomina o podobnych wierzeniach na Litwie, pisząc w księdze ósmej: "(…) pleban mirski zawiesił w kościele / Wykopane olbrzymów żebra i piszczele") – dowodem na to jest cytat z Księgi Rodzaju: "A w owych czasach byli na ziemi giganci (…) mocarze, mający sławę w owych dawnych czasach" (Rdz 6,4).
Gdy Izraelici, po wędrówce przez pustynię, dotarli do ziemi Kanaan, wysłali posłów dla zbadania stanu rzeczy. Ci, gdy wrócili, mówili: "Kraj, któryśmy przeszli, aby go zbadać, jest krajem, który pożera swoich mieszkańców. Wszyscy zaś ludzie, których tam widzieliśmy, są wysokiego wzrostu. Widzieliśmy tam nawet olbrzymów – Anakici pochodzą od olbrzymów – a w porównaniu z nimi wydaliśmy się sobie jak szarańcza i takimi byliśmy w ich oczach" (Lb 13, 32–33). Badacze sądzą, że po podróży przez pustynię miasta i lud Kananejczyków wydawał się Hebrajczykom niemożliwym do pokonania i stąd owe plotki, siane, jak pisze Biblia, przez wystraszonych posłów.
Pierwszym gigantem, wymienionym z imienia, jest Og, król Baszanu: "Og, król Baszanu, był ostatnim z Refaitów. Jego grobowiec [dosł. łoże] żelazny jest w Rabbat synów Ammona: dziewięć łokci długi, cztery łokcie szeroki, [mierzony] według łokcia zwyczajnego" (Pwt 3,11). Jako że łokieć hebrajski mierzył 48,4 cm, łoże króla miało wymiary 4 m 36 cm na 1 m 94 cm.
Najlepiej znanym biblijnym olbrzymem jest wojownik filistyński, Goliat.
Historia Izraela według Józefa Flawiusza.
Gdy pod dowództwem Judy patriarchy, następcy Jozuego Hebrajczycy zdobywali plemiona ziemi kannanejskiej, przenieśli swój obóz do Hebronu opanowując ten gród i zabijając jego mieszkańców. Z nieprzyjaznych ludów, pozostało wtedy w pobliżu tylko plemię olbrzymów, których ciała były ogromne i postacie odmienne. Ludzie strasznie się dziwili ich widokiem i ze strachem przekazywali sobie o nich wieść.
Mitologia skandynawska.
W mitologii skandynawskiej olbrzymy (Jotunowie) odgrywają ważną rolę. Na początku świata istniały tylko krainy Muspelheim i Niflheim, a pomiędzy nimi była przepaść Ginnungagap. Gdy lody krainy Niflheim spotkały się z ogniem z krainy Muspelheim narodził się olbrzym Ymir. Z jego pachy powstali Lodowi Olbrzymi, gdyż był on i kobietą i mężczyzną. Prawnukowie Ymira, bogowie Odyn, Vili i Ve, zabili go. Krew z zamordowanego doprowadziła do śmierci Lodowych Olbrzymów. Uratował się tylko Bergelmir, protoplasta nowej rasy gigantów, która miała zamieszkać w Utgardzie. Z ciała Ymira bogowie stworzyli świat, tam też wyrósł jesion Yggdrasil, podtrzymujący dziewięć światów.
Potomkowie Bergelmira nie należeli do istot dobrotliwych i łagodnych. Wprost przeciwnie – ich podstępy nie raz przyprawiały bogów o drżenie serca. Oto dwie najlepiej znane historie o mieszkańcach Jötunheimu.
Pewnego dnia Thor i Loki, bogowie z Asgardu, wybrali się do krainy olbrzymów. Jej król, Utgarda-loki, zaproponował im kilka rzeczy. Loki musiał rywalizować z Logim o to, kto zje więcej. Logi nie tylko zjadł wszystko, ale połknął także miski i kubki. Potem Thjalfi, syn gospodarza, ścigał się z olbrzymem Hugim. Potomek króla został daleko w tyle. Następnie Thor usiłował wypić miód z rogu, przygotowanego przez gospodarza, ale upił tylko odrobinę. Utgarda-loki dał mu jeszcze jedną szansę – miał podnieść jego kota, a potem pokonać w zapasach matkę olbrzyma. Bóg nie podołał ni jednemu, ni drugiemu. Następnego dnia, gdy bogowie opuszczali dwór króla, okazało się, że Logi to Ogień, Hugi – Myśl, miód Utgarda-Lokiego to morze, kot to wąż Midgardu, a matka olbrzyma, Elli – to Starość. Na wieść o podstępie olbrzyma Thor usiłował go zabić, ale pałac zniknął, a Thor i Loki zostali sami w lesie.
Inna legenda mówi, że olbrzym Trym skradł najcenniejszy skarb Thora – Młot Mjöllnir. Obiecał zwrócić go, gdy dostanie boginię Freję za żonę. Thor nie mógł tego uczynić, bo cały świat obumarłby. Heimdall doradził Thorowi, by przebrał się za Freję i podstępem skradł młot. Thor (jako Freja) i Loki (jako przyzwoitka) pojechali do pałacu Thryma. „Freja” zjadła na uczcie 8 łososi i całego woła. Loki wyjaśnił, że Freja nie jadła z tęsknoty za oblubieńcem. Potem Trym podniósł welon małżonki i zobaczył wielkie, błyszczące oczy Thora. „Nie mogła spać z tęsknoty” – wyjaśnił Loki. Gdy Trym położył młot (jako dar ślubny) na łonie Frei, Thor chwycił go, pozabijał Thryma i wszystkich gości weselnych.
Legendy brytyjskie.
Najsłynniejsze olbrzymy brytyjskie to Gog i Magog. Ich imiona wywodzą się z Apokalipsy Świętego Jana: "A gdy się skończy tysiąc lat, z więzienia swego szatan zostanie zwolniony. I wyjdzie, by omamić narody z czterech narożników ziemi, Goga i Magoga, by ich zgromadzić na bój, a liczba ich jak piasek morski. Wyszli oni na powierzchnię ziemi i otoczyli obóz świętych i miasto umiłowane; a zstąpił ogień od Boga z nieba i pochłonął ich" (Ap 20,7-9).
Według Brytyjczyków, Gog i Magog to jedyni pozostali przy życiu potomkowie 33 córek-mężobójczyń cesarza Dioklecjana. Morderczynie popłynęły na Wyspy Brytyjskie i tam zamieszkały. Gdy prawnuk Eneasza, Brut (wedle legendy przodek króla Artura), dopłynął do Anglii, napotkał tam olbrzymów, a wśród nich właśnie Goga i Magoga. Oboje zostali doprowadzeni w łańcuchach do Troynovantu (Londynu) i do śmierci służyli jako odźwierni w pałacu królewskim. Posągi gigantów do dziś stoją przed Guildhall (ratuszem londyńskiego City – z lewej Gog, z prawej Magog). W 1666 roku zniszczył je pożar (ten sam, który strawił szekspirowski teatr Globe), a w 1940 r. – naloty niemieckie.
Z kolei inna legenda mówi, że dwaj odźwierni Guildhallu to Gogmagog i Koryneusz. Gogmagog miał być przywódcą olbrzymów angielskich, a Koryneusz – rycerzem z drużyny Bruta i pogromcą giganta. Wrzucił go do morza (w miejscu, które nosi nazwę Skok Olbrzyma), za co otrzymał Kornwalię.
Wedle historyka Geoffreya z Monmouth, dziełem olbrzymów (tym razem irlandzkich) jest Stonehenge. Za dawnych dni miały przenieść go z Afryki i ustawić na górze Killaraus. Na prośbę Merlina przeniosły go na dzisiejsze miejsce, by król Artur miał pomnik godny swoich czynów.
Brytyjczycy znają także legendę o Gwidonie z Warwick. Dokonał on wielu niezwykłych czynów; najsłynniejszym miało być pokonanie duńskiego olbrzyma Kolbranda, który żądał od Anglików haraczu.
Ludy kaukaskie.
Olbrzymi są bohaterami Eposu o Nartach.
Byliny rosyjskie.
Byliny rosyjskie często mają za bohaterów olbrzymów: są zazwyczaj silni, złowrodzy, pyszni; są idealnymi przeciwnikami w pojedynku dla bohaterów. Takim złowrogim olbrzymem jest Tuharyn Żmijewicz, ciemięzca Kijowa, który został pokonany przez Aloszę Popowicza. Z kolei bylina z okolic Nowogrodu mówi o Światogorze, słowiańskim tytanie; był tak silny, że nie mógł znaleźć godnego siebie przeciwnika. Rozmyśla: "Gdybym ja dobry uchwyt znalazł, dźwignąłbym w górę ziemię całą". Bóg postawił na jego drodze sakiewkę, w której był ciężar całego wszechświata. Światogor nie może jej podnieść, zapada się w glebę po kolana i umiera.
Legenda o świętym Krzysztofie.
Od XIII wieku rozwija się w Europie sztuka kaznodziejska. Kapłani chrześcijańscy zaczynają naśladować Chrystusa, który w celu zainteresowania słuchaczy operował przypowieściami. Księża czerpią swoje "exempla" z wielu źródeł, m.in. z żywotów świętych i legend. Jedną z nich jest ta o świętym Krzysztofie. Miał on być pustelnikiem syryjskim i przewoźnikiem przez rzekę. Pewnego razu przenosił przez rzekę dziecko i rzekł do niego: "Dziecię, wystawiłoś mnie na wielkie niebezpieczeństwo, nigdy jeszcze nie dźwigał cięższego brzemienia"; na co dziecko odparło: "Nie dziw się, boś nosił na sobie cały świat i grzechy jego", po czym objawiło się jako Chrystus. Legenda ta ma zapewne na celu wyjaśnienie etymologii imienia (łac. "Christophorus" – niosący Chrystusa). Tą przypowieść i jej przedstawienia malarskie tak ocenił ksiądz Skarga: "Co malują i powiadają, iż Święty ten Krzysztof za pokutę u jednej rzeki siedząc, ludzie przenosił, wielkiego a olbrzymskiego wzrostu będąc, a iż raz Pana Jezusa w osobie dzieciątka przenosił; o tem nic się takiego u pisarzów kościelnych znaleźć nie może. Malowanie owo jego, które starodawne jest od głupich malarzy ponawiane, duchownie się rozumieć ma (…). Zabobony malarskie szkody wierze św. czynić nie mają" (X. Piotr Skarga SJ, „Żywoty świętych Starego i Nowego Zakonu”).
W polskich legendach i baśniach.
Olbrzymy występują też w polskich przekazach i baśniach m.in. Waligóra i Wyrwidąb.
„Boska komedia”.
Dante umieścił w Piekle kilku olbrzymów. W siódmym kręgu piekielnym – tam, gdzie przebywają samobójcy, mordercy i lichwiarze – Dante i jego przewodnik napotykają olbrzyma Kakusa:
Na końcu kręgu podróżnicy spotykają giganta Geriona:
Przenosi ich do ósmego kręgu – miejsca kaźni świętokupców, magów, wróżbitów i oszustów. Na granicy ósmego i dziewiątego kręgu Wergiliusz i Dante zaglądają do Studni Gigantów. :"Była ogromna głowa wielkoluda;W równym stosunku do niej inne kości.Brzeg, co mu służył opaską na uda,Osłaniał cały wierzch strasznej poczwaryTrzem Fryzom czuba sięgnąć się nie uda,Choć staną jeden drugiemu na bary;Od miejsca szyi, gdzie płaszcz zapinany,Trzydzieści piędzi liczył naszej miary [6,75 m]"
Był to Nemrod, myśliwy wspomniany w Biblii w Księdze Rodzaju (Rdz 10,9). Pozostali to:
„Gargantua i Pantagruel” François Rabelais.
Gargantua jest olbrzymem angielskim, synem Gargameli, żony Tęgopusta; w 11 miesiącu ciąży, gdy zjadła za dużo flaków, urodziła Gargantuę przez lewe ucho. Olbrzym odbywa podróż do Paryża; tam studiuje. Zmuszony jest do obrony ojcowizny przed wrogami. Z okazji zwycięstwa wybudował klasztor telemski. Regułą klasztorną jest zdanie: "Fay ce que vouldras" (fr. „Czyń, coć się podoba”).
„Podróże Guliwera” Swifta.
Oświecenie było epoką, która bardzo często używała satyry przeciwko systemom społecznym, władcom i wadom ludzkim. Typowym przykładem są „Podróże Guliwera” Jonathana Swifta. W czasie swej drugiej podróży doktor Guliwer wylądował w Brobdingnagu – kraju olbrzymów. Tam opiekuje się nim dziesięcioletnia córeczka kmiecia, mająca 40 stóp wzrostu (około 12 metrów). Guliwer trafia na dwór królewski, gdzie filozofowie badają, kim właściwie jest? "Po długich sprzeczkach zgodzono się na koniec, żem był" relplum scalcatch", co tłumacząc dosłownie znaczy: igraszka natury. Ta decyzja odpowiada najzupełniej teraźniejszej filozofii europejskiej, której profesorowie, gardząc występowaniem ukrytych przyczyn, pod których zasłoną naśladowcy Arystotelesa usiłowali ukryć swoją niewiedzę, wynaleźli to cudowne rozwiązanie wszystkich trudności, ku wielkiemu postępowi w umiejętności ludzkiej!"
Staje się ulubionym towarzyszem króla i prowadzi z nim dysputy o Anglii, "(…) o obyczajach, religii, prawach, rządzie i naukach w Europie, a ja, ile możności, starałem się odpowiadać jak najlepiej. (…) gdym razu jednego zanadto szczegółowo mówił o mojej kochanej ojczyźnie, o naszym handlu, naszych wojnach lądowych i morskich, sporach religijnych i politycznych partiach (…) król, przesądami swej edukacji przejęty, wziął mnie w jedną rękę, a drugą łagodnie uderzywszy spytał, śmiejąc się, czy jestem wig, czy torys? Obrócił się potem do pierwszego ministra, który stał za nim, trzymając w ręku białą laskę, prawie tak wielką jak główny maszt angielskiego wojennego okrętu „Royal Sovereign”, i rzekł: – „Jakże wielkość ludzka jest marna, kiedy tak liche robaczki mogą ją naśladować; i oni mają zapewne swoje rangi i tytuły, swoje gniazda i jamki królicze, które pałacami i miastami nazywają; mają jak i my ekwipaże, liberie, dostojeństwa i urzędy, którymi się szczycą. I u nich, równie jak u nas, kochają, walczą, kłócą się, oszukują i zdradzają”". Guliwer nieraz myślał o jakiejś zemście na tych, którzy obrażali jego ojczyznę, ale nic nie mógł zrobić. Miał dosyć problemów ze szczurami wielkości psów, owadami wielkości kuropatw itp. Bezskutecznie usiłował chwalić się polityką państwową i wynalazkiem prochu. Anglicy w oczach króla olbrzymów pozostali małymi, nędznymi robaczkami, zawdzięczający swe istnienie wspaniałomyślności Natury.
„Baśnie” braci Grimm.
W 1806 roku wojska Napoleona wkroczyły do Kassel, stolicy księstwa Hesji. „Bóg wojny” wcielił je do Królestwa Westfalii, którym władał brat Cesarza, Hieronim Bonaparte. Wśród jego poddanych znaleźli się dwaj bracia – Jakub i Wilhelm Grimmowie. Zrozumieli oni, że teraz jest ostatnia okazja, żeby ocalić od zapomnienia ludową twórczość – w tym także różnego rodzaju baśnie. "Była już chyba najwyższa pora, by baśnie te utrwalić, bowiem tych, którzy powinni je przechowywać, jest coraz mnie (…) nie ma w Niemczech ani jednego zbioru o taki charakterze". Takiemu zadaniu sprzyjała nie tylko obawa przed wynarodowieniem Niemców, ale i ogólniejsze zapatrywania na tę sprawę – romantyzm, na początku XIX w. dopiero raczkujący, wzbudzał już jednak zainteresowanie ludowością.
Zbiór baśni braci Grimm zawiera 200 utworów o różnej długości, tematyce i pochodzeniu. Z tych 200 około 10 jest poświęconych – w mniejszym lub większym stopniu – olbrzymom:
„Pierścień Nibelunga” Richarda Wagnera.
W tetralogii Wagnera "Pierścień Nibelunga" występuje dwóch olbrzymów: Fasolt i Fafner. Są oni budowniczymi siedziby bogów – Walhalli, za swoją pracę otrzymują jako zapłatę tytułowe dla pierwszej części tetralogii złoto ("Złoto Renu"). Fafner, pod postacią smoka, jest następnie strażnikiem tego złota i oponentem innego bohatera cyklu, Zygfryda.
"Opowieści z Narnii".
Olbrzymy Lewisa bywają dobre, dzielne, pomocne, ale trafiają się także osobniki głupie, złośliwe i źle nastawione do ludzi.
Pierwszym wymienionym z imienia jest olbrzym Grzmotołup, zamieniony przez Białą Czarownicę w kamień; odczarowany przez Aslana, staje się bardzo pomocny. "Wszystkie Łupy zawsze są takie. To jedna z najbardziej szacownych rodzin olbrzymów w Narnii. Może nie najmądrzejsza (nigdy zresztą nie spotkałem bardzo mądrego olbrzyma), ale bardzo stara" – jak powiedział faun Tumnus. Okazało się także, że Biała Czarownica jest półolbrzymką (ma w sobie krew Lilith i olbrzymów, jak powiedział to Piotrowi, Edmundowi, Łucji i Zuzannie Bóbr). W czasie swojego panowania czwórka rodzeństwa walczyła też z wrogimi olbrzymami.
Kozłonóg mówił prawdę, czego przykładem jest olbrzym Świdrogrzmot, żyjący za czasów Miraza i Kaspiana Żeglarza. W czasie bitwy koło Kopca Aslana otrzymał zadanie odcięcia jednego ze skrzydeł armii Telmarów. "Ale nic z tego nie wyszło. Nikt nie ostrzegł Kaspiana (bo też nikt już o tym w tych czasach nie pamiętał), że olbrzymy nie są najmądrzejsze. (…) Świdrogrzmot (…) zaatakował linię wroga w zupełnie innym miejscu i o innym czasie". Na szczęście zwolennicy Kaspiana nie odnieśli druzgocącej klęski – ale gigant i tak miał potem wyrzuty sumienia.
W „Srebrnym Krześle” Julia, Eustachy i Błotosmętek wędrują w poszukiwaniu królewicza Riliana. Na swej drodze spotykają olbrzymów dwukrotnie: raz w Wąwozie Olbrzymów, gdzie obserwują, jak zabawiają się rzucaniem do celu. Gdy wybuchła kłótnia, olbrzymy zaczęły tak się okładać młotami, że "słychać było tylko skowyty, szlochy i buczenie, jakby w wąwozie porzucono gromadę wielkich, zdziczałych dzieciaków". Następnie docierają do grodu tzw. Łagodnych Olbrzymów, gdzie są przyjęci z najwyższymi honorami. Dopiero gdy próbują uciec (zjedli, nie wiedząc o tym, mówiącego jelenia), odkrywają, dlaczego olbrzymy tak ich hołubiły: znaleźli w książce kucharskiej przepis na człowieka i błotowija.
Podczas wędrówki w podziemiach widzą "ciało olbrzymiego śpiącego mężczyzny. Był o wiele większy niż jakikolwiek olbrzym, a jego twarz była naprawdę szlachetna i piękna (…) stary Ojciec Czas (…) obudzi się na koniec świata".
W „Ostatniej Bitwie” ponownie widzimy tego olbrzyma. "(…) na lewo zamajaczył jeszcze jeden czarny kształt. Najpierw przypominał wielką, ciemną plamę na niebie, później ta plama rosła i rosła w górę, aż przybrała kształt olbrzyma stojącego na tle usianego gwiazdami nieba: największego ze wszystkich olbrzymów, jacy kiedykolwiek żyli w tym świecie. Wszyscy wystarczająco dobrze znali Narnię, by domyślić się, gdzie on musi stać: na torfowej wyżynie, daleko na północy, za Suchą Wodą. Julia i Eustachy przypomnieli sobie, jak pewnego razu, bardzo dawno temu, w głębokich podziemiach pod tymi torfowiskami zobaczyli wielkiego, śpiącego olbrzyma. Powiedziano im, że nazywa się Ojciec Czas i że obudzi się w dniu końca świata."
"– Tak – powiedział Aslan, chociaż żadne z nich nie przemówiło. – Kiedy leżał uśpiony, nazywał się Czas. Teraz, gdy się przebudził, otrzyma nowe imię".
"Hobbit" J.R.R. Tolkiena.
Górskie Olbrzymy zaliczają się do najsilniejszych stworzeń Śródziemia. Bilbo w powieści „Hobbit czyli tam i z powrotem”
obserwował Olbrzymy bawiące się rzucając do siebie głazami. Również podczas przeprawy przez Góry Mgliste Thorin Dębowa Tarcza skarży się: "Jeśli nas wicher nie zmiecie, deszcz nie zatopi albo piorun nie ustrzeli, olbrzymy gotowe zabawić się z nami w piłkę nożną i kopniakiem posłać do nieba".
"Harry Potter" Joanne Kathleen Rowling.
Przedstawiciele tej rasy w świecie czarodziejów nie są mile widziani wśród ich społeczności. Ich liczba w ostatnich latach gwałtownie zmalała. Jest to efekt nietolerancyjnej polityki magów wobec nich. Powodem jest także wojownicza mentalność omawianej rasy. Okoliczności zmuszają je do życia w niedostępnych dolinach górskich i grupowania się w plemiona (niegdyś wrogich sobie szczepów), liczące kilkadziesiąt osobników. Co pewien czas wybuchają krwawe walki o wpływy i władzę pomiędzy współplemieńcami.
Gurgiem (przywódcą) zostaje członek zwycięskiej strony.
Olbrzymy charakteryzują się wzrostem w granicach 20–24 stóp. Ich gruba skóra koloru szarego jest odporna na niektóre zaklęcia. Posiadają jak na swój wzrost duże stopy, które są pokryte naturalną podeszwą. Nie są zaliczane do bystrych i inteligentnych. Niewielu zna ludzki język. Dyplomata chcący zyskać przychylność wodza musi składać podarki, które wywołają zainteresowanie plemienia.
Jedynymi, szerzej znanymi gurgami byli Karkus, skłonny do poparcia Zakonu Feniksa (posłami Zakonu w tej misji byli Hagrid i Olimpia Maxime – półolbrzymy). Został jednak obalony i stracony przez jego następcę – Golgomata. Nowy wódz popierał stronę śmierciożerców. Dalsze ich losy nie są znane.

</doc>
<doc id="544741" url="https://pl.wikipedia.org/wiki?curid=544741" title="Dekanat Bartoszyce">
Dekanat Bartoszyce

Dekanat Bartoszyce – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 9 parafii:
Sąsiednie dekanaty.
Górowo Iławeckie, Jeziorany, Lidzbark Warmiński, Reszel, Sępopol

</doc>
<doc id="544742" url="https://pl.wikipedia.org/wiki?curid=544742" title="Dekanat Biskupiec Reszelski">
Dekanat Biskupiec Reszelski

Dekanat Biskupiec Reszelski – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 8 parafii:
Sąsiednie dekanaty.
Barczewo, Jeziorany, Mrągowo I, Mrągowo II, Pasym, Reszel

</doc>
<doc id="544743" url="https://pl.wikipedia.org/wiki?curid=544743" title="Dekanat Braniewo">
Dekanat Braniewo

Dekanat Braniewo – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 9 parafii:
Sąsiednie dekanaty.
Frombork, Pieniężno

</doc>
<doc id="544744" url="https://pl.wikipedia.org/wiki?curid=544744" title="Dekanat Dobre Miasto">
Dekanat Dobre Miasto

Dekanat Dobre Miasto – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 7 parafii:
Sąsiednie dekanaty.
Barczewo, Jeziorany, Lidzbark Warmiński, Olsztyn II – Zatorze, Olsztyn III – Gutkowo, Orneta, Świątki

</doc>
<doc id="544746" url="https://pl.wikipedia.org/wiki?curid=544746" title="Dekanat Frombork">
Dekanat Frombork

Dekanat Frombork – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 6 parafii:
Sąsiednie dekanaty.
Braniewo, Elbląg – Północ "(diec. elbląska)", Pasłęk I "(diec. elbląska)", Pieniężno

</doc>
<doc id="544747" url="https://pl.wikipedia.org/wiki?curid=544747" title="Dekanat Górowo Iławeckie">
Dekanat Górowo Iławeckie

Dekanat Górowo Iławeckie – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 8 parafii:
Sąsiednie dekanaty.
Bartoszyce, Lidzbark Warmiński, Orneta, Pieniężno

</doc>
<doc id="544748" url="https://pl.wikipedia.org/wiki?curid=544748" title="Dekanat Grunwald">
Dekanat Grunwald

Dekanat Grunwald – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 10 parafii:

</doc>
<doc id="544749" url="https://pl.wikipedia.org/wiki?curid=544749" title="Dekanat Jeziorany">
Dekanat Jeziorany

Dekanat Jeziorany – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 7 parafii:
Sąsiednie dekanaty.
Barczewo, Bartoszyce, Biskupiec Reszelski, Dobre Miasto, Lidzbark Warmiński, Reszel

</doc>
<doc id="544753" url="https://pl.wikipedia.org/wiki?curid=544753" title="Dekanat Kętrzyn II – Północny Wschód">
Dekanat Kętrzyn II – Północny Wschód

Dekanat Kętrzyn II – Północny Wschód – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 9 parafii:

</doc>
<doc id="544754" url="https://pl.wikipedia.org/wiki?curid=544754" title="Dekanat Kozłowo">
Dekanat Kozłowo

Dekanat Kozłowo – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 6 parafii:
Sąsiednie dekanaty.
Działdowo "(diec. toruńska)", Dzierzgowo "(diec. płocka)", Grunwald, Mława "(diec. płocka)", Nidzica

</doc>
<doc id="544757" url="https://pl.wikipedia.org/wiki?curid=544757" title="Dekanat Lidzbark Warmiński">
Dekanat Lidzbark Warmiński

Dekanat Lidzbark Warmiński – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 13 parafii:
Sąsiednie dekanaty.
Bartoszyce, Dobre Miasto, Górowo Iławeckie, Jeziorany, Orneta

</doc>
<doc id="544759" url="https://pl.wikipedia.org/wiki?curid=544759" title="Dekanat Łukta">
Dekanat Łukta

Dekanat Łukta – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 5 parafii:
Sąsiednie dekanaty.
Morąg "(diec. elbląska)", Olsztyn III – Gutkowo, Ostróda – Wschód, Świątki

</doc>
<doc id="544761" url="https://pl.wikipedia.org/wiki?curid=544761" title="Dekanat Mrągowo I">
Dekanat Mrągowo I

Dekanat Mrągowo I – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 6 parafii:
Sąsiednie dekanaty.
Biskupiec Reszelski, Mikołajki "(diec. ełcka)", Mrągowo II, Pasym, Reszel, Rozogi

</doc>
<doc id="544763" url="https://pl.wikipedia.org/wiki?curid=544763" title="Dekanat Mrągowo II">
Dekanat Mrągowo II

Dekanat Mrągowo II – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 6 parafii:
Sąsiednie dekanaty.
Biskupiec Reszelski, Mrągowo I, Pasym

</doc>
<doc id="544764" url="https://pl.wikipedia.org/wiki?curid=544764" title="Dekanat Nidzica">
Dekanat Nidzica

Dekanat Nidzica – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 7 parafii:
Sąsiednie dekanaty.
Dzierzgowo "(diec. płocka)", Kozłowo, Olsztynek, Pasym, Szczytno

</doc>
<doc id="544765" url="https://pl.wikipedia.org/wiki?curid=544765" title="Dekanat Olsztyn I – Śródmieście">
Dekanat Olsztyn I – Śródmieście

Dekanat Olsztyn I – Śródmieście – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 8 parafii:
Sąsiednie dekanaty.
Barczewo, Olsztyn II – Zatorze, Olsztyn III – Gutkowo, Olsztyn IV – Jaroty, Olsztyn V – Kormoran

</doc>
<doc id="544766" url="https://pl.wikipedia.org/wiki?curid=544766" title="Dekanat Olsztyn II – Zatorze">
Dekanat Olsztyn II – Zatorze

Dekanat Olsztyn II – Zatorze – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 9 parafii:
Sąsiednie dekanaty.
Barczewo, Dobre Miasto, Olsztyn I – Śródmieście, Olsztyn III – Gutkowo

</doc>
<doc id="544773" url="https://pl.wikipedia.org/wiki?curid=544773" title="Kwadrant Alfa">
Kwadrant Alfa



</doc>
<doc id="544775" url="https://pl.wikipedia.org/wiki?curid=544775" title="UAE Team Emirates">
UAE Team Emirates

UAE Team Emirates () – profesjonalna grupa kolarska z siedzibą w Abu Zabi w Zjednoczonych Emiratach Arabskich (do 2016 roku na licencji włoskiej), utworzona w 1990.
W sezonie 2003-2004 przyjęła nazwę Lampre-Cafita, jednak szybko wróciła do swojej poprzedniej nazwy. W latach 2006-2008 w barwach drużyny ścigał się Polak, Sylwester Szmyd, a pomiędzy 2011 i 2018 rokiem Przemysław Niemiec. Kolarze używają rowerów Colnago i osprzętu Campagnolo, Vittoria i Deda Elementi.
Od sezonu 2005 grupa otrzymała licencję na występy w najwyższej dywizji UCI WorldTeams.
W 2017 roku przeniesiono siedzibę grupy do Zjednoczonych Emiratów Arabskich, zaś w lutym tego roku ogłoszono, iż linie lotnicze Fly Emirates zostały tytularnym sponsorem drużyny, która ostatecznie przyjęła nazwę UAE Team Emirates.

</doc>
<doc id="544781" url="https://pl.wikipedia.org/wiki?curid=544781" title="Dekanat Olsztyn III – Gutkowo">
Dekanat Olsztyn III – Gutkowo

Dekanat Olsztyn III – Gutkowo – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 9 parafii:
Sąsiednie dekanaty.
Dobre Miasto, Łukta, Olsztyn I – Śródmieście, Olsztyn II – Zatorze, Olsztyn IV – Jaroty, Olsztynek, Ostróda – Wschód, Świątki

</doc>
<doc id="544782" url="https://pl.wikipedia.org/wiki?curid=544782" title="Carolyn G. Hart">
Carolyn G. Hart

Carolyn Gimpel Hart (ur. 25 sierpnia 1936 w Oklahoma City) – amerykańska pisarka, autorka powieści i opowiadań kryminalnych.
Zarys biografii.
Ukończyła studia na kierunku dziennikarskim University of Oklahoma w 1958, następnie rozpoczęła pracę jako reporterka „The Norman Transcript”. W latach 1959-1960 pracowała w dziale "public relations" University of Oklahoma. 
10 czerwca 1958 wyszła za mąż za Philipa D. Harta. Urodziła mu dwójkę dzieci i razem zamieszkali w rodzinnej Oklahomie. Pierwszą książką Carolyn G. Hart był, wydany w 1964, kryminał dla najmłodszych. W ciągu swojej, trwającej nadal, pisarskiej kariery Hart wydała wiele klasycznych kryminałów, z których kilkanaście zostało wyróżnionych, m.in. Agatha Award i Anthony Award. Carolyn Hart jest również członkinią i byłą przewodniczącą amerykańskiego stowarzyszenia The Sisters in Crime, wspierającego pisarki tworzące literaturę kryminalną i sensacyjną.

</doc>
<doc id="544783" url="https://pl.wikipedia.org/wiki?curid=544783" title="Dekanat Olsztyn IV – Jaroty">
Dekanat Olsztyn IV – Jaroty

Dekanat Olsztyn IV – Jaroty – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 7 parafii:
Sąsiednie dekanaty.
Olsztyn I – Śródmieście, Olsztyn III – Gutkowo, Olsztyn V – Kormoran, Olsztynek, Pasym

</doc>
<doc id="544784" url="https://pl.wikipedia.org/wiki?curid=544784" title="Dekanat Olsztyn V – Kormoran">
Dekanat Olsztyn V – Kormoran

Dekanat Olsztyn V – Kormoran – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 5 parafii:
Sąsiednie dekanaty.
Barczewo, Olsztyn I – Śródmieście, Olsztyn IV – Jaroty, Pasym

</doc>
<doc id="544787" url="https://pl.wikipedia.org/wiki?curid=544787" title="Dekanat Kętrzyn I – Południowy Zachód">
Dekanat Kętrzyn I – Południowy Zachód

Dekanat Kętrzyn I – Południowy Zachód – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 6 parafii:

</doc>
<doc id="544788" url="https://pl.wikipedia.org/wiki?curid=544788" title="Ford Zetec">
Ford Zetec

Zetec – nazwa używana przez firmę Ford, określająca rzędowe, 4-cylindrowe silniki spalinowe, wyposażone w 4 zawory na cylinder i dwa wałki rozrządu w głowicy (DOHC).
Oryginalnie, z przyczyn prawnych miała zastąpić nazwę „Zeta” która była nazwą kodową silników o pojemności od 1,6  do 2,0 l które zaprezentowano w 1991. Dzięki działaniom reklamowym stała się tak rozpoznawalna w Europie i Ameryce Północnej, że Ford postanowił zastosować ją do nowszych silników. Nazwa Zetec nadal jest używana, pomimo że produkcja silnika Zeta zakończyła się w 2004.
Rodziny silników Zetec.
Nazwa Zetec określała wiele rodzajów silników:
Rodzina Zeta.
Nazwy Zetec po raz pierwszy użyto do silników rodziny Zeta które miały napędzać Forda Escorta Mk5, Oriona Mk3 i Fiestę Mk3. Początkowo silniki były dostępne w pojemnościach 1,6 i 1,8 litra, silnik 2.0 wprowadzono do produkcji razem z modelem Mondeo.
Silniki Zetec w ciągu 12 lat produkcji przeszły szereg modyfikacji.
Egzemplarze początków produkcji można rozpoznać po aluminiowej pokrywie zaworów i aluminiowym kolektorze dolotowym. Wyposażone były w hydrauliczne popychacze zaworów, które w przypadku użycia niewłaściwego oleju potrafiły zawiesić zawór (zawór pozostawał w pozycji otwartej). Problem ten rozwiązano w 1995 przy okazji pierwszej modyfikacji silnika. Otrzymał on plastikowy kolektor dolotowy i system recyrkulacji spalin EGR znany z Mondeo. Zmieniono również nazwę na Zetec-E.
Kolejna modyfikacja odbyła się w 1998. Zetec-R, bo taką nazwę otrzymał silnik, został wyposażony w rozbudowaną miskę olejową, która pomogła zmniejszyć hałas i wibracje jednostki. Hydrauliczne popychacze zastąpiono mechanicznymi z płytkami regulacyjnymi oraz zastosowano dłuższe korbowody, połączone z niższymi tłokami. Zmodyfikowano pompę oleju, dlatego też filtr oleju przeniesiono na blok. Modyfikacji uległa również pompa wody. Cechą charakterystyczną jest czarna pokrywa zaworów wykonana z magnezu, a w późniejszych latach produkcji z plastiku.
Wersja wzmocniona o turbosprężarkę (Duratec RS), dostarczająca 215 KM, napędzała Focusa RS.
Kolejna wersja silnika Zetec występowała w Focusie ST170, który powstał przy współpracy z firmą Cosworth, która modyfikowała głowice; dodano zmienne fazy rozrządu (VCT), zmienną długość kanałów w kolektorze dolotowym i podniesiono stopień sprężania. Silnik uzyskiwał 173 KM.
Rodzina Sigma.
Nazwę Zetec (Zetec-SE) otrzymały również silniki rodziny Sigma. Mimo tej samej nazwy są to dwie, zupełnie różne konstrukcje. Zetec-SE został opracowany przy współpracy z firmą Yamaha. W pełni aluminiowy blok i głowice, podpory wału wykonane jako jeden element, plastikowy kolektor ssący czy korbowody wykonane przy użyciu techniki spiekania proszków dały bardzo lekki silnik. Został on zaprezentowany po raz pierwszy w modelu Fiesta Mk4, jego pojemność wynosiła 1.25 L (1242 cm³).
W późniejszym czasie doszły wersje 1,4, 1,6 i 1,7 l.
Wersja 1,7 l występowała wyłącznie w Fordzie Puma i była wyposażona w zmienne fazy rozrządu (VCT) na wałku dolotowym. Silnik bazował na modelu 1,6 l, jednak był mocno zmodyfikowany. Silnik w takiej postaci dostarczał 125 KM.
W 2004 zaprezentowano silnik 1.6 wyposażony w zmienne fazy rozrządu na obu wałkach Ti-VCT.

</doc>
<doc id="544790" url="https://pl.wikipedia.org/wiki?curid=544790" title="Dekanat Olsztynek">
Dekanat Olsztynek

Dekanat Olsztynek – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 8 parafii:
Sąsiednie dekanaty.
Grunwald, Nidzica, Olsztyn III – Gutkowo, Olsztyn IV – Jaroty, Ostróda – Wschód, Pasym

</doc>
<doc id="544792" url="https://pl.wikipedia.org/wiki?curid=544792" title="Dekanat Orneta">
Dekanat Orneta

Dekanat Orneta – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 11 parafii:
Sąsiednie dekanaty.
Dobre Miasto, Górowo Iławeckie, Lidzbark Warmiński, Morąg "(diec. elbląska)", Pasłęk I "(diec. elbląska)", Pieniężno, Świątki

</doc>
<doc id="544794" url="https://pl.wikipedia.org/wiki?curid=544794" title="Dekanat Ostróda – Wschód">
Dekanat Ostróda – Wschód

Dekanat Ostróda – Wschód – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 9 parafii:
Sąsiednie dekanaty.
Grunwald, Łukta, Miłomłyn "(diec. elbląska)", Morąg "(diec. elbląska)", Olsztyn III – Gutkowo, Olsztynek, Ostróda – Zachód

</doc>
<doc id="544795" url="https://pl.wikipedia.org/wiki?curid=544795" title="Dekanat Ostróda – Zachód">
Dekanat Ostróda – Zachód

Dekanat Ostróda – Zachód – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 7 parafii:
Sąsiednie dekanaty.
Grunwald, Miłomłyn "(diec. elbląska)", Ostróda – Wschód

</doc>
<doc id="544797" url="https://pl.wikipedia.org/wiki?curid=544797" title="Dekanat Pasym">
Dekanat Pasym

Dekanat Pasym – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 7 parafii:
Sąsiednie dekanaty.
Barczewo, Biskupiec Reszelski, Mrągowo I, Mrągowo II, Nidzica, Olsztyn IV – Jaroty, Olsztyn V – Kormoran, Olsztynek, Rozogi, Szczytno

</doc>
<doc id="544799" url="https://pl.wikipedia.org/wiki?curid=544799" title="Dekanat Pieniężno">
Dekanat Pieniężno

Dekanat Pieniężno – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 11 parafii:
Sąsiednie dekanaty.
Braniewo, Frombork, Górowo Iławeckie, Orneta, Pasłęk I "(diec. elbląska)"

</doc>
<doc id="544800" url="https://pl.wikipedia.org/wiki?curid=544800" title="Dekanat Reszel">
Dekanat Reszel

Dekanat Reszel – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 10 parafii:
Sąsiednie dekanaty.
Bartoszyce, Biskupiec Reszelski, Jeziorany, Kętrzyn I – Południowy Zachód, Kętrzyn II – północny wschód, Mrągowo I, Sępopol

</doc>
<doc id="544801" url="https://pl.wikipedia.org/wiki?curid=544801" title="Dekanat Rozogi">
Dekanat Rozogi

Dekanat Rozogi – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 8 parafii:
Sąsiednie dekanaty.
Chorzele "(diec. łomżyńska)", Mikołajki "(diec. ełcka)", Mrągowo I, Myszyniec "(diec. łomżyńska)", Pasym, Pisz "(diec. ełcka)", Szczytno

</doc>
<doc id="544802" url="https://pl.wikipedia.org/wiki?curid=544802" title="Dekanat Sępopol">
Dekanat Sępopol

Dekanat Sępopol – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 6 parafii:
Sąsiednie dekanaty.
Bartoszyce, Kętrzyn II – Północny Wschód, Reszel

</doc>
<doc id="544803" url="https://pl.wikipedia.org/wiki?curid=544803" title="Dekanat Szczytno">
Dekanat Szczytno

Dekanat Szczytno – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 8 parafii:
Sąsiednie dekanaty.
Chorzele "(diec. łomżyńska)", Dzierzgowo "(diec. płocka)", Nidzica, Pasym, Rozogi

</doc>
<doc id="544804" url="https://pl.wikipedia.org/wiki?curid=544804" title="Bitwa pod Moys">
Bitwa pod Moys

Bitwa pod Moys – starcie zbrojne, które miało miejsce 7 września 1757 w pobliżu wsi Moys (obecnie Zgorzelec Ujazd) w czasie wojny siedmioletniej. Trzynastotysięczny korpus pruski pod dowództwem generała von Winterfeldta stoczył bitwę z dwukrotnie silniejszą armią austriacką dowodzoną przez feldmarszałka von Dauna. Bitwa zakończyła się zwycięstwem Austriaków (cały pruski korpus skapitulował), a generał Hans Karl von Winterfeldt został śmiertelnie ranny.
Linki zewnętrzne.
Das Treffen bei Moys 
Mapa bitwy 

</doc>
<doc id="544805" url="https://pl.wikipedia.org/wiki?curid=544805" title="Dekanat Świątki">
Dekanat Świątki

Dekanat Świątki – jeden z 33 dekanatów w rzymskokatolickiej archidiecezji warmińskiej.
Parafie.
W skład dekanatu wchodzi 7 parafii:
Sąsiednie dekanaty.
Dobre Miasto, Łukta, Morąg "(diec. elbląska)", Olsztyn III – Gutkowo, Orneta

</doc>
<doc id="544807" url="https://pl.wikipedia.org/wiki?curid=544807" title="Su-30">
Su-30

Su-30 (w kodzie NATO: "Flanker-C") – rosyjski wielozadaniowy samolot bojowy opracowany przez biuro konstrukcyjne Suchoj, jeszcze w Związku Radzieckim na bazie dwumiejscowego samolotu treningowego z rodziny Su-27.
Historia.
Su-27PU (Su-30).
Su-30 to dwumiejscowy ciężki myśliwiec przewagi powietrznej, zaprojektowany u schyłku Związku Radzieckiego w biurze konstrukcyjnym im. Suchoja, a zbudowany na początku lat 90. na bazie płatowca szkolno-bojowego samolotu Su-27UB. Jego późniejsze wersje rozwojowe to już samoloty wielozadaniowe, używane przez lotnictwo Indii, Chin, Wietnamu, Indonezji, Wenezueli, Malezji, Algierii, Kazachstanu oraz Ugandy. Upadek ZSRR i brak funduszy na nowe samoloty wymusił na Rosjanach skupienie się na wersji eksportowej MK (modernizirowannyj kommierczeskij - "zmodernizowany komercyjny"). Inaczej niż w przeszłości, gdy standardy maszyn przeznaczonych na eksport były uboższe niż dla odbiorcy rodzimego lub sojuszników z Układu Warszawskiego, wszystkie myśliwce wyposaża się w systemy, jakich zażyczy sobie odbiorca. 
Pierwsze Su-30 powstały jako samoloty przechwytujące, które dzięki specjalnemu wyposażeniu radioliniowemu mogły naprowadzać na cel do czterech innych samolotów przechwytujących. Z tego powodu projekt w biurze konstrukcyjnym im. Pawła Suchoja oznaczono T10-4PU (od "punkt uprawlenija" czyli "punkt dowodzenia"), a zbudowane samoloty Su-27PU. Samolot miał wejść na uzbrojenie radzieckich wojsk obrony powietrznej na dalekiej północy, aby chronić rozległe obszary współpracując z ciężkimi myśliwcami przechwytującymi MiG-31. Samoloty miały być zdolne do długiego patrolowania, dlatego wyposażono je w sondy do uzupełniania paliwa w powietrzu. Po kilku prototypach, pierwszy samolot seryjny zbudowano w 1992 roku, pierwszy lot wykonał on w grudniu 1992 roku, nazwany był Su-27PU. Zbudowano tylko osiem egzemplarzy tej wersji, nawet nie wszystkie trafiły do sił powietrznych – dwa pierwsze przekazano do jednostki badawczo-pokazowej w podmoskiewskiej miejscowości Żukowski, gdzie używane były przez zespół akrobacyjny "Piloci Doświadczalni" kierowany przez Anatolija Kwoczura (numery 596 i 597, pozbawione wyposażenia wojskowego; w latach późniejszych używane były jako latające stanowiska badawcze). 
Na uzbrojenie trafiło sześć samolotów (numery 51, 52, 53, 54, 55 i 56) wyprodukowanych w latach 1992-1993 – otrzymały one oficjalnie nazwę Su-30. Znalazły się na wyposażeniu 54 Gwardyjskiego Pułku Lotnictwa Myśliwskiego w Sawaslejce. Samolot o numerze 56 już w 1993 roku został przebudowany na demonstrator wersji eksportowej. Pozostałe służyły w Sawaslejce do około 2005 roku, kiedy to (prawdopodobnie) przebazowano je do głównego rosyjskiego centrum szkoleniowego w Lipiecku. 
W 1993 roku samolot Su-30 zmodernizowano oraz zaoferowano na eksport. Powstały wtedy demonstratory wersji zmodernizowanej dla lotnictwa rosyjskiego (Su-30M, nr 321) oraz eksportowej (Su-30MK, wspomniany nr 56). Kolejny prototyp wersji eksportowej zbudowano wykorzystując jeden Su-27PU z grupy Kwoczura (nr 596, w nowym malowaniu i z nowym numerem 603). 
Również w 1993 roku powstały dwie odrębne linie rozwojowe samolotu Su-30 – jedna jest realizowana przez zakłady w Komsomolsku nad Amurem i odznacza się znacznie prostszym wyposażeniem oraz prawie niezmienionym płatowcem, druga przez zakład w Irkucku, cechuje ją znacznie bardziej wyrafinowane wyposażenie, zaawansowany aerodynamicznie płatowiec oraz silniki ze sterowanym kierunkiem ciągu. Oczywiście cena samolotów z Irkucka jest znacznie wyższa, dlatego preferują ją bardziej zasobni klienci. Samoloty z Komsomolska mają oznaczenie Su-30MKK (późniejsze warianty MK2 oraz MK3, czasami oznaczane Su-30MKK2 i Su-30MKK3), a z Irkucka Su-30MKI (oraz Su-30MKM i Su-30MKA).
Su-30MKI.
Pierwszym zagranicznym odbiorcą Su-30 stało się lotnictwo Indii, które w latach 1997-1999 otrzymało 18 samolotów Su-30MKI, zbudowanych w Irkucku na podstawie bazowego rosyjskiego Su-30. Pierwszych osiem sztuk różniły się od Su-27UB tylko składaną sondą do tankowania w locie, następne 10 wyposażono w dodatkowe importowane systemy. W Rosji samoloty te są oznaczane jako Su-30K, a w Indiach Su-30MKI-I (numery od SB001 do SB018). Obecnie są przestarzałe i od 2007 roku nie są już używane przez lotnictwo indyjskie. Zastąpiła je wersje rozwojowa Su-30MKI. 
Kiedy w 1996 roku podpisano rosyjsko-indyjską umowę na dostawę Su-30MKI, samolot taki w ogóle nie istniał - miał dopiero zostać zbudowany za indyjskie pieniądze. Dlatego też wspomniane pierwsze samoloty Su-30MKI-I są de facto zwykłymi Su-30 o dość ograniczonych możliwościach atakowania celów naziemnych (umowa przewidywała, że w latach późniejszych zostaną zmodernizowane do pełnego standardu Su-30MKI). 
Pierwszy prototyp "prawdziwego" samolotu indyjskiego zbudowano w latach 1996-1997, wykorzystując do tego ósmy seryjny Su-30 o numerze 56 (po przemalowaniu samolot otrzymał numer 01). Płatowiec przeszedł poważne przeobrażenie, przede wszystkim otrzymał przednie usterzenie stabilizujące. Pierwszy lot wykonał na nim Wiaczesław Awierjanow w lipcu 1997 roku (to on też rozbił go w spektakularny sposób w 1999 roku podczas paryskiego salonu lotniczego). Drugi prototyp Su-30MKI (numer 06) oblatano w marcu 1998 roku. 
Produkcja Su-30MKI (wyposażonych w silniki AL-31FP o sterowanym kierunku ciągu) rozpoczęła się w Irkucku w 2000 roku. Pierwsze trzy samoloty – z tzw. serii przedprodukcyjnej – używane były przez biuro konstrukcyjne jako prototypy (numery 05, 04 i 02). Trzydzieści dwa seryjne Su-30MKI dostarczono do Indii w latach 2002-2004, gdzie znalazły się na uzbrojeniu dwóch dywizjonów. W 2004 roku rozpoczęła się produkcja licencyjna w zakładach Hindustan Aircraft Limited w Oshar koło Nasik, która będzie trwać do około 2010 roku i, zgodnie z umową, zakończy się po wyprodukowaniu 140 samolotów. W 2008 roku samoloty Su-30MKI znajdowały się na wyposażeniu trzech dywizjonów: 24. "Hawks", 20. "Lightnings" oraz 30. "Rhinos". Do 2018 roku Indie planują posiadać 270 Su-30MKI, w tym 40 przystosowanych do przenoszenia pocisków manewrujących BrahMos, dwa samoloty utracone w wypadkach w 2009, zostaną zastąpione przez nowe maszyny. Wersje "MKI" odróżnia od pozostałych Su-30 budowa w układzie kaczki, z podobnie jak u Su-33 dodatkowymi sterami wysokości, silnikami ze zmiennym wektorem ciągu, zasobnikiem celowniczym Litening, awioniką produkcji izraelskiej oraz możliwością przenoszenia francuskiego lub rodzimego uzbrojenia.
Kolejnymi odbiorcami zagranicznymi samolotów Su-30 stały się siły powietrzne Malezji (Tendera Udara Diraja Malaysia) i Algierii (Al Quwwat al Jawwija al Jaza'iriyyah). 
Pierwszy z tych krajów zamówił w 2006 roku 18 samolotów Su-30MKM, dostawy rozpoczęły się w lipcu 2007 i zakończyły się w 2009 roku. Samoloty malezyjskie są wariantami Su-30MKI z wyposażeniem francuskim, indyjskim oraz izraelskim. 
Algieria zamówiła 28 samolotów Su-30 w lutym 2006 roku. Ponieważ wystąpiły poważne problemy z realizacją zamówionych równocześnie samolotów MiG-29SMT i MiG-29UBT (ostatecznie samoloty zwrócono do Rosji), dostawy Su-30MKA rozpoczęły się dopiero w grudniu 2007 roku, i zakończyły pod koniec 2009 roku. Samoloty algierskie także są wariantami Su-30MKI, lecz nie mają wyposażenia izraelskiego – zastąpionego rosyjskim i francuskim. W kwietniu 2010 roku Algieria podpisała umowę z Rosoboronoexportem na dostawę kolejnych 16 samolotów.
Su-30MKK.
Kolejnym nabywcą samolotów Su-30 (w "uboższym" wariancie MKK z Komsomolska) stało się lotnictwo Chińskiej Republiki Ludowej (Zhongguo Jiefangjun Kongjin), które już od połowy lat 90. używało licznie samolotów Su-27SK i Su-27UBK oraz budowanych w Chinach na licencji samolotów J-11. W latach 1999-2000 przygotowano cztery prototypy Su-30MKK (numery 501, 502, 503 i 504). W latach 2000-2002 na uzbrojeniu znalazło się aż 76 samolotów Su-30MKK oraz w 2004 roku 24 egzemplarze wersji rozwojowej Su-30MK2 (właściwie Su-30MKK2) (te ostatnie używane są przez lotnictwo marynarki wojennej, gdyż uzbrojone są w rakiety przeciwokrętowe Ch-29A). Proponowany Chinom w 2006 roku kolejny wariant rozwojowy Su-30MK3 (Su-30MKK3) nie został ostatecznie zakupiony. 
Drugim odbiorcą Su-30 (w odmianie Su-30MKK) została Indonezja, nabywając w 2003 roku dwa samoloty Su-27SK oraz dwa Su-30MKK, które znalazły się na uzbrojeniu lotnictwa myśliwskiego (Tentara Nasional Indonesia - Angkatan Udara). W sierpniu 2007 roku podpisano umowę na dostawy następnych samolotów: trzech Su-30MK2 (Su-30MKK2) oraz trzech Su-27SK (w zmodernizowanej wersji Su-27SKM). Realizacja umowy rozpoczęła się w grudniu 2008 roku – z zakładów w Komsomolsku nad Amurem dostarczono dwa samoloty Su-30MK2, trzeci w styczniu 2009 roku.
Trzecim użytkownikiem Su-30MKK w odmianie Su-30MK2 (Su-30MKK2) stało się w 2004 roku lotnictwo Socjalistycznej Republiki Wietnamu (Phông Không – Không quân Nhân dân Việt Nam), które już od 1995 roku używało 13 samolotów Su-27SK i Su-27UBK. Nabyto zaledwie cztery Su-30MK2, które tylko nieznacznie różnią się od chińskiego wariantu podstawowego. 
Czwartym użytkownikiem samolotu Su-30MKK w odmianie Su-30MK2 (Su-30MKK2) została pod koniec 2006 roku Boliwariańska Republika Wenezueli, dla której lotnictwa (Aviación Militar Nacional Bolivariana Venezolana) zamówiono 24 samoloty, jako reakcję na odmowę przez Stany Zjednoczone Ameryki Północnej dostaw części zamiennych do wenezuelskich F-16. Dostawy zakończyły się latem 2008 roku. Od października 2013 roku rozpoczęło się systematyczne dostarczanie zakupionych w Federacji Rosyjskiej samolotów Su-30MK2. Wartość kontraktu oscylowała w kwocie 600 mln USD. 13 lutego przekazano ostatnie 2 sztuki samolotów z zamówionych 12. Wietnamskie Siły Powietrzne posiadają obecnie 36 samolotów tego typu.
11 października 2016 zakończono produkcję Su-30 (odmian MKK i MK2) w KNAAZ w Komsomolsku nad Amurem. Od 1999 zakłady wyprodukowały ok. 207 samolotów tego typu, głównie dla Chin, Wietnamu i Wenezueli.
Su-30M2 oraz Su-30M3.
W kilku egzemplarzach prototypowych wyprodukowano także samoloty Su-30M2 (1999) oraz Su-30M3 (2000). Jak wskazują ich oznaczenia, są to warianty rozwojowe Su-30M: pierwszy stał się znany jako Su-30KN (prototyp nr 302 oraz przedseryjny nr 07) i stanowi propozycję modernizacyjną Su-30, a drugi to samolot wyprodukowany wspólnie przez zakłady w Komsomolsku i Irkucku, znany jako Su-35UB (nr 801). Oba programy nie są obecnie rozwijane, choć w 2001 roku kilka rosyjskich samolotów Su-27UB i Su-30 zmodernizowano do standardu Su-30KN.

</doc>
<doc id="544808" url="https://pl.wikipedia.org/wiki?curid=544808" title="Argymir">
Argymir

Argymir – imię męskie pochodzenia greckiego. Jego patronem jest św. Argymir, męczennik w Kordowie (IX wiek).
Argymir imieniny obchodzi 28 czerwca

</doc>
<doc id="544810" url="https://pl.wikipedia.org/wiki?curid=544810" title="Radło">
Radło

Radło – narzędzie rolnicze wynalezione ok. 4000 r. p.n.e. w epoce neolitu, (według innego źródła 5500 lat p.n.e. w Mezopotamii) służące do spulchniania gleby bez jej odwracania. Pierwotne radło było wykonane z drewna i składało się z symetrycznej radlicy (elementu pracującego w glebie) i grzędzieli (elementu do zaprzęgania zwierząt). W późniejszym okresie radlica była wykonywana z żelaza. Radło mogło być ciągnięte przez człowieka lub zwierzęta pociągowe – woły i, później, konie (świadczą o tym różne rozmiary radeł odnalezionych w osadzie w Biskupinie). Na ziemiach polskich radło było stosowane do końca XII w., kiedy zostało wyparte przez sochę, która została z kolei wyparta przez pług.
W późniejszym okresie radło było stosowane jako narzędzie pielęgnacji gleby; do spulchniania, niszczenia chwastów, obsypywania roślin. 
W heraldyce.
Element radła w heraldyce:

</doc>
<doc id="544812" url="https://pl.wikipedia.org/wiki?curid=544812" title="Sergio Ramos">
Sergio Ramos

Sergio Ramos García (wym. []; ur. 30 marca 1986 w Camas) – hiszpański piłkarz, występujący na pozycji obrońcy we francuskim klubie Paris Saint-Germain. W latach 2005–2023 reprezentant Hiszpanii.
Kariera klubowa.
Karierę rozpoczynał w Sevilli. W sezonie 2004/2005 rozegrał 31 ligowych spotkań, udało mu się strzelić 2 bramki, a ostrzegany przez sędziów kartkami był zaledwie pięciokrotnie. Świetne występy w Pucharze UEFA sprawiły, że okrzyknięto go najlepszym młodym graczem tych rozgrywek w sezonie 2004/2005. Ramos zaliczył także występy w młodzieżowej reprezentacji Hiszpanii do lat 21. Zadebiutował w niej w 2004. Rozegrał 6 spotkań. Latem 2005 Real Madryt rozpoczął starania o przeprowadzenie transferu obrońcy Sevilli. Negocjacje zakończyły się sukcesem dopiero wieczorem 31 sierpnia, na chwilę przed zamknięciem okienka transferowego. Kwota transferu wyniosła 27 mln euro. Sezon 2007/2008 Hiszpan zaczął rewelacyjnie. Strzelił kilka bramek i znacznie przyczynił się do zdobycia punktów przez swój zespół. Na półmetku rozgrywek Real Madryt pokonał FC Barcelonę 1:0, a sam Ramos znacznie przyczynił się do zwycięstwa i odskoku Katalończykom o siedem punktów.
W 2014 w Lizbonie wygrał po raz pierwszy w karierze Ligę Mistrzów. W finale Real Madryt pokonał po dogrywce Atletico Madryt 4:1. To właśnie dzięki bramce Hiszpana w doliczonym czasie drugiej połowy meczu Real zdołał wyrównać i doprowadził do dogrywki. Hiszpański dziennik Marca uznał Ramosa za najlepszego zawodnika lizbońskiego finału. W sezonie 2015/2016 został pierwszym kapitanem Realu Madryt.
3 czerwca 2017 wraz z Realem Madryt przeszedł do historii jako pierwsza drużyna, która obroniła tytuł i zwyciężyła w finale Ligi Mistrzów pokonując Juventus 4:1. W następnym sezonie ponownie obronił puchar Ligi Mistrzów zwyciężając z Liverpoolem 3:1. 3 listopada 2020 w wygranym meczu fazy grupowej Ligi Mistrzów z Interem wynikiem 3:2 zdobył swoją 100. bramkę dla Realu Madryt. 16 czerwca 2021 Real wydał oświadczenie, w którym ogłoszone zostało, że po 16 latach zawodnik opuści klub.
8 lipca 2021 ogłoszono przejście Ramosa do Paris Saint-Germain, z którym podpisał dwuletni kontrakt. Z powodu kontuzji we francuskim klubie zadebiutował 28 listopada w meczu z Saint-Étienne (3:1). Premierową bramkę strzelił 23 stycznia 2022 w wygranym 4:0 meczu przeciwko Stade de Reims.
Kariera reprezentacyjna.
W 2005, mając 19 lat, utalentowany defensor, zadebiutował w pierwszej reprezentacji Hiszpanii. W ten sposób został najmłodszym graczem, który zadebiutował w drużynie z Półwyspu Iberyjskiego od 55 lat. Następstwem dobrej gry były występy w trudniejszych i ważniejszych meczach, podczas eliminacji do Mistrzostw Świata. Hiszpania grała mecz o wszystko z Serbią. Podczas nieobecności Míchela Salgado, swoje umiejętności mógł zaprezentować Ramos. Mimo młodego wieku zdołał upilnować tak renomowanych piłkarzy jak Mateja Kežman, Savo Milošević czy Dejan Stanković.
Selekcjoner reprezentacji Hiszpanii Luis Aragonés postanowił zabrać go na Mistrzostwa Świata w Piłce Nożnej 2006 do Niemiec, gdzie pomógł drużynie dotrzeć do 1/8 finałów.
Podczas finału Euro 2008, wygranego przez piłkarzy Hiszpanii, Sergio ubrał się w koszulkę, na której znalazł się Antonio Puerta – piłkarz Sevilla FC zmarły 28 sierpnia 2007. Na koszulce widniał także napis – „siempre con nosotros” („zawsze z nami”). Ramos okazał tym zachowaniem szacunek koledze z byłej drużyny.
Koszulkę ponownie założył podczas finału Euro 2012. Sergio został wybrany również do najlepszej jedenastki według FIFA tego turnieju.
W 2010 w Południowej Afryce zdobył z reprezentacją Hiszpanii mistrzostwo świata. "La Furia Roja" pokonała w finale mundialu Holandię "1:0". Mecz rozstrzygnęła dogrywka, a bramkę zdobył Andrés Iniesta (116 min.).
Sergio okazał się być niezwykle ważnym ogniwem swej drużyny. Wykonując 31 solowych rajdów był najczęściej dryblującym piłkarzem Mundialu, wyprzedzając tak ofensywnych piłkarzy jak Leo Messi czy Lukas Podolski. Ponadto według statystyk Castrol Index, Sergio Ramos uzyskał najwyższy ranking pośród wszystkich graczy, którzy wybiegli na murawy afrykańskich mistrzostw. Na Mistrzostwach Europy w 2012 Hiszpania pokonała w finale Włochy 4:0, a Sergio był na tych mistrzostwach najlepszym obrońcą Hiszpanii.
23 lutego 2023 roku Sergio Ramos poinformował o zakończeniu reprezentacyjnej kariery.
Życie prywatne.
Jest w związku z Pilar Rubio, reporterką. Mają czterech synów, są nimi: Sergio (ur. 6 maja 2014), Marco (ur. 15 listopada 2015), Alejandro (ur. 25 marca 2018) oraz Máximo Adriano (ur. 26 lipca 2020). Agentem Sergio Ramosa jest jego brat, Rene.

</doc>
<doc id="544815" url="https://pl.wikipedia.org/wiki?curid=544815" title="Plutarch (imię)">
Plutarch (imię)

Plutarch (gr. "Πλούταρχος") — imię męskie pochodzenia greckiego, złożone z członów "plut-" ("πλουτος", "ploutos") — "bogactwo, dostatek" i "-arch" ("árchōn") — "władca, panujący".
Plutarch imieniny obchodzi 28 czerwca, jako wspomnienie św. Plutarcha, wspominanego razem ze śwśw. Serenem, Heraklidem, Raidą, Potamieną i Marcelą, którzy byli uczniami Orygenesa .
Znane osoby noszące imię Plutarch:

</doc>
<doc id="544817" url="https://pl.wikipedia.org/wiki?curid=544817" title="Kość łokciowa">
Kość łokciowa

Kość łokciowa (łac. "ulna") – jedna z kości długich w kończynie górnej.
U człowieka koniec bliższy jest zaopatrzony w dwa wyrostki. Wyrostek tylny, większy, stanowi górne zakończenie kości i nazywa się wyrostkiem łokciowym ("olecranon"). Mniejszy, niżej położony i skierowany swym wierzchołkiem do przodu to wyrostek dziobiasty ("processus coronoideus"). Trzon kości łokciowej ma w przekroju poprzecznym kształt trójkątny. Wyróżnia się trzy brzegi ograniczające trzy powierzchnie: przednią, przyśrodkową i tylną. Koniec dalszy stanowi głowa kości łokciowej, przedłużająca się po stronie przyśrodkowej w wyrostek rylcowaty ("processus styloideus"). Głowa kości łokciowej jest zakończona powierzchnią dla połączenia z trójkątną chrząstką, oddzielającą tę kość od nadgarstka.
Świnie i psy mają dobrze rozwinięty trzon kości łokciowej, który stopniowej redukcji ulega u konia i przeżuwaczy. U konia dociera jedynie do połowy trzonu kości promieniowej. Przeżuwacze mają częściowo zrośnięte trzony kości promieniowych i łokciowych. Występują dwie przestrzenie międzykostne – bliższa i dalsza. Psy na głowie kości łokciowej mają obwód stawowy, służący do zestawienia z wcięciem łokciowym kości promieniowej. U przeżuwaczy w jego miejsce występuje kościozrost. U konia nieobecny jest wyrostek rylcowaty, charakterystyczny dla pozostałych wymienionych zwierząt gospodarskich.
Ptaki.
U ptaków kość łokciowa jest znacznie silniej rozwinięta, niż kość promieniowa. Ma kształt wygięty, leży bocznie. Z kością promieniową łączą ją więzadła. Kość łokciowa stanowi oparcie dla lotek, przy nasadzie każdej z nich na gości znajduje się wzgórek. Wyrostek łokciowy słabo zaznaczony. Na proksymalnym końcu kości łokciowej często znajduje się niewielka kość – trzeszczka ("patella ulnaris"). U niektórych ptaków, np. wróblowych, trzeszczka znajduje się także na dystalnej części kości łokciowej, a do niej przytwierdzone jest ścięgno końcowe mięśnia "musculus propatagialis longus".

</doc>
<doc id="544818" url="https://pl.wikipedia.org/wiki?curid=544818" title="Heron">
Heron

Heron – imię męskie pochodzenia greckiego wywodzące się od wyrazu pospolitego "hērōs", co oznacza "mocny, silny, bohater", przejęte do łaciny jako "Ero" // "Hero" // "Heron". 
Heron imieniny obchodzi:
Znane osoby noszące imię Heron:

</doc>
<doc id="544822" url="https://pl.wikipedia.org/wiki?curid=544822" title="Marcel Khalife">
Marcel Khalife

Marcel Khalife (ur. 1950) – libański kompozytor, pieśniarz, wykonawca utworów na udzie (arabskiej lutni), maronita. 
Jest uważany przez Palestyńczyków za Palestyńczyka, w południowym Libanie za Libańczyka oraz powszechnie za muzyka arabskiego. Żył wśród rybaków, wieśniaków i Cyganów, pod wpływem dwóch religii, co ma wpływ na jego twórczość.
Od 1970 do 1975 roku uczył się w konserwatorium w Bejrucie. W 1976 roku założył zespół Al Mayadeen, który stał się znany na świecie dzięki opartych na poezji Mahmouda Darwisha piosenkom "Umi" ("Moja matka"), "Rita w'al-Bundaqiya" ("Rita i karabin") i "Jawaz al-Safr" ("Paszport").
Życiorys.
Debiut.
Marcel Khalife urodził się w 1950 roku w Amszit, małym miasteczku na wybrzeżu, na północ od Bejrutu. Jego dziadek był rybakiem i grał na flecie. Pierwsze lekcje w muzyki dawał mu Hanna Karam, emerytowany wojskowy, nauczyciel w jego miasteczku, który radził rodzicom młodego chłopca, aby pozwolili mu kontynuować naukę muzyki. W tym czasie, w wyniku ciężkiej choroby, umarła mu matka. 
Na udzie uczył się grać w Państwowym Konserwatorium w Bejrucie. Poznając instrument i technikę gry, Marcel Khalife badał i rozszerzał możliwości uda.
Od 1970 do 1975 roku nauczał w konserwatorium w Bejrucie i innych miejscowych szkołach oraz odbył tournée po Bliskim Wschodzie, Północnej Afryce, Europie i Stanach Zjednoczonych dając solowe koncerty na udzie. 
W Bejrucie poznał sytuację Palestyńczyków przechodząc przez obozy uchodźców palestyńskich w drodze do konserwatorium.
W 1972 roku, aby odradzać swoje dziedzictwo muzyczne i arabskie zespoły chóralne, Marcel Khalife utworzył w swoim rodzinnym miasteczku zespół muzyczny. Pierwsze wykonania miały miejsce w Libanie podczas libańskiej wojny domowej w 1975. W czasie wojny ryzykował życiem koncertując w salach, które mogły zostać zbombardowane. 
Zespół "Al Mayadeen".
Repertuar zespołu łączy tradycyjną muzykę arabską z elementami muzyki zachodu np. przez wprowadzenie pianina. Marcel Khalife wykorzystuje często w utworach współczesne poezje arabskie (jak utwory Mahmouda Darwisha) i muwashahat (muzyka Al-Andalus). Komponuje i śpiewa pieśni do poematów palestyńskiego poety Mahmouda Darwisha, pieśni o nacjonalizmie i rewolucji. 
W 1976 roku powstał zespół "Al Mayadeen". "Al-mayadeen" jest formą liczby mnogiej rzeczownika "maydan", który może oznaczać pole walki lub plac miasteczka, gdzie mają miejsce wydarzenia świąteczne, śluby, śpiew i taniec. Wcześniejsze doświadczenia muzyczne zespołu Al Mayadeen powodowały, że był doskonałe przyjmowany poza Libanem, szczególnie gdy wykonywał pieśni "Umi" ("Moja matka"), "Rita w'al-Bundaqiya" ("Rita i karabin") i "Jawaz al-Safr" ("Paszport"), bazujące na poezji Darwisha. Zespół występował w krajach arabskich, Europie, Stanach Zjednoczonych, Kanadzie, Ameryce Południowej, Australii, i Japonii.
Marcel Khalife był kilkukrotnie zapraszany do udziału w festiwalach o międzynarodowym znaczeniu: Baalbeck, Beit Eddine (Liban), Kartagina, El Hammamat (Tunezja), Timgad (Algieria), Jarash (Jordania), Arles (Francja), Krems i Linz (Austria), Brema (Niemcy), ReOrient (Szwecja), Pawia (Włochy), Światowy Festiwal Muzyczny w San Francisco, Nowy Jork, Cleveland (USA). Koncertował w wielu prestiżowych salach, jak "Palace of Arts" w Montrealu, "Symphony Space" i "Merkin Concert" w Nowym Jorku, "Berklee Theatre" i "New England Conservatory" w Bostonie, "Royal Festival Hall" i "Queen Elizabeth Hall" w Londynie, Pałac UNESCO w Bejrucie, Opera Kairze (Egipt).
Sprawa "Ana Yussef, ya Abi" – zniewaga islamu.
Marcel Khalife był trzykrotnie (1996, 1999 i 2003) sądzony z powodu tekstu pieśni "Jestem Józef, o Ojcze" ("Ana Yussef, ya Abi"), napisanego przez palestyńskiego poetę Mahmouda Darwisha. 
Był oskarżony o obrazę wartości religijnych, gdyż do tekstu włączono dwa wersety z jednej sur Koranu.
Khalifa zamieścił pieśń w 1995 roku w albumie "The Arabic Coffee Pot", który bazował na poemacie znanego palestyńskiego poety, Mahmouda Darwisha. Poemat cytował werset z historii Józefa w Koranie: "O mój Ojcze, widziałem jedenaście gwiazd i słońce i księżyc kłaniających mi się w hołdzie." To historia braci Józefa, nielubiących go i zazdrosnych, gdyż był przystojny i uprzejmy. Historia była obrazem cierpienia ludu palestyńskiego.
W 2005 roku, Marcel Khalife powiadomił środki przekazu, że wykonywanie jego muzyki i pieśni było zakazywane w Tunezji w zarządzanych przez państwo stacjach radiowych telewizyjnych. Powodem niezadowolenia tunezyjskich organów władzy mogło być zadedykowanie podczas koncertu w Kartaginie w sierpniu 2005 roku jednej z pieśni Arabom uwięzionym w Izraelu i państwach arabskich. 
Wyrażał także poparcie w sprawie praw politycznych aktywistów, który odbyli strajk głodowy przed i podczas światowej konferencji na szczycie w sprawie społeczeństwa informacyjnego (World Summit on the Information Society (WSIS))w Tunezji w listopadzie 2005 roku.
Twórczość.
Utwory instrumentalne.
Od 1974 roku Marcel Khalife komponuje muzykę do spektakli tanecznych mających odnowić popularny balet orientalny oraz muzykę filmową.
Jego ostatnie (2006) prace stanowią głównie utwory instrumentalne, jak "Symfonia Powrotu", ("The Symphony of Return"), "Śpiewy Wschodu" ("Chants of the East"), "Concerto Al-Andalus" "Suita na Oud i orkiestrę Mouda'aba" ("Suite for Oud and Orchestra (Carres)"), "Diwan Al Oud", "Jadal" duet na oud, kwartet na oud "Al Samaa" w tradycyjnej arabskiej formie i "Taqasim", duet na oud i kontrabas. 
Kompozycje Marcela Khalife był wykonywane przez różne orkiestry, a w szczególności przez Kijowską Orkiestrę Symfoniczną, Orkiestrę Akademii Boulogne Billancourt, Orkiestra Pokoju San Francisco, Orkiestra miasta Tunisu, i Absolute Ensemble.
Książki.
Kompozytor napisał w 1982 roku sześcioczęściową "Antologię studiowania oud" ("Anthology of Studying the Oud"), jego inne dzieła to "Jadal Oud Duo" i "Samaa" poświęcone muzyce arabskiej.
Filmy.
Marcel Khalife skomponował muzykę do filmów fabularnych i dokumentalnych oraz seriali, których producentami byli Maroun Baghdadi, Oussama Mohammed, Sophi Sayhf Eddin i Sami Zikra. 
W 2002 roku europejska sieć telewizyjna nadała film dokumentalny o Marcelu Khalife. Film zatytułowany "Voyageur" ("Podróżnik"), prezentuje wybór 33 utworów z repertuaru Khalife, który obejmują wybór od kompozycji solowych na oud i wokalnej poezji arabskiej po kompozycje orkiestralne, muzykę filmową i balety. 
Innym filmem dokumentalnym jest "Le Luth Sacrilège" ("lutnia świętokradztwa") reżyserowanym przez Pierre Dupouey opowiadający historię drugiego procesu Marcela Khalify w 1998 roku w sprawie jego pieśni "Ana Yussef" ("Jestem Josef").

</doc>
<doc id="544824" url="https://pl.wikipedia.org/wiki?curid=544824" title="Tłumik absorpcyjny">
Tłumik absorpcyjny

Tłumik absorpcyjny – urządzenie składające się z perforowanej rury i waty tłumiącej, która otacza rurę. Przepływające przez rurę spaliny przez wykonane w niej otworki mają kontakt z przestrzenią wypełnioną watą tłumiącą. Wata tłumiąca w czasie kontaktu ze spalinami tłumi ich drgania na skutek tarcia mechanicznego. Tłumik ten tłumi tylko drgania o dużej częstotliwości (powyżej 500 Hz), dlatego nie jest wystarczający i stosuje się go wraz z innymi tłumikami w tłumiku kombinowanym.

</doc>
<doc id="544826" url="https://pl.wikipedia.org/wiki?curid=544826" title="Heraklides">
Heraklides

Heraklides (gr. " Ἡρακλείδης" - pochodzący od Heraklesa) – imię męskie pochodzenia greckiego. Najsłynniejszym Heraklidesem był Heraklides z Pontu, grecki filozof, uchodzący za twórcę filozofii heliocentrycznej. Wśród świętych - św. Heraklides, męczennik. 
Heraklides imieniny obchodzi 28 czerwca
Por. też 

</doc>
<doc id="544830" url="https://pl.wikipedia.org/wiki?curid=544830" title="Seren">
Seren

Seren – imię męskie pochodzenia łacińskiego, od słowa oznaczającego „czysty, spokojny, pogodny”. Patronem tego imienia jest św. Seren, męczennik (III wiek).
Seren imieniny obchodzi 28 czerwca.
Żeński odpowiednik: Serena.

</doc>
<doc id="544833" url="https://pl.wikipedia.org/wiki?curid=544833" title="Serena">
Serena

Serena – imię żeńskie pochodzenia łacińskiego, od słowa oznaczającego „czysta, spokojna, pogodna”. Patronem tego imienia jest św. Seren, męczennik (III wiek).
Męski odpowiednik: Seren.
Serena imieniny obchodzi 28 czerwca.

</doc>
<doc id="544834" url="https://pl.wikipedia.org/wiki?curid=544834" title="Tłumik refleksyjny">
Tłumik refleksyjny

Tłumik refleksyjny – tłumik, który działa poprzez wielokrotne odbijanie poruszającej się wraz ze spalinami fali dźwiękowej. Utrata energii przy każdym odbiciu powoduje tłumienie fali. Odbicie fali następuje, gdy zmienia się przekrój przewodu prowadzącego spaliny, lub gdy jakiś element stoi na drodze spalin. Tłumik ten składa się z kilku komór i rur, będących rezonatorami, rozmieszczonych szeregowo lub równolegle względem kierunku przepływu spalin. W celu uzyskania tłumienia w całym zakresie zmian prędkości obrotowej silnika stosuje się tłumiki bocznikowo-szeregowe.

</doc>
<doc id="544835" url="https://pl.wikipedia.org/wiki?curid=544835" title="Stoliwo">
Stoliwo

Stoliwo lub stoliwo górskie, góra stołowa – masyw górski lub pojedyncza góra o płaskim szczycie, typowa forma dla obszarów o budowie płytowej. Stoliwo górskie powstaje, gdy warstwy skalne o wyższej podatności na erozję (np. łupki) leżą poniżej warstw na erozję niepodatnych (np granit, kwarcyt, piaskowce) – wówczas twarda warstwa szczytowa chroni przed erozją skały leżące bezpośrednio pod nią, lecz poza obrębem górnej warstwy erozja postępuje szybko, tworząc strome, lub nawet pionowe urwiska (z hiszp. zwane "tepui"). W Polsce stoliwa górskie występują w Górach Stołowych.

</doc>
<doc id="544836" url="https://pl.wikipedia.org/wiki?curid=544836" title="Cyryla">
Cyryla

Cyryla, Cyrylla – imię żeńskie pochodzenia greckiego; żeński odpowiednik imienia Cyryl. Wywodzi się ze słowa "kyrios" znaczącego „pan”, „władca”, a na gruncie greckim oznaczało osobę, która należy do Boga. 
Cyryla imieniny obchodzi 5 lipca i 28 października.
Postaci fikcyjne noszące to imię:

</doc>
<doc id="544837" url="https://pl.wikipedia.org/wiki?curid=544837" title="Koalescencja">
Koalescencja

Koalescencja – proces, w którym dwie lub więcej cząstek łączy się z sobą, tworząc pojedynczą cząstkę.
Koalescencja zachodząca w układach koloidalnych (na przykład pianach i emulsjach) polega na łączeniu się cząstek fazy rozproszonej (kropli cieczy lub pęcherzyków gazu) w większe, co zmniejsza stopień dyspersji układu. Doprowadza to do rozbicia emulsji na odrębne fazy lub opadnięcia piany.
Proces koalescencji zachodzący w chmurach prowadzi do powstawania kropli deszczu.

</doc>
<doc id="544838" url="https://pl.wikipedia.org/wiki?curid=544838" title="Białe Skały (Sudety)">
Białe Skały (Sudety)

Białe Skały nazywane również Białym Kamieniem albo Białymi Ścianami, niem. Weiße Felsen – grupa skał (ok. 800 m n.p.m.) w Górach Stołowych w Sudetach Środkowych w południowo-zachodniej Polsce.
Położenie.
Białe Skały położone są na południowy wschód od Karłowa na wysokości ok. 780-800 m n.p.m. na północnej i północno-wschodniej krawędzi stoliwa Narożnika w pobliżu Lisiej Przełęczy ok. 800 m od Drogi Stu Zakrętów.
Opis.
Białe Skały nazywane również Białym Kamieniem albo Białymi Ścianami to zgrupowanie okazałych, widokowych skał piaskowcowych o białawym zabarwieniu, które wznoszą się z poziomu 780-800 m n.p.m., osiągając wysokość od do 20 do 30 m. Przedstawiają formy skalne utworzone z porozcinanego głębokimi szczelinami i jarami stoliwa. Wyodrębnione w ten sposób skały, tworzą zbocza ciągnące się na przestrzeni ok. 1 km, które swym kształtem przypominają wolnostojące baszty, mury lub skalne wieżyce. Wysokość skał wynosi od 20 do 30 m. Część z nich posiada dość oryginalne nazwy: "Zielony Król", "As Atu", "Bubek", "Zielona dama", "Kibic", "Zły". Na skałach występuje bogata flora mszaków i porostów, której sprzyja znaczne zawilgocenie.
Budowa.
Białe Skały zbudowane ze skał osadowych są piaskowcami ciosowymi dolnymi, powstałymi w górnej kredzie.
Powstanie.
Białe Skały powstały z porozcinania stoliwa Narożnika głębokimi jarami i rozpadlinami w wyniku długotrwałego procesu erozyjnego i działań mechanicznych. Ważną rolę, odegrała woda poprzez powierzchniową erozję jak i oddziaływanie pod ziemią – w strefach źródłowych. Denudacja chemiczna i mechaniczna, przy udziale wody, doprowadziła do rozwoju obecnych form skalnych, w odsłoniętej partii piaskowców ciosowych na wierzchowinach. Sieć spękań tektonicznych wyznaczała geometrię tych form, a o kształcie przypominającym budowle (mury, wieże, baszty, słupy) decydowało uwarstwowanie i różna wytrzymałość skał.
Turystyka.
w rejon Białych Skał prowadzą szlaki turystyczne:
Białe Skały z wieloma drogami wspinaczkowymi o różnych stopniach trudności, stanowią popularne miejsce wspinaczki skałkowej.

</doc>
<doc id="544839" url="https://pl.wikipedia.org/wiki?curid=544839" title="Karabin AR-18">
Karabin AR-18

AR-18 – amerykański karabinek automatyczny.
Historia.
W latach 50. XX wieku w Stanach Zjednoczonych, wzorem innych krajów, trwały prace nad opracowaniem naboju pośredniego. W 1957 opracowano w oparciu o nabój cywilny .222 Remington Magnum nabój oznaczony .223 Remington (5,56 × 45 mm). Pracujący w firmie Armalite Eugene Stoner przystosował swój karabinek AR-10 do zasilania nową amunicją. Nowa amunicja sprawiła, że karabinek oznaczony jako AR-15 miał minimalny odrzut, a umieszczenie kolby na przedłużeniu lufy (tak zwany liniowy układ broni) sprawiło, że karabinek był łatwy do opanowania przy strzelaniu.
Testy wojskowe wykazały jednak, że celność karabinka jest niska. Ciągłe problemy z bronią sprawiły, że w 1959 Armalite sprzedała prawa patentowe nowego karabinka firmie Colt’s Patent Firearms Manufacturing Company. W 1960 Stoner także przeniósł się do Colta. W tym samym roku poradzono sobie z problemem celności AR-15. Okazało się, że źródłem problemów był źle dobrany skok gwintu lufy. Po zmianie skoku gwintu karabinek uznano za gotowy do produkcji seryjnej i rozpoczęto promocję broni która po przyjęciu do uzbrojenia United States Armed Forces otrzymała oznaczenie M16.
Po sprzedaniu praw do AR-15 Coltowi w Armalite rozpoczęto prace nad alternatywnym karabinkiem kalibru 5,56 mm. Skonstruowany przez George’a Sullivana, Arthura Millera i Charlesa Dorchestera karabinek otrzymał oznaczenie AR-18. W odróżnieniu od Stonera który w AR-15 położył nacisk na zmniejszenie masy broni i w tym celu zastosował komorę zamkową wykonaną z aluminium oraz układ bez tłoka gazowego konstruktorzy AR-18 największy nacisk położyli na zmniejszenie kosztów produkcji i niezawodność broni. Dlatego zastosowali komorę zamkową wykonaną ze stalowych wytłoczek cięższą, ale tańszą w produkcji od aluminiowej i układ z krótkim skokiem tłoka gazowego zapewniający większą niezawodność.
Po przyjęciu do uzbrojenia amerykańskich sił zbrojnych M16 prace nad AR-18 straciły tempo. W latach 1969–1972 był on produkowany seryjnie w wersji samoczynnej AR-18 (oferowanej służbom federalnym) i samopowtarzalnej AR-180 (sprzedawanej na rynku cywilnym). Karabinek sprzedawał się na rynku amerykańskim słabo, ale licencję na jego produkcję udało się sprzedać brytyjskiej firmie Sterling i japońskiej Howa. Obie te firmy produkowały głównie przeznaczoną na rynek cywilny wersję samopowtarzalną AR-180 (niewielkie ilości samoczynnego Sterlinga AR-18 znalazły się na uzbrojeniu SAS). Wersja AR-180 była bronią bardzo popularną w Wielkiej Brytanii szczególnie wśród zawodników uprawiających konkurencję Karabinu Praktycznego (obecnie posiadanie długiej broni samopowtarzalnej jest w Wielkiej Brytanii nielegalne). AR-180 był także bronią popularną wśród terrorystów IRA (zwłaszcza po przebudowie umożliwiającej strzelanie seriami).
W latach 80. pojawiło się kilka karabinków o budowie wzorowanej na AR-18. Były to tajwański Type 64 (łączący rozwiązania AR-18 i M16), singapurski SAR-80, japoński Howa 89-Shiki i zbudowany w układzie bullpup brytyjski L85. W 2001 przedsiębiorstwo Eagle Arms będące właścicielem praw do marki ArmaLite zaczęło sprzedawać na rynku cywilnym karabinek AR-180B. Jest to zmodyfikowana wersja AR-18 wyposażona w komorę spustową z tworzywa sztucznego mieszczącą mechanizm uderzeniowo-spustowy przejęty z M16. AR-180B jest zasilany z magazynków zgodnych ze STANAG 4179.
Opis.
AR-18 jest bronią samoczynno-samopowtarzalną. Zasada działania oparta o odprowadzanie gazów prochowych przez boczny otwór lufy, z krótkim skokiem tłoka gazowego. Zamek ryglowany przez obrót, posiada siedem rygli. Opory ryglowe znajdują się bezpośrednio w lufie. Dwie sprężyny powrotne znajdują się po obu stronach suwadła. Mechanizm spustowy z przełącznikiem rodzaju ognia umożliwia strzelanie ogniem pojedynczym i seriami.
AR-18 jest bronią zasilaną przy pomocy dwurzędowych magazynków pudełkowych o pojemności 20 lub 30 naboi. Gniazdo magazynka znajduje się w u dołu komory zamkowej. Lufa o długości 464 mm osadzona bezpośrednio w łożu, zakończona szczelinowym tłumikiem płomienia. 
Karabin wyposażony jest w kolbę, łoże i chwyt pistoletowy wykonane z tworzywa sztucznego. Przyrządy celownicze mechaniczne (muszka słupkowa i celownik przerzutowy z przeziernikiem).

</doc>
<doc id="544843" url="https://pl.wikipedia.org/wiki?curid=544843" title="Kasjusz (imię)">
Kasjusz (imię)

Kasjusz – imię męskie pochodzące od łacińskiej nazwy rodu; ta z kolei być może stanowiła pierwotnie skrót z imienia złożonego takiego, jak "Cassignatus", "Cassimara" czy "Cassisuratus". Inną hipotezą jest pochodzenie tej nazwy rodowej od łacińskiego "cassus" – „pozbawiony czegoś, ogołocony z czegoś” lub też od etruskiego słowa, oznaczającego „biedny”. Imię to nosiło sześciu świętych.
Żeńskim odpowiednikiem jest Kasja

</doc>
<doc id="544845" url="https://pl.wikipedia.org/wiki?curid=544845" title="Tłumik kombinowany">
Tłumik kombinowany

Tłumik kombinowany – urządzenie, które tłumi dźwięki w szerokim zakresie częstotliwości. Poruszające się z dużą prędkością spaliny dopływają do tłumika rurą dolotową, gdzie zachodzą procesy tłumienia. Niezależnie od konstrukcji tłumika płaszcz obudowy może składać się z pojedynczej lub podwójnej warstwy blachy.

</doc>
<doc id="544847" url="https://pl.wikipedia.org/wiki?curid=544847" title="Kasja (imię)">
Kasja (imię)

Kasja – imię żeńskie pochodzące od łacińskiej nazwy rodu Kasjuszy ("Cassius"). Wśród patronów – czterech świętych.
Kasja imieniny obchodzi 29 czerwca.
Męski odpowiednik: Kasjusz

</doc>
<doc id="544849" url="https://pl.wikipedia.org/wiki?curid=544849" title="Massimo Oddo">
Massimo Oddo

Massimo Oddo (ur. 14 czerwca 1976 w Città Sant’Angelo) – włoski piłkarz występujący na pozycji prawego obrońcy. Jego ojciec – Francesco również był piłkarzem.
Kariera klubowa.
Massimo Oddo jest wychowankiem klubu Renato Curi Angolana. Następnie trafił do Milanu, gdzie w 1995 roku rozpoczynał zawodową karierę. W ekipie „Rossonerich” nie miał jednak szans na występy, dlatego też działacze klubu zdecydowali się na wypożyczenie go do grającej w Serie C1 Fiorenzuoli. Następnie na tej samej zasadzie włoski obrońca był kolejno graczem takich zespołów Monza, Prato oraz Lecco, z którymi także rywalizował w rozgrywkach trzeciej ligi. W 1998 roku Oddo ponownie został wypożyczony do Monzy, z którą występował już w Serie B, a następnie w drugiej lidze grał jako zawodnik SSC Napoli.
W 2000 roku Włoch przeniósł się do Hellasu Werona i 1 października w zremisowanym 1:1 spotkaniu z Bari zadebiutował w rozgrywkach Serie A. W sezonie 2000/2001 Hellas zajął w końcowej tabeli czternaste miejsce i tylko dzięki lepszej sytuacji bramkowej niż Reggina zapewnił sobie utrzymanie w pierwszej lidze. W sezonie 2001/2002 Oddo razem ze swoją drużyną uplasował się na piętnastej lokacie i Hellas spadł do drugiej ligi.
W letnim okienku transferowym w 2002 roku Oddo podpisał kontrakt z S.S. Lazio. Ligowy debiut w barwach nowego klubu zanotował 15 września, kiedy to rzymska drużyna przegrała 2:3 z Chievo. W sezonie 2002/2003 włoski piłkarz razem ze swoim zespołem zajął w tabeli Serie A czwarte miejsce, dotarł także do półfinału Pucharu UEFA. W kolejnych rozgrywkach Oddo zadebiutował w Lidze Mistrzów, z której „Biancocelesti” zostali wyeliminowani w rundzie grupowej oraz sięgnął po zwycięstwo w Pucharze Włoch. 21 grudnia 2005 roku Oddo rozegrał swój setny mecz w Serie A dla Lazio, a rzymski klub zremisował bezbramkowo z Lecce. 26 marca 2006 roku były gracz Milanu strzelił oba gole w zwycięskim 2:0 ligowym pojedynku przeciwko Sampdorii. Przez cztery i pół sezonu występów w Lazio Oddo w linii obrony grał u boku takich zawodników jak Jaap Stam, Giuseppe Favalli, Siniša Mihajlović, Fernando Couto i Luciano Zauri.
Na początku 2007 roku Oddo powrócił do Milanu, działacze którego zapłacili za niego 7,75 miliona euro oraz oddali kartę Pasquale Foggii. Zadebiutował w nim 28 stycznia w wygranym 1:0 ligowym meczu z Parmą. Razem z ekipą „Rossonerich” Włoch triumfował w rozgrywkach Ligi Mistrzów, a w finałowym pojedynku z Liverpoolem rozegrał pełne 90 minut. Następnie Milan wywalczył Superpuchar Europy oraz zwyciężył w Klubowych Mistrzostwach Świata. W lidze włoska drużyna zajęła w sezonie 2007/2008 piąte miejsce i nie udało jej się zakwalifikować do przyszłorocznych rozgrywek Ligi Mistrzów.
28 sierpnia 2008 roku Oddo na jeden sezon został wypożyczony do Bayernu Monachium, a w umowie została zawarta opcja transferu definitywnego. W Bundeslidze zadebiutował 13 września podczas spotkania z FC Köln, które zakończyło się zwycięstwem Bawarczyków 3:0. Po zakończeniu rozgrywek Oddo powrócił do Milanu. Pod koniec 2009 roku doznał kontuzji, która według wstępnych diagnoz miała go wykluczyć z gry na kilka miesięcy. W podstawowym składzie Milanu na prawej obronie zastąpił go Ignazio Abate.
30 sierpnia 2011 został wypożyczony do US Lecce. 6 czerwca 2012 roku zakończył karierę.
Kariera reprezentacyjna.
W reprezentacji Włoch Oddo zadebiutował 21 sierpnia 2002 roku w przegranym 0:1 towarzyskim spotkaniu ze Słowenią. Następnie razem z drużyną narodową wziął udział w Euro 2004. Na mistrzostwach Włosi zostali wyeliminowani już w rundzie grupowej, a Oddo wystąpił tylko w meczu przeciwko Bułgarii, kiedy to w drugiej połowie zmienił Simone Perrottę. W 2006 roku były piłkarz Lazio wystąpił na Mundialu w Niemczech, na którym razem z reprezentacją swojego kraju zdobył tytuł mistrzów świata. W finałowym pojedynku „Squadra Azzura” pokonała po serii rzutów karnych Francję, a Oddo na mundialu wystąpił tylko w ćwierćfinałowym meczu z Ukrainą. Po zakończeniu mistrzostw Oddo był członkiem włoskiej reprezentacji biorącej udział w eliminacjach do Euro 2008, jednak po wywalczeniu awansu nie znalazł się w kadrze na mistrzostwa powołanej przez Roberto Donadoniego.
Kariera trenerska.
W sierpniu 2013 został trenerem młodzieżowej drużyny Genoa CFC – Allievi B. W lipcu 2014 został szkoleniowcem młodzieżowego zespołu Delfino Pescara 1936, a w maju 2015 objął posadę trenera pierwszej drużyny tego klubu.

</doc>
<doc id="544853" url="https://pl.wikipedia.org/wiki?curid=544853" title="Walenty Winkler">
Walenty Winkler

Walenty Winkler (ur. 3 lutego 1825, zm. 3 lutego 1888 w Świętochłowicach-Chropaczowie) – pisarz, jeden z najstarszych poetów górnośląskich.
Winkler z zawodu był górnikiem. Brak szczegółowszych informacji o Winklerze przypisuje się temu, że w przeciwieństwie do innych śląskich pisarzy ludowych tego czasu nie brał udziału w polskim życiu kulturalno-oświatowym, które wówczas zaczynało się w Chropaczowie i pobliskich Lipinach rozwijać. 
Przyjaźnił się ze śląskim działaczem i literatem Juliuszem Ligoniem, z którym wchodził w literackie szranki na łamach prasy. Zaliczany jest do najwcześniejszych i najciekawszych pisarzy ludowych na Śląsku. Plon pisarski Winklera zamyka się w dwudziestu kilku wierszach, jest gatunkowo zróżnicowany. 
Tworzył w latach 1882-1886, w okresie kulturkampfu; swe utwory publikował w tygodnikach śląskich. W swoich wierszach przeciwstawia się polityce pruskiej i jej społecznym skutkom (wiersze „Na czasie”, „Powaga pijaka”), ukazuje niedolę biednych („Dawniej a dziś”), piętnuje obłudę, egoizm, dewocję („Faryzeusze nowozakonni”). 
Jadwiga Kucianka, która twórczość Winklera odkryła, zebrała i przybliżyła współczesnym, pisała o stronie formalnej jego wierszy: "po mistrzowsku stosuje pewne określone konwencje artystyczne, wywodzące się z literatury staropolskiej, o czym mówi budowa strofek, obrazowanie i archaiczny język. Przestrzega skrupulatnie układu stroficznego, dba o jednolitość rymu w ramach jednego utworu, prowadzi równy niezmącony rytm" 

</doc>
<doc id="544854" url="https://pl.wikipedia.org/wiki?curid=544854" title="Brasław">
Brasław

Brasław (biał. Браслаў, "Brasłau") – miasto na Białorusi, w obwodzie witebskim, siedziba rejonu brasławskiego. W 2010 roku liczył ok. 9,5 tys. mieszkańców.
Brasław leży na Pojezierzu Brasławskim, nad jeziorem Drywiaty. Brasławska Grupa Jezior leży na obszarze Parku Narodowego „Jeziora Brasławskie”.
Miejsce obrad sejmików ziemskich powiatu brasławskiego od XVI wieku do pierwszej połowy XVIII wieku.
Historia.
Brasław w XI wieku z powodu strategicznego położenia był warownią nadgraniczną plemienia Krywiczów. Potem znalazł się w zarządzie księstwa połockiego, a później I Rzeczypospolitej w woj. wileńskim.
W Brasławiu w dniu 20 sierpnia 1435 roku Świdrygiełło z 6 tys. żołnierzy i 500 Tatarami połączył się z liczącą 4500 żołnierzy armią krzyżacką. Brasławska koncentracja wojsk była elementem wspólnej wyprawy na Wilno, zaplanowanej po porozumieniu się Krzyżaków inflanckich i Świdrygiełły.
W 1500 roku miastu nadano prawa miejskie i zbudowano murowany kościół katolicki, ufundowany przez księcia Aleksandra Jagiellończyka. Istniał tu też, wzmiankowany w 1577 roku, zamek starosty, w którym mieścił się sąd i archiwum.
W związku ze zniszczeniami poczynionymi przez wojska moskiewskie Sejm Rzeczypospolitej w 1661 roku zwolnił miasto z wszelkich podatków poza mytem i czopowym. W 1765 roku garnizon na zamku liczył 14 żołnierzy i 1 oficera. W 1787 roku na Górze Zamkowej odbył się ostatni sejmik, w którym wzięło udział 360 deputatów. W końcu XVIII wieku było miastem królewskim i leżało w brasławskim starostwie grodowym, w powiecie brasławskim, w województwie wileńskim. W latach 1793–1795 Brasław był stolicą województwa brasławskiego. Od 1795 r. znajdował się w zaborze rosyjskim, w guberni wileńskiej (od 1843 w gub. kowieńskiej).
W drugiej połowie XIX wieku Brasław miał typowy żydowski charakter. W 1897 roku na 1501 mieszkańców 1234 to Żydzi. Gmina żydowska była jedną z najważniejszych w regionie. Niestety była konfliktem pomiędzy misnagdami i chasydami. Doszło nawet w 1884 roku do spalenia przez chasydów ortodoksyjnego domu modlitwy. Władze carskie nakazały zamknięcie wszystkich czterech synagog, a chasydom odbudowę zniszczonego domu modlitw. Trzy synagogi zlokalizowane były wokół jednego dziedzińca (Stara Chasydzka, Nowa Chasydzka, ortodoksyjna), a czwarta – na wzgórzu zamkowym (Piaskowa, chasydzka). W 1896 roku synagogi Stara Chasydzka, Nowa Chasydzka i ortodoksyjna zostały zniszczone przez pożar. W 1905 roku z inicjatywy rosyjskich żołnierzy doszło do pogromu żydowskiego. Spowodował on wyjazd i emigrację bogatszych Żydów.
W okresie międzywojennym miasteczko w granicach Polski, siedziba wiejskiej gminy Brasław, stolica powiatu brasławskiego (od 1927). W tym okresie powstało w mieście osiedle urzędnicze zaprojektowane przez polskiego inżyniera z Wilna Juliusza Kłosa. Osiedle zostało zabudowane kilkurodzinnymi domkami w stylu zakopiańskim pośród zieleni na wzór miasta-ogrodu.
W 1925 roku liczba mieszkańców wyznania mojżeszowego sięgała prawie 1900 osób. Podział religijny nadal się utrzymywał. Na czele ortodoksów stał kaznodzieja i kantor rabin Cwi Hirsz Walin, na czele chasydów – rabin Abraham Abba Jakub Zahorie. W Brasławiu działała szkoła ludowa Folkszul z językiem jidysz, szkoła hebrajska sieci Jawne oraz działała jesziwa.
Miasteczko było siedzibą Sądu Grodzkiego, oraz urzędu pocztowego obsługującego teren gminy.
W wyniku napaści ZSRR na Polskę we wrześniu 1939 roku miejscowość znalazła się pod okupacją sowiecką. 2 listopada została włączona do Białoruskiej SRR. Burmistrzem Brasławia podczas okupacji sowieckiej był komunista Efraim Amdor, przedwojenny członek Bundu.
Od 27 czerwca 1941 roku miasto zajęli Niemcy. 15 kwietnia 1942 roku powstało getto. 3 czerwca 1942 roku Niemcy rozstrzelali ok. 2,5 tys. ludzi w sąsiedztwie stacji kolejki wąskotorowej Dukszty – Druja. Pozostały 1 tys. wymordowali 12 marca 1943 roku.
W 1944 roku ponownie zajęta przez wojska sowieckie. 6 kwietnia 1944 roku pod Brasławiem radziecka brygada partyzancka im. Żukowa zniszczyła oddział Armii Krajowej pod dowództwem Kazimierza Krauzego „Wawrzeckiego”. Sowieci zabili 21 polskich żołnierzy, dobijając rannych.
16 sierpnia 1945 roku miasto zostało formalnie wcielone do Białoruskiej SRR. Stolica rejonu brasławskiego, do 1954 należał do obwodu połockiego, w latach 1954-60 do obw. mołodeczańskiego, a od 1960 do obw. witebskiego.
Flaga i herb.
Flaga i herb Brasławia zostały ustanowione 20 stycznia 2006 rozporządzeniem prezydenta Białorusi nr 36.
Demografia.
Według Powszechnego Spisu Ludności z 1921 roku zamieszkiwało tu 1587 osób, 363 było wyznania rzymskokatolickiego, 81 prawosławnego, 2 ewangelickiego, 11 staroobrzędowego a 1130 mojżeszowego. Jednocześnie 554 mieszkańców zadeklarowało polską przynależność narodową, 124 białoruską, 1 niemiecka, 902 żydowska a 6 inną. Były tu 223 budynki mieszkalne.
Religia.
Cerkiew prawosławna.
Brasław jest siedzibą dekanatu brasławskiego w eparchii połockiej i głębockiej Egzarchatu Białoruskiego Patriarchatu Moskiewskiego. Działa tu parafia, której świątynią jest cerkiew pw. Zaśnięcia Matki Bożej. W mieście znajdują się też żeński monaster św. Pantelejmona oraz kaplica szpitalna pw. św. Łukasza Biskupa Krymu.
Kościół rzymskokatolicki.
Parafia.
Parafia Narodzenia Najświętszej Maryi Panny jest siedzibą dekanatu brasławskiego w diecezji witebskiej. W sanktuarium maryjnym znajduje się łaskami słynący obraz Matki Bożej Brasławskiej Królowej Jezior koronowany 22 sierpnia 2009 przez kard. Joachima Meisnera. Z Brasławia pochodzi biskup diecezji witebskiej Oleg Butkiewicz.
Ciekawostki.
W 1936 w Brasławiu odsłonięto popiersie Józefa Piłsudskiego autorstwa Alfonsa Karnego z napisem: "Józef Piłsudski, Odnowiciel Polski, Pierwszy jej Marszałek, Syn Ziemi Wileńskiej. Z potrzeby Serc Artysty, Młodzieży Jego Instytutu, Ziemi Brasławskiej ten wyraz hołdu powstał 5 lipca 1936 roku". Po wkroczeniu sowietów w 1939 miejscowi Polacy zdemontowali rzeźbę i zakopali za miastem. Dzięki inicjatywie urodzonego w Brasławiu Jana Klenowicza pomnik udało się odkopać i w 2004 przekazać do Muzeum Józefa Piłsudskiego w Sulejówku.

</doc>
<doc id="544855" url="https://pl.wikipedia.org/wiki?curid=544855" title="Tłumik interferencyjny">
Tłumik interferencyjny

Tłumik interferencyjny – część układu wydechowego silnika spalinowego. 
Działa na zasadzie zjawiska wzajemnego wygaszania się dwóch fal dźwiękowych o tej samej częstotliwości, jeśli nakładają się na siebie i są przesunięte w fazie o połowę długości fali. Interferencja może być osiągnięta przez rozwidlenie głównego przewodu wylotowego na dwa lub trzy przewody o różnej długości, a następne ich połączenie. Rozdzielony strumień, który płynie drogami o różnych długościach, do końcowej wspólnej komory dociera w różnych fazach pulsacji. Zakres stosowania tłumików interferencyjnych jest ograniczony ze względu na konieczność dokładnego określenia fazy, co jest możliwe jedynie przy stałej prędkości obrotowej silnika.

</doc>
<doc id="544856" url="https://pl.wikipedia.org/wiki?curid=544856" title="Batorówek">
Batorówek

Batorówek – osada w Polsce obecnie osiedle wchodzące w skład Szczytnej, położony w województwie dolnośląskim, w powiecie kłodzkim, w gminie Szczytna.
Położenie.
Mała osada położona na polanie w Górach Stołowych u podnóża Skalnych Grzybów, na wysokości 660-670 m n.p.m. 
Podział administracyjny.
W latach 1945–1954 miejscowość należała do gminy Polanica Zdrój.
W latach 1975–1998 miejscowość administracyjnie należała do województwa wałbrzyskiego.
Historia.
Osada powstała w latach 1770-1771 po założeniu huty szkła w Batorowie. Osiedlili się tu drwale dostarczający drewno na potrzeby huty. Przez Batorówek prowadził stary trakt pocztowy z Pragi do Kłodzka zwany Praskim Traktem. W czasie ostatniej wojny jeńcy wojenni zbudowali Czarny Trakt z Chocieszowa, łączący się z Praskim Traktem. Obecnie Batorówek pełni funkcje osady leśnej i jest najwyżej położoną częścią gminy Szczytna.
Turystyka.
Przez osadę prowadzą szlaki turystyczne:
Na północ od Batorówka znajduje się skupisko skalnych form Skalne Grzyby, poniżej w kierunku południowym jest Cyganski Wąwóz z wyrobiskiem górniczym po kamieniołomie.

</doc>
<doc id="544857" url="https://pl.wikipedia.org/wiki?curid=544857" title="Stacey Donovan">
Stacey Donovan

Stacey Donovan (ur. 9 października 1964 w Encino) – amerykańska modelka i gwiazdka filmów pornograficznych z lat 80. i wczesnych 90.
Życiorys.
Wczesne lata.
Urodziła się w Encino w stanie Kalifornia. Stacey wychowywała się w rodzinie katolickiej i nie miała żadnych doświadczeń seksualnych przed występami w filmach dla dorosłych i nauczyła się wszystkiego na planie. Jej matka dowiedziała się o jej karierze, ale jej ojciec wtedy nic nie wiedział. Stwierdziła, że jeśli się dowie, że już nigdy z nią nie zamieni słowa.
Kariera.
Była modelką grającą w reklamach, m.in. Swatch Group. Trafiła także na okładkę magazynu dla nastolatek „Eighteen”. Wielu jej fotografów ostrzegało, by nie brała udziału w filmach dla dorosłych. Powiedzieli jej, że jest dla nich za piękna i że przemysł porno ją zniszczy. Nie posłuchała i w 1983 roku jako dziewiętnastolatka rozpoczęła karierę w branży porno. Podczas występów w filmach posługiwała się następującymi pseudonimami: Stacy Donovan, Staci Donovan, Traci Donovan, Tracy Donovan, Tracey Donovan, Ashley Britton, Ashly Britton, Kelly Howe, Kelly Howell, Cal Culver i Camilla. W listopadzie 1985 wzięła udział w sesji zdjęciowej dla magazynu „High Society”.
W 1986 wzięła udział w reportażu telewizji KNBC pt.: "Confessions of a Porn Star" ("Wyznania gwiazdy porno"), gdzie zdradziła niewygodne dla branży szczegóły. Pomimo że obraz jej twarzy był zamazany, wskutek błędu realizatorskiego, nie uniknęła rozpoznania, gdy za mocno się wychyliła. Była także informatorką w dochodzeniu prokuratora generalnego USA na temat pornografii, tzw. „The Meese Report” (Raport Meesego) dla Meese Commission. Oba te fakty spowodowały, że przestała być mile widziana w branży pornograficznej, co przyspieszyło zakończenie jej kariery. Donovan zakończyła swoją pięcioletnią karierę porno w 1988 roku, zagrała w ponad stu filmach, w tym "Passage To Ecstasy" (1985) z Harrym Reemsem, "Lusty Adventurer" (1985) z Amber Lynn i Jamiem Gillisem, "Taste of Candy" (1985) z Herschelem Savage'em i Paulem Thomasem, "Moving In" (1986) z Ronem Jeremym czy "Dirty Dreams" (1986) z Amber Lynn i Erikiem Edwardsem.

</doc>
<doc id="544858" url="https://pl.wikipedia.org/wiki?curid=544858" title="Rosa Bailly">
Rosa Bailly

Rosa Bailly, ps. „Rosa Dufour-Bailly”, „Aimée Dufour” (ur. 14 marca 1890 w Saint-Florent-sur-Cher, zm. 14 czerwca 1976 w Pau) – francuska pisarka, dziennikarka, poetka, tłumaczka, propagatorka kultury i literatury polskiej we Francji.
Życiorys.
Ukończyła École Normale Superiéure o statusie uniwersyteckim w Sèvres pod Paryżem. W 1916 – jeszcze jako nauczycielka – założyła towarzystwo "Les Amis de la Pologne" i została jego sekretarzem generalnym. W okresie plebiscytów w 1921 agitowała za przyłączeniem Górnego Śląska do Polski. W czasie II wojny światowej organizowała pomoc dla polskich jeńców i żołnierzy we Francji.
W okresie międzywojennym była prezeską Towarzystwa, w Polsce określanego jako Towarzystwo Polsko-Francuskie w Paryżu. W ramach działalności towarzystwa we Francji współorganizowała wystawianie spektakli polskich sztuk. Autorka książek o Polsce, w tym m.in. obrony Lwowa. Przekładała również na język francuski polską poezję (m.in. K. Przerwy-Tetmajera, J. Tuwima). Została uhonorowana licznymi polskimi odznaczeniami, m.in. w roku 1969 otrzymała nagrodę polskiego Pen Clubu.
Rosa Bailly została wymieniona wśród darczyńców odbudowy zamku królewskiego na Wawelu, upamiętnia ją „cegiełka” nr 1571.
Upamiętnienie.
22 lutego 1980 w Warszawie jednej z ulic na terenie obecnej dzielnicy Bemowo zostało nadanie imię Rosy Bailly.

</doc>
<doc id="544859" url="https://pl.wikipedia.org/wiki?curid=544859" title="Neil Sanderson">
Neil Sanderson

Neil Sanderson (ur. 17 grudnia 1978) – perkusista i wokalista wspierający kanadyjskiego zespołu rockowego Three Days Grace. Pochodzi z Norwood w prowincji Ontario w Kanadzie. Wraz z wokalistą (Adam Gontier) oraz basistą (Brad Walst) założyli w 1992 roku zespół o nazwie Groundswell, który potem w 1997 roku zmienił nazwę na Three Days Grace. Sanderson był również perkusistą zespołu Thousand Foot Krutch 1996 / 97.

</doc>
<doc id="544860" url="https://pl.wikipedia.org/wiki?curid=544860" title="Óscar José Rafael Berger Perdomo">
Óscar José Rafael Berger Perdomo

Óscar José Rafael Berger Perdomo (ur. 11 sierpnia 1946 w mieście Gwatemala) – prezydent Gwatemali od 14 stycznia 2004 do 14 stycznia 2008, adwokat i notariusz.
Wywodzi się z zamożnego środowiska, firma należąca do jego rodziny jest lokalnym potentatem w handlu kawą i cukrem. Absolwent Jezuickiego Uniwersytetu im. Rafaela Landívara, karierę polityczną rozpoczął w roku 1985, gdy dołączył do sztabu wyborczego zwycięskiego jak miało się okazać kandydata na stanowisko burmistrza miasta Gwatemala, Álvaro Arzú. Następnie, w latach 1991–1999 Perdomo sam pełnił funkcję burmistrza stolicy.
W wyborach prezydenckich w listopadzie 2003 roku Óscar José Rafael Berger Perdomo wygrał zdobywając 34 procent w pierwszej, oraz 54 procent głosów w drugiej turze pokonując między innymi Álvaro Colom z Narodowej Unii Nadziei oraz byłego prezydenta Efraína Ríos Montta. W wyborach prezydenckich w 2007 nie mógł ponownie ubiegać się o reelekcję. Wybory wygrał Álvaro Colom. 

</doc>
<doc id="544861" url="https://pl.wikipedia.org/wiki?curid=544861" title="Bitwa pod Legnicą (1760)">
Bitwa pod Legnicą (1760)

Bitwa pod Legnicą (właściwie bitwa pod Pątnowem Legnickim) – starcie zbrojne, które miało miejsce 15 sierpnia 1760 w czasie wojny siedmioletniej, pomiędzy wojskami pruskimi pod dowództwem króla Fryderyka II a wojskami austriackimi dowodzonymi przez feldmarszałka Leopolda von Dauna.
Strategia dowódców.
Na wieść o zajęciu Kłodzka przez Austriaków (26 lipca) król pruski wyruszył z Saksonii na Śląsk i 9 sierpnia stanął pod Legnicą. Austriacy natychmiast skierowali pod Legnicę siły von Dauna. Fryderyk usiłował obejść lewe skrzydło Austriaków, lecz zagrożony osaczeniem przez przeważające siły austriackie - musiał cofnąć się pod miasto. Austriacy rozłożyli się pod Złotoryją, Kościelcem i Grzybianami, zagrażając pruskim liniom komunikacyjnym do Wrocławia (w którym znajdowały się siły księcia Henryka Pruskiego oraz magazyny). Fryderyk postanowił w nocy na 15 sierpnia odejść za rzekę Czarna Woda, aby zbliżyć się do Wrocławia. Von Daun nie wiedząc o tym przegrupowaniu, zamierzał obejść nocą pruskie skrzydła za pomocą korpusu gen. Ernesta Laudona (24 000 ludzi) i Franciszka Lacy'ego, zaś sam zamierzał uderzać w centrum głównymi siłami.
Przebieg bitwy.
Ok. godziny 4 rano 15 sierpnia czoło korpusu generała austriackiego Ernesta Laudona przeprawiło się przez Kaczawę pod Bienowicami i Pątnowem i natknęło się na siły pruskie. Doszło do walk kawalerii, w których przewagę uzyskali Prusacy, zyskując tym czas niezbędny dla uszykowania piechoty. Niemal połowa pruskiej armii pod dowództwem Hansa Joachima von Zietena rozwinęła się na południe od Dobrzejowa jako osłona przed głównymi siłami von Dauna. Natarcie piechoty Laudona na centrum pruskiego szyku załamało się w ogniu piechoty i artylerii, zaś uderzenie kawalerii prawego skrzydła zostało odparte przez kawalerię pruską. Laudon miał zamiar obejść lewe skrzydło pruskie częścią swojej piechoty – lecz akcja ta nie dała rezultatu. Po krótkich, lecz zaciętych walkach prawe skrzydło Laudona, któremu nie udało się zsynchronizować działań piechoty i kawalerii zostało odrzucone na wschód, zaś lewe skrzydło musiało wycofać się na południe.
W tym czasie główne siły austriackie dowodzone przez von Dauna zbliżyły się do Czarnej Wody, lecz z powodu zagrożenia ze strony wojsk von Zietena austriacki dowódca nie zdecydował się na przeprawę. Mimo rozbicia korpusu Laudona Prusacy nie ruszyli do pościgu za nim, gdyż Fryderyk obawiał się osaczenia swych sił, przez mających wciąż dużą przewagę liczebną Austriaków.

</doc>
<doc id="544865" url="https://pl.wikipedia.org/wiki?curid=544865" title="Barry Stock">
Barry Stock



</doc>
<doc id="544866" url="https://pl.wikipedia.org/wiki?curid=544866" title="Jan Ligoń">
Jan Ligoń

Jan Ligoń (ur. 27 grudnia 1851 w Królewskiej Hucie, obecnie Chorzów zm. 19 września 1917 w Bytomiu) – górnośląski pisarz, poeta działacz społeczno-kulturalny. Syn Juliusza Ligonia. Brat Adolfa Ligonia. Ojciec Stanisława Ligonia.
Życiorys.
Urodził się jako pierworodny syn Juliusza Ligonia, kowala-poety. Po jego urodzeniu rodzina przeniosła się do miejscowości Zawadzkie (powiat strzelecki). Tam wraz z pozostałym rodzeństwem, w tym młodszym bratem Adolfem, ukończył miejscową szkołę ludową. Jako czternastolatek podjął pracę pomocnika w kotłowni, następnie kowala i ślusarza.
W 1870 rodzina przeprowadza się do Królewskiej Huty (obecnie Chorzów), gdzie wraz z ojcem podejmują obaj pracę w hucie. Po wyrzuceniu ojca z pracy przez kilka lat jedyny żywiciel rodziny.
Po trzech latach służby wojskowej w Nysie, angażuje się w działalność kulturalną. Do 1884 bibliotekarz Kółka Towarzyskiego w Królewskiej Hucie (obecnie Chorzów), reżyser i aktor amatorskich przedstawień teatralnych, w tym ok. 30 premierowych. W jego amatorskiej działalności scenicznej brali udział także ojciec Juliusz oraz brat Adolf.
Autor licznych wierszy, pierwszy napisał w 1877 na srebrne wesele rodziców, opublikowano go w „Gazecie Górnośląskiej”. Pięć lat później publikuje kolejne wiersze w tym wydawnictwie, m.in. „Śmierć” (Gazeta Górnośląska nr 64), „Zabobon” (nr 77), „Módl się i pracuj” (nr 78). Jest autorem rękopiśmiennych zbiorów „Diarium” oraz „Dumki z ojczystego kraju”. Większość z nich ma charakter patriotyczny, religijny, moralizatorski, czasem autobiograficzny. Podpisywał je pseudonimem J.L., identycznym z pseudonimem ojca.
W 1884 roku wyrzucony z pracy jako "polski agitator", w poszukiwaniu źródła utrzymania przeniósł się do Pomiarek k. Truskawca, gdzie znalazł pracę jako maszynista przy szybach naftowych. Trzy lata później zatrudnił się w uruchamianej kopalni nafty w Rajsku.
Powrócił na Śląsk w 1889, podjął pracę w kopalni Schlesiengrube (Śląsk) w Chropaczowie, następnie w kopalni „Heintzgrube” (później „Rozbark”) w Bytomiu. Publikował wówczas swoje patriotyczne wiersze w „Gazecie Górnośląskiej” oraz „Katoliku”.

</doc>
<doc id="544869" url="https://pl.wikipedia.org/wiki?curid=544869" title="Kay Parker">
Kay Parker

Kay Parker, właściwie Kay Rebecca Taylor (ur. 28 sierpnia 1944 w Birmingham, zm. 14 października 2022 w Los Angeles) – angielska aktorka i reżyserka filmów pornograficznych. Karierę w amerykańskim pornobiznesie zaczęła w 1977, w wieku 33 lat. Mimo to stała się jedną z najważniejszych gwiazd w złotej erze filmów pornograficznych. Występowała w branży ok. 20 lat.
Życiorys.
Urodziła się w Birmingham w hrabstwie metropolitalnym West Midlands w Wielkiej Brytanii. Swoją karierę rozpoczęła jako aktorka pojawiając się w roli Didi w jednym z odcinków serialu telewizyjnego NBC "It's a Man’s World" - "Przygoda Howie" ("Howie's Adventure"), który był transmitowany w 1962 roku. W połowie lat siedemdziesiątych przeniosła się do Kalifornii, gdzie zaprzyjaźniła się z aktorem, reżyserem i producentem filmów porno Johnem Leslie. 
Po występie w filmie "Nowe erotyczne przygody Casanovy" ("The New Erotic Adventures of Casanova ", 1977) jako sekretarka, po raz pierwszy w wieku 33 lat zgodziła się nakręcić sceny seksu w filmie "SexWorld" (1977). Grała potem głównie w filmach narracyjnych i musiała nauczyć się sporo tekstu, a reżyserzy chwalili jej profesjonalizm. Była dublerką Sylvii Kristel w czarnej komedii Clive’a Donnera "Naga bomba" ("The Nude Bomb", 1980).
Pojawiła się w wysokobudżetowym filmie porno "Taboo 1" (1980) jako Barbara Scott i sequelach "Taboo 2" (1983) i "Taboo 3" (1984), a także "Downstairs Upstairs" (1980), "Vista Valley PTA" (1981), "Memphis Cathouse Blues" (1982) i "Private Teacher" (1983), gdzie dbano o jakość scenariusza. Gdy w połowie lat 80. nadeszła epoka filmów oglądanych na kasetach wideo, Kay Parker nadal brała udział w produkcjach, w tym "Zbyt gorąca w dotyku" ("Too Hot To Touch", 1984). 
Pod koniec 1984 roku podjęła pracę w dystrybucji filmów dla dorosłych Caballero Home Video. Była dyrektorem public relations. Przed kamery powróciła w filmie "Careful, He May Be Watching" (1986). Po opuszczeniu branży porno podjęła pracę jako doradca nauk holistycznych.
W 2000 roku opublikowała książkę "Taboo: Sacred, Don't Touch", w której opisuje swoją karierę. Miała także na uczelni serię wykładów na temat integracji seksualności i duchowości.
Życie prywatne.
Związana była z perkusistą zespołu Jefferson Airplane Joeyem Covingtonem i aktorem pornograficznym Herschelem Savage (1980).

</doc>
<doc id="544870" url="https://pl.wikipedia.org/wiki?curid=544870" title="Elżbieta z Pilczy">
Elżbieta z Pilczy



</doc>
<doc id="544871" url="https://pl.wikipedia.org/wiki?curid=544871" title="Jacek i Agatka">
Jacek i Agatka



</doc>
<doc id="544877" url="https://pl.wikipedia.org/wiki?curid=544877" title="Kapuśniaczek">
Kapuśniaczek

Kapuśniaczek (fr. "La Soupe aux choux") – film komediowy produkcji francuskiej w reżyserii Jeana Giraulta z 1981 roku na podstawie powieści René Falleta pod tym samym tytułem. Przedostatni film z udziałem Louisa de Funèsa.
Fabuła.
W małej francuskiej wsi Les Gourdiflots mieszka tylko dwóch starszych panów – Claude Ratinier i Francis Chérasse, zwany Garbatym. Są oni rolnikami. Znajdują pewnej nocy na swoim podwórku latający talerz pilotowany przez sympatycznego przybysza z planety Oxo. Claude zaprzyjaźnia się z obcym, którego nazywa „Gagatkiem” a ten w podzięce za gościnność, ożywia i odmładza jego dawno zmarłą żonę Francine. Młoda i piękna Francine nie chce jednak być dalej żoną starego Claude’a i opuszcza go z pewnym przystojnym motocyklistą. Przy okazji Claude dowiaduje się, że Francine miała kiedyś romans z Francisem. Claude chce się zemścić, ale długoletnia przyjaźń nakazuje mu przebaczyć. Po pewnym czasie powraca Gagatek i prosi Claude’a by ten poleciał razem z nim na jego ojczystą planetę i nauczył jego rodaków robić tytułowy kapuśniak – zupę, którą Claude poczęstował go przy pierwszym spotkaniu. Claude nie chce słyszeć o opuszczeniu ukochanej Ziemi i Gagatek odlatuje. Tymczasem burmistrz miasteczka, w którym mieszkają Claude i Francis, buduje wokół ich domów wesołe miasteczko. Znękani hałasem i niepokojeni przez ludzi, dwaj przyjaciele postanawiają jednak opuścić Ziemię. Przed odlotem Claude wysyła pocztą telegram do Francine, w którym przesyła jej pieniądze cudownie pomnożone przez Gagatka.

</doc>
<doc id="544878" url="https://pl.wikipedia.org/wiki?curid=544878" title="GDAL">
GDAL

GDAL (Geospatial Data Abstraction Library) – biblioteka służąca do odczytu i zapisu rastrowych danych geoprzestrzennych. GDAL używa OGR do odczytu i zapisu wektorowych danych. Opracowany przez Franka Warmerdama. Obecnie projekt jest kontynuowany w ramach prac Open Source Geospatial Foundation i udostępniana jest na licencji Open Source.
GDAL/OGR jest używane przez niektóre systemy GIS, m.in.: GRASS GIS, OpenEV, FME, Google Earth, i ESRI (od ArcGIS 9.2).

</doc>
<doc id="544879" url="https://pl.wikipedia.org/wiki?curid=544879" title="Worldwide Soccer Manager">
Worldwide Soccer Manager



</doc>
<doc id="544881" url="https://pl.wikipedia.org/wiki?curid=544881" title="Mama (rzeka)">
Mama (rzeka)

Mama – rzeka w Rosji, w obwodzie irkuckim; lewy dopływ Witimu. Długość (od źródeł Lewej Mamy) 406 km; powierzchnia dorzecza 18 900 km²; średni roczny przepływ u ujścia 350 m³/s.
Powstaje z połączenia rzek Lewa Mama i Prawa Mama wypływających z Gór Górnoangarskich; płynie w kierunku północno-wschodnim po Wyżynie Północnobajkalskiej; u ujścia leży osiedle Mama. Żeglowna na odcinku 110 km od ujścia.
Zamarza od drugiej połowy października do maja; zasilanie deszczowo-śniegowe.

</doc>
<doc id="544884" url="https://pl.wikipedia.org/wiki?curid=544884" title="Teresa Orlowski">
Teresa Orlowski

Teresa Orlowski, właściwie Teresa Orłowska (ur. 29 lipca 1953 w Dębicy) – niemiecka aktorka, reżyserka i producentka filmów porno polskiego pochodzenia.
Była jedną z największych europejskich gwiazd porno lat 80. XX wieku. Działalność rozpoczęła jako performerka na początku lat 80., została nazwana „Królową porno Niemiec”, a także prezesem i właścicielką Verlag Teresa Orlowski (VTO), która w pewnym momencie w latach 90. była jedną z największych firm dla dorosłych na świecie. Był to dość niespodziewany awans do sławy dla katolickiej dziewczyny z Polski, która pierwotnie aspirowała do bycia zakonnicą.
Życiorys.
Wczesne lata.
Urodziła się 29 lipca 1953 w Dębicy. Wychowała się we Wrocławiu, w tradycyjnej rodzinie rzymskokatolickiej Maduzia. Była bardzo religijna i nie sprawiała rodzicom kłopotów. Marzyła o karierze weterynarza. W roku 1979, mając 26 lat wyjechała do Bochum. Początkowo pracowała jako kelnerka w klubie w Wattenscheid, w dzielnicy Bochum, następnie w barze na dworcu kolejowym Duisburg Hauptbahnhof.
Kariera.
W 1981 w Niemczech poznała fotografa Petera Filipa, który zaproponował jej sesję zdjęciową. Po sześciu miesiącach porzuciła pracę w klubie Ruhr. Wkrótce podjęła współpracę z niemieckim producentem i reżyserem filmów porno Hansem Moserem (znanym także jako Sascha Alexander i John Thompson), którego poślubiła w 1982 roku.
W 1982 w Hanowerze wraz z ówczesnym mężem założyła własną wytwórnię VTO (Verlag Teresa Orlowski / Video Teresa Orlowski). Była to jedna z pierwszych firm dla dorosłych, którą zarządzała kobieta jako prezeska korporacji, wydawczyni czasopism, pisarka, edukatorka seksualna i wykonawczyni. Centrala „Media Park” z siedzibą w Hanowerze w Niemczech składała się z dwóch w pełni sterowanych komputerowo studiów filmowych, działu animacji komputerowej i działu litografii oraz ogromnego magazynu, w którym mieścił się ośrodek reprodukcji, w którym 250 maszyn wideo odtwarzało taśmy.
Mając 30 lat, pojawiła się w pierwszym filmie porno "Idź do niego" ("Go For It", 1983). Poza redagowaniem czasopisma erotycznego „VTO”, rozpoczęła działalność jako producentka filmów hardcorowych na kasetach wideo VHS z serii "Foxy Lady", w której Orlowski występowała w roli głównej. VTO podbił międzynarodowy rynek wideo, a Teresa Orlowski natychmiast stała się międzynarodową gwiazdą kina dla dorosłych i została nazwana „Królową porno Niemiec” i stała się międzynarodową gwiazdą kina dla dorosłych. W jej filmach brali udział m.in.: Blake Palmer, Christoph Clark, Gabriel Pontello, Peter North, Rocco Siffredi, Ron Jeremy, Tom Byron czy Sean Michaels.
W 1989 wzięła udział w teledysku do utworu „Bitte bitte” niemieckiej grupy Die Ärzte, za co wraz z zespołem miała problemy w związku z wszczętymi działaniem Federalnego Urzędu kontroli treści zagrażającym osobom nieletnim (niem. Bundesprüfstelle für jugendgefährdende Medien (BPjM)).
W 1990 rozwiodła się z Hansem Moserem, jednak później nadal używała nazwiska Moser. Tymczasem Moser ożenił się z brytyjską gwiazdą porno Sarah Young.
Jej pierwsza firma zbankrutowała w latach 80. Następnie na początku lat 90. założyła własną stację telewizyjną, nadającą filmy pornograficzne. Mimo że dostęp do tego programu telewizji satelitarnej był możliwy jedynie przez dekoder, akcja ta była niezgodna z niemieckim prawem, które zakazuje nadawania materiałów pornograficznych w telewizji. Firma miała obrót ponad 20 milionów DEM. Zrealizowano m.in. parodię "Parku Jurajskiego" - "Jurassic Fuck" (1993).
Wystąpiła także w sensacyjnym serialu kryminalnym Sat.1 "Terytorium Wolffa" ("Wolffs Revier", 2000).
W 2005, po wielu problemach finansowych, jej ostatnia firma New Age Communications zakończyła działalność. Orlowski, nie chcąc złożyć oświadczenia pod przysięgą dotyczącego niepokrytych kredytów oraz wierzytelności firmy Inkasso, opuściła Niemcy.
Od sierpnia 2013 zamieszkała w ekskluzywnej willi w hiszpańskiej Marbelli. Jeżeli ponownie uda się do Niemiec, zostanie aresztowana za nadużycia finansowe.

</doc>
<doc id="544894" url="https://pl.wikipedia.org/wiki?curid=544894" title="OnetSkype">
OnetSkype



</doc>
<doc id="544896" url="https://pl.wikipedia.org/wiki?curid=544896" title="Mama (miejscowość w Rosji)">
Mama (miejscowość w Rosji)

Mama - osiedle typu miejskiego w azjatyckiej części Rosji, w obwodzie irkuckim.
Leży u ujścia rzeki Mama do Witimu; ok. 850 km na północny wschód od Irkucka; 7 tys. mieszkańców (1989). Ośrodek regionu wydobycia muskowitu (złoże Mamsko-Czujskie, jedno z najbogatszych na świecie), eksploatacja odkrywkowa (prowadzona od XVII w.) i głębinowa; przystań rzeczna.

</doc>
<doc id="544897" url="https://pl.wikipedia.org/wiki?curid=544897" title="Peter Joseph Lenné">
Peter Joseph Lenné

Peter Joseph Lenné (ur. 29 września 1789 w Bonn, zm. 23 stycznia 1866 w Poczdamie) – pruski ogrodnik i architekt krajobrazu doby klasycyzmu. Jego ojciec, nadworny ogrodnik Peter Joseph Le Neu, był z pochodzenia Francuzem, natomiast matka, małżonka Le Neu, Anna Catharina Potgieter, zamieszkałą w Prusach Niemką. Młodszy Peter Joseph dopiero w późniejszym czasie zmienił swe nazwisko z "Le Neu" na "Lenné".
Początki kariery.
Po zdaniu matury młody Lenné postanowił poświęcić się pracy w ogrodach. Praktykę zawodową jako ogrodnik rozpoczął w 1808 pod kierunkiem swego wuja Josefa Clemensa Weyhe, nadwornego ogrodnika w Brühl.
W latach 1809–1812 Lenné odbył szereg sfinansowanych przez ojca podróży, podczas których zwiedził południowe Niemcy, Francję oraz Szwajcarię. W 1811 spotkał w Paryżu Gabriela Thouin, najwybitniejszego w ówczesnej Europie architekta krajobrazu. To właśnie te doświadczenia uczyniły go z czasem "mistrzem krajobrazu". Podczas innej spośród swych podróży Lenné zawarł znajomość z projektantem ogrodów angielskich w Monachium, architektem krajobrazu Friedrichem Ludwigiem von Sckellem, który również wywarł znaczący wpływ na jego późniejsze dokonania.
W 1812 udał się wraz ze swym ojcem do Koblencji, gdzie Le Neu został mianowany dyrektorem ogrodów przez prefekta Jules'a Doazana. W tym samym roku sam Lenné podjął pracę w pałacu Schönbrunn w Wiedniu, gdzie pozostał do 1815, po czym powrócił do Koblencji. Tam też na zamówienie zajmował się prywatnymi ogrodami. W 1816 za radą pruskiego urzędnika leśnego Georga Ludwiga Hartiga i generała grafa von Hacke udał się do Poczdamu, gdzie objął funkcję zastępcy dyrektora ogrodów dworskich pałacu Sanssouci.
Klein Glienicke.
Pracując w Sanssouci, wiosną 1816 otrzymał zlecenie przekształcenia ogrodów wiejskiej rezydencji pruskiego kanclerza Karla Augusta von Hardenberga w Klein-Glienicke. Praca nad ogrodami Glienicke (późniejszej rezydencji pruskiego księcia Karola) położyła podwaliny pod projekty Lennégo na terenach wokół Poczdamu i pociągnęła za sobą – przy bliskiej współpracy z architektami Karlem Friedrichem Schinklem, Ludwigiem Persiusem i Ferdinandem von Arnimem – przebudowę takich miejsc jak Bottcherberg i przeciwległego parku Babelsberg, który to został ukończony przez księcia Hermanna von Pückler-Muskau. Charakterystyczną cechą prac Lennégo jest ich specyficzna stylistyka, którą zastosował zarówno w ogrodach Sanssouci jak również w innych projektach. Wiele prac Lennégo na terenach od Pawiej Wyspy (niem. "Pfaueninsel") do Werder (Havel) zalicza się do berlińsko-poczdamskiego krajobrazu kulturowego – pałaców i zespołów parkowych w Poczdamie i Berlinie wpisanych w latach 90. na listę światowego dziedzictwa kulturalnego i przyrodniczego UNESCO.
Dokonania ogrodnicze Lennégo znalazły odzwierciedlenie w jego dalszej karierze. W 1818 został członkiem Dyrekcji Ogrodów Królewskich, zaś w 1822 dyrektorem Ogrodów. W tym samym roku Lenné został członkiem założycielem Pruskiego Towarzystwa Promocji Ogrodnictwa. Przyjął także funkcję zarządcy Wydziału Uprawy Sadów Jabłkowych, a następnie Wydziału Parków.
Również w 1822 na zlecenie króla pruskiego Fryderyka Wilhelma III Lenné stworzył projekt zagospodarowania przestrzennego parku Zwierzyniec w Złotowie oraz tamtejszego (będącego wówczas jego częścią) parku pałacowego. Miejsce to, stanowiące niezwykle cenny pod względem przyrodniczym kompleks leśny, pełniło wówczas funkcje królewskich terenów myśliwskich.
W 1823 założona została Akademia Ogrodnicza w Schöneberg i Poczdamie, znajdująca się pod jego kierownictwem. Od samego początku istnienia uczelni wykładano tu architekturę krajobrazu w sposób ściśle naukowy.
Dyrektor generalny Ogrodów Pruskich.
W 1828 Lenné został jedynym dyrektorem Ogrodów, natomiast w 1845 dyrektorem generalnym Ogrodów Pruskich. Wówczas to przyjęty został w poczet honorowych członków berlińskiej Akademii Sztuk.
W 1840, krótko po objęciu tronu, król pruski Fryderyk Wilhelm IV zlecił Lennému projekt zagospodarowania przestrzennego Berlina. Jednym z jego największych osiągnięć w tej roli było zrealizowanie projektu kanału Luisenstädtischer, zbudowanego w 1852 pomiędzy kanałem Landwehr a Sprewą w Berlinie Kreuzbergu. Projekt bazował na planach szefa Urzędu Budowlanego Johanna Carla Ludwiga Schmida.
Mimo że związany z Berlinem i Poczdamem, Lenné nie zaniechał kontaktów ze swoimi ojczystymi stronami i znacząco przyczynił się do dalszego upiększenia Koblencji oraz tamtejszych terenów nad Renem, którymi zarządzał do 1861. Przywiązanie do swych dokonań nad Renem i Mozelą sprawiło również, że postanowił wybudować tu rezydencję (nazwaną na jego cześć Lenné-Haus), by spędzić w tym miejsce ostatnie lata życia. Zmarł jednak zanim udało mu się zrealizować to zamierzenie. Został pochowany na cmentarzu w dzielnicy Poczdamu Bornstedt.
Monumenty ku czci Lennégo znajdują się na terenie ogrodu botanicznego w Bonn, nad brzegiem Renu ("Alter Zoll"), w parku krajobrazowym w Petzow (będącym jego projektem), w parkach Feldafing oraz Kaiserin-Augusta-Anlagen w Koblencji. Współcześnie pomnik Lennégo dłuta Otto Webera-Hartla odsłonięto również w Bad Homburg vor der Höhe w Hesji. W Złotowie w obrębie parku Zwierzyniec znajduje się Aleja Petera Josepha Lennégo.

</doc>
<doc id="544901" url="https://pl.wikipedia.org/wiki?curid=544901" title="Krzywka (maszynoznawstwo)">
Krzywka (maszynoznawstwo)

Krzywka jest to mimośrodowy element konstrukcji mechanicznej, zazwyczaj o specjalnym kształcie (symetrycznym lub asymetrycznym).
Krzywka wykorzystywana jest we wszelkiego rodzaju mechanizmach do chwilowej zmiany położenia jednej części względem innej. Zmiana położenia może być zarówno jednorazowa (np. w potencjometrze) lub też okresowa (np. w pompie krzywkowej).
Krzywka jest powszechnie stosowana w mechanizmach krzywkowych układów rozrządu silników spalinowych do sterowania pracą zaworów.
Rodzaje krzywek:

</doc>
<doc id="544904" url="https://pl.wikipedia.org/wiki?curid=544904" title="Stan Wawrinka">
Stan Wawrinka

Stan Wawrinka, właśc. Stanislas Wawrinka (ur. 28 marca 1985 w Lozannie) – szwajcarski tenisista, reprezentant w Pucharze Davisa, mistrz olimpijski w grze podwójnej z Pekinu (2008), triumfator Australian Open 2014, French Open 2015 oraz US Open 2016 w konkurencji gry pojedynczej.
Pochodzenie i życie prywatne.
Jego dziadkowie ze strony ojca (dziadek był Czechem, a babka Polką), po ucieczce z Czechosłowacji do Niemiec w 1946, zamieszkali w Szwajcarii. Ojciec tenisisty, Wolfram Wawrinka, był rolnikiem i pracownikiem socjalnym w zakładzie dla niepełnosprawnych, gdzie matka Isabelle (z pochodzenia Szwajcarka) była pedagogiem. Oboje przejęli prowadzenie gospodarstwa rodzinnego matki „Ferme du Chateau”, niedaleko Lozanny, związanego z zamkiem w Saint-Barthélemy.
12 grudnia 2009 Wawrinka poślubił szwajcarską prezenterkę telewizyjną Ilham Vuilloud. W kwietniu 2015 para rozstała się. Następnie zaczął spotykać się z chorwacką tenisistką Donną Vekić.
Kariera tenisowa.
Treningi tenisowe rozpoczął w wieku 8 lat, a jako 15-latek porzucił szkołę, koncentrując się na karierze sportowej. Występując jeszcze jako junior wygrał w roku 2003 wielkoszlemowy Roland Garros w grze pojedynczej. W pojedynku finałowym pokonał 7:5, 4:6, 6:3 Briana Bakera.
Grając już jako zawodowiec, Wawrinka wygrał 16 turniejów rangi ATP Tour z 30 osiągniętych finałów. W styczniu 2014 roku został triumfatorem Australian Open. W finale pokonał Rafaela Nadala wynikiem 6:3, 6:2, 3:6, 6:3. Drugi wielkoszlemowy triumf odniósł podczas French Open w sezonie 2015, gdzie w ostatnim meczu zwyciężył z Novakiem Đokoviciem 4:6, 6:4, 6:3, 6:4. We wrześniu 2016 roku został mistrzem US Open, ponownie po finale z Novakiem Đokoviciem.
W grze podwójnej Szwajcar wygrał w roku 2008 wspólnie z Rogerem Federerem rozgrywki olimpijskie w Pekinie, a w finale pokonali Szwedzki debel Simon Aspelin-Thomas Johansson. Drugi tytuł w deblu Wawrinka wywalczył w styczniu 2013 roku w Ćennaju, tworząc parę z Benoîtem Paire. Ponadto Wawrinka przegrał 4 deblowe finały ATP Tour.
W roku 2004 debiutował w reprezentacji Szwajcarii w Pucharze Davisa. Do kwietnia 2014 rozegrał dla zespołu 46 meczów. W singlu zwyciężył w 19 pojedynkach, natomiast 3 spotkania wygrał w deblu.
Najwyżej sklasyfikowany w rankingu singlistów był na 3. miejscu w styczniu 2014 roku, z kolei w zestawieniu deblistów w lutym 2015 roku zajmował 88. pozycję.
Osiągnięcia w turniejach Wielkiego Szlema i ATP Tour Masters 1000 (gra pojedyncza).
Legenda

</doc>
<doc id="544907" url="https://pl.wikipedia.org/wiki?curid=544907" title="Król strzelców">
Król strzelców



</doc>
<doc id="544910" url="https://pl.wikipedia.org/wiki?curid=544910" title="Protobranchia">
Protobranchia



</doc>
<doc id="544911" url="https://pl.wikipedia.org/wiki?curid=544911" title="Żywia (imię)">
Żywia (imię)

Żywia – imię żeńskie pochodzenia słowiańskiego. Imię pochodzi od Żywii, słowiańskiej bogini życia, płodności i wiosny.
Żywia imieniny obchodzi 20 października.

</doc>
<doc id="544915" url="https://pl.wikipedia.org/wiki?curid=544915" title="Pogorzałe (Skarżysko-Kamienna)">
Pogorzałe (Skarżysko-Kamienna)

Pogorzałe – osiedle administracyjne i część miasta Skarżyska-Kamiennej, do 31 grudnia 1999 r. samodzielna miejscowość.
Jest początkowym punktem niebieskiego szlaku turystycznego prowadzącego do miejscowości Kuźniaki. Przechodzi tędy także żółty szlak turystyczny prowadzący przez okolice Skarżyska-Kamiennej.
Historia.
Pierwsze wzmianki o miejscowości zwanej wówczas "Pogorzały" pochodzą z XV w. Wieś była w tym czasie własnością Mikołaja Szydłowieckiego i Roskowskiego (Odrowążów). Włościanie pogorzalscy dziesięcinę płacili parafii w Chlewiskach. W 1508 r. Pogorzałe należało do starosty radomskiego. W 1525 roku Katarzyna z Leżeniec, żona Jana Stokowskiego sprzedała połowę Szydłowca wraz ze wsiami Stara Wieś, Skorżysko i Pogorzałe kasztelanowi sandomierskiemu – Mikołajowi z Szydłowca. Natomiast w 1569 r. Pogorzałe było własnością biskupa krakowskiego Jana Kieskowskiego. Wieś zajmowała wówczas obszar 4 łanów.
Według regestu podatkowego z 1662 roku na Pogorzałym pobrano należność od 54 osób obojga płci, natomiast 15 lat później według rejestru pogłówkowego pobrano należność od 57 osób w wysokości 57 florenów.
W 1827 r. Pogorzałe miało 24 domy i 213 mieszkańców, w 1838 r. były już 32 domy co było efektem rozwoju przemysłu górniczego a w 1930 r. było 806 mieszkańców. Według Jana Filipa Carossiniego, podróżującego po Polsce w końcu XVIII wieku ważnym przedmiotem handlu były kamienie młyńskie i osełki ze wsi Pogorzałe, a tradycje tej produkcji były daleko wcześniejsze. W XVII i XVIII wieku osełki trafiały na rynki polskie jak i litewskie. Kamienie młynarskie ostatecznie zaprzestano wyrabiać w 1850 roku.
W latach 1867–1939 należało do gminy Bliżyn w powiecie koneckim, początkowo w guberni kieleckiej, a od 1919 w woj. kieleckim. Tam 4 listopada 1933 utworzyło gromadę w gminie Bliżyn o nazwie "Pogorzałe", składającą się ze Pogorzałe oraz części lasów państwowych Nadleśnictwa Skarżysko. 1 kwietnia 1939 wyłączone wraz gminą Bliżyn z powiatu koneckiego i włączone do powiatu kieleckiego w tymże województwie.
Podczas II wojny światowej włączone do Generalnego Gubernatorstwa (dystrykt radomski, powiat kielecki), nadal jako odrębna gromada w gminie Bliżyn, licząca 1172mieszkańców.
Po wojnie w województwie kieleckim, nadal jako jedna z 16 gromad gminy Bliżyn w powiecie kieleckim. W związku z reformą znoszącą gminy jesienią 1954 roku, Skarżysko Książęce weszło w skład nowo utworzonej gromady Skarżysko Książęce w powiecie iłżeckim, wraz ze Skarżyskiem Książęcym (ze zniesionej gminy Skarżysko Kościelne w powiecie iłżeckim). 1 stycznia 1969 gromadę Skarżysko Książęce z Pogorzałem wyłączono z powiatu iłżeckiego i przyłączono do powiatu szydłowieckiego w tymże województwie, gdzie przetrwała do końca 1972 roku.
W związku z kolejną reformą administracyjną w 1973 roku Pogorzałe weszło w skład reaktywowanej gminy Szydłowiec w powiecie szydłowieckim, który przetrwał do 31 maja 1975. Od 1 czerwca 1975 Pogorzałe należało do województwa radomskiego. W związku z kolejną reformą administracyjną znalazło się w województwie mazowieckim, w powiecie szydłowieckim. 1 stycznia 2000 Pogorzałe zostało przyłączone do województwa świętokrzyskiego i powiatu skarżyskiego, stając się częścią miasta Skarżyska-Kamiennej.
Zasięg terytorialny.
Osiedle Pogorzałe obejmuje swoim zasięgiem następujące ulice:

</doc>
<doc id="544916" url="https://pl.wikipedia.org/wiki?curid=544916" title="Ruth Handler">
Ruth Handler

Ruth Handler, właśc. Ruth Mosko (ur. 4 listopada 1916 w Denver, zm. 27 kwietnia 2002 w Los Angeles) – amerykańska bizneswoman, prezes przedsiębiorstwa Mattel, a także twórczyni lalki Barbie.
Wczesne życie.
Była córką polskich emigrantów żydowskiego pochodzenia, Jakuba Józefa Mosko i Idy z domu Rubenstein. Urodziła się jako dziesiąte dziecko pary. Jej ojciec przybył na Ellis Island w 1907 i po poinformowaniu władz o wykonywaniu zawodu kowala został wysłany do Denver. W 1908 jego żona wraz z sześciorgiem dzieci dołączyła do Jakuba. W związku z chorobą matki Ruth w wieku 6 miesięcy została wysłana do siostry i jej męża, gdzie mieszkała do 19 roku życia.
Kariera.
Ruth Handler zaczęła pierwszą pracę podczas studiów na University of Denver. Wykonywała wiele projektów dla firm takich jak Paramount czy Douglas Aircraft.
Podczas II wojny światowej plastik został zarezerwowany dla wojska i dlatego nie można go było używać w produkcji zabawek. W związku z tym Ruth została zmuszona do użycia materiałów zastępczych, takich jak np. drewno niskiej jakości. Dzięki temu firma państwa Handlerów zrealizowała zamówienie na drewniane ramki. Z czasem zostało ono podwojone. Dzięki temu sukcesowi powstało przedsiębiorstwo Mattel.
Mattel i Barbie.
Mattel.
Przedsiębiorstwo powstało w 1945 roku z inicjatywy Ruth i Elliota Handlerów oraz ich wspólnika Harolda Matsona. Na początku firma zajmowała się produkcją mebli, a potem po przejściu na rynek zabawek wprowadziła jedne z najbardziej rewolucyjnych pomysłów (wiele nowych zabawek, takich jak Barbie, czy Hot Wheels), czym zmieniła kulturę i dzieciństwo wielu ludzi na całym świecie.
Barbie.
W 1956 podczas wakacji w Szwajcarii Ruth wraz z córką zobaczyły wystawę sklepową z lalkami przypominających ciała dorosłych. To skłoniło Ruth do powrotu do pomysłu, o którym myślała już kilka lat wcześniej. Przez następne 3 lata forsowała go w firmie, co zakończyło się sukcesem w 1959. Wówczas pierwsze lalki Barbie trafiły do sklepów. Wkrótce lalka stała się jedną z najlepiej sprzedających się zabawek w historii.
Dalsze lata.
W 1970 u Ruth zdiagnozowano nowotwór gruczołu sutkowego. Po pokonaniu choroby stworzyła firmę Ruthton Corp. i zaczęła produkować protezy piersi dla kobiet po mastektomii. Stało się to dość popularne np. za sprawą ówczesnej pierwszej damy Stanów Zjednoczonych Betty Ford.
Dzięki m.in. tym działaniom, jak i wcześniejszym dokonaniom, Ruth Handler została nagrodzona wieloma nagrodami np. tytułem Women of the Year in business („Los Angeles Times”) czy Volunteer Achievement Award (American Cancer Society).
Ruth zmarła w wieku 85 lat po komplikacjach, które wystąpiły po operacji raka jelita grubego.

</doc>
<doc id="544919" url="https://pl.wikipedia.org/wiki?curid=544919" title="Realizm jutlandzki">
Realizm jutlandzki

Realizm jutlandzki (duń. "Den jyske bevægelse") to przypadający na koniec XIX wieku trend w duńskiej literaturze.
Lata 90. XIX wieku to okres modernizacji wsi duńskiej i wzrostu samoświadomości i poziomu wykształcenia chłopstwa. Mocno przyczyniły się do tego założone przez Mikołaja Grundtviga uniwersytety ludowe. Większość pisarzy chłopskich tego okresu wywodziła się z Jutlandii; stąd nazwa stworzonego przez nich kierunku w literaturze duńskiej: realizm jutlandzki. Pisarze ci z jednej strony zajmowali się nierównościami społecznymi na wsi oraz etnografią wsi duńskiej, z drugiej zaś odznaczali się niechęcią do postępu technicznego wsi i wikłali się w problemy o charakterze nacjonalistycznym i religijnym.
Do najwybitniejszych przedstawicieli gatunku należeli Jeppe Aakjær, jego żona , , , oraz nagrodzony Nagrodą Nobla w dziedzinie literatury Johannes Jensen.
Zobacz też: literatura duńska

</doc>
<doc id="544920" url="https://pl.wikipedia.org/wiki?curid=544920" title="Mai Lin">
Mai Lin

Mai Lin (ur. 22 czerwca 1953 w Oakland w stanie Kalifornia) – amerykańska aktorka wschodniego pochodzenia występująca w filmach pornograficznych.
Karierę w branży rozpoczynała w 1976 roku. Wystąpiła potem w produkcjach m.in.: "Amanda by Night 1" (1981) z Herschelem Savage'em, "Irresistible" (1982) i "Irresistible 2" (1986) z Richardem Pacheco, "One Night at a Time" (1984) z Harrym Reemsem, "All The Way In" (1984) i "Oriental Action 3" (1989) z Erikiem Edwardsem, "Pleasure Hunt 2" (1985) z Tomem Byronem, "Return of Johnny Wadd" (1986) z Johnem Holmesem, "Taboo 7" (1989) z Jamiem Gillisem, "Three Men And A Geisha" (1990) z Ronem Jeremym oraz "Bunz Eye" (1992) z Peterem Northem i Seanem Michaelsem.
W 2005 jej nazwisko znalazło się w Hali Sław Adult Video News.

</doc>
<doc id="544925" url="https://pl.wikipedia.org/wiki?curid=544925" title="Gross-Bieberau">
Gross-Bieberau



</doc>
<doc id="544926" url="https://pl.wikipedia.org/wiki?curid=544926" title="Messier 70">
Messier 70

Messier 70 (znana również jako M70 lub NGC 6681) – gromada kulista znajdująca się w gwiazdozbiorze Strzelca w odległości około 29 300 lat świetlnych od Ziemi. Została odkryta 31 sierpnia 1780 roku przez Charles’a Messiera. Gromada ta ma około 68 lat świetlnych średnicy.
Messier 70 znajduje się w odległości około 7,2 tys. lat świetlnych od centrum Drogi Mlecznej. Mimo tego, że znajduje się pod silnym oddziaływaniem grawitacyjnym supermasywnej czarnej dziury, M70 dobrze zachowuje kulisty kształt. W gromadzie tej odkryto tylko dwie gwiazdy zmienne.
Gromada Messier 70 należy do około 1/5 gromad kulistych naszej Galaktyki, w których zaszło zjawisko zapaści jądra (ang. "core collapse"). Zjawisko to powoduje, że w tego typu gromadach, jeszcze więcej gwiazd znajduje się w okolicach jądra gromady, przez co jej jasność wyraźnie wzrasta wraz ze zbliżaniem się do centrum gromady.
Jasność względna obiektu to 7,87. Gromada ta pod ciemnym niebem może zostać dostrzeżona nawet przez lornetkę, jednak do dokładniejszych obserwacji potrzebny jest teleskop.

</doc>
<doc id="544927" url="https://pl.wikipedia.org/wiki?curid=544927" title="Przygody Pytalskich">
Przygody Pytalskich

Przygody Pytalskich (, 1996-1997) – francuski serial animowany produkcji „Saban Entertainment”.
Serial, który nie tylko bawi ale również uczy, opowiada o przygodach małego chłopca – Victora, który chce wiedzieć wszystko. Widzowie podczas oglądania poznają odpowiedzi na nurtujące ich pytania.
W Polsce premiera serialu miała miejsce 1 lutego 1999 roku na antenie Fox Kids. W późniejszym czasie serial emitowany był na kanałach TVN i Fox Kids Play. Składa się z 26 odcinków po 5 epizodów każdy (Fox Kids Play emitował tylko 20. odcinków). Serial został wydany w Polsce na DVD przez Media Service sp. z o.o. (13 płyt po dwa odcinki) oraz przez HAGI, zarówno na DVD, jak i na VHS (pod nazwą „Rodzina Pytalskich”).
Wersja polska.
Wersja polska – Master Film
Reżyseria – Anna Górna
Dialogi:
Dźwięk:
Montaż:
Kierownictwo produkcji – Mieczysława Kucharska
Lektor obsady – Stefan Knothe
Lektor tytułów – Piotr Zelt
Wystąpili:

</doc>
<doc id="544928" url="https://pl.wikipedia.org/wiki?curid=544928" title="Góry Północnobajkalskie">
Góry Północnobajkalskie

Góry Północnobajkalskie ("Wyżyna Północnobajkalska", ros. Северо-Байкальское нагорье) – góry w azjatyckiej części Rosji, w Buriacji i obwodzie irkuckim.
Góry Północnobajkalskie leżą na północ od jeziora Bajkał; na północnym zachodzie opadają ku dolinie Leny; na północnym wschodzie oddzielone doliną Witimu od Wyżyny Patomskiej; na wschodzie ograniczone Górami Górnoangarskimi (pasmo Gór Stanowych). Składają się z licznych pasm (najwyższym jest Synnyr ze szczytem Iniaptuk, 2578 m n.p.m.) rozdzielonych wąskimi dolinami tektonicznymi. Sfałdowane podczas orogenezy bajkalskiej. Zbudowane ze skał prekambryjskich i paleozoicznych. W niższych partiach tajga modrzewiowa, w wyższych rzadsze lasy i tundra górska. Występują bogate złoża miki.
Główna miejscowość: Mama.

</doc>
<doc id="544931" url="https://pl.wikipedia.org/wiki?curid=544931" title="Konfederacja (ugrupowanie polityczne)">
Konfederacja (ugrupowanie polityczne)

Konfederacja – polskie ugrupowanie polityczne działające w 2001, ściśle związane z posłem Adamem Słomką, znane też jako "Konfederacja – Antyliberalna Platforma Konfederacja Polski Niepodległej – Obóz Patriotyczny". W skład Konfederacji weszły m.in. Konfederacja Polski Niepodległej – Obóz Patriotyczny oraz Ruch Obrony Bezrobotnych. Ugrupowanie w wyborach parlamentarnych 2001 zarejestrowało listy kandydatów w 16 (na 41) okręgach wyborczych do Sejmu RP i dokonało samorozwiązania przed dniem głosowania. W wyborach parlamentarnych 2005 ta sama grupa związana z Adamem Słomką brała udział w wyborach do Sejmu RP już jako nowe ugrupowanie polityczne Polska Konfederacja – Godność i Praca. Natomiast w 2004 grupa ta brała udział w wyborach do Parlamentu Europejskiego jako Konfederacja Ruch Obrony Bezrobotnych.

</doc>
<doc id="544935" url="https://pl.wikipedia.org/wiki?curid=544935" title="Tracey Adams">
Tracey Adams

Tracey Adams (ur. 6 czerwca 1958 w Severna Park) – amerykańska aktorka i reżyserka filmów pornograficznych, która pojawiła się w kilku filmach głównego nurtu. Jej kariera trwała trzy dekady. Na przełomie lat 80. i 90, wystąpiła w ponad 300. filmach. 
Życiorys.
Wczesne lata.
Urodziła się w Severna Park, census-designated place w stanie Maryland. Uczęszczała do szkoły transmisji Musician Institute de Hollywood, gdzie od północy do 6:00 rano była DJem na radiostacji University of California, San Diego.
Kariera.
Początkowo jeszcze pod swoim prawdziwym nazwiskiem grała gościnnie w komediach kina klasy "B": "The Lost Empire" (1984) Jima Wynorskiego, "Screen Test" (1985), "Ofermy" ("Wimps", 1986) i "Student Affairs" (1988) z Beth Broderick jako Kelly, dreszczowcu "Oczarowanie" ("Enrapture", 1989) oraz komedii "Wildest Dreams" (1990) jako Joan Peabody.
Karierę w przemyśle porno rozpoczynała w wieku 24 lat. W latach 1983-99 wzięła udział w scenach seksu zarówno z mężczyznami jak i z kobietami. Występowała z legendami porno takimi jak Amber Lynn, Barbara Dare, Cicciolina, Karin Schubert, Nina Hartley, Porsche Lynn, Racquel Darrian, Blake Palmer, Christoph Clark, Harry Reems, Herschel Savage, John Holmes, Peter North, Randy Spears, Rocco Siffredi, Ron Jeremy czy Tom Byron. Znalazła się w Alei Sław AVN. Brała udział we francuskich produkcjach Vidéo Marc Dorcel (VMD): "Kobieta w czerni" ("La femme en noir", 1988), "Pamiętniki młodej pokojówki" ("Memoires d'une jeune servante", 1988), "Ona woli starszych" ("Elle Préfère les Vieux", 1990), "Gwałt na telefon/Sexterror" ("Viol au téléphone", 1990), "Czarująca panna Todd" ("Les charmes secrets Miss Todd", 1990), "Hotelik uśmiechu" ("Souris d'hôtel", 1991), "Fotograficzne pasje" ("Photos Passions", 1991), czy "Le Bêtisier du X 1" (1999). Z kolei Mario Salieri zaangażował ją do swojego dwuczęściowego włoskiego filmu "Vietnam Store" (1988). 
W 1990 spróbowała swoich sił jako reżyserka "Aussie Maid in America" i "Too Hot to Handle", a rok potem "Best of Alice Springs 2".
Po odejściu z branży dla dorosłych, kontynuowała swoją edukację w Los Angeles, gdzie ukończyła program filmowy i telewizyjny na University of California, Los Angeles, a także uczyła się improwizacji w The Groundlings School of Improvisation &amp; The Improv.
Życie prywatne.
Pod koniec lat 80. zdecydowała się powiększyć biust.
W kwietniu 1987 zeznawała w Sądzie Miejskim w San Fernando w głośnej sprawie dwóch mężczyzn, Charlesa Brickmana i Thomasa Ingallsa, oskarżonych o sutenerstwo w produkcji sex taśm wideo nakręconych w czerwcu 1986. Adams w tym czasie, wraz ze Steve'em Drake i Stacey Donovan, została zatrudniona przez firmę Cinderella Distributors, prowadzoną przez Brickmana i Ingallsa.
Romansowała z Barbarą Dare, aktorem Maxem Baerem Jr., znanym powszechnie z roli Jethro w sitcomie CBS "The Beverly Hillbillies", oraz gwiazdorem hollywoodzkim Warrenem Beatty. Pomimo udziału w wielu heteroseksualnych scenach erotycznych jest lesbijką. Zamieszkała ze swoją partnerką.

</doc>
<doc id="544939" url="https://pl.wikipedia.org/wiki?curid=544939" title="Lech Pijanowski">
Lech Pijanowski

Lech Andrzej Pijanowski, ps. „Janusz Jaxa” (ur. 26 lipca 1928 w Warszawie, zm. 6 stycznia 1974 tamże) – polski krytyk filmowy i telewizyjny, reżyser, scenarzysta.
Życiorys.
Popularyzator i pomysłodawca gier. Pomysłodawca scenariuszy do szeregu filmów fabularnych, filmów dokumentalnych, a także – szczególnie po 1963 – filmów animowanych (takich jak: "Kartoteka", "Bzz", "Ja i on"). Również reżyser filmów dokumentalnych ("Gospodarze gminy Bełda", "Proces").
W czwartkowym dodatku do "Życia Warszawy" pt. "Życie i Nowoczesność" prowadził stałą rubrykę "Rozkosze łamania głowy", poświęconą zagadkom logicznym i łamigłówkom, oraz stały dział "Gry logiczne" w miesięczniku "Problemy".
Zmarł w 1974, jest pochowany na cmentarzu Powązkowskim w Warszawie (kwatera 330-VI-23).
Życie prywatne.
Ojciec Wojciecha Pijanowskiego i mąż aktorki Marii Broniewskiej (przybranej córki poety Władysława Broniewskiego).

</doc>
<doc id="544942" url="https://pl.wikipedia.org/wiki?curid=544942" title="Konfederacja Ruch Obrony Bezrobotnych">
Konfederacja Ruch Obrony Bezrobotnych

Konfederacja Ruch Obrony Bezrobotnych – polski komitet wyborczy wyborców powoływany przez Adama Słomkę na wybory w latach 2002–2004. W wyborach samorządowych w 2002 i uzupełniających do Senatu w 2004 nosił nazwę „Konfederacja Ruch Obrony Bezrobotnych RP”, natomiast bez członu „RP” wystąpił w wyborach do Parlamentu Europejskiego w 2004. Partiami związanymi z komitetem były Konfederacja Polski Niepodległej – Obóz Patriotyczny, Ruch Obrony Bezrobotnych oraz Krajowe Porozumienie Emerytów i Rencistów Rzeczypospolitej Polskiej.
W wyborach samorządowych w 2002 komitet KROB RP wystawił kandydatów do sejmików w 15 województwach, zdobywając w skali kraju 2,34% głosów, co było najlepszym wynikiem spośród komitetów, które nie uzyskały żadnych mandatów. W niektórych okręgach KROB RP przekroczył 4% poparcia.
W wyborach do Parlamentu Europejskiego w 2004 komitet KROB uzyskał 36 937 głosów (0,61%), zajmując 13. miejsce spośród wszystkich komitetów. Oprócz osób bezpartyjnych z jego list startowało kilkudziesięciu członków ROB, kilkunastu KPN-OP, kilku KPEiR RP, a także przedstawiciel Partii Victoria.
W wyborach uzupełniających do Senatu 12 września 2004 w okręgu rzeszowskim Wanda Merendino zajęła 9. miejsce spośród 11 kandydatów, w okręgu katowickim Elżbieta Postulka zajęła 7. miejsce spośród 9 kandydatów, a w okręgu katowickim Krzysztof Dziwak zajął 11. miejsce spośród 13 kandydatów.

</doc>
<doc id="544945" url="https://pl.wikipedia.org/wiki?curid=544945" title="Kriometr">
Kriometr

Kriometr – przyrząd do bardzo dokładnego oznaczania temperatury topnienia i krzepnięcia roztworów. Przyrząd stosowany w kriometrii.

</doc>
<doc id="544948" url="https://pl.wikipedia.org/wiki?curid=544948" title="Kościół św. Wojciecha w Szczecinie">
Kościół św. Wojciecha w Szczecinie

Kościół św. Wojciecha w Szczecinie – neogotycki kościół halowy wybudowany w latach 1906–1909 według projektu architekta Jürgena Krögera. Pełni obecnie funkcję rzymskokatolickiego kościoła garnizonowego diecezji szczecińsko-kamieńskiej. Zbudowany jest z cegły, w elewacji posiada masywną, asymetrycznie ustawioną wieżę wysokości 65,5 m. Styl budowli jest eklektyczny – w większości neogotyk, ale pojawiają się też motywy neoromańskie, zwłaszcza w dekoracji. Długość budynku wynosi 35 m, szerokość – 23 m, wysokość hali – 17 m.
Kościół przed wojną należał do parafii ewangelickiej i nosił nazwę "Bugenhagenkirche" – na cześć Jana Bugenhagena, ojca reformacji na ziemiach Pomorza. W czasie II wojny światowej budynek kościoła ucierpiał podczas nalotów alianckich, lecz szybko podjęto decyzję o odbudowie – w 1948 kościół został poświęcony i przejęty przez parafię rzymskokatolicką.
Wewnątrz znajduje się m.in. kamienny ołtarz i ambona oraz 16-głosowe organy wykonane przez mistrza Brandta z Wałcza.
Kościół razem z otoczeniem został wpisany do rejestru zabytków 20 kwietnia 2009 roku.

</doc>
<doc id="544950" url="https://pl.wikipedia.org/wiki?curid=544950" title="Barbara Dare">
Barbara Dare

Barbara Dare (ur. 27 lutego 1963 w Wayne) – amerykańska gwiazda filmów porno pochodzenia żydowskiego. Znana także pod następującymi pseudonimami: Barbra Dare, Kimberly Dare, Kimberly Pare, Stacey, Stacey Nix, Kim Wild, Kim Wilde.
Życiorys.
Wczesne lata.
Urodziła się w Wayne w stanie New Jersey. Jej ojciec był stomatologiem w lotnictwie, a jej matka pracowała w wytwórni alkoholi. Dorastała w wierze żydowskiej w Wayne w stanie New Jersey i uczęszczała do Wayne Hills High School. Następnie uzyskała dyplom z Buying &amp; Merchandising w Fashion Institute of Technology w Nowym Jorku. 
Kariera.
W 1985 roku w legendarnym klubie swingersów Plato's Retreat w Nowym Jorku została nazwana Miss Plato's. We wczesnej fazie swojej kariery w branży porno zidentyfikowała się jako lesbijka, mająca osobiste relacje z kobietami. Spotykała się z Tracey Adams, Ginger Lynn i April West.
Pozowała dla takich magazynów jak "Fox", "Swank", "Hustler", "High Society" i "Club International". Po raz pierwszy pojawiła się na ekranie w filmie VCA "Lilith Unleashed" (1985) w scenie seksu z Paulem Thomasem. Brała też udział w parodiach porno: "Policjanci z Miami" - "Miami Spice" (1986), "9 1/2 tygodnia" - "10 1/2 Weeks" (1986) jako Ashley, "Rzymskie wakacje" - "Barbara Dare's Roman Holiday" (1987) z Porsche Lynn i Christophem Clarkiem czy "Conan Barbarzyńca" - "Barbara The Barbarian" (1987). 
W 1987 roku została uhonorowana nagrodą Adult Video News Awards jako „Najlepsza nowa gwiazdka”.
Stała się jedną z pierwszych aktorek pornograficznych, która podpisała umowę na wyłączność z firmą produkcyjną po tym, jak zawarła kontrakt z Essex Video. W jej przypadku opiewał on na 100 tys. dolarów.
Wystąpiła też w dreszczowcu Johna Frankenheimera "Ostra rozgrywka" ("52 Pick-Up", 1986) jako uczestniczka przyjęcia u boku Ann-Margret, Kelly Preston, Roya Scheidera, Johna Glovera, Herschela Savage i Rona Jeremy oraz komedii Freda Olena Raya "Demon zła" ("Evil Toons", 1992) jako Jan z Davidem Carradine.
Romansowała z Kato Kaelinem, poznanym na planie "Surf, Sand and Sex" (1987), A.J. Benzą, i Brettem True.

</doc>
<doc id="544951" url="https://pl.wikipedia.org/wiki?curid=544951" title="Ebuliometr">
Ebuliometr

Ebuliometr – przyrząd do oznaczania temperatury wrzenia, skonstruowany przez Wojciecha Świętosławskiego.
Aparat ten umożliwia wyznaczenie temperatury wrzenia z dokładnością do 0,001 °C. Zbudowany jest z szerszej rurki z grzejnikiem (E), naczynia(D), rozszerzenia z wtopioną probówką przystosowanym do umieszczenia termometru(C), rurki łączącej oba ramiona, chłodnicy zwrotnej(A), kroplomierza(B) i kranika spustowego(F).
Dolną część ebuliometru wypełnia się cieczą badaną. Za pomocą grzejnika nawiniętego na rurkę doprowadza się ciecz do wrzenia. Wytworzona para wyrzuca energicznie ciecz przez rurkę na gniazdo termometryczne. Termometr mierzy w tych warunkach temperaturę wrzenia. Wyrzucona z rurki ciecz spływa do naczynia, a para do chłodnicy i ulega skropleniu. Powstała ciecz spływa przez kroplomierz do naczynia.

</doc>
<doc id="544955" url="https://pl.wikipedia.org/wiki?curid=544955" title="Ebuliometr różnicowy">
Ebuliometr różnicowy



</doc>
<doc id="544957" url="https://pl.wikipedia.org/wiki?curid=544957" title="Cyklonus">
Cyklonus

Cyklonus, postać uniwersum Transformery, należący do Decepticonów.
Transformers: Generacja 1.
Cyklonus powstał w filmie . W roku 2005, po pyrrusowym zwycięstwie w bitwie o Autobot City, Decepticony w drodze na Cybertron wyrzuciły w kosmos rannych. Ich ciała zostały przywrócone do życia, naprawione i ulepszonego przez Unicrona. Tak powstał m.in. Galvatron.
Przekształca się w myśliwiec napędzany energią nuklearną. Służył jako statek pilotowany przez Galvatrona. Został mianowany zastępcą wodza. Uciekając przed Aerobotami wraz ze Scourgem odkrył Paradron, planetę pacyfistycznych Autobotów bez żadnej broni, ale po brzegi wypełnionej energonem. Zamieszkiwali ją uchodźcy z Cybertrona. Po ofensywie Autobów, została zniszczona. W jego ciele zamieszkał duch Starscreama, próbując zemścić się na Galvatronie
Wśród Decepticonów Cyklonus jest prawą ręką Galvatrona. To z jego inicjatywy Decepticony odnajdują przywódcę w odległym kosmosie, leżącego w kraterze pełnym lawy, do którego trafił wyrzucony w przestrzeń przez Rodimusa Prime. Cyklonus należy do najinteligentniejszych Decepticonów. W ekstremalnych sytuacjach może współpracować nawet z Autobotami! Bardzo rzadko lekceważy siły przeciwnika, potrafi przewidywać jego poczynania i omijać pułapki. Szybki, zwrotny, celnie strzelający i cieszący się autorytetem wśród podwładnych.
Kłopot z identyfikacją.
Nie wiadomo kim był robot, z którego powstał. W filmie Skywarp i Bombshell zmieniają się w dwóch Cyklonusów. W dialogu słyszymy "wojownik Cyklonus i jego armada". Prawdopodobnie jest to błąd spowodowany porzuceniem planów armii na jego wzór, podobnie jak swoje kopie ma Scourge. Duplikat Cyklonusa, znika w następnych scenach. Pytanie tylko, kto był jego przodkiem: Bombshell czy Skywarp?
Głosy.
W filmie i w większości odcinków, głosu użyczył Roger C. Carmel. Później był to Jack Angel
Trylogia Unicrona.
Cyklonus był Deceptikonem, lecz w Transformers: Armada po bitwie z Galvatronem, został przygarnięty przez Autoboty (już w ). Zmieniał się w helikopter. Gdy Megatron ożył, uleczył Cyklonusa, gdy ten był w opłakanym stanie (odcinek "Kicker, strzeż się!") i zmienił go, w nową, ulepszoną wersję - Snow Cata.

</doc>
<doc id="544960" url="https://pl.wikipedia.org/wiki?curid=544960" title="Witim">
Witim

Witim (ros. Витим) – rzeka w azjatyckiej części Rosji, w Buriacji i obwodzie irkuckim; prawy dopływ Leny; długość 1837 km (z Witimkanem 1978 km); powierzchnia dorzecza 225 tys. km²; średni roczny przepływ u ujścia 2200 m³/s.
Powstaje z połączenia rzek Czyna i Witimkan na Płaskowyżu Witimskim; płynie w kierunku północnym, przełamując się przez Góry Stanowe, następnie w dolinie oddzielającej wyżyny Północnobajkalską i Patomską; uchodzi do Leny, dzieląc się na ramiona. W górnym i środkowym biegu liczne progi; odcinkami spławna; żeglowna na odcinku około 300 km od ujścia (od Bodajbo).
Zamarza od listopada do maja; latem wysokie stany wody; zasilanie deszczowo-śniegowe.
W dorzeczu eksploatacja złóż miki i złota.
Główne dopływy: Karienga, Kałakan, Kałar (prawe); Cypa, Muja, Mamakan, Mama (lewe).
Główne miejscowości nad Witimem: Bodajbo, Mamakan, Mama.
Na prawym brzegu rzeki, w jej górnym biegu, znajduje się Rezerwat Witimski.

</doc>
<doc id="544962" url="https://pl.wikipedia.org/wiki?curid=544962" title="Șandra">
Șandra



</doc>
<doc id="544967" url="https://pl.wikipedia.org/wiki?curid=544967" title="Grzegorz Antoni Ogiński">
Grzegorz Antoni Ogiński

Grzegorz (Hrehory) Antoni Ogiński herbu Ogiński (ur. 23 czerwca 1654 - zm. 17 października 1709) – hetman wielki litewski od 1709, hetman polny litewski od 1703, starosta generalny żmudzki od 1698, chorąży wielki litewski od 1687, cześnik wielki litewski od 1684, starosta tryski, mścibowski, omieciński, jezierzyski, telszewski, członek konfederacji olkienickiej 1700 roku.
Ojcem jego był Jan Jacek Ogiński (zm. 1684), wojewoda połocki, hetman polny litewski. 
Ks. Grzegorz A. Ogiński w 1686 ożenił się z Ks. Teofilą Czartoryską - wdową po Jerzym Krasickim -Stolniku Przemyskim, który umierając zapisał jej dobra koło Dynowa 
W 1691 - wydał zarządzenie porządkowe i przywileje dla Dynowa. Miał syna: Kazimierza Marcjana (zm. 1727), który był podstolim litewskim. Poseł sejmiku powiatu wołkowyskiego na sejm konwokacyjny 1696 roku.
Poseł sejmiku wołkowyskiego na sejm 1690 roku, sejm 1695 roku.
Grzegorz Antoni Ogiński był jednym z przywódców powstania szlachty litewskiej przeciwko Sapiehom. W czasie wojny domowej na Litwie odniósł zwycięstwo nad stronnikami sapieżyńskimi w bitwie pod Olkienikami 18 listopada 1700. 
19 listopada 1702 r. gen. szwedzki Magnus Stenbock wysłał z Rzeszowa na Dynów 300 osobowy oddział jazdy w celu schwytania Grzegorza Ogińskiego, stronnika i bliskiego współpracownika króla Augusta II. Nie mogąc dostać starosty wołkowyskiego, Szwedzi spalili Dynów i złupili okoliczne dobra. 
August II Mocny, 20 listopada 1703 nadał mu buławę polną litewską, a w 1709 buławę wielką.
W 1705 został kawalerem Orderu Orła Białego. G. Ogiński rządził Dynowem aż do śmierci w 1709 r. 
Przypisy.
 

</doc>
<doc id="544969" url="https://pl.wikipedia.org/wiki?curid=544969" title="Helmold">
Helmold

Helmold (ur. 1125, zm. 1177) – historyk saski z XII wieku, proboszcz z Bozowa () w Wagrii.
Życiorys.
Towarzyszył jako kronikarz niemieckim wyprawom chrystianizacyjnym na Połabiu i Pomorzu Zachodnim. Był autorem łacińskiej kroniki o nazwie "Chronica Slavorum", czyli "Kroniki Słowian", jednego z najważniejszych źródeł opisujących wierzenia, obyczaje, kulturę, organizację społeczną i życie codzienne Słowian z okresu przed przyjęciem przez nich chrześcijaństwa - niezastąpione źródło wiedzy dotyczące stosunków społeczno-politycznych w XII wieku na ziemiach Obodrytów i Wieletów - dzisiejsza Meklemburgia w Niemczech. W jego kronikach Bóg stał zawsze po stronie niemieckiej.
Helmold rozpoczął pisanie swojego dzieła za namową swojego nauczyciela i protektora Gerolda, który w 1149 objął biskupstwo w Oldenburgu w Holsztynie, które przeniesione zostało w 1160 do Lubeki

</doc>
<doc id="544974" url="https://pl.wikipedia.org/wiki?curid=544974" title="Sancho I Gruby">
Sancho I Gruby

Sancho I Gruby, Otyły, "Sancho I el Craso" (zm. 966 lub 967) – król Leónu w latach 956 - 958 i od 960 r. do śmierci. Syn Ramira II i jego drugiej żony - Urraki z Pampeluny. Wnuk Sancha I Garcésa, króla Nawarry i Tody Aznárez. Objął władzę po przyrodnim bracie - Ordoño III.
Około połowy X w. chrześcijańskie królestwa Leonu i Nawarry ogarnęły niepokoje i bunty szlachty. Leon miał kłopoty zwłaszcza z separatystycznymi ruchami w Galicji, a szczególnie w Kastylii, gdzie przywódcą był Fernán (Ferdynand) González, pierwszy hrabia całej ówczesnej Kastylii. Po śmierci posiadającego duży autorytet Ramira II, spory przybrały na sile. Objęły również rodzinę królewską - Sancho spiskował przeciwko panującemu bratu.
Po objęciu władzy w 956 r. nie potrafił sobie poradzić z potężniejąca kastylijską opozycją i w 958 r. został zdetronizowany na rzecz kuzyna Ordoño, któremu historia nadała przydomek Nikczemny, uległego wobec hrabiego Gonzálesa. Sancho szukał pomocy na dworze babki i wuja Garcii I Sancheza, króla Nawarry, w Pampelunie, którzy również byli zagrożeni przez Gonzalesa. Sancho, Garcia i Toda zwrócili się o pomoc do najpotężniejszego wówczas władcy na Półwyspie Iberyjskim, emira Kordoby, kalifa Abd ar-Rahmana III, spokrewnionego z królem Nawarry. Cała rodzina złożyła w 958 r. umajjadzkiemu władcy hołd i otrzymała pomoc. W 959 r. Sancho z pomocą wojsk muzułmańskich zdobył twierdzę Zamora w Leonie, która stała się przyczółkiem do dalszej walki. W następnym roku wuj Sancha, Garcia I Sanchez, pokonał Fernáno Gonzálesa i wziął go do niewoli. Sancho przy pomocy wiernej sobie szlachty leońskiej odzyskał całe królestwo.
Kolejne lata panowania ubiegły Sancho na walkach z Maurami, z którymi stosunki po śmierci w 961 r. Abd ar-Rahmana, popsuły się. Pomimo zwycięstwa nad Fernáno Gonzálesem, nie udało się również spacyfikować separatystycznych ruchów w Galicji i Kastylii. Tamtejsza szlachta coraz bardziej niechętnie uznawała zwierzchnictwo Leonu i wzniecała bunty. W trakcie tych walk i sporów Sancho I został prawdopodobnie otruty w 966 lub 967 r.
Małżeństwo i potomkowie.
W 960 Sancho poślubił Teresę Ansúrez (córkę hrabiego Ansura Fernándeza). Ich dziećmi byli:

</doc>
<doc id="544975" url="https://pl.wikipedia.org/wiki?curid=544975" title="Sancho I Otyły">
Sancho I Otyły



</doc>
<doc id="544981" url="https://pl.wikipedia.org/wiki?curid=544981" title="Orka sprzężajna">
Orka sprzężajna

Orka sprzężajna – sposób uprawy roli polegający na zastosowaniu siły zwierząt pociągowych, takich jak woły lub konie, do wprawiania w ruch narzędzi rolniczych (radło, socha, pług i innych). Umożliwia bardziej efektywne wykorzystanie gleby niż starsze metody uprawy, a przez to zwiększenie plonów. 
Orka sprzężajna pojawiła się w epoce neolitu zastępując uprawę kopieniaczą. Na ziemiach polskich, w regionach, gdzie stosowanie maszyn jest utrudnione lub wręcz niemożliwe (np. górskich), jest stosowana do dnia dzisiejszego przy wykorzystaniu siły pociągowej koni.

</doc>
<doc id="544982" url="https://pl.wikipedia.org/wiki?curid=544982" title="Șandra (okręg Temesz)">
Șandra (okręg Temesz)

Șandra (węg. "Sándorháza", niem. "Alexanderhausen", "Schanderhaas") – wieś gminna w Rumunii, w historycznym Banacie, w okręgu Temesz. Założono ją w roku 1833.

</doc>
<doc id="544985" url="https://pl.wikipedia.org/wiki?curid=544985" title="Cyclonus">
Cyclonus



</doc>
<doc id="544988" url="https://pl.wikipedia.org/wiki?curid=544988" title="Godzilla, King of the Monsters">
Godzilla, King of the Monsters



</doc>
<doc id="544989" url="https://pl.wikipedia.org/wiki?curid=544989" title="Farba (film)">
Farba (film)

Farba – polski dramat filmowy z 1997 roku w reżyserii Michała Rosy. 
Główną bohaterką jest tytułowa Farba (Agnieszka Krukówna) – dziewczyna, której świat wykreowały kolorowe czasopisma i telewizja. Swoim zachowaniem niejednokrotnie szokuje otoczenie – bez skrępowania mówi o seksie, do nowo poznanych ludzi mówi na "ty". Towarzyszy jej "Cyp" (Marcin Władyniak); to chłopak diametralnie różny: wychowany w katolickiej rodzinie jest spokojny, cichy i uczciwy. Mimo wszystko towarzyszy Farbie w jej przedsięwzięciach, których cel jest jasny: zdobyć pieniądze.
Film był kręcony we Wrocławiu i w Głogowie.
Opis fabuły.
Farba odwiedza różnych ginekologów, a kiedy oni stwierdzają, że dziewczyna jest w ciąży, zmanipulowani przez nią proponują jej usunięcie płodu. Wtedy wkracza "Cyp" – okazuje się, że nagrywali rozmowę. Teraz para wymusza na lekarzach pieniądze w zamian za milczenie – w końcu aborcja jest nielegalna. Celem Farby jest odnalezienie babci, u której planuje urodzić dziecko, a być może i zostać na stałe. Kiedy jest już blisko celu, wszystko zaczyna się komplikować. "Cyp" porzuca życie pozbawione głębszych wartości i ideałów, opuszcza dziewczynę, babcia umiera, a Farba zaczyna uświadamiać sobie, jak płytkie było dawniej jej życie i jakie smutne jest teraz, bez "Cypa". Postanawia go odnaleźć i zacząć wszystko od nowa – takie same plany ma "Cyp". Ostatnia scena rozgrywa się na dworcu, gdy oboje są tak blisko siebie, ale w żaden sposób nie mogą się odnaleźć.

</doc>
<doc id="544997" url="https://pl.wikipedia.org/wiki?curid=544997" title="Oznaczenia wagonów towarowych">
Oznaczenia wagonów towarowych

Oznaczenia wagonów towarowych w PKP wykonywane są na podstawie "Instrukcji o znakowaniu i numeracji wagonów towarowych Mw-37a".
Ujednolicony kod wagonu towarowego.
21 RIV MC - kod wymiany wagonu&lt;br&gt;
51 PL-PKP - numer zarządu kolejowego kraju pochodzenia wagonu&lt;br&gt;
564 9 028-0 - pierwsze 4 cyfry rodzaj i seria wagonu, pozostałe 3 określają numer wagonu serii produkcyjnej &lt;br&gt;
Tikkm-x- 1 litera rodzaj wagonu, pozostałe oznaczają dane techniczno-eksploatacyjne&lt;br&gt;
Znaczenie cyfr wchodzących w skład oznaczenia wagonów towarowych.
12-cyfrowy numer wagonu jest zarazem jego numerem inwentarzowym. 
Składa się z pięciu grup cyfr: 
RIV - "Regolamento Internazionale Veicoli" - międzynarodowa umowa o użytkowaniu wagonów&lt;br&gt;
PPW - "Prawiła Polzowania Wagonami" - skrót międzynarodowy MC - umowa łagodniejsza niż RIV&lt;br&gt;
OPW - "Obszczij Park Wagonow" - umowa z byłych krajów RWPG, już nie stosowana

</doc>
<doc id="545006" url="https://pl.wikipedia.org/wiki?curid=545006" title="George Junius Stinney">
George Junius Stinney

George Junius Stinney (ur. 21 października 1929, zm. 16 czerwca 1944) – najmłodszy skazany na śmierć w USA i na całym kontynencie amerykańskim w XX wieku (najmłodszym w historii tej części świata był James Arcene). Gdy wykonywano wyrok, miał czternaście lat, siedem miesięcy i 29 dni. Stinney był czarnoskórym synem ubogiego pracownika tartaku. W 2014 roku udowodniono, że został skazany niesłusznie.
Oskarżenie i proces.
Stinneya oskarżono o zgwałcenie i zabicie dwóch białych dziewczynek: jedenastoletniej Betty June Binnicker i ośmioletniej Mary Emmy Thames.
By uchronić się przed linczem, jego rodzina emigrowała do stanów północnych. Proces rozpoczął się 24 kwietnia 1944 w hrabstwie Clarendon. Adwokatem został Charles Plowden. Swój plan działań oparł nie na faktycznej obronie klienta, ale na poddaniu go badaniom psychiatrycznym. Ława przysięgłych składająca się wyłącznie z białych mężczyzn po zaledwie dwóch godzinach i 55 minutach wydała wyrok skazujący. Sędzia Phillip Stoll uzasadnił wyrok śmierci tym, że "Stinney był bardzo zdemoralizowaną jednostką". Adwokat nie poinformował klienta o możliwości odwołania się i nie próbował komentować werdyktu. W wywiadzie powiedział, że "nie było sensu, bo rodzina nie miała na to pieniędzy".
Proces odbywał się pod wielką presją społeczną. Mimo to, gubernator Południowej Karoliny Olin D. Johnston, otrzymał setki listów domagających się ułaskawienia. Argumentowano m.in. przykładem szesnastoletniego, białego chłopca skazanego na łagodny wyrok za gwałt i morderstwo w tym samym stanie. Wysunięto nawet opinię, że "tylko dla Hitlera jest możliwa egzekucja dziecka". Johnston odwiedził skazanego – chłopiec miał mu powiedzieć, że "czasem nie wie, co robi". Gubernator poinformował Stinneya, że nie skorzysta z prawa łaski (działo się to w roku wyborów, a taki akt mógłby zaszkodzić kandydatowi), i tak też uczynił.
Przebieg egzekucji.
Wyrok wykonano w Central Correction Institute w Columbia w Karolinie Południowej, używając krzesła elektrycznego. W egzekucji brało udział czterdziestu świadków, w tym ojcowie zabitych dziewcząt. Stinney szedł na egzekucję, ściskając w ręku Biblię. Ze względu na drobną budowę ciała, strażnicy mieli problemy z zapięciem pasów. Świadkowie uznali egzekucję za makabryczną, bo po pierwszym włączeniu prądu opadła zbyt duża maska mająca oszczędzić im widoku przerażonej twarzy.
Kontrowersje.
Dzieci zginęły od uderzenia ciężką belką w pobliżu torów kolejowych. Wątpliwe jest, czy chłopiec ważący zaledwie czterdzieści kilogramów i o wzroście 1,55 m był zdolny ją unieść, a co dopiero zadawać ciosy. Sekcja zwłok wykazała co najmniej sześć uderzeń u Mary i siedem u Betty. Jedynym dowodem w procesie były zeznania George'a (prawdopodobnie wymuszone torturami). Stinney zeznał, że 24 marca dziewczynki spytały go, gdzie mogą zerwać kwiaty, zaczęły go bić, przez co młodsza spadła do rowu, drugą natomiast uderzył w obronie własnej.
Historia ta jest dosyć mało znana, ponieważ mniej więcej w tym samym czasie gazety rozpisywały się o inwazji na Normandię i interesowano się raczej losem amerykańskich żołnierzy. Ponowna dyskusja rozgorzała po premierze filmu "The End Of Silence".
O pośmiertne ułaskawienie aktywnie walczyła siostra George'a, Catherine Robinson.
18 grudnia 2014 sąd uznał, że Stinney został skazany niesłusznie oraz nie miał zapewnionych podstawowych praw gwarantowanych przez konstytucję.

</doc>
<doc id="545007" url="https://pl.wikipedia.org/wiki?curid=545007" title="Jan Frey-Bielecki">
Jan Frey-Bielecki

Jan Ludwik Frey-Bielecki (ur. 10 sierpnia 1916 w Łodzi, zm. 28 czerwca 1994 w Warszawie) – generał dywizji pilot ludowego Wojska Polskiego, polityk komunistyczny, poseł na Sejm PRL II i III kadencji, dowódca Wojsk Lotniczych i Obrony Przeciwlotniczej Obszaru Kraju w latach 1956–1962.
Życiorys.
Był synem Wacława i Marty. Pochodził z polsko-niemieckiej rodziny inteligenckiej, pochodzenia żydowskiego, urodzony jako Jan Frey. W 1934 ukończył Gimnazjum Zgromadzenia Kupców w Łodzi. W czasie studiów na Politechnice Warszawskiej nawiązał, mimo wcześniejszych związków z sanacją, kontakty z ruchem komunistycznym. Był członkiem Komunistycznego Związku Młodzieży Polski od 1935 do jego rozwiązania w 1938 i Organizacji Młodzieży Socjalistycznej „Życie”, pełnił funkcję sekretarza tej organizacji na Wydziale Mechanicznym Politechniki i był członkiem jej egzekutywy, a także redakcji wydawanego przez nią pisma „Politechnik”. W 1936 wziął udział w strajku okupacyjnym na Politechnice i starciach z członkami Obozu Narodowo-Radykalnego, za co został aresztowany, a następnie zawieszony w prawach studenta, po czym rok spędził pływając na statkach jako marynarz.
Po powrocie do Warszawy jesienią 1937 kontynuował studia na Politechnice, po rozwiązaniu latem 1938 przez Komintern OMS „Życie” wstąpił do Klubu Młodych przy Klubie Demokratycznym (na bazie którego w 1939 powstało Stronnictwo Demokratyczne). Po agresji III Rzeszy na Polskę udał się na wschód, po agresji ZSRR na Polskę tworzył wraz z Jerzym Albrechtem „Czerwoną Milicję” w okolicach Włodzimierza Wołyńskiego. Następnie udał się do Lwowa, gdzie od 1940 działał politycznie na Politechnice Lwowskiej. Jesienią 1939 przebywał jakiś czas na terenach okupacji niemieckiej, oficjalnie z powodów rodzinnych, prawdopodobnie jednak z misją wywiadowczą, do Lwowa powrócił grudniu 1939.
Wiosną 1940 wyjechał do Niżnego Tagiłu, gdzie po rozpoczęciu ataku Niemiec na ZSRR pracował w zakładach metalurgicznych im. Kujbyszewa. 10 lipca 1941 rozpoczął szkolenie w szkole partyjnej Kominternu. Był przewidywany jako członek grupy inicjatywnej, mającej powołać na nowo partię komunistyczną w Polsce; ostatecznie nie został włączony do grupy, która, przerzucona przez fronty, powołała Polską Partię Robotniczą. Od 1941 służył w Armii Czerwonej. 30 grudnia 1941 został przekazany do Wojskowego Ośrodka Partyzanckiego. 7 lutego 1944 znalazł się, wraz z innym polskim komunistą Stefanem Antosiewiczem, w składzie oddziału specjalnego przeznaczenia (Osnaz) NKWD, przerzuconego na tereny Wileńszczyzny w rejon jeziora Narocz, do bazy partyzantki sowieckiej. O działalności Jana Freya w partyzantce sowieckiej niewiele wiadomo. 7 maja 1944 utworzył on, złożony w znacznej mierze z Polaków, własny oddział partyzancki, który działał w rejonie jezioro Narocz – Oszmiana – Puszcza Nalibocka – Lida – Grodno – Puszcza Augustowska. W 1944 po przeszkoleniu przez NKWD został zrzucony na tyły wojsk niemieckich.
Po przejściu frontu pod koniec sierpnia 1944 oddział został rozwiązany i Jana Freya skierowano do Moskwy, gdzie działał w Związku Patriotów Polskich, pracując w redakcji radiostacji im Tadeusza Kościuszki jako spiker i redaktor. W grudniu 1944 oddano go do dyspozycji szefa Resortu Bezpieczeństwa Polskiego Komitetu Wyzwolenia Narodowego Stanisława Radkiewicza. W 1945 był szefem Wojewódzkiego Urzędu Bezpieczeństwa w Warszawie, a w latach 1945–1946 szefem WUBP w Krakowie. Jako szef WUBP w Krakowie kierował walką z podziemiem niepodległościowym, przede wszystkim z oddziałem Józefa Kurasia „Ognia”. Jego działalność na stanowisku szefa WUBP spotkała się z krytyką ze strony kierownictwa Ministerstwa Bezpieczeństwa Publicznego – w wyniku przeprowadzonej jesienią 1945 kontroli w Urzędzie stwierdzono m.in. bałagan w prowadzonej dokumentacji, nieprzestrzeganie zasad tajności, brak kontroli nad działalnością powiatowych UBP oraz „bezprawie Urzędów Bezpieczeństwa”; w wyniku tej kontroli Jan Frey został ukarany dyscyplinarnie.
3 maja 1946 kierował tłumieniem patriotycznych wystąpień młodzieży w Krakowie. Osobiście wjechał samochodem pancernym naprzeciw manifestujących studentów i dał rozkaz strzelania na postrach do demonstrantów z karabinu maszynowego; po rozproszeniu manifestacji na jego rozkaz aresztowano ponad 1000 osób, w tym ok. 800 studentów. Wkrótce po tym Jan Frey otrzymał awans na podpułkownika UB, jednak jego pozycją w aparacie bezpieczeństwa zachwiało uwolnienie 18 sierpnia 1946 przez oddział „Ognia” kilkudziesięciu więźniów z więzienia św. Michała w Krakowie.
W październiku 1946 został na własną prośbę przeniesiony do wojska z zachowaniem stopnia podpułkownika. W okresie od 25 października 1946 do 22 lipca 1947 był słuchaczem Kursu Dowódców Pułków w Oficerskiej Szkole Lotniczej Wojska Polskiego z jednoczesnym kursem pilotażu. Po ukończeniu kursu został przydzielony do 3 Pułku Lotnictwa Myśliwskiego na Oksywiu i wyznaczony na stanowisko pomocnika dowódcy pułku do spraw pilotażu. Od 1 sierpnia 1949 do 31 lipca 1951 był słuchaczem radzieckiej Wojskowej Akademii Lotniczej w Monino. Od 1954 generał brygady i zastępca dowódcy Wojsk Lotniczych. W czerwcu 1956 wydał rozkaz polskiemu lotnictwu prowadzić potajemnie rozpoznanie ruchu wojsk radzieckich z obwodu kaliningradzkiego. W październiku 1956, według wersji podanej przez natolińczyków, wydał stacjonującej w Poznaniu jednostce lotniczej rozkaz zbombardowania radzieckiej kolumny pancernej maszerującej na Warszawę z Bornego Sulinowa, gdyby negocjacje polskich władz komunistycznych z Nikitą Chruszczowem zakończyły się fiaskiem. Przejściowo odsunięty od stanowiska, powrócił do władzy wraz z Władysławem Gomułką. Od października 1956 do 1962 dowódca Wojsk Lotniczych i Obrony Przeciwlotniczej Obszaru Kraju, pierwszy po wojnie Polak na tym stanowisku. Na jego wniosek do polskiego lotnictwa przywrócono niektórych pilotów Polskich Sił Powietrznych na Zachodzie. Organizator nowoczesnych sił lotniczych i lotniczej służby medycznej, inspirator polskich konstrukcji samolotowych; reaktywował lotnictwo sportowe. W latach 1957–1965 z ramienia Polskiej Zjednoczonej Partii Robotniczej zasiadał w Sejmie PRL. Związany z rewizjonistycznym Klubem Członków Środowiska „Życie”. Został usunięty z wojska w 1963 w wyniku reform, jakie przeprowadzał w polskim lotnictwie, którym przeciwne były władze wojskowe ZSRR.
Pochowany 6 lipca 1994 na Cmentarzu Wojskowym na Powązkach w Warszawie (kwatera: BII-9-4). Zmarłego pożegnała delegacja Wojsk Lotniczych i Obrony Powietrznej z ich dowódcą gen. dyw. pil. Jerzym Gotowałą na czele.
Życie prywatne.
Mieszkał w Warszawie. Był żonaty z Dorą Goldstein (1908–1992). Małżeństwo miało adoptowanego syna.

</doc>
<doc id="545009" url="https://pl.wikipedia.org/wiki?curid=545009" title="Przydacznica">
Przydacznica



</doc>
<doc id="545011" url="https://pl.wikipedia.org/wiki?curid=545011" title="Równanie Pauliego">
Równanie Pauliego

Równanie Pauliego – zaproponowane przez Wolfganga Pauliego w 1927 r. uogólnienie równania Schrödingera na przypadek cząstki o spinie 1/2 (np. elektronu, kwarku, atomu srebra itp.). Równanie to teoretycznie uzasadnia wynik eksperymentu Sterna-Gerlacha, który pokazał, że atomy srebra w postaci gazowej, przechodząc prostopadle do linii pola silnego magnesu, tworzyły dwie odseparowane wiązki – i to niezależnie od kierunku ustawienia pola magnetycznego względem wiązki wchodzącej do układu pomiarowego. Identyczne wyniki uzyskano dla innych cząstek o spinie 1/2. Według klasycznej fizyki oddziaływanie takie powinno prowadzić do w miarę jednorodnego rozmycia wiązki wzdłuż kierunku pola.
Równanie Pauliego jest równaniem nierelatywistycznym i wprowadza spin w sposób fenomenologiczny, tj. tak, by uzyskać zgodność z wynikami eksperymentów. Odpowiednikiem równania Pauliego jest relatywistycznie niezmiennicze równanie Diraca, które uzasadnia istnienie spinu jako wymóg Lorentzowskiej niezmienniczości równań fizyki.
Hamiltonian cząstki bez spinu w polu el-m.
Hamiltonian równania Schrödingera dla cząstki o ładunku formula_1 i masie m oddziałującej z zewnętrznym polem elektromagnetycznym ma postać:
gdzie:
Równanie to opisuje poprawnie ruch w polu elektromagnetycznym cząstek, które nie posiadają spinu i własnego momentu magnetycznego.
Hamiltonian cząstki ze spinem w polu el-m.
Wektor operatorów macierzy sigma.
Niektóre cząstki kwantowe posiadają obok ładunku także własny moment magnetyczny (np. elektrony, kwarki, niektóre atomy). Aby opisać oddziaływanie takich cząstek z polem el-m Pauli uzupełnił powyższy hamiltonian o wektor operatorów macierzowych
zbudowany z macierzy (zwanych macierzami Pauliego)
w następujący sposób:
gdzie:
znak formula_10 oznacza mnożenie skalarne wektorów (w tym wektorów, których składowe są operatorami, jak w tym wypadku).
Wykonując przekształcenia algebraiczne, powyższe równanie upraszcza się do postaci
gdzie formula_12 – wektor pola magnetycznego.
Wykorzystuje się przy tym tożsamość Pauliego:
gdzie formula_14 – dowolne wektory.
Uwaga: Często opuszcza się znak operatora formula_15 w zapisie równania Pauliego (i innych równań mechaniki kwantowej) – wtedy w zapisie hamiltonianu mamy formalnie sumę operatora macierzowego 2 × 2 i członu skalarnego – domyślnie jest on mnożony przez macierz jednostkową 2 × 2. W dalszej części artykułu znak formula_15 będzie opuszczany.
Operator spinowego momentu magnetycznego.
Wprowadzenie operatora formula_17 do hamiltonianu oznacza uzupełnienie go o dodatkowy człon formula_18 który jest operatorem odpowiadającym klasycznej energii potencjalnej oddziaływania między magnetycznym momentem dipolowym formula_19 cząstki a zewnętrznym polem magnetycznym formula_20 W przypadku fizyki klasycznej energia ta ma postać
gdzie formula_19 – wektor momentu magnetycznego.
Można nadać analogiczną postać operatorowi energii w równaniu Pauliego, wprowadzając operator spinowego momentu magnetycznego
przy czym formula_24 oznacza wartość momentu magnetycznego
Operator Hamiltona przyjmie wtedy postać
Klasycznemu wektorowi momentu magnetycznego odpowiada więc w równaniu Pauliego wektorowy operator macierzowy 2 × 2 o postaci formula_27 ze względu na wektorowo-macierzową postać operatora formula_28 Hamiltonian ma więc tu postać macierzy 2 × 2.
Hamiltonian w takiej postaci gwarantuje, że rozwiązania równania Pauliego posiadają zawsze dwie wartości własne niezależnie od tego, jak przyjmie się osie układu współrzędnych w zapisie wektorów pola el-m (co spełnia wymóg, iż prawa fizyki powinny mieć formę niezależną od układu współrzędnych, w którym zapisze się je).
Równanie Pauliego zależne od czasu.
Równanie Pauliego w postaci zależnej od czasu otrzymuje się, wstawiając powyżej opisany hamiltonian do równania Schrödingera zależnego od czasu, które ma postać
Stąd otrzymuje się równanie Pauliego
gdzie:
Rozwiązaniami oryginalnego równania Schrödingera są skalarne funkcje falowe formula_39 W równaniu Pauliego jest inaczej: ze względu na to, że hamiltonian ma tu postać macierzy 2 × 2, rozwiązaniami równania Pauliego są funkcje falowe w postaci wektora o dwóch składowych (tzw. spinory):
gdzie:
Gęstość prawdopodobieństwa.
Znając funkcje falowe formula_41 oraz formula_47 łatwo obliczyć gęstości prawdopodobieństwa znalezienia cząstki w położeniu formula_33 w chwili formula_49 w stanach spinowych formula_43 oraz formula_45
gdzie formula_54 – sprzężenie zespolone funkcji.
Wynik ten oznacza, że gęstości prawdopodobieństwa znalezienia cząstki w położeniu formula_33 w stanie spinowym formula_43 oraz formula_45 będą zmieniać się w czasie.
Całkowitą gęstość prawdopodobieństwa znalezienia cząstki w położeniu formula_58 w chwili formula_49 niezależnie od jej stanu spinowego powinna być równa sumie prawdopodobieństw znalezienia cząstki w tym położeniu w stanie spinowym formula_43 oraz w stanie spinowym formula_61 Aby uzyskać taki wynik trzeba przyjąć definicję nieco inną niż powyższe definicje formula_62
gdzie:
W definicji istotna jest kolejność czynników: formula_66 musi być przed formula_67 gdyż mamy tu mnożenie wektorów w postaci wiersza i kolumny i tylko dla takiej kolejności mnożenie da w wyniku skalar. (W analogicznym wyrażeniu na gęstość prawdopodobieństwa dla równania Schrödingera funkcja falowa jest skalarem, stąd kolejność mnożenia nie ma znaczenia).
Wykonując obliczenia, otrzymuje się
W ogólnym przypadku powyższa gęstość prawdopodobieństwa będzie zależeć od czasu (np. gdy elektron znajduje się w polu elektromagnetycznym zmieniającym się w czasie).
Równanie Pauliego niezależne od czasu.
W przypadku procesów stacjonarnych, tzn. gdy energia cząstki nie ulega zmianie w czasie (np. ruch elektronu w stałych polach magnetycznym lub elektrycznym), równanie Pauliego upraszcza się do tzw. postaci niezależnej od czasu
gdzie:
W równaniu tym zamiast operatora różniczkowania po czasie pojawia się stała formula_72 Rozwiązanie tego równania prowadzi do wyznaczenia możliwych (dozwolonych) i stałych w czasie wartości energii formula_73 oraz odpowiadających im funkcji własnych hamiltonianu
zaś funkcje falowe będące rozwiązaniami równania Pauliego zależnego od czasu mają teraz postać iloczynu
Wykonując obliczenia gęstości prawdopodobieństw, otrzymuje się
Równanie Pauliego a eksperymenty.
Równanie Pauliego można zapisać w postaci
Pierwszy człon po lewej odpowiada za oddziaływanie cząstki naładowanej nie posiadającej spinu z polem elektromagnetycznym, zaś drugi człon odpowiada za oddziaływanie spinu z polem magnetycznym. Widać stąd, że:
Na podstawie drugiego członu równania Pauliego wyjaśniono teoretycznie:

</doc>
<doc id="545014" url="https://pl.wikipedia.org/wiki?curid=545014" title="Karlheinz Riedle">
Karlheinz Riedle



</doc>
<doc id="545015" url="https://pl.wikipedia.org/wiki?curid=545015" title="Niezależna Partia Chłopska">
Niezależna Partia Chłopska

Niezależna Partia Chłopska – radykalnie lewicowa polska partia ludowa założona w 1924 przez grupę posłów PSL „Wyzwolenie”. W 1927 rozwiązana przez władze państwowe.
Historia i działalność.
10 listopada 1924 czterech posłów Polskiego Stronnictwa Ludowego „Wyzwolenie”: Adolf Bon, Feliks Hołowacz, Antoni Szapiel i Sylwester Wojewódzki wystąpiło z klubu stronnictwa i utworzyło nowy klub poselski. Dzień później grupa ta w specjalnej odezwie ogłosiła powstanie nowej partii chłopskiej, która przyjęła nazwę „Niezależna Partia Chłopska”. Twórcą nazwy partii był Feliks Hołowacz. Do klubu poselskiego wstąpiło jeszcze dwóch posłów: Alfred Fiderkiewicz (szef zarządu głównego partii) i Włodzimierz Szakun. 
Partia przyjęła radykalny program, którego głównymi założeniami były:
Partia ściśle współdziałała z Komunistyczną Partią Polski i Sel-Rob-em, wraz z którymi współdziała również w Sejmie, składając radykalne projekty ustaw, m.in. 26 czerwca 1925 projekt ustawy o reformie rolnej, w którym przewidziano wywłaszczenie wielkich majątków ziemskich bez odszkodowań, upaństwowienie lasów, podział wywłaszczonej ziemi między robotników rolnych, bezrolnych i małorolnych chłopów, utworzenie ferm doświadczalnych z majątków o wysokiej kulturze rolnej. W 1926 partia poparła przewrót majowy, lecz w krótkim czasie wycofała się z tego.
Partia w szczytowym okresie liczyła ponad 20 tys. członków, głównie w województwie lubelskim, warszawskim i kieleckim. Do głównych działaczy należeli: Sylwester Wojewódzki, Feliks Hołowacz, Bohdan de Nisau, Władysław Kowalski, Alfred Fiderkiewicz, Włodzimierz Szakun, Franciszek Błaszkiewicz i Jan Rak. Członkiem NPCh był też Władysław Gomułka, który jednak opuścił jej szeregi, w 1926 przechodząc do KPP.
W latach 1925–1927 z NPCh współpracowało Stowarzyszenie Akademickiej Niezależnej Młodzieży Ludowej.
Organy prasowe: „Wyzwolenie Ludu”, „Walka Ludu”, „Walka Chłopska”, „Walka Wsi”, „Walka Pracy”, „Walka Oraczy”, „Niezależny Chłop”, „Niezależny Oracz”, „Lemiesz”, „Snop” i „Zagon”. Partia zmuszona była wydawać pisma pod zmieniającymi się tytułami, aby uniknąć represji związanych z konfiskatami pism i ingerencją cenzury.
Przez przeciwników politycznych, głównie ugrupowania klerykalne i konserwatywne, NPCh określana była jako demoralizująca, bezbożnicza i bolszewicka. Przed delegalizacją partii policja państwowa przeprowadzała rewizje w mieszkaniach działaczy, rozpędzała zebrania partyjne i wiece poselskie oraz konfiskowała wydawnictwa partyjne. W 1926 dokonała licznych aresztowań działaczy NPCh i jej sympatyków.
Pomimo że w lutym 1927 w Sejmie poseł Adolf Bon odparł zarzuty o zdradzie państwa stawiane partii, 11 marca rozporządzeniem ministra spraw wewnętrznych ugrupowanie zostało zdelegalizowane. Ideologiczną kontynuatorką zdelegalizowanej NPCh zostało Zjednoczenie Lewicy Chłopskiej Samopomoc.

</doc>
<doc id="545022" url="https://pl.wikipedia.org/wiki?curid=545022" title="Trakt pocztowy">
Trakt pocztowy

 
Trakt pocztowy – wybrane połączenie drogowe, po którym odbywał się zorganizowany transport osób oraz przesyłek pocztowych. Aby móc używać dyliżansów i innych pojazdów konnych, drogi traktu pocztowego musiały być utwardzone. Przy traktach pocztowych ustawiano kamienie milowe wskazujące odległości pomiędzy stacjami pocztowymi.
Trakty pocztowe dzielono na konne i wozowe, którymi równocześnie z przesyłkami przewożono osoby.
W roku 1799 austriacki kartograf i wydawca Franz Johann Joseph von Reilly opublikował Atlas Universae Rei Veredariae - pierwszy w Europie atlas map pocztowych zawierający 40 map przedstawiających sieć dróg oraz stacji pocztowych Europy i zachodniej Syberii.

</doc>
<doc id="545025" url="https://pl.wikipedia.org/wiki?curid=545025" title="Star of Ash">
Star of Ash



</doc>
<doc id="545026" url="https://pl.wikipedia.org/wiki?curid=545026" title="Jerzy Frenkiel">
Jerzy Frenkiel

Jerzy Frenkiel (ur. 1952) - polski działacz sportowy.
Życiorys.
Absolwent Akademii Wychowania Fizycznego w Katowicach. Jako piłkarz występował w pierwszoligowej Polonii Bytom oraz drugoligowych Sparcie Zabrze i Stoczniowcu Gdańsk. Karierę trenerską rozpoczynał w Silesii Miechowice. Samodzielnie prowadził też Szombierki, Polonię (był w niej także kierownikiem sekcji, wiceprezesem i drugim trenerem) oraz Ruch Radzionków.
W Górniku Zabrze Frenkiel pracował przez kilka lat (za czasów Stanisława Płoskonia) jako dyrektor i wiceprezes klubu. W sezonie 2002/03 trafił do I-ligowej Szczakowianki Jaworzno, jako dyrektor klubu przyjmował tam do pracy Marka Motykę. To Frenkiel stał także za sprowadzeniem do Szczakowej graczy z Zabrza: Andrzeja Bledzewskiego, Piotra Gierczaka, Adama Kompały i Jacka Wiśniewskiego. Obaj współpracowali już ze sobą w Polonii Bytom, Górniku, Szczakowiance i Podbeskidziu. Kolejny sezon ekstraklasy spędził jako dyrektor sportowy, a potem wiceprezes Radomiaka. Latem opuścił klub (motywował to względami rodzinnymi) i przeniósł się do Podbeskidzia Bielsko-Biała, gdzie był jednym z dwóch (obok Władysława Szypuły) dyrektorów klubu. Odszedł po trzech miesiącach.
5 stycznia 2006 został prezesem Górnika Zabrze. Zastąpił na tym stanowisku Zbigniewa Koźmińskiego.
28 czerwca 2006 został zatrzymany przez policję w związku ze śledztwem dotyczącym afery korupcyjnej w polskiej piłce nożnej. Podejrzewany jest o udział w tzw. "spółdzielni" ustawiającej wyniki meczów w I i II lidze w okresie od 2000 do 2006. 6 lipca 2006 Wydział Dyscypliny PZPN zawiesił Jerzego Frenkiela w prawach działacza sportowego .

</doc>
<doc id="545027" url="https://pl.wikipedia.org/wiki?curid=545027" title="Haplometroza">
Haplometroza

Haplometroza – samodzielne zakładanie gniazda mrówek przez młode królowe. Sposób ten nazywany jest również klasztornym zakładaniem gniazda, w przypadku gdy królowa nie pobiera pokarmu do czasu wychowania pierwszych młodych mrówek. Zjawiskiem odwrotnym jest pleometroza.
Haplometroza dotyczy większości gatunków mrówek. Przykładem powszechnie występujących mrówek w ten sposób zakładających gniazdo jest hurtnica pospolita ("Lasius niger") i pierwomrówka łagodna ("Formica fusca"). 
Nową kolonię w częściowo klasztorny sposób zakłada wścieklica dorodna ("Manica rubida"). Mrówka ta buduje sobie małą norkę, ale czasem z niej wychodzi w poszukiwaniu pokarmu.

</doc>
<doc id="545028" url="https://pl.wikipedia.org/wiki?curid=545028" title="Stanisław Szyszko">
Stanisław Szyszko

Stanisław Szyszko (ur. 14 października 1912 w Innsbrucku, zm. 19 listopada 1990 w Katowicach) – polski chirurg. 
Od 1961 profesor Śląskiej Akademii Medycznej w Katowicach. W latach 1972-1974 prezes Towarzystwa Chirurgów Polskich. Opracował nowe sposoby leczenia chirurgicznego obrażeń klatki piersiowej i operacyjnego leczenia raka przełyku, prowadził ponadto badania nad rolą wątroby w patogenezie nieodwracalnego wstrząsu pourazowego oraz dotyczące leczenia chirurgicznego skojarzonego w nowotworach płuc i innych. Pionier idei humanitarnego obchodzenia się ze zwierzętami doświadczalnymi, działacz Towarzystwa Opieki nad Zwierzętami, autor artykułu "Epitafium dla psa - kilka uwag na temat wiwisekcji" ("Służba Zdrowia" 1967), w którym zawarł główne wytyczne działań mających na celu ograniczenie eksperymentów na zwierzętach, był współautorem polskiego rozdziału w "Światowej deklaracji praw zwierząt" uchwalonej przez UNESCO w 1978 w Paryżu.

</doc>
<doc id="545029" url="https://pl.wikipedia.org/wiki?curid=545029" title="Godło Karelii">
Godło Karelii

Godło Karelii zostało zaprojektowane przez J.S. Niwina i zatwierdzone przez Radę Najwyższą 28 września 1993 r. Zastąpiło ono nieużywane od 1992 r. godło z czasów Związku Radzieckiego.
Opis.
Godło przedstawia czarnego wspiętego niedźwiedzia z czerwonym uzbrojeniem. Tarcza herbowa podzielona jest na trzy poziome pasy: czerwony, niebieski, zielony (kolory flagi Karelii).
Tarcza posiada złotą bordiurę stylizowaną w kształty świerku po lewej i sosny po prawej stronie. Nad tarczą znajduje się złota ośmioramienna gwiazda (podwójny krzyż).
Niekiedy spotyka się także wersję godła, nie mającą jednak charakteru urzędowego, na którym pasy na tarczy herbowej mają inne barwy; jest ona czerwono - czarno – zielona. Kolorystyka ta nawiązuje do kolorów dawnej flagi Karelii.
Historia obecnego godła.
Wizerunek wspiętego czarnego niedźwiedzia znalazł się w godle niepodległej republiki (północno-)karelskiej proklamowanej w osadzie Uchta (obecnie Kalewała) w 1918 r. Godło to zostało przyjęte 19 marca 1920 r. i obowiązywało do czasu likwidacji tego organizmu państwowego przez Armię Czerwoną w 1922 r.
Godła radzieckiej Karelii.
Godło Karelskiej ASRR (1923–1940).
Pierwotna wersja godła.
Jakkolwiek Karelska ASRR została utworzona w 1923 r., to jej godło zostało przyjęte dopiero 17 czerwca 1937 r. 
Było ono w zasadzie identyczne z godłem Rosyjskiej FSRR. Godło to zawierało sierp i młot, wschodzące słońce, otoczkę z kłosów oraz wezwanie do jedności proletariatu ("Proletariusze wszystkich krajów, łączcie się!"), z tym, że w godle Karelskiej ASRR, inaczej niż w godle Rosyjskiej FSRR było ono trójjęzyczne: zawierało wersję rosyjską, karelską i fińską. Drugą modyfikacją godła w stosunku do symbolu RFSRR było uzupełnienie go o częściowo skróconą nazwę republiki w języku rosyjskim, jednym z karelskich dialektów, oraz języku fińskim - Карельская АССР, Karelskoi ASSR i Karjalan ASST.
Modyfikacja godła.
Godło w opisanej powyżej wersji funkcjonowało jedynie pół roku. Już 29 grudnia 1937 r. symbol ten został zmodyfikowany poprzez usunięcie z niego napisów w języku fińskim - zarówno nazwy kraju, jak i hasła o zjednoczeniu proletariuszy. Działanie to było częścią akcji wymierzonej przeciwko zamieszkującym ZSRR Finom. Od tej pory na godle istniała tylko dwujęzyczna częściowo skrócona nazwa republiki: w rosyjska i karelska – Карельская АССР i Karelskoi ASSR.
Godło Karelo-Fińskiej SRR (1940–1956).
Godło Karelii w okresie istnienia Karelo-Fińskiej Socjalistycznej Republiki Radzieckiej nawiązywało wyglądem do godła ZSRR oraz godeł innych republik radzieckich. Znajdował się na nim sierp i młot, czerwona pięcioramienna gwiazda, wstęga z hasłem "Proletariusze wszystkich krajów, łączcie się!" w języku rosyjskim i fińskim, oraz częściowo skrócona nazwa kraju, także po rosyjsku (Карело-Финская ССР) i fińsku (Karjalais-Suomalainen SNT). W godle tym umieszczony był także obecny na wszystkich radzieckich godłach wizerunek wschodzącego słońca, oznaczający nowy początek, nowy, lepszy rozdział w życiu kraju. Elementem nawiązującym do specyfiki Karelii był umieszczony w centrum godła typowy karelski leśny krajobraz ze świerkami oraz zalegający śnieg. Całość otoczona była wieńcem z kłosów, oznaczającym rolnictwo i dobrobyt.
Godło Karelskiej ASRR (1956–1991).
Lata 1956–1978.
Po ponownym włączeniu Karelii w 1956 r. w skład Rosyjskiej Federacyjnej Socjalistycznej Republiki Radzieckiej jako Karelskiej Autonomicznej Socjalistycznej Republiki Radzieckiej oficjalnym symbolem kraju stało się ponownie nieznacznie zmienione godło Rosyjskiej FSRR, inaczej niż poprzednio nazwa republiki zawierała tylko jedną wersję językową.
Lata 1978–1991.
W 1978 dokonano nieznacznych zmian godła Karelskiej ASRR. Uzupełnino je o czerwoną gwiazdę umieszczoną u góry, u zbiegu kłosów zboża (których wygląd został też nieznacznie zmieniony), oraz wprowadzono dwujęzyczny napis z nazwą kraju: w języku rosyjskim (Карелоская AССР) i karelskim (Karjalan SNT).
Historyczny herb Karelii.
W minionych wiekach, od ok. 1562 r. za godło (herb) historycznej Karelii uchodził wizerunek czerwonej tarczy, i umieszczone na nim dwie zakute w zbroje ręce uzbrojone w miecze, z których jeden jest prosty, a drugi zakrzywiony. Początkowo ów symbol odnosił się jedynie do fragmentu historycznych karelskich ziem, tzw. Przesmyku Karelskiego (obecnie w składzie Rosji), z czasem jednak zaczął symbolizować większe terytorium kraju, a zwłaszcza tę jego część, która znajdowała się pod władzą Szwecji. Symbolika tego godła poprzez taki układ zbrojnych ramion oznacza ciągłe zagrożenie ze strony Szwecji i Rosji, pomiędzy którymi znajdował się Przesmyk Karelski (i cała Karelia), i wieczną walkę tych państw o to terytorium, przy czym ręka prawa (zachodnia) oznacza Szwecję, zaś lewa (wschodnia) – Rosję (stąd „jej” miecz jest zakrzywiony).
Do tego historycznego symbolu nawiązują także pewne elementy obecnego herbu Finlandii – kraju, który także nawiązuje do tradycji dawnej Karelii, uważanej za jedną z historycznych prowincji Finlandii. Elementami tymi są: dwa miecze – prosty w łapie lwa, będącego głównym elementem godła, a zakrzywiony - pod jego tylnymi łapami, oraz prawa łapa lwa, trzymająca miecz, która znajduje się w zbroi, takiej jak zawarta w starym herbie Karelii.
Także kilka fińskich rejonów, położonych częściowo lub w całości na historycznych karelskich ziemiach ma w herbach wizerunek starego karelskiego godła.

</doc>
<doc id="545031" url="https://pl.wikipedia.org/wiki?curid=545031" title="Fabio Grosso">
Fabio Grosso

Fabio Grosso (ur. 28 listopada 1977 w Rzymie) – włoski piłkarz grający na pozycji obrońcy, a także trener. Obecnie trener włoskiego klubu Frosinone Calcio.
W US Palermo grał jako pomocnik, jednak w reprezentacji występował na pozycji lewego obrońcy.
Kariera klubowa.
Fabio Grosso karierę piłkarską rozpoczynał w amatorskiej drużynie Renato Curi Angolana. W zespole tym występował przez 4 sezony i strzelił blisko 110 bramek. Wtedy Fabio grał jako skrzydłowy, czasem jako napastnik. Dopiero sezon 1998/1999 przyniósł transfer do profesjonalnej drużyny Serie C – Calcio Chieti, gdzie spędził trzy sezony. Wiek XXI to kosmiczny skok w karierze dla Włocha – najpierw przeniósł się do pierwszoligowej Peruggi, potem do US Palermo, gdzie grał jako pomocnik i w 90 występach strzelił zaledwie dwie bramki. Po bardzo udanym występie na MŚ w Niemczech został za 5,5 miliona euro sprzedany do Interu Mediolan. W 2007 roku został z tym klubem mistrzem kraju oraz wystąpił w rozgrywkach grupowych Ligi Mistrzów. 8 lipca 2008 roku za 7 milionów euro przeszedł do Olympique Lyon, w którym zastąpił na lewej obronie Erica Abidala odchodzącego do FC Barcelona. 31 lipca 2009 kosztem 2 milionów euro powrócił do Serie A. Nowym klubem Grosso stał się Juventus F.C.. W 2012 roku zakończył tam karierę.
Kariera reprezentacyjna.
W reprezentacji Włoch zadebiutował 30 kwietnia 2003 w meczu przeciwko Mołdawii. Rozegrał dla reprezentacji Włoch 48 meczów. Występował na Mistrzostwach Świata 2006, na których zdobył pierwszą bramkę w półfinałowym meczu z Niemcami (w 119 minucie). Również na jego barki spadła odpowiedzialność wykonania decydującego o zdobyciu Mistrzostwa Świata rzutu karnego, który okazał się celny.
Osiągnięcia.
Inter Mediolan
Olympique Lyon
Reprezentacja Włoch

</doc>
<doc id="545032" url="https://pl.wikipedia.org/wiki?curid=545032" title="Hekatajos z Abdery">
Hekatajos z Abdery

Hekatajos z Abdery ( Hekataios ho Abderites, łac. Hecataeus) – filozof i historyk grecki, uczeń Pyrrona z Elidy. Żył na przełomie IV i III w. p.n.e., przebywał w Egipcie za Ptolemeusza I. Autor dzieł "O poezji Homera i Hezjoda", "O Hyperborejczykach" i najbardziej znanego "O Egipcie". Z jego pism niemal nic się nie zachowało. Był pierwszym autorem greckim piszącym o Żydach. Fragment dotyczący Żydów wykorzystał Diodor Sycylijski w księdze XL "Biblioteki historycznej", zachowanej u Focjusza. Przypisywane mu przez Józefa Flawiusza dzieło "O Żydach" jest tekstem judeohelleńskim z II w. p.n.e.

</doc>
<doc id="545033" url="https://pl.wikipedia.org/wiki?curid=545033" title="Milo Ðukanović">
Milo Ðukanović



</doc>
<doc id="545034" url="https://pl.wikipedia.org/wiki?curid=545034" title="Herb gminy Malanów">
Herb gminy Malanów

Herb gminy Malanów - jeden z symboli miejscowości i gminy Malanów.
Projekt herbu, przygotowany według sugestii samorządowców przez heraldyków z Warszawy, przyjęty został podczas sesji rady gminy 30 grudnia 1999 roku. 
Propozycja wykonania herbu i flagi dla gminy padła jeszcze wiosną 1999 roku. 
Zamysłem projektu było umieszczenie w herbie elementów nieodłącznie kojarzących się z gminą Malanów. W centralnej jego części znajduje się dąb Bartek rosnący w Kotwasicach. Oprócz dębu w herbie widnieją jeszcze dzwon z wieży kościelnej oraz krzyż biskupi. Wszystkie trzy elementy są koloru złotego. Znajdują się one na zielonym tle, co symbolizuje rolniczy charakter miejscowości i gminy.

</doc>
<doc id="545035" url="https://pl.wikipedia.org/wiki?curid=545035" title="Bazylika św. Jana Chrzciciela w Szczecinie">
Bazylika św. Jana Chrzciciela w Szczecinie

Bazylika św. Jana Chrzciciela w Szczecinie – neogotycki kościół halowy na planie krzyża łacińskiego w centrum Szczecina, u zbiegu ulic Bogurodzicy i Kaszubskiej. Pierwszy kościół katolicki po wprowadzeniu luteranizmu w 1534 roku. 
Historia.
W 1722 roku, po przejęciu luterańskiego Szczecina od Szwedów, król pruski Fryderyk Wilhelm I ogłosił równe prawa dla protestantów i katolików na Pomorzu. Jeszcze w tym samym roku pierwsze msze katolickie odprawiano na zamku Książąt Pomorskich. Wkrótce otworzono pierwszą gminę katolicką na Łasztowni, która w roku 1805 przeorganizowała się w parafię rzymsko-katolicką i podlegała jurysdykcji biskupa wrocławskiego. W roku 1821 papież Pius VII wydał bullę papieską "De salute animarum", która regulowała status Kościoła katolickiego w Prusach. Niedługo potem utworzona została berlińska delegatura diecezji wrocławskiej. Na Pomorzu Szczecińskim było wtedy około dwóch tysięcy katolików. Liczba ta wzrastała za przyczyną Polaków emigrujących na Pomorze.
W roku 1888 katolicka parafia w Szczecinie zakupiła ziemię pod budowę kościoła, 24 maja tego samego roku położono kamień węgielny, a już 30 września 1890 dokonano konsekracji kościoła. Autorem projektu był architekt Engelbert Seibertz z Berlina. Poświęcenia kościoła dokonał arcybiskup wrocławski, ks. kard. Jerzy Kopp (Georg von Kopp). Do roku 1931 (kiedy poświęcono nieistniejący dziś kościół Chrystusa Króla na Łasztowni) kościół św. Jana Chrzciciela był jedynym kościołem rzymskokatolickim w Szczecinie. Część wiernych stanowili Polacy, do 1914 opiekował się nimi polski wikariusz, ksiądz Wojdas. Co czwartą niedzielę odbywały się tu nabożeństwa w języku polskim. Podczas wojny w 1944 spłonął dach kościoła, hełm wieży i dzwonnica. Zniszczeniu uległy również sklepienia. W czasie wojny miała miejsce skierowana przeciw szczecińskim katolikom akcja Gestapo Fall Stettin, w czasie której zamordowano trzech księży i aresztowano wielu wiernych. 
Pierwszą powojenną mszę dla katolików, w kaplicy obok kościoła, odprawił 6 maja 1945 ks. Florian Berlik (TChR). Po wojnie w latach 1947-1948 kościół częściowo odbudowano jako rektoralny i akademicki. Od roku 1954 był to kościół parafialny dla dla parafii św. Jakuba Apostoła, a od 5 marca 1974 roku jest to kościół parafialny parafii św. Jana Chrzciciela. W latach 1960-1961 (za proboszcza Juliana Janasa) we wnętrzu wykonano przez Annę i Leonarda Torwirtów tryptyk z Matką Bożą z Dzieciątkiem, św. Janem Chrzcicielem i św. Jakubem oraz św. Wojciechem i św. Ottonem. Ołtarz ten miał być przeznaczony dla kościoła św. Jakuba będącego wtedy w ruinie. W bocznym ołtarzu kopię Cudownego Obrazu Matki Boskiej Częstochowskiej wykonali A.L. Torwirtowie z Torunia. W latach 1986-1987 staraniem proboszcza Ireneusza Antkowiaka, zrekonstruowano wieżę ze spiczastym hełmem. Ten sam ksiądz zbudował też przy kościele budynek plebanijno–katechetyczny. 
Wyposażenie.
Charakterystyczne są umieszczone na narożnikach i portalach kościoła metalowe rzygacze w kształcie skrzydlatych smoków. Wewnątrz na sklepieniu kruchty znajdują się malowidła przedstawiające czterech ewangelistów.
Ołtarz główny poświęcony Matce Bożej Królowej Polski jest powojenny i pochodzi z lat 1960–1961, z oryginalnego wyposażenia zachowały się m.in. neogotyckie ołtarze boczne, ambona i witraże. W lewej nawie bocznej znajduje się tablica poświęcona poległym w I wojnie światowej 111 parafianom – duża część nazwisk jest polska. W 1994 wmurowano w lewym skrzydle transeptu dwujęzyczną, polsko-niemiecką tablicę poświęconą pamięci aresztowanych w 1942 przez gestapo, a później torturowanych i zamordowanych niemieckich duchownych katolickich ze Szczecina.
W 2008 roku papież Benedykt XVI przyznał kościołowi pw. św. Jana Chrzciciela w Szczecinie honorowy tytuł bazyliki mniejszej.

</doc>
<doc id="545036" url="https://pl.wikipedia.org/wiki?curid=545036" title="Michael Rasmussen">
Michael Rasmussen

Michael Rasmussen (ur. 1 czerwca 1974 w Tølløse) – duński profesjonalny kolarz szosowy, który do 2007 roku jeździł dla holenderskiej drużyny Rabobank. Swoją karierę rozpoczął jako kolarz górski. Zwyciężył w 1999 roku w Mistrzostwach Świata w Kolarstwie Górskim. W Tour de France debiutował w 2004 roku. Podczas jego występu w roku 2005 wygrał etap dziewiąty, wygrał klasyfikację górską, a cały Tour de France ukończył na siódmym miejscu ze stratą 11 minut i 33 sekund do lidera. Jednak podczas dwudziestego etapu miał sporo pecha - dwa razy musiał zmieniać koło, dwa razy rower, oraz upadał dwa razy. Przez ten zbieg okoliczności stracił trzecie miejsce w klasyfikacji generalnej. Jedną z jego niewielu słabych stron jest jazda indywidualna na czas. W 2006 r. Rasmussen ponownie zwyciężył w klasyfikacji górskiej Tour de France. 19 lipca 2007 z powodu podejrzenia o unikanie kontroli antydopingowych w czasie wiosennych przygotowań do sezonu duńska federacja ukarała go wykluczeniem z mistrzostw świata i olimpiady w Pekinie. W środę 25 lipca 2007 został wycofany przez kierownictwo drużyny Rabobank z Tour de France. Do tamtej pory był zdecydowanym liderem Tour de France wyprzedzając o 3 minuty i 10 sekundy Alberto Contadora i wszystko wskazywało na to, że wygra wyścig. Po dwuletnim okresie kwarantanny znalazł sponsora w osobie właścicielki firmy Christina Design London, produkującej luksusowe zegarki szwajcarskie. W sezonie 2011 reprezentuje barwy Christina Watches - Onfone, który uzyskał licencję Continental.

</doc>
<doc id="545037" url="https://pl.wikipedia.org/wiki?curid=545037" title="Leonidas da Silva">
Leonidas da Silva



</doc>
<doc id="545038" url="https://pl.wikipedia.org/wiki?curid=545038" title="Jazz nad Odrą">
Jazz nad Odrą

Jazz nad Odrą – jazzowy festiwal muzyczny organizowany od 1964 we Wrocławiu.
Do 1989 festiwal był imprezą studencką organizowaną przez Zrzeszenie Studentów Polskich (ZSP) i wrocławski klub „Pałacyk”. Obecnie organizatorem jest Biuro Festiwalowe Impart 2016 wraz z Fundacją Jazz nad Odrą i Polskim Stowarzyszeniem Jazzowym Oddział Wrocław.
Już od początku wrocławska impreza cieszyła się dużym prestiżem i zajmowała ważną pozycję na polskiej scenie muzycznej. W jej koncertach uczestniczyli najbardziej liczący się polscy jazzmani. Z biegiem lat – i zgodnie z oczekiwaniami wymagającej publiczności – pojawiały się coraz bardziej znaczące gwiazdy światowej sceny jazzowej.
Koncerty odbywały się w wielu prestiżowych salach Wrocławia: Filharmonii, Studio PR, Teatrze Polskim, Teatrze Współczesnym, Operze czy Hali Ludowej, obecnie większość koncertów odbywa się w salach Centrum Sztuki Impart.
Organizatorzy festiwalu zawsze przywiązywali ogromną wagę do konkursu. Uczestnictwo w nim – oraz ewentualne nagrody i wyróżnienia – często otwierały drogę do wielkiej kariery muzycznej. Konkurs wyłonił tak znaczące indywidualności polskiej sceny jazzowej, jak: Włodzimierz Nahorny, Zbigniew Seifert, Krzesimir Dębski, Jarosław Śmietana, Janusz Strobel, Piotr Baron, Laboratorium, Henryk Miśkiewicz, Tomasz Szukalski, Andrzej Zaucha, Ewa Bem.
Na festiwalu występują także przedstawiciele odmiennych od jazzu gatunków muzycznych.
Historia festiwalu.
Pierwowzorem "Jazzu nad Odrą" był I Ogólnopolski Przegląd Studenckich Zespołów Jazzowych. Stworzyło go wrocławskie ZSP w dniach 5 i 6 maja 1957 z okazji Dni Wrocławia. Inspiracją do powstania przeglądu był V Światowy Festiwal Młodzieży i Studentów, który odbył się w 1955 w Warszawie. Warszawski przegląd był nie tylko możliwością buntu dla ówczesnej młodzieży wobec komunistycznych władz, ale również dał on początek narodzinom ich wrocławskiego odpowiednika: "Jazzu nad Odrą".
W latach 50., w komunistycznych gazetach, jazz często utożsamiany był z dzikością, niesubordynacją, rozbestwioną młodzieżą i upadkiem moralnym, dlatego też wszelkie wydarzenia związane z jazzem nie były mile widziane przez cenzorów. Jednak muzyka jazzowa cieszyła się niezwykłą popularnością wśród młodych ludzi. W 1963 dwaj studenci wrocławskiej Politechniki: Karol Maskos i Andrzej Żurek oraz student PWSSP (dzisiejsza ASP) Aleksander Fleischer zaproponowali zorganizowanie przeglądu-konkursu młodych pianistów jazzowych z Dolnego Śląska. Pomysł spotkał się z aprobatą ZSP, które udzieliło wsparcia projektowi i w 1964 miał miejsce pierwszy "Jazz nad Odrą", początkowo znany jako Przegląd Jazzowy. Pierwszy festiwal odbył się w siedzibie ZSP – w klubie „Pałacyk” przy ul. Kościuszki 34. Został on otwarty razem z wystawą grafiki jazzowej, przez Józefa Balceraka, redaktora naczelnego miesięcznika „Jazz” (jedyne wówczas profesjonalne polskie pismo o jazzie).
Nadodrzańskie wydarzenie wpisało się już na zawsze w karty historii polskiego jazzu dzięki przychylnym opiniom środowiska jazzowego oraz dzięki popularności, z jaką spotkał się festiwal. Pierwsza edycja festiwalu wyłoniła w konkursie wybitnych polskich muzyków, m.in.: Ryszarda Kruzę – laureata w kategorii zespołowej z Kwartetem Ryszarda Kruzy, uznanego za „indywidualność konkursu”.
Od tamtej pory "Jazz nad Odrą" odbywał się regularnie co roku, w auli Politechniki Wrocławskiej oraz w klubie „Pałacyk”. W 1967 koncert laureatów został przeniesiony do Dużego Studia Polskiego Radia. Jeśli chodzi o nazwę i organizatorów festiwalu, tutaj również nadeszły zmiany. Organizację III Festiwalu Jazz Nad Odrą z rąk Karola Maskosa przejął Wojciech Siwek (student Politechniki Wrocławskiej). Popularność Jazzu Nad Odrą spowodowała powstanie innych festiwali jazzowych w Polsce w tym samym okresie: m.in. Jazz nad Wartą w Poznaniu, Jazz nad Bałtykiem w Gdańsku, Jazz nad Wisłą w Toruniu, olsztyński Jazz nad Łyną, katowicki Jazz nad Rawą oraz białostocki Jazz nad Białą. Festiwalowa konkurencja jeszcze bardziej zmotywowała organizatorów "Jazzu nad Odrą" do przygotowania jak najciekawszego programu.
IV Jazz Nad Odrą przyjął nową nazwę: IV Krajowy Festiwal Zespołów i Wokalistów Jazzowych. Jednak czwarta edycja festiwalu przyciągnęła również artystów z zagranicy, m.in. z Danii oraz Czechosłowacji, co pozwoliło mu stać się wydarzeniem międzynarodowym.
Kolejne edycje festiwalu niosły ze sobą szereg zmian: zaczynając od tych regulaminowych, kończąc na zmianach w lokalizacji. W celu utrzymania wysokiego poziomu przeglądu, wymagano od muzyków referencji klubów, do których przynależeli, a także dokonywano ich wstępnej selekcji. Biorąc pod uwagę fakt, iż festiwal cieszył się coraz większą popularnością i renomą, przybywało również chętnych do uczestnictwa w tym wydarzeniu.
"Jazz nad Odrą" miał miejsce nieprzerwanie, aż do 1988 kiedy to z wielu przyczyn festiwal nie odbył się. Do tego momentu zdarzało się, że organizatorzy napotykali liczne przeszkody w organizacji festiwalu, związane m.in. z kwestiami finansowymi, jednak zawsze udawało się je pokonać. Na sytuację w 1988 wpływ miały liczne czynniki: przemiany ustrojowo-polityczne, brak zainteresowania władz miasta i nowego ZSP oraz wypalenie się organizatorów. Jednak na wznowienie "Jazzu nad Odrą" nie trzeba było długo czekać, bowiem już w 1989 organizacją festiwalu zajął się Zdzisław Smektała (dziennikarz, literat). Mimo udanej XXV edycji, kolejna w 1990 nie doszła do skutku. Osoby ze środowiska jazzowego komentowały sytuację tłumacząc ją brakiem przygotowania ze strony organizatorów na nową gospodarkę rynkową. Szczęśliwie dla festiwalu, w 1991 pojawił się Remigiusz Lenczyk – ówczesny dyrektor Wydziału Kultury Urzędu Wojewódzkiego, który wziął w swoje ręce organizację festiwalu i jego finansowanie. W 1992 festiwal przejęła Fundacja Jazz nad Odrą (prezydent Wojciech Siwek), która do współpracy zatrudniła profesjonalne firmy. Zmiana funkcjonowania festiwalu nie był już studencką imprezą jazzową), negatywnie wpłynęła na jego wizerunek, który zaczął być kojarzony z komercją. Zniknął konkurs dla młodych talentów, a ich miejsce zajęli profesjonaliści, co spowodowało, że Jazz Nad Odrą stracił swój amatorski urok.
Dopiero w 1996, gdy prezydent Wrocławia – Bogdan Zdrojewski objął patronatem "Jazz nad Odrą", a jego organizacją zajęło się Centrum Sztuki Impart, powrócono do dawnej formuły festiwalu, która zawierała konkurs. Nowy konkurs miał za zadanie wyłonić „indywidualność młodego polskiego jazzu”.
W 2001 miały miejsce dwa festiwale "Jazz nad Odrą". Pierwszy odbył się w maju i był mniejszą wersją dotychczasowego festiwalu. Z powodu braku wystarczających dotacji ze strony miasta, Impart wycofał się z organizacji, a mikro wersja "Jazzu nad Odrą" powstała dzięki Fundacji. W tym samym roku miała też miejsce jego kolejna, 37 już edycja. 37 "Jazz nad Odrą" był zorganizowany przez Polskie Stowarzyszenie Jazzowe i zyskał tytuł I "Międzynarodowego Jazzu nad Odrą". Festiwal w takim formacie doczekał się trzech edycji, po czym w 2004 powrócono do dawnej formuły i usunięto z nazwy przymiotnik „międzynarodowy”. Od tamtej pory festiwal odbywał się co roku bez zmian. Przez lata jego istnienia konkurs, który od 2011 stał się jeszcze bardziej atrakcyjny ze względu na wartość nagrody głównej (Grand Prix – Nagroda Prezydenta Wrocławia), zyskał również wysoką popularność w środowisku muzycznym i stał się swego rodzaju wyróżnieniem i nobilitacją dla zakwalifikowanych uczestników.
Po uzyskaniu przez miasto Wrocław tytułu „Europejskiej Stolicy Kultury 2016”, powstało Biuro Festiwalowe Impart 2016 (połączenie instytucji Wrocław 2016 z Centrum Sztuki Impart), które od 2013 zajmuje się organizacją festiwalu.
Uczestnicy.
Zagranicznymi gwiazdami jazzu zapraszanymi na festiwal byli m.in.: Pat Metheny, Paco de Lucía, McCoy Tyner, Larry Coryell, Al Di Meola, Buddy Rich, Stan Getz, John Surman, Don Cherry i inni. W 1988 roku na festiwalu miał wystąpić Chet Baker, który jednak zginął na kilka dni przed przyjazdem do Polski.
Wśród polskich artystów koncertujących podczas trwania festiwalu byli także muzycy niezwiązani ściśle z jazzem. Byli to m.in. Czesław Niemen, Tadeusz Nalepa, Hanna Banaszak, Edyta Bartosiewicz.

</doc>
<doc id="545040" url="https://pl.wikipedia.org/wiki?curid=545040" title="Clarksville (Missouri)">
Clarksville (Missouri)

Clarksville – miasto w Stanach Zjednoczonych, we wschodniej części stanu Missouri.
Populacja w 2000 roku wynosiła 490 osób. Całkowita powierzchnia miasteczka to 2,1 km².

</doc>
<doc id="545042" url="https://pl.wikipedia.org/wiki?curid=545042" title="Edward Haupt">
Edward Haupt

Edward Haupt (ur. 29 lipca 1893 w Skarboszewie, zm. 15 listopada 1970 w Poznaniu) – polski rzeźbiarz.
Życiorys.
Syn Alberta i Wiktorii z Leszczyńskich. W roku 1910 podjął studia w akademii berlińskiej, trzy lata pracował u Hugona Lederera. W 1913 zamieszkał w Poznaniu i związał się ze Stowarzyszeniem Artystów Wielkopolskich. 1914 – 1918 wcielony do armii niemieckiej, przebywał na froncie zachodnim. W grudniu 1918 wrócił do Poznania. Wziął udział w powstaniu wielkopolskim. Po odzyskaniu niepodległości otworzył własną pracownię artystyczną. Lata okupacji hitlerowskiej spędził w Krakowie. W 1945 powrócił do Poznania.
Spoczywa na cmentarzu junikowskim (pole 9-K-5-5).

</doc>
<doc id="545043" url="https://pl.wikipedia.org/wiki?curid=545043" title="Czerwiec '56">
Czerwiec '56



</doc>
<doc id="545045" url="https://pl.wikipedia.org/wiki?curid=545045" title="Kpt.">
Kpt.



</doc>
<doc id="545047" url="https://pl.wikipedia.org/wiki?curid=545047" title="Ali-Babki">
Ali-Babki



</doc>
<doc id="545050" url="https://pl.wikipedia.org/wiki?curid=545050" title="Przesłona migawkowa">
Przesłona migawkowa



</doc>
<doc id="545052" url="https://pl.wikipedia.org/wiki?curid=545052" title="Kościół Najświętszego Serca Pana Jezusa w Szczecinie">
Kościół Najświętszego Serca Pana Jezusa w Szczecinie

Kościół Najświętszego Serca Pana Jezusa w Szczecinie – modernistyczny kościół o konstrukcji żelbetowej, z elementami neobaroku i neoromanizmu. Znajduje się przy placu Zwycięstwa w Szczecinie.
Kościół pełni także rolę centrum duszpasterstwa akademickiego w Szczecinie. Popularny ze względu na szopki wigilijne z żywymi zwierzętami i aktorami wystawiane przed kościołem.
W uroczystość Najświętszego Serca Pana Jezusa odbywa się procesja ulicami miasta z kościoła pw. św. Andrzeja Boboli do Sanktuarium Najświętszego Serca Pana Jezusa.
Duszpasterstwo w kościele od 1945 roku prowadzone jest przez księży z Towarzystwa Chrystusowego dla Polonii Zagranicznej. Obecnym kustoszem Sanktuarium jest ks. Jarosław Staszewski SChr. 
Historia.
Kamień węgielny pod kościół wmurowano 13 lub 24 października 1913 roku, a budowę ukończono w roku 1919. Od początku aż do 1945 pełnił funkcję ewangelickiego kościoła garnizonowego w Szczecinie. Zaraz po wojnie był pierwszą czynną świątynią Szczecina. Poświęcony został 29 czerwca 1945 roku przez ks. Kazimierza Świetlińskiego z Towarzystwa Chrystusowego, a konsekrowany 2 czerwca 1978 roku. 29 listopada 1959 dekretem ks. bp. Wilhelma Pluty utworzono kaplicę wieczystej adoracji oraz wprowadzono stały dyżur spowiedników. W dniu odpustu parafialnego 19 czerwca 1998 roku w Uroczystość Najświętszego Serca Pana Jezusa przez ks. abp. Mariana Przykuckiego świątynia została ustanowiona "Sanktuarium Najświętszego Serca Pana Jezusa". Jest to pierwsze sanktuarium pod takim wezwaniem w Polsce. Od tamtej pory proboszcz jest również kustoszem Sanktuarium. 
Architektura.
Trójnawowy kościół wybudowano z żelbetu na planie prostokąta w stylu art novou, z półkoliście wyodrębnionym zamkniętym prezbiterium i szeroką wieżą ozdobioną płaskorzeźbą Chrystusa, według projektu architekta Bernarda Stahla dla parafii ewangelickiej. Prawdopodobnie był pierwszą w ówczesnym państwie pruskim budowlą sakralną konstrukcji żelbetowej. Kościół posiada dwuspadowy dach, który w 1980 r. pokryto blachą miedzianą. 
Nad głównym wejściem widać płaskorzeźbę z wyobrażeniem walki św. Jerzego ze smokiem. Nad łukiem tęczowym umieszczono współczesne freski przedstawiające Chrystusa w otoczeniu aniołów i świętych. Wewnątrz w prezbiterium znajduje się neogotycki ołtarz przedstawiający Ostatnią Wieczerzę, przeniesiony w latach czterdziestych ze zniszczonego wówczas katolickiego kościoła św. Jana Chrzciciela w Szczecinie. Wewnątrz znajduje się duży chór muzyczny z organami. 
Od południa znajduje się konstrukcyjnie związana z korpusem wieża dzwonnicza, założona na planie prostokąta, zwieńczona prostokątnym w rzucie hełmem o esowatym profilu połaci. Na szczycie stoi duży krzyż, obity blachą miedzianą. W wieży znajdują się 4 dzwony zawieszone w roku 1986: „Serce Jezusa”, „Królowa Polski”, „Św. Maksymilian” i „Jan Paweł II”. 
Prace nad obecnym wystrojem kościoła prowadzili proboszczowie: ks. Ryszard Bucholc (TChr), ks. Stanisław Misiurek (TChr) i ks. Józef Kamiński (TChr).

</doc>
<doc id="545054" url="https://pl.wikipedia.org/wiki?curid=545054" title="Statek powietrzny wczesnego ostrzegania">
Statek powietrzny wczesnego ostrzegania

Statek powietrzny wczesnego ostrzegania (ang. "Airborne Early Warning And Control", w skrócie AEWAC, AEW&amp;C, AWACS) – samolot wojskowy, rzadziej śmigłowiec lub sterowiec dozoru radiolokacyjnego, którego główną rolą jest wykrywanie innych statków powietrznych, a także statków wodnych za pomocą radaru odpowiedniej konstrukcji. Często spotykanym określeniem jest angielski skrót AEW ("Airborne Early Warning" – „powietrzne wczesne ostrzeganie”).
Idea stworzenia samolotów wczesnego ostrzegania zrodziła się w latach 40. XX wieku. Ponieważ fale radarowe rozchodzą się prostoliniowo, umieszczone na powierzchni ziemi lub morza stacje radiolokacyjne mają zasięg wykrywania samolotów ograniczony kulistością Ziemi. Dodatkowo możliwości wykrywania obiektów nisko lecących przez radary naziemne są ograniczone przez przeszkody terenowe i pofałdowanie terenu, powodujące odbicia i załamania fal, a w konsekwencji zakłócenia w pracy radaru, lub wręcz zasłaniają obiekt przed falami radaru. Trudność wykrycia szybko lecących celów na małej wysokości przyczyniała się do rozwoju szybkich samolotów szturmowych i myśliwsko-szturmowych, latających na małych wysokościach i mogących przenosić nawet broń atomową. Wyniesienie anteny radaru na pewną wysokość z kolei pozwala na proporcjonalne zwiększenie zasięgu wykrywania. Dlatego też zaczęto instalować radary dozoru powietrznego na odpowiednio zmodyfikowanych samolotach, patrolujących na dużej wysokości i mogących wykryć samoloty lub pociski albo inne statki powietrzne z odległości setek kilometrów. W przypadku zastosowań militarnych, pozwala to na odpowiednio wczesną reakcję systemu obronnego państwa lub naprowadzanie własnych samolotów na wykryty cel.
Historia.
Pierwsze próby z systemami wczesnego ostrzegania prowadzono w USA od 1944 roku z uwagi na zagrożenie stwarzane przez japońskie samoloty kamikaze, w ramach projektu nazwanego "Cadillac". Pierwszymi samolotami wyposażonymi w radar wczesnego ostrzegania AN/APS-20 w dużej bulwiastej osłonie pod kadłubem, były TBM-3W z 1944 (data oblotu) – wersja jednosilnikowego pokładowego samolotu torpedowego TBF Avenger oraz Boeing PB-1W z 1945 – wersja czterosilnikowego bombowca B-17 Flying Fortress. Nie wzięły jednak już udziału w II wojnie światowej.
W latach 50. dalej doskonalono samoloty wczesnego ostrzegania. W tym okresie nadal stosowano samoloty z radarem AN/APS-20 w osłonie pod kadłubem, jak amerykańskie Grumman AF-2W Guardian (1948), Douglas AD Skyraider (wersje AD-3W, -4W i -5W) i brytyjski Fairey Gannet (1958). Rozwiązanie takie pozwalało jednakże na zastosowanie anteny o ograniczonej wielkości. Rozpoczęto więc stosowanie anten instalowanych w opływowych osłonach w kształcie dysku, mocowanych na wspornikach nad kadłubem. Pierwszym samolotem z anteną nad kadłubem w takiej osłonie był amerykański czterosilnikowy Lockheed WV-2 z 1954, następnie pokładowy Grumman E-1 Tracer z 1957.
W 1961 powstał wysoce udany następca Tracera, Grumman E-2 Hawkeye, będący pierwszym samolotem specjalnie zaprojektowanym do celów wczesnego ostrzegania, używany do chwili obecnej przez USA i szereg innych państw, jako samolot pokładowy lub bazowy. Posiada on oprócz radaru także znacznie bogatsze wyposażenie elektroniczne, dostosowane do pełnienia dozoru radiolokacyjnego nad flotą i kierowania naprowadzaniem myśliwców.
W latach 60. do USA i Wielkiej Brytanii jako krajów konstruujących samoloty AEW dołączył ZSRR z samolotem Tu-126 z 1962 z anteną nad kadłubem. W 1967 nieudaną próbę stworzenia takiego samolotu na bazie kopii bombowca B-29 i radzieckiej elektroniki podjęły Chiny. Wielka Brytania jako rozwiązanie przejściowe opracowała wariant samolotu Avro Shackleton z 1971 z radarem pod kadłubem (program nowocześniejszego samolotu Nimrod AEW.3 z 1980, z antenami w nosie i ogonie, anulowano).
Czasy obecne.
W 1975 powstał nowy jakościowo samolot wczesnego ostrzegania, amerykański Boeing E-3 Sentry, o znacznie większych możliwościach niż dotychczas używane, tworzący cały system wykrywania i klasyfikacji celów oraz dowodzenia obroną powietrzną, oznaczony "AWACS" ("Airborne Warning and Control System"). W kolejnych wersjach używany jest szeroko przez USA i niektóre inne państwa, głównie NATO. Oprócz bazowej wersji, opartej na konstrukcji samolotu pasażerskiego Boeing 707, oferowana jest nowa, oparta na Boeingu 767.
W latach 80. nowy samolot wczesnego ostrzegania A-50, z anteną nad kadłubem, skonstruowano w ZSRR i wprowadzono w małej liczbie. Pracowano też nad samolotami pokładowymi dla lotniskowców.
W latach 90., wraz z rozwojem elektroniki, do grona państw rozwijających systemy AEW dołączyły inne państwa, przy czym klasyczne anteny obrotowe radarów zastępowane są w nowych konstrukcjach nieruchomymi antenami ze skanowaniem elektronicznym. Szwecja opracowała system Erieye z radarem Ericsson PS-890, nadający się do instalacji na niewielkich samolotach, jak Saab 340 lub Embraer ERJ 145. Odznacza się on podłużną anteną wspartą na wspornikach nad kadłubem. Podobną antenę na pylonie ma nowoczesny, znacznie większy, opracowany na australijskie zlecenie Boeing Wedgetail, oparty na płatowcu Boeing 737. Własny system Phalcon, oparty na płaskich antenach mocowanych na ścianach kadłuba samolotów oferuje na eksport Izrael.
Śmigłowce.
W celu zapewnienia przykrycia radiolokacyjnego flocie pozbawionej dużych lotniskowców, niektóre kraje zaczęły umieszczać systemy wczesnego ostrzegania na śmigłowcach. W przypadku floty brytyjskiej, związane to było z dotkliwymi stratami zadanymi jej przez lotnictwo argentyńskie podczas wojny o Falklandy w 1982, ułatwionymi przez brak samolotów AEW. W efekcie opracowano warianty śmigłowca Westland Sea King z podczepionym radarem; w najnowszej wersji nosi on oznaczenie Sea King ASaC7. Drugim śmigłowcem wczesnego ostrzegania jest rosyjski Ka-31, produkowany w ograniczonej liczbie.

</doc>
<doc id="545059" url="https://pl.wikipedia.org/wiki?curid=545059" title="Paweł Kloc">
Paweł Kloc

Paweł Kloc (ur. 1 sierpnia 1970 w Trzebownisku) – polski piłkarz występujący na pozycji pomocnika, wychowanek trzecioligowej Stali Rzeszów, zawodnik i trener drużyny LKS Start Borek Stary, występującej w podkarpackiej klasie „A”.
Na boiskach pierwszoligowych występował w sezonach 1994/95 i 1995/96 w Stali Mielec oraz w sezonie 1996/97 w Hutniku Kraków. W pierwszej lidze rozegrał 80 spotkań i strzelił 11 goli.

</doc>
<doc id="545060" url="https://pl.wikipedia.org/wiki?curid=545060" title="Podział administracyjny Czarnogóry">
Podział administracyjny Czarnogóry

Czarnogóra dzieli się na 21 gmin (czarn. "општина / opština"). W ramach gminy stołecznej Podgorica wydzielono dodatkowo dwie gminy miejskie ("градска општина / gradska opština"). Golubovci i Tuzi są gminami miejskimi podległymi gminie Podgorica

</doc>
<doc id="545071" url="https://pl.wikipedia.org/wiki?curid=545071" title="Podział administracyjny Węgier">
Podział administracyjny Węgier

Podział administracyjny Węgier jest trójstopniowy. Artykuł zawiera informacje o aktualnym i historycznym podziale kraju.
Stan obecny.
Dzisiejszy podział administracyjny Węgier jest trzystopniowy. Obszar państwa jest podzielony na komitaty ("vármegye"; obecnie 19), które dzielą się na powiaty (dawniej "kistérség", obecnie "járás" – 175), a te – na gminy ("település" – miejskie "város", obecnie 346, oraz wiejskie "község" i "nagyközség", obecnie 2809). Rangę równą powiatom mają miasta na prawach komitatu ("megyei jogú város", obecnie 23). Szczególny status, równy komitatowi, ma stołeczny Budapeszt ("főváros"), który dzieli się na dzielnice ("kerület"). Jednostki podziału administracyjnego Węgier I i II stopnia są jednostkami administracji rządowej, a III stopnia samorządu terytorialnego.
Powiaty.
Powiat na Węgrzech stanowi jednostkę podziału administracyjnego II stopnia i najniższy szczebel administracji rządowej w terenie. Obecnie istnieje ich 175.
Regiony NUTS.
Dla celów statystyki wspólnotowej komitaty Węgier zgrupowano w systemie NUTS w 7 regionach:
Historyczny podział administracyjny Węgier.
Do 1526.
Pierwszą formą podziału administracyjnego Węgier był podział na obszary podlegające władzy wodzów poszczególnych plemion madziarskich po podboju Kotliny Panońskiej. Po umocnieniu się władzy centralnej w X wieku królowie węgierscy zaczęli tworzyć system administracyjny w postaci komitatów ("megye") z mianowanymi przez siebie żupanami ("ispán"). Na niektórych terenach, zwłaszcza byłych Wielkich Moraw, komitaty powstawały na bazie dawnej administracji słowiańskiej – żup. Liczba komitatów rosła z upływem czasu, gdyż pierwotne rozległe komitaty dzielono na mniejsze. Pod koniec XI wieku Węgry dzieliły się na około 50 komitatów. Granice komitatów ustabilizowały się w XV wieku i w wielu przypadkach przetrwały do dziś.
Początkowo komitaty były wyłącznie jednostkami administracji królewskiej. Począwszy od XIV wieku – kryzysu dynastycznego po wygaśnięciu dynastii Arpadów – władza centralna na Węgrzech słabła, natomiast rosły siły lokalnych możnowładców i ogółu szlachty. Przejawem tego procesu była zmiana roli komitatu, który stopniowo stawał się jednostką szlacheckiego stanowego samorządu terytorialnego. Godność żupana stała się dziedziczna w poszczególnych rodach magnackich.
System administracyjny średniowiecznych Węgier nie był jednolity. Poza komitatami występowało wiele jednostek administracyjnych o różnym statusie. Były to:
Od 1102 w unii personalnej z Węgrami pozostawało Królestwo Chorwacji. Choć do końca trwania tej unii Węgry i Chorwacja pozostały odrębnymi państwami, to jednak ustrój obu królestw stopniowo się upodabniał, również pod względem administracyjnym. W Chorwacji także powstał system komitatów, zwanych tam żupami.
W miarę wzrostu liczby ludności i gęstości zaludnienia Węgier pojawiała się potrzeba podziału administracyjnego na jednostki mniejsze od komitatu. W XV wieku komitaty zaczęto dzielić na mniejsze jednostki, wywodzące się z dotychczasowych okręgów sądowych, zwane "processus" (także "reambulatio", węg. "szolgabírói járás"), z tzw. sędzią szlacheckim na czele. W każdym komitacie powstawały cztery takie jednostki. Od XVIII wieku ich liczba rosła. "Processus" dzielił się na 2 do 6 mniejszych jednostek zwanych "circulus" z podsędkiem na czele.
1526–1849.
Po podziale Węgier między monarchię habsburską i Imperium Osmańskie w każdej z tych części powstał odmienny system administracji. Na terenach okupowanych przez Turków sułtani utworzyli system wilajetów – rozległych jednostek administracyjnych o charakterze typowo feudalnym i o dość dużej samodzielności. Siedzibami wilajetów obejmujących Węgry były Buda ("Budin"), Eger ("Eġri"), Szigetvár ("Sigetvar", później Kanizsa – "Kanije"), Timișoara ("Timisvar"), Győr ("Yanik"), Érsekújvár ("Uyvar", dzisiejsze Nove Zamky) i Sarajewo ("Saraybosna"). Wasalne wobec sułtana Księstwo Siedmiogrodu utrzymało podział na komitaty, jednak silna władza książąt sprowadziła je do poziomu okręgów książęcej administracji. Oprócz tego autonomią cieszyły się terytorialne wspólnoty Sasów i Seklerów.
W monarchii habsburskiej, obejmującej zachodnią i północną część dawnych Węgier, pozostawiono system komitatów jako jednostek samorządu szlacheckiego, jednak stopniowo ograniczano ich samodzielność, sprowadzając je do roli okręgów administracji centralnej. Już w 1547 r. cesarz wprowadził obok systemu komitatów podział administracyjny na tzw. kapitanaty generalne ("főkapitányságok") – jednostki scentralizowanej administracji wojskowej z pewnymi kompetencjami cywilnymi. Na początku powołano dwa kapitanaty: przeddunajski (na ziemiach dzisiejszej Słowacji) i zadunajski (w pozostałej części Węgier habsburskich). Kapitanaty podlegały dalszym podziałom. W 1606 było ich już sześć:
W latach 1553 i 1578 wzdłuż południowej granicy Królestwa utworzono podległą bezpośrednio cesarzowi specjalną jednostkę o charakterze marchii – Pogranicze Wojskowe.
Po wyparciu Turków na początku XVIII wieku całe Królestwo Węgier znalazło się pod władzą dynastii Habsburgów. Na całym obszarze Królestwa, z wyjątkiem Pogranicza Wojskowego, został odtworzony system komitatów, których powstało około 70. Oprócz tego w 1718 na południowej granicy utworzono Banat Temeszwarski – wojskową jednostkę administracyjną podległą bezpośrednio cesarzowi. Banat Temeszwarski włączono do Królestwa Węgier w 1779.
Po ugruntowaniu się władzy Habsburgów na Węgrzech cesarze przystąpili do reform w zarządzaniu krajem, zmierzających do centralizacji i usprawnienia władzy. W 1785 cesarz Józef II Habsburg podzielił Węgry na 10 dystryktów łączących administrację cywilną i wojskową. Dystrykty łączyły w sobie po kilka dotychczasowych komitatów, jednak w toku kolejnej reformy, w 1786, cesarz arbitralnie zmienił granice komitatów i wiele z nich połączył. Każdy dystrykt dzielił się na 4 do 7 "processus". Dystrykty były tylko okręgami administracji centralnej – samorząd szlachecki został zlikwidowany. Dotychczasową urzędową łacinę zastąpiono językiem niemieckim. Wskutek ogólnego oporu szlachty węgierskiej cesarz był zmuszony wycofać się z tych reform już w 1790, przywracając poprzedni system administracyjny.
1849–1867.
System komitatów przetrwał do klęski węgierskiej Wiosny Ludów w 1849. Okres dzielący tę wojnę od powstania monarchii dualistycznej w 1867 cechowały częste, diametralne zmiany podziału administracyjnego Węgier i charakteru administracji.
Po zakończeniu walk Wiosny Ludów cesarz Franciszek Józef objął ziemie węgierskie specjalnym, represyjnym systemem administracji. Samorząd szlachecki został zniesiony, komitaty stały się okręgami centralnej administracji cesarskiej. 24 października 1849 rząd Aleksandra Bacha wprowadził przejściowy system administracji Królestwa Węgier. Od Królestwa oderwano Chorwację, Wojwodinę, Banat Temeszwarski i Pogranicze Wojskowe, które podporządkowano bezpośrednio cesarzowi. Pozostałą część Węgier podzielono na pięć okręgów wojskowych (Bratysława, Koszyce, Oradea, Peszt-Buda i Sopron), zarządzanych przez generałów mianowanych przez cesarza. Okręgi wojskowe dzieliły się na okręgi cywilne (przeciętnie po 4), okręgi cywilne – na dotychczasowe komitaty, a te na dystrykty.
Już 13 sierpnia 1850 system ten zreformowano poprzez przywrócenie mu cywilnego charakteru. Dotychczasowe okręgi cywilne zniesiono, a okręgi wojskowe zmieniono w cywilne, dzielące się na komitaty. 19 stycznia 1853 dokonano kolejnej reformy – okręgi przemianowano na gubernatorstwa zarządzane przez komisarzy i spod ich kompetencji wyjęto sądownictwo. 20 października 1860 przywrócono administrację sprzed 1848, jednak w 1863 ponownie zniesiono samorząd.
1867–1918.
Nowożytne Królestwo Węgierskie wprowadziło podział administracyjny we współczesnym rozumieniu. Pozostawiono podział na komitaty w tradycyjnych granicach. Komitaty były jednostkami samorządu – już nie tylko szlachty, lecz również pozostałych mieszkańców komitatu. Władze centralne jednak stopniowo uszczuplały kompetencje samorządów komitackich. Stopniowo ujednolicono strukturę administracyjną państwa: w 1868 ostatecznie włączono w skład Węgier Siedmiogród, w 1873 zniesiono Pogranicze Wojskowe, którego tereny włączono do Węgier i Chorwacji. W 1868 uregulowano status Fiume (dzisiejszej Rijeki) jako samodzielnej węgierskiej enklawy w Chorwacji.
W 1870 ujednolicono status miast. Dotychczasowe miasta komitackie wyjęto spod władzy komitatów i zrównano w prawach z wolnymi miastami królewskimi, które pozbawiono ich dotychczasowych swobód. Jednak już w 1876 miasta, z wyjątkiem 25 na Węgrzech i 5 w Chorwacji, ponownie podporządkowano administracji komitackiej.
W 1867 powstało 65 komitatów, do których zwykle doliczano 8 komitatów w Chorwacji. Jedyne zmiany w tej liczbie zaszły w 1876, gdy połączono komitaty Kraszna i Közép-Szolnok w komitat Szilágy oraz w 1882, gdy mały komitat Torna włączono do komitatu Abaúj. Większe przesunięcia granic miały miejsce w 1876, mniejsze – w 1877, 1882 i 1884. Tak jak poprzednio, komitaty dzieliły się na "processus", coraz częściej zwane po prostu powiatami. Ich liczba stopniowo rosła, w 1891 było ich 409.
Komitaty nieformalnie łączono w osiem grup (kręgów):
Po 1918.
Drastyczne zmiany na administracyjnej mapie Węgier powstały w następstwie traktatu w Trianon. Nowe granice przecięły wiele komitatów. Ich części pozostałe przy Węgrzech łączono, dokonując przy okazji drobnych zmian granic:
Po aneksji południowej Słowacji, Zakarpacia i północnego Siedmiogrodu w latach 1938–1940 na przyłączonych terenach przywrócono system komitatów, modyfikując go w miarę potrzeby. Po zakończeniu II wojny światowej i po objęciu władzy przez komunistów, 1 stycznia 1950 dokonano ostatniej istotnej reformy administracyjnej. Dokonano wtedy między innymi następujących zmian:
Dokonano również znaczących zmian w przebiegu granic komitatów. W okresie powojennym stopniowo spadała również liczba powiatów, które łączono. Ze 150 w 1945 w 1983 pozostały 83.
Ostatnią reformą podziału terytorialnego Węgier było zastąpienie dotychczasowych dużych powiatów ("járás") przez 168 małych powiatów ("kistérség"). Dokonano tego ustawą z 18 grudnia 2003.

</doc>
<doc id="545072" url="https://pl.wikipedia.org/wiki?curid=545072" title="Mikołaj Herburt Odnowski">
Mikołaj Herburt Odnowski

Mikołaj Herburt Odnowski z Odnowa i Felsztyna herbu Herburt (zm. w 1555 roku, pochowany we Lwowie) – syn Piotra, wnuk Jana z Odnowa, prawnuk Frydrusza z Chlipel, wojewoda krakowski do 1555, wojewoda sandomierski do 1553, kasztelan przemyski od 1538, starosta generalny ruski w latach 1537-1555, starosta krasnostawski (1550), kasztelan biecki i starosta sądecki, doradca królowej Bony.
Żonaty z Anną, córką burgrabiego krakowskiego Stanisława Feliksa Ligęzy. Właściciel zamku w Zboiskach 1529, który rozbudował i umocnił istniejące założenie.
Poseł na sejm piotrkowski 1533 roku z ziemi lwowskiej. 
Właściciel kompleksu dóbr na Pogórzu Bukowskim, Tokarni, Osławicy, Zahoczewia, zamku i folwarku w Zboiskach, sołectwo we wsi Prusiek, Bukowska z folwarkiem, Wolicy, Woli Piotrowej, Karlikowa, Przybyszowa, Płonnej wraz z folwarkiem, Wysoczan, Kamiennego, Mchawy, Żernicy, Roztoki Dolne, Kalnica, Graniczna, Radoszyc, które otrzymał za zasługi w roku 1539, oraz wsi Osławica, Dołżyca, Czystohorb, Jawornik, Wisłok Wielki. Dzierżawami dożywotnimi były wsie Artasów, Koszelów, Stroniatyn i Zachorzyce. Dobra dziedziczne Odnów i Sulinów. Z braku męskiego potomka dobra te miały przypaść stryjowi Janowi Herburtowi z Felsztyna. Mikołaj Herburt był fundatorem (1538) gotycko-renesansowego kościoła pw. św. Mikołaja w Kulikowie na ziemi lwowskiej.
Rodzeństwo; siostry: Katarzyna, Anna, Elżbieta i Barbara żona Stanisława Reya z Nagłowic, matka Mikołaja Reja.
Jego siostrzeńcem był Piotr Barzy, starosta lwowski.

</doc>
<doc id="545073" url="https://pl.wikipedia.org/wiki?curid=545073" title="Daniele De Rossi">
Daniele De Rossi

Daniele De Rossi (ur. 24 lipca 1983 w Rzymie) – włoski piłkarz, który występował na pozycji środkowego pomocnika. Jego pierwszym klubem w karierze był Ostia Mare, w którym trenował od 1997. W 2000 roku De Rossi został zawodnikiem zespołu AS Roma, a w 2001 roku został włączony do dorosłej kadry tej drużyny. Grając w drużynie AS Roma zdobył cztery wicemistrzostwa kraju oraz dwa razy zwyciężył w rozgrywkach Pucharu Włoch.
W 2004 roku razem z reprezentacją Włoch do lat 21 De Rossi zdobył mistrzostwo Europy juniorów. W tym samym roku wywalczył również brązowy medal igrzysk olimpijskich oraz zadebiutował w dorosłej reprezentacji Włoch. Razem z nią zdobył mistrzostwo świata (2006) i wicemistrzostwo Europy (2012), a także grał w ćwierćfinale Mistrzostw Europy 2008 i Mistrzostwach świata 2010.
De Rossi 27 września 2004 roku za zdobycie brązowego medalu na igrzyskach olimpijskich został odznaczony przez prezydenta Carla Azeglia Ciampiego Krzyżem Kawalerskim (V.kl.) Orderu Zasługi Republiki Włoskiej. 12 grudnia 2006 za wywalczenie mistrzostwa świata został natomiast odznaczony przez prezydenta Giorgia Napolitano Krzyżem Oficerskim (IV.kl.) tego orderu.
6 stycznia 2020 roku Daniele De Rossi ogłosił oficjalnie zakończenie swojej kariery piłkarskiej.
Kariera klubowa.
Początki.
Daniele De Rossi piłkarską karierę rozpoczął w 1997 roku w zespole Ostia Mare. W wieku siedemnastu lat trafił do rzymskiego klubu AS Roma, gdzie trenerem jednej z młodzieżowych drużyn był wówczas jego ojciec – Alberto. Młody piłkarz początkowo występował na pozycji napastnika, dopiero później zaczął być wystawiany na pozycji środkowego pomocnika. De Rossi stał się ważnym elementem młodzieżowego zespołu Romy, a wśród jego największych atutów wymieniało się dojrzałość w grze, siłę fizyczną, dobry przegląd pola oraz nieustępliwość.
Pierwsze lata gry w Romie.
W 2001 roku De Rossi został włączony do dorosłej kadry Romy i otrzymał koszulkę z numerem 27. W zespole zadebiutował 30 października w zremisowanym 1:1 meczu Ligi Mistrzów z Anderlechtem. W swoim pierwszym sezonie w barwach rzymskiej drużyny De Rossi wystąpił jeszcze w trzech innych spotkaniach, wszystkich rozegranych w ramach Pucharu Włoch, z którego Roma została wyeliminowana w ćwierćfinale. 25 stycznia 2003 roku w przegranym 0:2 pojedynku z Calcio Como włoski pomocnik zadebiutował w rozgrywkach Serie A. De Rossi zagrał także w trzech majowych meczach sezonu 2002/2003 z Regginą Calcio, Torino FC i Atalantą BC. W zwycięskim 3:1 spotkaniu przeciwko Torino w 55. minucie strzelił swoją pierwszą bramką dla Romy, a w przegranym 1:2 pojedynku z Atalantą również zdobył gola. Roma w Serie A zajęła ósme miejsce, natomiast w finale Pucharu Włoch przegrała dwumecz z Milanem. W sezonie 2003/2004 De Rossi wywalczył ze swoim zespołem wicemistrzostwo Włoch, dotarł także do ćwierćfinału Pucharu Włoch i ćwierćfinału Pucharu UEFA. W lidze rozegrał siedemnaście spotkań, w tym trzynaście razy wchodził na boisko z ławki rezerwowych. Do gry na środku pomocy trener Fabio Capello wystawiał najczęściej Oliviera Dacourta oraz Emersona, a rzadziej na tej pozycji grali również Damiano Tommasi i Gaetano D’Agostino.
Sezon 2004/2005.
Przed rozpoczęciem sezonu 2004/2005 na stanowisku trenera Romy Fabia Capella zastąpił Cesare Prandelli. De Rossi odejście Capello skomentował następująco:
W sezonie 2004/2005 De Rossi wywalczył sobie miejsce w podstawowym składzie swojego klubu. Regularnie występował w wyjściowym składzie u wszystkich trenerów prowadzących Romę w tym sezonie – Rudiego Völlera, Luigiego Del Neriego oraz Bruna Contiego. Przed rozpoczęciem rozgrywek De Rossi przejął po Cristianie Chivu koszulkę z numerem 4. 28 września 2004 roku piłkarz zdobył bramkę dla Romy w przegranym 2:4 meczu Ligi Mistrzów z Realem Madryt. 3 października strzelił natomiast gola w pojedynku ligowym z Interem Mediolan, który zakończył się remisem 3:3. Podczas tego spotkania De Rossi sfaulował Obafemiego Martinsa, w efekcie czego Nigeryjczyk doznał kontuzji i musiał opuścić boisko. Po zakończeniu meczu, Włoch zadzwonił do rywala i przeprosił za swoje zachowanie. 14 października De Rossi przedłużył kontrakt ze swoim zespołem do czerwca 2009 roku. AS Roma została wyeliminowana z Ligi Mistrzów w rundzie grupowej, w której zajęła ostatnie miejsce. W sześciu pojedynkach uzbierała tylko jeden punkt i w tabeli została wyprzedzona przez Bayer 04 Leverkusen, Real Madryt oraz Dynamo Kijów. W meczu z Bayerem De Rossi został ukarany czerwoną kartką za faul na Jacku Krzynówku, a UEFA zdyskwalifikowała go na trzy spotkania. W Serie A Roma uplasowała się na ósmej pozycji, która nie zapewniła jej awansu do europejskich pucharów. Włoski klub dotarł jednak do finału Pucharu Włoch, w którym przegrał z Interem i dzięki temu uzyskał awans do przyszłorocznego Pucharu UEFA. De Rossi w sezonie 2004/2005 wystąpił w 30 ligowych pojedynkach, wszystkich w podstawowym składzie. Zanotował także pięć występów w Pucharze Włoch i trzy w Lidze Mistrzów. Podobnie jak w poprzednim sezonie, De Rossi w środku pomocy grywał najczęściej z Olivierem Dacourtem i Emersonem, a oprócz nich na tej pozycji występował również Alberto Aquilani. W 2005 roku chęć pozyskania De Rossiego wyraziły między innymi Manchester United i Real Madryt.
Sezon 2005/2006.
Przed rozpoczęciem sezonu 2005/2006 nowym trenerem Romy został Luciano Spalletti. Rzymski zespół rozpoczął ligowe rozgrywki od wygranej 3:0 z Regginą Calcio, a De Rossi zdobył jedną z bramek. Nowy szkoleniowiec drużyny od początku sezonu stosował ustawienie 4-5-1, w którym De Rossi pełnił rolę defensywnego pomocnika grającego najbliżej linii obrony. 19 marca 2006 roku w ligowym pojedynku z Messiną zawodnik doznał kontuzji kostki, która wyeliminowała go z gry na dwa tygodnie. 30 kwietnia 2006 roku De Rossi zdobył dwie bramki w zremisowanym 4:4 meczu Serie A z Chievo Werona. Roma w lidze zajęła piąte miejsce, jednak w wyniku afery Calciopoli została przesunięta na drugą lokatę i zdobyła wicemistrzostwo Włoch. De Rossi wystąpił w 34 spotkaniach Serie A i strzelił sześć goli. W krajowym pucharze zagrał w trzech pojedynkach, a Roma, tak jak przed rokiem, w finale przegrała z Interem. Włoch wystąpił również w siedmiu meczach Pucharu UEFA. Roma została z niego wyeliminowana w 1/8 finału przez Middlesbrough, z którym przegrała różnicą strzelonych goli na wyjeździe. Od sezonu 2005/2006 De Rossi zaczął występować z numerem 16 na koszulce.
Sezon 2006/2007.
Przed rozpoczęciem sezonu 2006/2007 zainteresowanie De Rossim po raz kolejny wykazywali działacze Realu Madryt, jednak kierownictwo Romy postanowiło nie sprzedawać swojego gracza. W sezonie 2006/2007 Roma zajęła w końcowej tabeli Serie A drugie miejsce i po raz drugi z rzędu wywalczyła wicemistrzostwo kraju. De Rossi wystąpił w 36 ligowych spotkaniach i strzelił dwa gole – w wygranym 2:0 meczu z AS Livorno Calcio i w zwycięskim 3:1 pojedynku przeciwko Fiorentinie. Roma została zwycięzcą Pucharu Włoch, w finale którego pokonała w dwumeczu 7:4 Inter Mediolan. Rzymski klub zwyciężył również w rozgrywkach o Superpuchar Włoch. W finałowym pojedynku pokonał 1:0 Inter, a jedynego gola zdobył z rzutu karnego De Rossi. W Lidze Mistrzów AS Roma dotarła do ćwierćfinału. Najpierw przebrnęła przez rundę grupową, gdzie zajęła drugie miejsce za Valencią. W 1/8 finału wyeliminowała Olympique Lyon, z którym najpierw zremisowała 0:0, a następnie zwyciężyła 2:0. W kolejnej rundzie Roma trafiła na Manchester United i w meczu na Stadio Olimpico pokonała rywali 2:1. W rewanżowym spotkaniu rozegranym na Old Trafford angielski zespół rozgromił Romę 7:1 ustanawiając tym samym nowy rekord Ligi Mistrzów. De Rossi strzelił w tym meczu honorowego gola dla klubu. Po meczu zawodnik przeprosił kibiców Romy za tę porażkę oraz podziękował za ich doping. Pod koniec sezonu De Rossi poinformował, że chciałby pozostać w Romie do zakończenia kariery. Podczas rozgrywek 2006/2007 Luciano Spalletti stosował ustawienie z dwoma defensywnymi pomocnikami, a najczęściej byli to De Rossi i David Pizarro. Włoch został wybrany najlepszym piłkarzem młodego pokolenia w Serie A w 2006 roku.
Sezon 2007/2008.
Podczas rozgrywek w sezonie 2007/2008 De Rossi tworzył najczęściej duet defensywnych pomocników razem z Alberto Aquilanim. 20 października 2007 roku w meczu Serie A przeciwko SSC Napoli strzelił jednego z goli dla swojego zespołu, a pojedynek zakończył się remisem 4:4. Następnie De Rossi zdobywał bramki w meczach ligowych z Livorno Calcio (remis 1:1) oraz z Calcio Catania (wygrana 2:0). 5 kwietnia 2008 roku zapewnił Romie zwycięstwo z Genoą, kiedy to w 81. minucie ustalił wynik spotkania na 3:2. Ostatniego gola w sezonie 2007/2008 strzelił 11 maja w zwycięskim 2:1 meczu przeciwko Atalancie BC. Roma trzeci raz z rzędu zdobyła wicemistrzostwo Włoch, po raz kolejny dając się wyprzedzić Interowi Mediolan. W finale Pucharu Włoch Roma powtórzyła wynik sprzed roku, pokonując mediolański klub 2:1. Również w finałowym spotkaniu Superpucharu Włoch Roma zmierzyła się z drużyną „Nerazzurrich”. Mecz zakończył się remisem 2:2, a w rzutach karnych 6:5 wygrał Inter. De Rossi strzelił jednego z goli dla swojej drużyny, zdobył też bramkę w serii rzutów karnych. W Lidze Mistrzów Roma ponownie dotarła do ćwierćfinału. W rundzie grupowej zajęła drugie miejsce za Manchesterem United, a w 1/8 finału dwukrotnie pokonała 2:1 Real Madryt. W ćwierćfinale znów trafiła na Manchester United, z którym najpierw przegrała 0:2, a następnie 0:1. W rewanżowym spotkaniu De Rossi nie wykorzystał rzutu karnego. 30 czerwca 2008 roku Włoch przedłużył kontrakt z Romą do 2012 roku i na mocy nowej umowy zarabia 7,2 miliona euro brutto na sezon.
Sezon 2008/2009.
W czwartej kolejce Serie A w sezonie 2008/2009 De Rossi strzelił honorowego gola dla swojej drużyny w przegranym 1:3 meczu z Genoą. Bramki zdobywał również w pojedynku 26. kolejki z Interem Mediolan (remis 3:3) oraz spotkaniu 31. kolejki przeciwko S.S. Lazio (przegrana 2:4). Z Pucharu Włoch Roma została wyeliminowana w ćwierćfinale przez Inter, z którym przegrała 1:2. W Lidze Mistrzów zajęła pierwsze miejsce w swojej grupie wyprzedzając kolejno Chelsea F.C., Girondins Bordeaux oraz CFR Cluj. W 1/8 finału Roma trafiła na Arsenal F.C. Na Emirates Stadium przegrała 0:1, natomiast na własnym boisku wygrała 1:0. Dogrywka nie przyniosła rozstrzygnięcia, a w serii rzutów karnych lepsi okazali się piłkarze Arsenalu, którzy zwyciężyli 7:6. De Rossi nie wystąpił w spotkaniu rewanżowym z powodu zawieszenia za żółte kartki.
Statystyki.
"ostatnia aktualizacja: 24 lutego 2020"
Kariera reprezentacyjna.
Drużyny juniorskie.
20 listopada 2001 roku w wygranym 2:0 meczu przeciwko Białorusi De Rossi zadebiutował w reprezentacji Włoch do lat 19. Następnie wystąpił jeszcze w dwóch spotkaniach drużyny U-19 – przegranym 0:2 z Portugalią i zwycięskim 4:0 z Mołdawią. W zespole do lat 20 De Rossi po raz pierwszy wystąpił 27 marca 2002 roku, kiedy to Włosi wygrali 4:0 ze Szwajcarami. Łącznie rozegrał cztery mecze, oprócz spotkania ze Szwajcarią wystąpił również w pojedynkach Holandią (remis 0:0), Ukrainą (wygrana 2:0) i Brazylią (przegrana 0:2).
Kadra U-21 i mistrzostwo Europy juniorów.
5 września 2003 roku podczas wygranego 8:1 meczu z Walią De Rossi zadebiutował w reprezentacji Włoch U-21 i od razu stał się jej podstawowym zawodnikiem. W 2004 roku trener Claudio Gentile powołał go do kadry na mistrzostwa Europy w Niemczech. Na mistrzostwach Włosi trafili do grupy z Białorusią, Chorwacją oraz Serbią i Czarnogórą. „Azzurrini” z sześcioma punktami na koncie zajęli pierwsze miejsce w grupie i awansowali do półfinału, w którym wygrali 3:1 z Portugalią. W finale reprezentacja Włoch zmierzyła się z Serbami, których w rundzie grupowej pokonała 2:1. Tym razem Włosi również okazali się lepsi – zwyciężyli 3:0 i zdobyli tytuł Mistrzów Europy Juniorów. De Rossi na turnieju strzelił dwie bramki – w grupowym spotkaniu z Chorwacją oraz w meczu finałowym.
Brązowy medal igrzysk olimpijskich.
Dzięki zwycięstwu na Euro 2004 młodzieżowa reprezentacja Włoch wywalczyła sobie prawo startu w igrzyskach olimpijskich. W pierwszym meczu Włochów na turnieju piłkarskim zespół prowadzony przez trenera Gentile zremisował 2:2 z reprezentacją Ghany. W kolejnym spotkaniu „Squadra Azzura” pokonała 3:2 Japonię, a De Rossi strzelił pierwszego gola dla swojej drużyny. W ostatnim pojedynku rundy grupowej Włosi przegrali 0:1 z Paragwajem. Ostatecznie zajęli w grupie drugie miejsce i awansowali do kolejnej fazy rozgrywek. W ćwierćfinale reprezentacja Włoch pokonała po dogrywce 1:0 Mali, a decydującą bramkę zdobył Cesare Bovo. W półfinale „Squadra Azzura” przegrała 0:3 z Argentyną, a w meczu o trzecie miejsce po golu Alberto Gilardino wygrała 1:0 z Irakiem. De Rossi na olimpiadzie wystąpił w czterech spotkaniach – wszystkich trzech w rundzie grupowej oraz w półfinałowym meczu przeciwko Argentynie.
Dorosła reprezentacja.
W dorosłej reprezentacji Włoch De Rossi zadebiutował 4 września 2004 roku w meczu z Norwegią. Spotkanie zostało rozegrane na Stadio Renzo Barbera i było częścią eliminacji do mistrzostw świata. Włosi wygrali 2:1, a piłkarz Romy w czwartej minucie zdobył pierwszą bramkę dla swojej drużyny. De Rossi strzelił także gola w pojedynku z Białorusią, które zakończyło się wygraną „Squadra Azzura” 4:3. Reprezentacja Włoch w eliminacjach do mundialu zajęła w swojej grupie pierwsze miejsce i zapewniła sobie awans na mistrzostwa.
Mistrzostwa świata 2006.
W maju 2006 roku Marcello Lippi powołał De Rossiego do kadry reprezentacji Włoch na mistrzostwa świata w Niemczech, co zawodnik skomentował następująco:
W pierwszym spotkaniu rundy grupowej Włosi wygrali 2:0 z Ghaną, De Rossi rozegrał pełne 90 minut i dostał żółtą kartkę. W drugim spotkaniu ze Stanami Zjednoczonymi (remis 1:1) Włoch w 28. minucie za uderzenie łokciem w twarz Briana McBride'a został ukarany czerwoną kartką. Na twarzy McBride'a pojawiła się krew i Amerykanin musiał na chwilę opuścić boisko. Po zakończeniu pojedynku De Rossi podszedł do McBride'a i przeprosił go za swoje zachowanie, a amerykański zawodnik nazwał go „człowiekiem z klasą”. Faul De Rossiego został mocno skrytykowany przez włoską prasę, między innymi przez La Gazzetta dello Sport oraz Tuttosport. Piłkarz Romy został jednak zdyskwalifikowany na cztery mecze oraz nałożono na niego karę dziesięciu tysięcy franków szwajcarskich. Pod nieobecność De Rossiego reprezentacja Włoch wygrała 2:0 z Czechami i ostatecznie zajęła w swojej grupie pierwsze miejsce. W 1/8 finału pokonała 1:0 Australię, w ćwierćfinale zwyciężyła 3:0 z Ukrainą, a w półfinale wygrała po dogrywce 2:0 z Niemcami. De Rossi do gry powrócił w finałowym pojedynku przeciwko Francji. Spotkanie to rozpoczął na ławce rezerwowych, a na placu gry pojawił się w 61. minucie zmieniając Francesca Tottiego. Regulaminowy czas gry zakończył się remisem 1:1, dogrywka również nie przyniosła zwycięzcy i musiały zostać rozegrane rzuty karne. Jedną z jedenastek wykorzystał De Rossi, a Włosi ostatecznie zwyciężyli w nich 5:3 i zostali mistrzami świata.
Euro 2008.
Po zakończeniu mistrzostw świata De Rossi razem z drużyną narodową brał udział w eliminacjach do mistrzostw Europy. „Squadra Azzura” w swojej grupie zajęła pierwsze miejsce i zapewniła sobie awans na Euro 2008. Pod koniec maja 2008 roku Roberto Donadoni podał ostateczną kadrę na turniej w Austrii i Szwajcarii, w której znalazł się między innymi De Rossi. W pierwszym meczu rundy grupowej Włosi przegrali 0:3 z Holandią, a De Rossi całe spotkanie przesiedział na ławce rezerwowych. Pomocnik Romy wystąpił w kolejnym spotkaniu z Rumunią (remis 1:1), kiedy to rozegrał pełne 90 minut i w doliczonym czasie gry został ukarany żółtą kartką. Po dwóch pojedynkach grupowych „Squadra Azzura” miała na koncie jeden punkt i do awansu potrzebowała zwycięstwa w meczu z Francją. Drużyna prowadzona przez Donadoniego wygrała ostatecznie z „Trójkolorowymi” 2:0, drugą bramkę strzelił De Rossi, który w głosowaniu kibiców na oficjalnej stronie UEFA został uznany najlepszym graczem spotkania. Reprezentacja Włoch zajęła w swojej grupie drugie miejsce i awansowała do ćwierćfinału. „Squadra Azzura” przegrała po rzutach karnych 2:4 Hiszpanami i została wyeliminowana z turnieju. Jedenastka wykonywana przez De Rossiego została obroniona przez Ikera Casillasa. Hiszpanie pokonali następnie Rosję oraz Niemcy i zdobyli tytuł mistrzów Europy.
Eliminacje do mistrzostw świata 2010.
Po odpadnięciu z Euro 2008 na stanowisku szkoleniowca reprezentacji Włoch powrócił Marcello Lippi. De Rossi w jednym z wywiadów wyraził swoją wdzięczność Lippiemu:
Od początku eliminacji do mistrzostw świata 2010 zawodnik Romy stał się podstawowym zawodnikiem drużyny narodowej. 11 października strzelił oba gole w wygranym 2:0 meczu z Gruzją, które zadedykował zamordowanemu dwa miesiące temu teściowi. W 2009 roku Marcello Lippi powołał De Rossiego do kadry na Puchar Konfederacji, udział w którym Włosi zakończyli na rundzie grupowej.
Mundial 2010.
1 czerwca 2010 Marcello Lippi powołał De Rossiego do kadry na Mistrzostwa Świata w RPA. W pierwszym meczu turnieju z Paragwajem Włoch razem z Fabio Cannavaro nie pokrył Antolína Alcaraza, który uderzeniem głową wyprowadził Paragwajczyków na prowadzenie. Następnie De Rossi doprowadził do remisu wykorzystując dośrodkowanie z rzutu rożnego Simone Pepe i ustalił wynik pojedynku na 1:1. W drugim spotkaniu rundy grupowej przeciwko Nowej Zelandii (1:1) po faulu na De Rossim sędzia podyktował rzut karny, który wykorzystał Vincenzo Iaquinta. W ostatnim pojedynku w grupie przeciwko Słowacji po błędzie De Rossiego rywale strzelili bramkę na 1:0, a cały mecz zakończył się przegraną Włochów 2:3 i odpadnięciem z mistrzostw.
Reprezentacja prowadzona przez Prandellego.
Po mistrzostwach nowym selekcjonerem Włochów został Cesare Prandelli. W jego debiucie na stanowisku trenera, 10 sierpnia 2010 Włosi przegrali w towarzyskim meczu z WKS 0:1, a De Rossi rozegrał pełne 90 minut. 3 września gracz Romy wystąpił wygranym 2:1 pierwszym meczu eliminacji do Euro 2012 z Estonią i również grał przez 90 minut. 4 dni później strzelił bramkę w zwycięskim 5:0 spotkaniu z Wyspami Owczymi. Na Mistrzostwach Europy w 2012 zajął wraz z reprezentacją Włoch drugie miejsce.
Gole w reprezentacji.
"ostatnia aktualizacja: 24 lutego 2020"
Styl gry.
De Rossi jest prawonożny. Po przybyciu do AS Roma wyróżniał się dojrzałością w grze, siłą fizyczną, dobrym przeglądem pola oraz nieustępliwością. Włoch stał się podstawowym zawodnikiem swojego zespołu i mimo młodego wieku jedną z jego największą gwiazd. Jest porównywany do takich zawodników jak Andrea Pirlo i Gennaro Gattuso. Trener Arsenalu Londyn – Arsène Wenger w jednym z wywiadów powiedział, że De Rossi jest bardzo dobrze wyszkolony technicznie, gra bardzo inteligentnie i ma świetną celność. Kolega klubowy Włocha – Júlio Baptista nazwał go klasowym graczem i jednym z najlepszych pomocników na świecie. De Rossi jest piłkarzem o mentalności wojownika, ma dobrą kontrolę nad piłką. Jest uważany za silnego gracza, który radzi sobie dobrze zarówno w akcjach defensywnych jak i ofensywnych, przez co często jest porównywany do Stevena Gerrarda. Ma bardzo silne i precyzyjne strzały z dystansu i często zdobywa gole uderzeniami zza pola karnego. De Rossi jest uważany za jednego z najlepszych pomocników na świecie również przez byłego jugosłowiańskiego piłkarza – Predraga Mijatovica.
Życie prywatne.
Ojciec De Rossiego – Alberto również był piłkarzem, występował podobnie jak jego syn w AS Roma, był również trenerem młodzieżowej drużyny tego klubu. 16 czerwca 2005 roku De Rossiemu urodziła się córka Gaia. 18 maja 2006 roku włoski zawodnik wziął ślub z matką dziewczynki – Tamarą Pisnoli. Na początku 2009 roku para rozstała się. Rok wcześniej porwano, a następnie zamordowano teścia piłkarza. Gracz Romy zadedykował mu dwa gole strzelone w meczu reprezentacji Włoch z Gruzją:
Najlepszym przyjacielem De Rossiego jest były trener i zawodnik Juventusu Turyn – Andrea Pirlo.

</doc>
<doc id="545074" url="https://pl.wikipedia.org/wiki?curid=545074" title="Cmentarz epidemiczny w Warszawie">
Cmentarz epidemiczny w Warszawie

Cmentarz epidemiczny – założony ok. 1708, zwany też cmentarzem zadżumionych.
Opis.
Położony był na Bródnie (obecnie dzielnica Targówek), pomiędzy ulicami: św. Wincentego, Ostródzką i Malborską. Zachował się tylko jeden nagrobek – Michała Walembergera z 1708 – jest to najstarszy zachowany cmentarny pomnik nagrobny w Warszawie. Na obelisku wyryte są słowa: "Tu Michał Walemberger powietrzem ruszony z synem i córką leży, który od swey żony te pamiątkę odbiera, prosząc mijających do Boga o westchnienie na dusze leżących, w dzień drugi września wieku skończył, doczekał w rok Pański tysiąc siedemset ósmy".

</doc>
<doc id="545076" url="https://pl.wikipedia.org/wiki?curid=545076" title="Ślesin k. Konina">
Ślesin k. Konina



</doc>
<doc id="545077" url="https://pl.wikipedia.org/wiki?curid=545077" title="Anote Tong">
Anote Tong

Anote Tong (; ur. 11 czerwca 1952 na Tabuaeranie) – polityk, prezydent Kiribati od 10 lipca 2003 do 11 marca 2016.
Życiorys.
Syn chińskiego emigranta osiadłego na Wyspach Gilberta w czasie II wojny światowej oraz przedstawicielki jednego z tamtejszych plemion. Ukończył London School of Economics.
W wyborach prezydenckich w 2003 popierany przez partię Pillars of Truth (Boutokaan Te Koaavu), w niejasnych okolicznościach pokonał m.in. swojego brata, Harry'ego. Istotnym punktem jego kampanii wyborczej był postulat rewizji umowy z Chinami, na podstawie której na terenie Kiribati znajdowała się chińska baza wywiadowcza. 
7 listopada 2003 prezydent Tong w imieniu Republiki Kiribati nawiązał kontakty dyplomatyczne z Tajwanem, przy jednoczesnym zerwaniu ich z Chinami, czego efektem było zlikwidowanie bazy.
W odbywających się 17 października 2007 wyborach prezydenckich Anote Tong wybrany został na drugą kadencję. W głosowaniu zdobył 15,676 głosów (64,30%) i zdecydowanie pokonał swojego głównego rywala, Nabuti Mwemwenikarawa (który zdobył 8 151 głosów – 33,43%). Pozostali kandydaci, Patrick Tatireta oraz Timon Aneri, zdobyli niewielkie poparcie (odpowiednio 356 głosów – 1,46% oraz 198 głosów – 0,81%). O głosy wyborców nie mógł tym razem zabiegać główny rywal prezydenta z poprzednich wyborów, jego brat, Harry, gdyż został on skreślony z listy kandydatów przed elekcją.
W 2008 prezydent Tong, w wyniku swojego wystąpienia na forum ONZ poświęconym globalnemu ociepleniu, skupił na Kiribati uwagę świata. Oficjalnie poprosił on wówczas o pomoc dla swojego kraju który, w wyniku podnoszenia się poziomu mórz na świecie, może przestać istnieć przed nadejściem roku 2050.
W wyborach prezydenckich 13 stycznia 2012 odniósł kolejne zwycięstwo, zdobywając ponad 40% głosów poparcia i został wybrany na trzecią, ostatnią przewidzianą przez konstytucję, kadencję prezydenta. 
Żonaty z Meme Tong, ma siedmioro dzieci.

</doc>
<doc id="545080" url="https://pl.wikipedia.org/wiki?curid=545080" title="Cuda (serial telewizyjny)">
Cuda (serial telewizyjny)

Cuda (tytuł oryginalny "Miracles") – 13-odcinkowy amerykański serial telewizyjny z gatunku science-fiction, emitowany w 2003 roku w telewizji ABC i latem 2006 roku w telewizji Polsat. Serial opowiada o śledztwach w zagadkowych sprawach, prowadzonych przez księdza, byłego duchownego w Watykanie.
W rolach głównych wystąpili:

</doc>
<doc id="545087" url="https://pl.wikipedia.org/wiki?curid=545087" title="Aleksandr Wołkow">
Aleksandr Wołkow



</doc>
<doc id="545088" url="https://pl.wikipedia.org/wiki?curid=545088" title="Praski Trakt">
Praski Trakt

Praski Trakt – nazwa drogi gruntowej w Górach Stołowych, która dawniej stanowiła część traktu pocztowego. Długość około 12 km przy różnicy wzniesień około 250 m.
Przez Góry Stołowe i ziemię kłodzką od dawnych czasów prowadziły ważne szlaki komunikacyjne łączące Kotlinę Czeską z dorzeczem Odry. Jednym z nich był szlak bursztynowy przechodzący przez przełęcz Polskie Wrota. Praski Trakt stanowił odnogę szlaku bursztynowego, przebiegał Doliną Czerwonej Wody równolegle do północno-wschodniej krawędzi stoliwa górnego poziomu Gór Stołowych. Jego przedłużenie stanowiła prowadząca z Karłowa do Czech przez Ostrą Górę, Machowska Droga.
Przez długi czas pełnił rolę dogodnego traktu pocztowego. Świadczą o tym zachowane do dziś kamienie milowe wskazujące odległości pomiędzy miejscami odpoczynku. Po roku 1561 na polecenie cesarza przebudowano powstałe znacznie wcześniej prowadzące przez lasy Gór Stołowych drogi: Praski Trakt i przebiegający równolegle do niego Kręgielny Trakt. Droga utraciła swe znaczenie po wybudowaniu w II połowie XIX wieku Szosy Stu Zakrętów.

</doc>
<doc id="545089" url="https://pl.wikipedia.org/wiki?curid=545089" title="Podział administracyjny Serbii">
Podział administracyjny Serbii

Obecny podział administracyjny Republiki Serbii został wprowadzony 29 grudnia 2007 roku decyzją Zgromadzenia Narodowego. Według tego prawa podstawowymi jednostkami administracyjnymi na terenie Republiki są: gminy (w liczbie 147), miasta (26) i wydzielone Miasto Belgrad, co łącznie daje 174 samodzielnych ośrodków administracyjnych. Gminy i miasta są zgrupowane w ramach dwudziestu dziewięciu okręgów administracyjnych (bez miasta Belgradu, który stanowi wydzielony okręg). Dodatkowo zostały wydzielone dwie prowincje autonomiczne: Wojwodina oraz Kosowo i Metohia.
Jednostki administracyjne.
Serbskie prawo dokładnie określa nazewnictwo i kompetencje poszczególnych jednostek administracyjnych:
Miasto Belgrad stanowi oddzielną jednostkę administracyjną samorządu terytorialnego. Nie przypada ono żadnemu z okręgów i jest podzielone na siedemnaście gmin.
W 1999 roku, prowincja autonomiczna Kosowa i Metohii przeszła pod administrację Organizacji Narodów Zjednoczonych, co było skutkiem wojny w Kosowie i interwencji wojsk NATO. ONZ wprowadziło na terenie prowincji własny podział terytorialny, a jednostki uznawane przez Republikę Serbii funkcjonują jedynie na terenach z przeważającą ludnością serbską. 17 lutego 2008 prowincja jednostronnie ogłosiła niepodległość utrzymując podział administracyjny wprowadzony przez UNMIK.

</doc>
<doc id="545090" url="https://pl.wikipedia.org/wiki?curid=545090" title="Prezydenci Kiribati">
Prezydenci Kiribati

Prezydent Kiribati jest głową państwa oraz szefem rządu. Wybierany jest w wyborach powszechnych spośród kandydatów zgłoszonych przez parlament, jego kadencja trwa cztery lata. Dany polityk może być prezydentem maksymalnie przez trzy kadencje.

</doc>
<doc id="545093" url="https://pl.wikipedia.org/wiki?curid=545093" title="Biltong">
Biltong

Biltong - odpowiednio przyprawione (ocet, sól, kolendra siewna, czarny pieprz oraz cukier), a następnie suszone mięso (wołowina, springbok lub struś) oryginalnie z Południowej Afryki, obecnie również produkowane w Namibii, Zimbabwe i Botswanie.
Biltong powstał jako główny składnik pożywienia w okresie Wielkiego Treku. Mięso było trzymane pod siodłem, gdzie peklowało się ze słonym wolim potem. Tak zakonserwowane mięso szykowano do powieszenia na gałęzi drzewa w upalny dzień.

</doc>
<doc id="545096" url="https://pl.wikipedia.org/wiki?curid=545096" title="Kręgielny Trakt">
Kręgielny Trakt

Kręgielny Trakt () – historyczna nazwa drogi lokalnej z Batorowa do Karłowa w Górach Stołowych w woj. dolnośląskim. Długość trasy to około 7,8 km, a przebiega ona na wysokości około 680–760 m n.p.m.
W przeszłości droga stanowiła ważny i strategiczny szlak komunikacyjny łącząc Śląsk (ziemię kłodzką) z Czechami, o czym świadczą zachowane do dziś przy drodze stare drogowskazy. Kręgielny Szlak przebiegał południowym podnóżem Gór Stołowych równolegle do Praskiego Traktu. Obecnie starym traktem prowadzi lokalna droga asfaltowa z Batorowa do Karłowa. Droga straciła znaczenie po wybudowaniu w II połowie XIX wieku Szosy Stu Zakrętów.
Aktualnie (stan na wrzesień 2019r.) droga zamknięta.

</doc>
<doc id="545097" url="https://pl.wikipedia.org/wiki?curid=545097" title="Kościół św. Jana Ewangelisty w Szczecinie">
Kościół św. Jana Ewangelisty w Szczecinie

Kościół św. Jana Ewangelisty w Szczecinie – gotycki, nieorientowany kościół pofranciszkański przy ul. św. Ducha 9 w Szczecinie. Jest jedynym zachowanym obiektem dawnego gotyckiego, franciszkańskiego kompleksu klasztornego. Kościół znajduje się na Europejskim Szlaku Gotyku Ceglanego.
Historia.
Franciszkanie przybyli z Westfalii do Szczecina około roku 1240. Dla nich to książę pomorski Barnim I ufundował drewniane zabudowania klasztorne z drewna oraz kościół. . W latach 1320-1400 wzniesiono obecny ceglany kościół jako trzynawową halę z wirydarzem i klasztorem oraz trzyprzęsłowym chórem. Jak wykazano podczas wykonanych w 2008 badań dendrochronologicznych więźby dachowej korpusu, belki więźby ścięto zimą 1368/69, konstrukcję dachową korpusu kościoła wykonano zatem w 1369 lub najpóźniej w 1370 Korpus nawowy wzniesiono zatem w latach 1350-1360. W 1410 r. dobudowano kaplicę ku czci Najświętszej Marii Panny. W XV w. dobudowano 10 kaplic między szkarpami. 
W roku 1525 Franciszkanie opuścili Szczecin, a klasztor stał się przytułkiem dla biednych. Podczas reformacji, po roku 1534, parafianie i duchowni w większości przyjęli reformy Lutra. Kościół stał się od tej chwili, aż do 1945 świątynią ewangelicką. W II połowie XVI w. budynki klasztorne zmieniono na szpital św. Jana, zaś kościół dalej służył celom religijnym. W czasie najazdu szwedzkiego w 1678 roku kościół przeznaczono na kwaterę dla wojska. W roku 1702 był remontowany. W latach 1806-1813 w czasie okupacji francuskiej francuskie wojska zajęły świątynię na magazyn żywności. Ponownie remontowany był w latach 1834-1837. W późniejszych latach (w XIX w.) kościół zamknięto z powodu złego stanu technicznego. Był przez długi czas (aż do remontu) zamknięty, ponieważ groził zawaleniem (do dnia dzisiejszego niektóre filary w kościele są wyraźnie odchylone od pionu ]). Dzięki badaniom niemieckiego historyka i konserwatora prof. Hugo Lemckego, w latach dwudziestych i trzydziestych XX wieku przeprowadzono w kościele prace konserwatorskie, które uchroniły obiekt przed zniszczeniem. Po pracach zabezpieczających kościół stał się halą targową i magazynem rekwizytów teatralnych. Stare zabudowania klasztorne rozebrano w połowie XIX w.
Po II wojnie światowej nie był użytkowany. Budynek został przekazany przez władze miejskie kościołowi 15 grudnia 1956 roku, a 16 czerwca 1957 r. przejęli ją księża Pallotyni i w latach 1957-1958 przeprowadzono kapitalny remont obiektu po zniszczeniach wojennych. Kościół poświęcono 15 listopada 1959 roku. 17 marca 1974 r. erygowano parafię pw. św. Jana Ewangelisty.
W miejscu rozebranego klasztoru, na starych fundamentach wzniesiono zabudowania klasztorne według projektu dr inż. arch. Stanisława Latoura, staraniem ks. proboszcza Stanisława Świerczka.
Architektura.
Kościół jest halowy, bez ambitu, nie posiada wieży lecz charakterystyczną sygnaturkę umieszczoną między prezbiterium, a korpusem. Interesujący jest również układ prezbiterium: trzyprzęsłowe, jednonawowe, zakończone siedmiobocznie. Tego typu rozwiązanie spotkać można we wczesnogotyckich katedrach francuskich, skąd najprawdopodobniej zostało zapożyczone. Prezbiterium od nawy oddziela łuk tęczowy zakończony wspornikami figuralnymi. Do trzynawowej hali przylega niżej, ale prawie równy wysokością chór, który nietypowo rozszerza się przy końcu. Na zewnętrznej elewacji fryz w kształcie winorośli. Między przyporami naw bocznych rząd płytkich kaplic, trójkątne szczyty korpusu ozdobione są sterczynami i blendami. 
Z XV i XVI w. pochodzą szczególnie cenne polichromie we wnętrzu kościoła. Przedstawiają one chłopca z herbem Szczecina (gryfem) oraz Maryję w mandorli w otoczeniu świętych (I ćwierćwiecze XV w.), mistyczne zaślubiny św. Katarzyny (druga ćwierć XV w.), sceny z biskupem przy ołtarzu (I ćwierćwiecze XVI w.) oraz ornament roślinny (II poł. XV w.). W ścianę kościoła wmurowane jest średniowieczne epitafium Henriciusa i Gertrudy Rabenstorpów z 1378. W prezbiterium gotycki fryz z motywem winnej latorośli. 
Wewnątrz widać ozdobne detale kamieniarskie, wsporniki łuku tęczowego w kształcie mnichów, liczne płyty nagrobne.
Historyczne wyposażenie kościoła nie zachowało się. Ołtarz główny zaprojektowany został przez prof. Jana Piaseckiego z Poznania, a wykonany przez Józefa Murlewskiego w latach sześćdziesiątych XX w. Pozostałe wyposażenie prezbiterium (ołtarz soborowy, krzyż, ambona, lichtarze itp.) zaprojektował prof. Romuald Sołtys. 
Kościół wyposażony jest w barokowe organy z drugiej poł. XVIII w., pochodzące z Mazowsza.
W 2009 kościół dostał dotację z urzędu marszałkowskiego na prace konserwatorskie, restauratorskie i roboty budowlane.
Kościół św. Jana Ewangelisty znajduje się w rejestrze zabytków (nr rej. A-801 z 11.06.1954).
W miejscu rozebranego w 1862 klasztoru postawiona została współczesna zabudowa stylizowanych budynków parafialnych.

</doc>
<doc id="545099" url="https://pl.wikipedia.org/wiki?curid=545099" title="Virginia Madsen">
Virginia Madsen

Virginia Gayle Madsen (ur. 11 września 1961 w Chicago) – amerykańska aktorka i producentka filmowa i telewizyjna. We wczesnych latach 80. była zaliczana do najbardziej obiecujących młodych gwiazd Hollywood.
Życiorys.
Wczesne lata.
Urodziła się w Chicago, w stanie Illinois jako córka Elaine Loretty Madsen (z domu Melson), scenarzystki, poetki i producentki, i Cala Madsena, emerytowanego strażaka. Jej matka miała korzenie irlandzkie, angielskie, szkockie i niemieckie, a ojciec był pochodzenia duńskiego. Starszy brat Michael (ur. 1958) został także aktorem. Była spowinowacona z aktorkami – Cher, Pat Delaney i Anjelica Huston. Jej dziadkowie ze strony ojca – Soren i Anna Marie Madsen wyemigrowali z Danii we wczesnych latach XX wieku.
W 1979 ukończyła New Trier High School w Winnetka, w stanie Illinois. Zainteresowana sztuką aktorską, uczęszczała do Ted Liss Acting Studio w Chicago oraz Harand Camp Adult Theater Seminar w Elkhart Lake, w stanie Wisconsin.
Kariera.
Mając 19 lat zadebiutowała na kinowym ekranie w komedii "Klasa" ("Class", 1983). Drugim filmem z jej udziałem była komedia romantyczna dla młodzieży "Elektryczne sny" ("Electric Dreams", 1984). Kiedy David Lynch zobaczył podrzucone na jego biurko jej zdjęcie, natychmiast zdecydował obsadzić ją w roli księżniczki Irulan w swoim filmie sci-fi "Diuna" (1984), który utorował jej drogę do kariery.
Przez lata postrzegana była jako odtwórczyni ról drugoplanowych w filmach klasy B. Stworzyła wizerunek skazitelnej dziewczyny z Południa, błądzącej i nieczułej w dramacie kryminalnym Dennisa Hoppera "Gorące miejsce" (" The Hot Spot", 1990) z Jennifer Connelly i Donem Johnsonem. Zagrała rolę Diksie DeLaughter w "Duchy Missisipi" ("Ghosts of Mississippi", 1996) u boku Aleca Baldwina, Jamesa Woodsa i Whoopi Goldberg oraz postać Louise Marcus w filmie "Nieśmiertelny 2" ("Highlander II: The Quickening", 1991) u boku Seana Connery’ego i Christophera Lamberta. Za rolę studentki socjologii uniwersytetu w Chicago, zbierającej materiały do pracy magisterskiej na temat jednego z synów czarnoskórego niewolnika, który pod postacią ducha, z hakiem zamiast ręki, nawiedza pewien budynek mieszkalny w dzielnicy tryskającej przestępczością w horrorze "Candyman" (1992) otrzymała nagrodę Saturna w kategorii najlepsza aktorka.
Kreacja Mayi w melodramacie "Bezdroża" ("Sideways", 2004) przyniosła jej nagrody krytyków w Nowym Jorku, San Francisco, Seattle, Los Angeles, Dallas, Bostonie, Toronto, Vancouverze i Chicago, Independent Spirit Award, National Society of Film Critics Award, Broadcast Film Critics Association Award, Chlotrudis Award i nominację do Oscara i Złotego Globu.
Życie prywatne.
Jej przyjacielem i towarzyszem życiowym był aktor Bill Campbell (1981-89). Spotykała się także z muzykiem Dweezilem Zappą (1986), synem gitarzysty Franka Zappy. Następnie w październiku 1989 roku wyszła za mąż za aktora Danny’ego Hustona, z którym się rozstała po czterech latach, w roku 1992.
Kiedy w roku 1993 zaszła w ciążę z młodszym o ponad dziesięć lat ówczesnym partnerem – aktorem włoskiego pochodzenia Antonio Sabato Jr. (1993–1998), z którym spotkała się na planie serialu "Ziemia 2" ("Earth 2"), przerwała na pewien czas pracę. Dopiero gdy syn Jack Antonio (ur. 6 sierpnia 1994) poszedł do przedszkola, pomyślała o powrocie do filmu. Dowiedział się o tym Francis Ford Coppola i zaprosił ją na zdjęcia próbne do ekranizacji thrillera "Zaklinacz deszczu" ("The Rainmaker", 1997) jako Jackie Lemancyzk z Mattem Damonem w roli głównej. Związana była także z aktorem Nickiem Holmesem (2011).

</doc>
<doc id="545103" url="https://pl.wikipedia.org/wiki?curid=545103" title="Hrabstwa Irlandii">
Hrabstwa Irlandii



</doc>
<doc id="545104" url="https://pl.wikipedia.org/wiki?curid=545104" title="Podział administracyjny Irlandii">
Podział administracyjny Irlandii

Od końca XVI w. wyspa Irlandia tradycyjnie dzielona była na 4 historyczne prowincje, a te z kolei dzielono na 32 hrabstwa. Dwa historyczne hrabstwa: Desmond oraz Coleraine obecnie nie istnieją, a niektóre inne zmieniły nazwy bądź granice.
Po podziale Irlandii w 1921 r., nowo powstałe państwo irlandzkie objęło 26 hrabstw, a 6 pozostałych znalazło się w granicach Irlandii Północnej. Pomimo późniejszych zmian administracyjnych, podział na 26 hrabstw wciąż funkcjonuje dla celów pocztowych oraz w kontekstach sportowych i kulturowych.
Hrabstwa i ich stolice.
Aktualny podział administracyjny:
Hrabstwa w Irlandii Północnej.
Sześć tradycyjnych hrabstw znajduje się obecnie w Zjednoczonym Królestwie Wielkiej Brytanii i Irlandii Północnej:

</doc>
<doc id="545105" url="https://pl.wikipedia.org/wiki?curid=545105" title="Wskaźnik Giniego">
Wskaźnik Giniego



</doc>
<doc id="545106" url="https://pl.wikipedia.org/wiki?curid=545106" title="Tell Me Baby">
Tell Me Baby

Tell Me Baby – drugi singel z albumu "Stadium Arcadium" grupy Red Hot Chili Peppers, wydanego w 2006 roku.

</doc>
<doc id="545107" url="https://pl.wikipedia.org/wiki?curid=545107" title="Ieremia Tabai">
Ieremia Tabai

Ieremia Tienang Tabai (ur. 16 grudnia 1950 na atolu Nonouti na Wyspach Gilberta) – premier, a po uzyskaniu przez państwo niepodległości, pierwszy prezydent Kiribati, urzędujący w latach 1979–1991, z krótką przerwą na przełomie 1982 i 1983, członek Narodowej Partii Postępu.
Po zakończeniu trzeciej, ostatniej dopuszczalnej przez konstytucję, kadencji Tabai zajął się działalnością na arenie międzynarodowej, w latach 1992–1998 był sekretarzem generalnym Forum Wysp Pacyfiku, pozostał również aktywną postacią w życiu politycznym swojego kraju. Od 2003 jest ponownie deputowanym do parlamentu Kiribatii.

</doc>
<doc id="545108" url="https://pl.wikipedia.org/wiki?curid=545108" title="Common Desktop Environment">
Common Desktop Environment

Common Desktop Environment (CDE) – otwartoźródłowe środowisko graficzne przeznaczone dla systemów uniksowych. Zostało ono opracowane przez The Open Group, powstanie jego miało na celu ujednolicenie środowiska programistycznego działającego na wielu systemach pochodzących od różnych producentów. CDE jest podstawowym środowiskiem graficznym w wielu systemach takich jak: Solaris, HP-UX, Tru64, AIX i OpenVMS.
W roku 2012 kod źródłowy został udostępniony na licencji LGPL. W kolejnych wersjach zaadaptowano CDE do systemów z rodziny GNU/Linux oraz BSD.

</doc>
<doc id="545111" url="https://pl.wikipedia.org/wiki?curid=545111" title="CDE">
CDE



</doc>
<doc id="545112" url="https://pl.wikipedia.org/wiki?curid=545112" title="Teatao Teannaki">
Teatao Teannaki

Teatao Teannaki (ur. 1936, zm. 11 października 2016) – kiribatyjski polityk, prezydent Kiribati od 8 lipca 1991 do 1 października 1994.
Powszechną była opinia, iż był tylko marionetką sterowaną przez poprzedniego prezydenta kraju, Ieremia Tabai.
Po przegranych wyborach prezydenckich w 1994 roku, Teatao Teannaki pozostał przewodniczącym Narodowej Partii Postępu.

</doc>
<doc id="545113" url="https://pl.wikipedia.org/wiki?curid=545113" title="Samolot wczesnego ostrzegania">
Samolot wczesnego ostrzegania



</doc>
<doc id="545114" url="https://pl.wikipedia.org/wiki?curid=545114" title="New Dawn Foundation">
New Dawn Foundation

New Dawn Foundation - zespół muzyczny, który w 2000 roku założył Miikka Kuisma (były gitarzysta grupy To/Die/For). Początkowo sam napisał kilka utworów, które spodobały się dwóm jego przyjaciołom i wtedy postanowili, że stworzą zespół. W ten sposób do New Dawn Foundation dołączyli Ossi Kilkki (bas) i Santtu Lonka (perkusja, obecnie To/Die/For), a nieco później Josey Strandman (gitara, również To/Die/For). W roli wokalisty, do 2005 roku występował Mikko Saarela. Przez pewien czas z zespołem grał również Juska Salminen (vel Zoltan Pluto) - po tym jak odszedł z grupy HIM.
New Dawn Foundation od razu dostała świetne recenzje w fińskich i niemieckich magazynach muzycznych. Po kilku koncertach w klubach i na fińskich festiwalach, ich debiutancki krążek szybko się sprzedał. Po dobrym starcie, niestety sprawy przybrały wolniejszy obrót, głównie przez niezbyt miłą atmosferę w zespole. W roku 2003 pojawiło się robione na szybko demo "Demonosonic Landscape". Nastąpiło również kilka zmian organizacyjnych - w tym w zmiany personalne - by zespół mógł pracować jak najlepiej. Obecnie w New Dawn Foundation zamiast Santtu, Mikko i Josey'go grają Miikka Tikka (perkusja), Mika Hempilä (gitara) oraz Toni Valha (wokal). W pierwszej połowie 2005 roku muzycy podpisali umowę z wytwórnią UHO Production. W 2006 roku wydali singel "Wrapped In Plastic", promujący wydany kilka miesięcy później, pierwszy długogrający album "Moment Of Clarity".

</doc>
<doc id="545115" url="https://pl.wikipedia.org/wiki?curid=545115" title="Rejencja Detmold">
Rejencja Detmold

Rejencja Detmold (niem. "Regierungsbezirk Detmold") - jedna z pięciu rejencji niemieckiego kraju związkowego Nadrenia Północna-Westfalia. Główna siedziba rejencji i jej zarząd znajdują się w Detmoldzie.
Geografia.
Rejencja Detmold leży we wschodniej części kraju związkowego. Od południa graniczy z rejencją Kassel w Hesji, od południowego zachodu rejencją Arnsberg, od zachodu z rejencją Münster, od północnego zachodu, północy i od wschodu z Dolną Saksonią. Ludność skoncentrowana jest przede wszystkim wzdłuż pasa miast Bielefeld, Herford i Minden, na północ i południe od niego znajdują się obszerne, słabo zamieszkane obszary wiejskie.
Historia.
Obecna rejencja istnieje na terenie łączącym dwie części o różnej historii. Jedną z nich stanowi powstała 22 kwietnia 1816 na mocy pruskiej ustawy z 30 kwietnia 1815 dawna rejencja Minden, drugą zaś państwo Lippe. Lippe dopiero na mocy ustaleń z 1946 połączyło się z Nadrenią Północną-Westfalią, 1 kwietnia 1947 utworzono zaś rejencję Minden-Lippe, przemianowaną 2 czerwca tegoż roku na rejencję Detmold po tym, jak uzgodniono przeniesienie siedziby do tego miasta. Początkowo rejencja składała się z 15 powiatów ziemskich i dwóch grodzkich.
Podział administracyjny.
W skład rejencji Detmold wchodzi jedno miasto na prawach powiatu oraz sześć powiatów.
Miasto na prawach powiatu:
Powiaty ziemskie:

</doc>
<doc id="545116" url="https://pl.wikipedia.org/wiki?curid=545116" title="Regierungsbezirk Detmold">
Regierungsbezirk Detmold



</doc>
<doc id="545118" url="https://pl.wikipedia.org/wiki?curid=545118" title="Ignacy Antoni Raczyński">
Ignacy Antoni Raczyński

Ignacy Antoni Raczyński herbu Nałęcz (ur. 6 sierpnia 1741 w Małoszynie, zm. 19 lutego 1823 w Przemyślu) – polski duchowny rzymskokatolicki, eksjezuita, administrator apostolski diecezji poznańskiej od 11 kwietnia 1794, następnie biskup diecezjalny poznański (12 września 1794 – 26 sierpnia 1806), administrator apostolski warszawski (17 czerwca 1806 – 1818), arcybiskup metropolita gnieźnieński (26 sierpnia 1806 – 22 sierpnia 1818). Kawaler Orderu Orła Białego.
Życiorys.
Legitymował się herbem Nałęcz. W 1760 wstąpił do zakonu jezuitów, gdzie 15 sierpnia 1760 złożył śluby zakonne. 31 lipca 1770 przyjął święcenia kapłańskie. W 1775 po kasacie zakonu został inkardynowany do duchowieństwa diecezji poznańskiej. W 1776 został kanonikiem poznańskim. 12 września 1794 został mianowany biskupem diecezjalnym diecezji poznańskiej, którą już od kwietnia 1794 zarządzał jako administrator apostolski. Sakrę biskupią otrzymał 9 listopada 1794 z rąk biskupa Franciszka Rydzyńskiego. 26 sierpnia 1806 został mianowany arcybiskupem metropolitą gnieźnieńskim. Jego ingres odbył się 10 grudnia 1807. 22 sierpnia 1818 papież Pius VII zaakceptował jego rezygnację z urzędu pomimo jego dobrych stosunków z rządem pruskim. Rezygnację Raczyński argumentował podeszłym wiekiem. Pod koniec 1819 przybył do Rzymu. W 1821 uzyskał zgodę na zamieszkanie w diecezji przemyskiej. Jego siedzibą był pałac biskupi w Brzozowie. W tym czasie udzielał pomocy bp. Antoniemu Gołaszewskiemu oraz wspierał działalność oo. jezuitów w pobliskiej Starej Wsi.
Zmarł 19 lutego 1823 w Przemyślu. Pierwotnie został pochowany na cmentarzu w Brzozowie. W 1854 jego szczątki zostały przeniesione do kościoła parafialnego w Obrzycku.
Pamiątki po nim: olejny portret biskupa, jego ordery, ornat oraz „sukienka” jego fundacji na rzeźbę Matki Boskiej Nowicjackiej znajdują się w zbiorach Muzeum Towarzystwa Jezusowego Prowincji Polski Południowej w Starej Wsi.
Był członkiem honorowym Towarzystwa Warszawskiego Przyjaciół Nauk.

</doc>
<doc id="545119" url="https://pl.wikipedia.org/wiki?curid=545119" title="Polskie Porty Lotnicze">
Polskie Porty Lotnicze



</doc>
<doc id="545124" url="https://pl.wikipedia.org/wiki?curid=545124" title="Kozia Hala">
Kozia Hala

Kozia Hala (od 700 do 770 m n.p.m.) – polana w Sudetach Środkowych w Górach Orlickich.
Historia i położenie.
Obszerna górska łąka położona na południe od przełęczy Polskie Wrota przy drodze wojewódzkiej nr 389 (Droga Orlicka), obecnie stanowi części Dusznik-Zdroju. Hala największą popularność zyskała na początkach XIX wieku dzięki kozodojom – były to zabudowania gospodarstw mlecznych (mleczarnie), w których trzymano krowy, kozy i owce dla produkcji przetworów mlecznych, wykorzystywanych w celach leczniczych przez uzdrowisko w Dusznikach. Od 1800 roku w uzdrowisku dusznickim wprowadzono kurację mleczną i żętycową, która w niedługim czasie stała się specjalnością Dusznik. Kuracjuszom podawano mineralną wodę zdrojową z dodatkiem przetworów mlecznych.
Po zaprzestaniu mlecznej kuracji w jednym z obiektów kozodojów na Koziej Hali urządzono popularną gospodę. Po wojnie budynek gospody przeznaczono na schronisko turystyczne. Było to jedno z pierwszych schronisk w Sudetach. Obecnie w miejscu tym mieści się ośrodek wczasowy (D.W. „Korund”).
Pod koniec XVIII wieku w rejonie hali wydobywano rudy kobaltu, był tu również wapiennik do wypalania wapna oraz kamieniołom wapienia (wyrobisko znajduje się po zachodniej stronie Drogi Orlickiej, na wysokości ośrodka „Jodła”). W kamieniołomie odkryto jaskinię krasową z bogatą szatą naciekową, która jednak została zniszczona w trakcie dalszej eksploatacji kamieniołomu. Na początku XIX wieku prowadzono tu roboty poszukiwawcze rudy żelaza.
Hala stanowi atrakcją turystyczną i popularne miejsce spacerów kuracjuszy z Dusznik-Zdroju. Przy Drodze Orlickiej, powyżej Koziej Hali jest możliwość przejścia do Czech (Olešnice v Orlických horách).
Turystyka.
Przez Kozią Halę przechodzą szlaki turystyczne:

</doc>
<doc id="545127" url="https://pl.wikipedia.org/wiki?curid=545127" title="Teburoro Tito">
Teburoro Tito

Teburoro Tito, Teburoro Tiito (ur. 25 sierpnia 1953 w Tabiteuea) – prezydent i minister spraw zagranicznych Kiribati w latach 1994–2003.
Teburoro Tito zwyciężył w wyborach prezydenckich z 1994, 1998 i 2003 roku, nie ukończył jednak ostatniej kadencji – zaledwie miesiąc po wyborach parlament Kiribati zmusił go do rezygnacji, udzielając mu wotum nieufności.
Jako prezydent Tito znany był dobrze opinii międzynarodowej głównie dzięki aktywnemu udziałowi w toczącej się na forum ONZ oraz w mediach debacie na temat globalnego ocieplenia oraz jego oddziaływania na życie mieszkańców państw Oceanii. Dzięki przesunięciu w 1995 linii zmiany daty zasłynął również jako prezydent pierwszego państwa na Ziemi witającego nowe milenium – rok 2001.

</doc>
<doc id="545130" url="https://pl.wikipedia.org/wiki?curid=545130" title="Mariuti Uan">
Mariuti Uan

Mariuti Uan (ur. 22 stycznia 1986 w Butaritari) - lekkoatleta; sprinter reprezentujący barwy Kiribati, uczestnik MŚ w Lekkoatletyce Helsinki 2005
Jego rekord życiowy w biegu na 100 m wynosi 11,65 s, uzyskał go w 2006 roku na zawodach w Melbourne

</doc>
<doc id="545132" url="https://pl.wikipedia.org/wiki?curid=545132" title="Paniowce (obwód chmielnicki)">
Paniowce (obwód chmielnicki)

Paniowce (ukr. Панівці, "Paniwci") – wieś na Ukrainie, w obwodzie chmielnickim, w rejonie kamienieckim; nad rzeką Smotrycz w pobliżu Kamieńca Podolskiego.
Współczesne Paniowce powstały z połączenia dwóch wsi Paniowce Niższe i Paniowce Wyższe 12 stycznia 1967. W 1998 wieś liczyła 1106 mieszkańców, a na jej terenie znajdowało się 408 domów.
Historia.
Pierwsza wzmianka o Paniowcach pochodzi z 1460 z przywileju Kazimierza Jagiellończyka zezwalającego biskupom kamienieckim na pobieranie dziesięciny. Paniowce Wyższe założył Mikołaj Potocki. Osada najprawdopodobniej korzystała z praw miejskich, funkcjonowały tu zbór kalwiński, szkoły i pierwsza na Podolu drukarnia w latach 1608–1611. Miejscowość znana z bitwy, w której 20–23 października 1633 hetman wielki koronny Stanisław Koniecpolski pobił armię turecką Abazy paszy.

</doc>
<doc id="545140" url="https://pl.wikipedia.org/wiki?curid=545140" title="Harry Tong">
Harry Tong

Harry Tong () – dwukrotny kandydat na prezydenta Kiribati, lider stojącej w opozycji do prezydenta partii "Maneaban Te Mauri" ("Protect the Maneaba"), największego ugrupowania w parlamencie. Brat byłego prezydenta Kiribati Anote Tonga.
Syn chińskiego emigranta osiadłego na Wyspach Gilberta w czasie II wojny światowej oraz przedstawicielki jednego z tamtejszych plemion, dwa razy startował w wyborach prezydenckich. W 1998 nieznacznie przegrał z Teburoro Tito, natomiast w 2003 w niejasnych okolicznościach uległ swojemu młodszemu bratu, Anote.

</doc>
<doc id="545144" url="https://pl.wikipedia.org/wiki?curid=545144" title="Protect the Maneaba">
Protect the Maneaba

Protect the Maneaba (Maneaban Te Mauri) – partia polityczna z Kiribati, od wyborów z 2003 roku największa siła w parlamencie (24 na 41 miejsc).
W wyborach prezydenckich z 2003 kandydatem partii był doktor Harry Tong, uzyskał on 43.5% głosów.

</doc>
<doc id="545146" url="https://pl.wikipedia.org/wiki?curid=545146" title="Pillars of Truth">
Pillars of Truth

Pillars of Truth lub Supporters of Truth (Boutokaan Te Koaavu) – partia polityczna z Kiribati, od wyborów w latach 2015–2016 pierwsza siła w parlamencie, posiadająca większość wystarczającą do samodzielnego rządzenia (26 na 41 miejsc).
Przewodniczącym partii jest Ieremia Tabai, były prezydent Kiribati.

</doc>
<doc id="545148" url="https://pl.wikipedia.org/wiki?curid=545148" title="Maurin Kiribati Parti">
Maurin Kiribati Parti

Maurin Kiribati Parti – centrowa partia polityczna z Kiribati. Od 2003 roku często była w koalicji rządzącej z Pillars of Truth. Jej lider, Nabuti Mwemwenikarawa był ministrem finansów i rozwoju ekonomicznego, a w 2012 roku wielu członków weszło w skład nowego gabinetu.
Liderami partii byli Nabuti Mwemwenikarawa i Banuera Berina.
29 stycznia 2016 roku połączyła się z Karikirakean Te I-Kiribati tworząc nową partię - Tobwaan Kiribati Party.

</doc>
<doc id="545151" url="https://pl.wikipedia.org/wiki?curid=545151" title="Cmentarz Powstańców Warszawy">
Cmentarz Powstańców Warszawy

Cmentarz Powstańców Warszawy – największy w Polsce cmentarz wojenny, otwarty 25 listopada 1945 z przeznaczeniem na pochówki osób ekshumowanych początkowo do zbiorowych grobów „przejściowych” z ulic i placów Warszawy, poległych głównie podczas powstania warszawskiego. W 2012 wpisany do rejestru zabytków.
Nekropolia, która początkowo zajmowała 4,5 ha, zajmuje dziś obszar 1,5 ha i znajduje się przy ul. Wolskiej 174/176 w Warszawie, od strony zachodniej i północnej jest ograniczona murem cmentarza Wolskiego, od południa ul. Wolską, a od wschodu ul. Józefa Sowińskiego. Spoczywają tam żołnierze powstania warszawskiego i jego ofiary cywilne, a także w niewielkim procencie żołnierze polegli w innych działaniach II wojny światowej w Warszawie.
Historia.
Pochowani na cmentarzu.
Pierwsze pochówki na cmentarzu Powstańców Warszawy odbyły się już w listopadzie 1945 i trwały do początku lat 50. Największy pogrzeb odbył się 6 sierpnia 1946, kiedy na Wolę zwieziono 5,5 tony prochów (117 trumien) osób zamordowanych i spalonych w pierwszych dniach powstania warszawskiego na terenach dawnego Generalnego Inspektoratu Sił Zbrojnych (Al. Ujazdowskie), siedziby Gestapo przy al. Szucha, a także z samej Woli, w tym z masowej eksterminacji mieszkańców określanej jako rzeź Woli.
Na cmentarzu pochowano także inne ofiary lat okupacji niemieckiej lat 1939–1945 m.in.: żołnierzy kampanii wrześniowej 1939, walk o Warszawę z 1945, Żydów rozstrzeliwanych w latach 1940–1943 na stadionie Skry przy ul. Okopowej, więźniów Pawiaka i okolicznych mieszkańców.
Według ksiąg cmentarnych na cmentarzu Powstańców Warszawy spoczywa 104 105 osób, poległych głównie podczas powstania warszawskiego. Liczba pochowanych żołnierzy powstania szacowana jest na 8–10 tys. 80% pochowanych to cywile (ludność cywilną przewodnicząca Społecznego Komitetu ds. Cmentarza Powstańców Warszawy Wanda Traczyk-Stawska nazwała głównym bohaterem powstania warszawskiego), w większości pochowani anonimowo. Do 2014 ustalono ok. 3300 nazwisk osób pochowanych na cmentarzu, pozostałe to ofiary bezimienne.
Jest największym cmentarzem wojennym w Polsce i jednym z największych w Europie.
Władze komunistyczne a cmentarz Powstańców Warszawy.
Nieprzychylna powstaniu warszawskiemu polityka władz Polski Ludowej sprawiła, że przez dziesięciolecia oficjalnie nie wspominano o istnieniu wolskiej nekropolii, nie odbywały się tam uroczystości rocznicowe, a cmentarz był utrzymywany w stanie zaniedbania.
Obowiązywał zakaz wystawiania nagrobków, co uzasadniano mającymi lada moment nastąpić pracami porządkowymi. Faktycznie, jak pokazują zdjęcia z lat 50. XX w. (zob. „Stolica” 1957, nr 45, s. 16), rodziny zmarłych starały się chociaż o symboliczny krzyż, często stawiając go po kryjomu i mimo że służba cmentarna była zobowiązana do usuwania wszystkich samowolnie zbudowanych pomników.
W latach 60. XX w. cmentarz został uporządkowany (zob. wygląd cmentarza) według projektu Tadeusza Wyrzykowskiego, który wzorował się na koncepcji Romualda Gutta i Aliny Scholtzówny z 1946, uzupełniając ją m.in. o własne projekty nagrobków. Jednocześnie obszar cmentarza został znacznie zmniejszony, pierwotnie zajmował bowiem teren ok. 13,3 ha między cmentarzem Wolskim a nieistniejącą dziś ul. Baltazara (równoległa do ul. Redutowej), tymczasem w toku prac porządkowych wschodnią granicę cofnięto do ul. Józefa Sowińskiego. Jednocześnie zaorano wszystkie mogiły niszcząc istniejące, prowizoryczne nagrobki.
Formalnie nekropolia pozostawała pod administracją władz miejskich, lecz z czasem kontrolę nad miejscem przejął Związek Bojowników o Wolność i Demokrację (ZBoWiD), decydując o tym, kto i jaki napis mógł umieścić na nagrobkach. Już zresztą pod koniec lat 40. XX w. wiele osób grzebano anonimowo, chociaż dało się ustalić ich personalia (dotyczyło to zwłaszcza żołnierzy Armii Krajowej). Co najmniej do połowy ostatniej dekady XX w. obowiązywał regulamin zabraniający m.in. samowolnego umieszczania napisów na pomnikach.
Cmentarz nie był również w żaden sposób oznaczony w terenie, a jedyne informacje o charakterze miejsca umieszczono w głębi nekropolii lub starano się ukryć. Ich treść nie oddawała prawdziwej genezy pochówków, np. jeszcze w latach 90. XX w. pod kurhanem znajdowała się tablica z napisem:
"Cmentarz Powstańców Warszawy jest miejscem upamiętnienia walki i męczeństwa narodu polskiego. Na cmentarzu pochowane są szczątki i prochy bohaterskiego ludu Warszawy, zorganizowanych członków ruchu oporu i żołnierzy walczących o wyzwolenie stolicy z niewoli hitlerowskiej w latach 1939–1945".
Zarówno daty, jak i określenia osób pochowanych w tym miejscu, nie podają faktycznej genezy powstania cmentarza. Z kolei inna tablica, objaśniająca przyczynę usypania kurhanu, została celowo wmurowana za pomnikiem Polegli Niepokonani, przez co była i pozostaje nadal praktycznie niewidoczna.
Stan obecny.
Aż do XXI w. cmentarz był praktycznie pozbawiony emblematów powstania. Dopiero w 2001 na barykadzie i tarczy posągu Polegli Niepokonani umieszczono znaki Polski walczącej, tzw. "kotwicę". Od tego czasu środowiska kombatantów prowadzą starania o właściwe uczczenie pamięci pochowanych na Woli osób (zob. Pomniki i tablice pamiątkowe).
Cmentarz ma status nekropolii wojennej, a tym samym znajduje się pod opieką władz państwowych.
W 1995 r. cmentarz wpisano do ewidencji zabytków, a do rejestru zabytków w 2012 r. pod numerem A-1057. Ochroną objęto obszar w granicach działek ewidencyjnych 11/3 oraz 14/2, obręb 6-07-10, ukształtowany w latach 1946–1960, wraz z wszelkimi komponentami decydującymi o jego historycznym charakterze (dyspozycja funkcjonalna, układ alej, rozplanowanie mogił, pomników i nasadzeń zieleni).
2 października 2022 otwarto Izbę Pamięci przy Cmentarzu Powstańców Warszawy, na którą składają się dwa pawilony wystawiennicze oraz Mur Pamięci, upamiętniający ofiary Powstania Warszawskiego.
Wygląd cmentarza.
Na cmentarzu Powstańców Warszawy jest niewiele pojedynczych grobów. Ludzkie szczątki pogrzebano w 177 zbiorowych mogiłach oraz w kurhanie, gdzie złożono ludzkie prochy, znajdującym się w miejscu, gdzie postawiono pomnik „Polegli Niepokonani” Gustawa Zemły. Oblicza się, iż zawiera on ok. 12 ton prochów, co odpowiada liczbie ok. 50 tys. osób.
Plany niezrealizowane.
Już w 1946, na prośbę płk Jana Mazurkiewicza ps. „Radosław”, Romuald Gutt wraz z Aliną Scholtz opracowali koncepcję estetycznej organizacji terenu cmentarza.
Według projektu oś założenia wyznaczała szeroka aleja, poprowadzona równolegle do ul. Wolskiej od muru cmentarza Wolskiego, poprzez kurhan, do ul. Redutowej. Największą masową mogiłę miał ozdobić sarkofag umieszczony pod baldachimem podpartym czterema kolumnami (pierwotnie kaplica z ołtarzem polowym). Kwatery z grobami pojedynczymi i zbiorowymi zaprojektowano na całej przestrzeni między cmentarzem Wolskim a ul. Redutową, planując oddzielenie ich szpalerami drzew. Całość otaczałby parkan obsadzony pnączami lub żywopłotem.
Rozpoczęto prace nad realizacją tego projektu, lecz ostatecznie ich zaniechano, jako oficjalną przyczynę podając brak funduszy.
Stan do lat 60. XX w..
Przez kilkanaście lat cmentarz Powstańców Warszawy znajdował się w stanie skrajnego zaniedbania. Z projektu Gutta i Scholtz zrealizowano tylko Aleję Główną, kilka ścieżek między kwaterami, a dawną gliniankę zamieniono na staw. Nieliczne nagrobki miały charakter nietrwały i nawet kurhan z prochami pomordowanych oznaczony był tylko prostym, metalowym krzyżem, skromną, kamienną płytą i prowizoryczną tablicą z napisem:
"Tu spoczywają prochy tysięcy ofiar faszyzmu hitlerowskiego zamordowanych i spalonych w Warszawie 1944 r."
Stan od lat 60. XX do początku XXI w..
W początku lat 60. XX w., według projektu artysty rzeźbiarza Tadeusza Wyrzykowskiego, wykonano szereg prac, które znacznie poprawiły estetykę cmentarza Powstańców, aczkolwiek budziły kontrowersje (zwłaszcza w środowiskach kombatanckich).
Kwatery zostały uregulowane, a teren obsadzono krzewami oraz drzewami, w czym bezpośrednio wzorowano się na planie Gutta i Scholtz. Jednocześnie teren cmentarza został bardzo zmniejszony i ograniczony od wschodu ul. Józefa Sowińskiego. Na pozostałej części utworzono skwer. Obecnie ten teren zagospodarowano jako park Powstańców Warszawy.
Jednak najistotniejszą zmianą było wystawienie ujednoliconych nagrobków w formie pionowych, kamiennych płyt z kombatanckim odznaczeniem Polski Ludowej tzw. Krzyżem Grunwaldu. Pod nim umieszczono napis "Polegli w walce o wolność w Powstaniu Warszawskim 1944 r." co może zostać odczytane jako „przywłaszczanie” przez komunistyczne władze ówczesnej Polski idei powstania. Jednocześnie nazwiska pochowanych znalazły się na nielicznych pomnikach, a w większości wypadków podano tylko liczbę osób z określeniem "nieznany".
Od czasu zmian wprowadzonych w latach 60. XX w. cmentarz przez długi czas nie ulegał żadnym przekształceniom. Pozostaje nieogrodzony i swobodnie dostępny dla odwiedzających lub spacerowiczów. Dopiero w 2004 r. od strony ul. Wolskiej wystawiono kamienny blok informujący o rozciągającym się dalej cmentarzu.
Dzięki staraniom Społecznego Komitetu ds. Cmentarza Powstańców Warszawy w 2012 rozpoczęto remont części cmentarza. Wszystkie nagrobki w tzw. dużych kwaterach zastąpiono nowymi. Wymienione zostały pomniki w małych kwaterach wzdłuż muru cmentarza. Posadzono żywopłot na granicy cmentarza, uporządkowano teren od strony ul. Wolskiej, wyremontowano chodniki i schody. Wzniesiono także nową bramę, którą zaprojektował Marek Moderau. Poszczególne etapy prac finansowane były ze środków Mazowieckiego Urzędu Wojewódzkiego, Rady Ochrony Pamięci Walk i Męczeństwa oraz Urzędu Dzielnicy Wola.
Pomniki i tablice pamiątkowe na cmentarzu i w parku Powstańców Warszawy.
Pomnik Polegli Niepokonani.
Wystawiony w 1973 według projektu artysty rzeźbiarza Gustawa Zemły, był pierwszym monumentalnym pomnikiem Powstania Warszawskiego.
Tablica na kurhanie.
Metalowa płyta z napisem:
"W tym miejscu spoczywają prochy ponad 50 tysięcy Polaków, cywilnych mieszkańców Warszawy oraz żołnierzy Armii Krajowej, poległych za wolność Ojczyzny zamordowanych przez Niemców podczas Powstania Warszawskiego w sierpniu i wrześniu 1944 r. 6 VIII 1946 r. złożono tu 117 trumien z prochami osób zamordowanych i spalonych przewiezionych między innymi: z siedziby Gestapo w Al. Szucha, ul. Wolskiej, ul. Górczewskiej, parku Sowińskiego, ze szpitala św. Stanisława (fabryka Franaszka), ul. Moczydło, ul. Młynarskiej."
została wmontowana w zbocze kurhanu, ale od strony zachodniej, przez co jest trudno widoczna.
Informacja o historii cmentarza.
Kamienna, pionowa tablica została umieszczona w pierwszych latach XXI w. u stóp kurhanu od ul. Józefa Sowińskiego. Wykuto na niej tekst podkreślający przede wszystkim powstańczą genezę nekropolii, a także podający daty pochówków, liczbę pogrzebanych osób i najważniejsze lokalizacje, skąd ekshumowano zwłoki.
Krzyż-ołtarz.
Na osi alei głównej, przy murze cmentarza Wolskiego w 60. rocznicę wybuchu powstania (2004) wystawiono kamienny ołtarz z krzyżem i emblematem Polski walczącej. Powstał z inicjatywy środowisk kombatanckich (zwłaszcza Światowego Związku Żołnierzy AK i Komitetu ds. Cmentarza Powstańców Warszawy), dążących do nadania cmentarzowi charakteru sakralnego. Został zaprojektowany przez Tadeusza Wyrzykowskiego.
Tablica poświęcona harcerzom.
W 2009 przy alei głównej wystawiono kamienną tablicę ku czci harcerzy Szarych Szeregów poległych w czasie II wojny światowej i w Powstaniu Warszawskim.
Wystawa "Zachowajmy ich w pamięci".
Od 2015 w głównej alei spacerowej parku Powstańców Warszawy organizowana jest sezonowa wystawa plenerowa "Zachowajmy ich w pamięci" organizowana przez Muzeum Powstania Warszawskiego. Ma ona formę 93 podświetlanych od wewnątrz filarów z tworzywa sztucznego zawierających ponad 57 tys. nazwisk mieszkańców Warszawy, poległych lub zaginionych podczas powstania. Wystawie towarzyszy internetowa baza ofiar, która jest na bieżąco aktualizowana i rozszerzana przez Muzeum. Wystawa eksponowana jest co rok, od wiosny do jesieni.
Pomnik Matki.
Na terenie parku znajduje się też pomnik Matki, odsłonięty w maju 2017 r. w czasie obchodów Dnia Matki. Jego autorem jest Łukasz Krupski. Rzeźba przedstawia kobietę trzymającą całun i jest zwrócona twarzą w stronę nekropolii. Na postumencie umieszczono słowo „Matka” w językach polskim, rosyjskim, niemieckim i hebrajskim. Pomnik powstał z inicjatywy Wandy Traczyk-Stawskiej ps. „Pączek”, uczestniczki Powstania Warszawskiego, stojącej na czele Społecznego Komitetu ds. Cmentarza Powstańców Warszawy.
Korzenie Pamięci.
We wschodniej części parku znajduje się ponad 20 drzew zasadzonych w ramach cyklicznej akcji "Korzenie pamięci", zainaugurowanej w 2021 roku. Każde z drzew upamiętnia jednego powstańca, którego opisuje stojąca obok tablica. Znajduje się na niej również kod QR, który umożliwia odsłuchanie historii danej osoby, opowiedzianej i nagranej w ramach akcji. Narratorami są osoby, których potomkowie zgłosili się do projektu i nagrali swoje wspomnienia o przodku. Akcja koordynowana jest przez Muzeum Powstania Warszawskiego.
Izba Pamięci przy Cmentarzu Powstańców Warszawy.
Izba składa się z dwóch pawilonów wystawienniczych, w których znajdują się ekspozycje dotyczące historii cmentarza od 1945 r. oraz instalacja multimedialna projektu Krzysztofa Wodiczki. Z izbą sąsiaduje Mur Pamięci, na którym upamiętniono nazwiska ofiar Powstania Warszawskiego i egzekucji dokonanych przez oddziały niemieckie. Budowa izby została sfinansowana przez m. st. Warszawa i jest ona oddziałem Muzeum Warszawy. Od 2022 r. kuratorem izby jest Michał Wójcik.

</doc>
<doc id="545152" url="https://pl.wikipedia.org/wiki?curid=545152" title="National Progressive Party (Kiribati)">
National Progressive Party (Kiribati)

National Progressive Party – partia polityczna z Kiribati. Macierzysta partia pierwszego prezydenta kraju, Ieremia Tabai oraz jego następcy, Teatao Teannakiego. W wyborach parlamentarnych w 2003 wystąpiła wspólnie ze zwycięskim ugrupowaniem Protect the Maneaba.
Obecnym liderem partii jest doktor Harry Tong, dwukrotny kandydat na fotel prezydenta kraju.

</doc>
<doc id="545153" url="https://pl.wikipedia.org/wiki?curid=545153" title="Kobra (akrobacja lotnicza)">
Kobra (akrobacja lotnicza)

Kobra, "krótka parada / manewr zerowej prędkości / kobra Pugaczowa" – jedna z figur akrobacji lotniczej.
Po raz pierwszy figura była wykonywana na przełomie lat 50. i 60. XX w. przez pilotów Szwedzkich Sił Powietrznych ("Svenska Flygvapnet") na myśliwcach J-35 Draken. Nosiła szwedzką nazwę "kort parad" - "krótka parada" i była częścią standardowego szkolenia szwedzkich pilotów myśliwskich w bliskiej walce manewrowej.
W latach 60. figura była również wykonywana przez pilotów syryjskich MiG-21F-13. Syryjczycy nazywali ją "manewrem zerowej prędkości" (z arabskiego: مناورة السرعة صفر, "munawarat alsureat sifr").
Następnie skopiowana została przez egipskich i pakistańskich pilotów MiG-21 i J-7, a później również pilotów radzieckich.
W latach 80. figurę wykonywał oblatywacz OKB Suchoja, Igor Wołk w czasie prób korkociągowych Su-27. Publicznie Kobrę po raz pierwszy zademonstrował Wiktor Pugaczow na salonie w Le Bourget w 1989 na myśliwcu MiG-29.
Manewr możliwy jest do wykonania samolotem o bardzo dobrej sterowności i małym obciążeniu ciągu lub wyposażonym w silniki ze sterowaniem wektorem ciągu.
Figurę akrobacyjną "kobra" mogą stosować piloci w walce powietrznej w celu nagłego wyhamowania samolotu. Nie ma jednak potwierdzenia, że figura taka w locie bojowym została wykorzystana.
Opis.
Oprócz uzmysłowienia widzom pokazów lotniczych manewrowości i zwrotności nowoczesnych samolotów bojowych, manewr ten, zastosowany w bezpośredniej walce powietrznej, ma przede wszystkim za zadanie zmusić goniącego przeciwnika do wyprzedzenia poprzez gwałtowne zmniejszenie prędkości i uzyskania tym samym przez ściganego dogodnej pozycji do otwarcia ognia.
Efekt nagłego wyhamowania uzyskuje się dzięki gwałtownemu zwiększeniu oporu powietrza działającego na skrzydła w wyniku pionowego ustawienia sylwetki samolotu do góry (prostopadle do dotychczasowego kierunku lotu).
Fazy manewru.
Manewr można podzielić na 4 fazy:
Informacje uzupełniające.
Wykonanie kobry wymaga od pilota wysokiego kunsztu w pilotażu, a od samolotu odpowiednich własności aerodynamicznych, które razem wzięte, pozwalają zapobiec utracie sterowności w locie.
Nieodzowne są nadto odpowiednio zaprojektowane silniki, które mając duży nadmiar ciągu, są zdolne unieść odrzutowiec w fazie lotu pionowego i nie wygasną w krytycznej fazie nagłego zerwania laminarnego przepływu powietrza.
Do tego celu w samolotach rosyjskiej konstrukcji wykorzystuje się dodatkowe wloty powietrza do silników. W MiG-u-29 umieszczono je u nasady skrzydła, od góry, a w rodzinie samolotów Su-27 na dolnej powierzchni głównych wlotów. Ich pierwotną rolą jest zasilanie silników powietrzem w czasie postoju i kołowania, gdy główne wloty powietrza, bardzo nisko położone przy wysuniętym podwoziu, są zamykane, by zapobiec zassaniu ciał obcych podczas startu lub lądowania.
Wykonanie tego manewru wymaga nie tylko odpowiednich właściwości aerodynamicznych, ale także wyłączenia układów automatycznego ogranicznika kąta natarcia, zapobiegającego zjawisku przeciągnięcia. Z tych powodów, do tego manewru zdolne są tylko niektóre samoloty.
Takie jak wspomniane wcześniej Su-27 i MiG-29 oraz nowoczesne samoloty wyposażone w silniki ze zmiennym wektorem ciągu, np. amerykański F-22 Raptor. Manewr ten potrafią wykonać również: F/A-18E/F Super Hornet, NF-16D MATV/VISTA, Saab J35 Draken, Su-33, Su-37, MiG-35 i X-31.

</doc>
<doc id="545154" url="https://pl.wikipedia.org/wiki?curid=545154" title="Tabontebike">
Tabontebike

Tabontebike – miasto w Kiribati, leżące na największej wyspie atolu Abaiang.

</doc>
<doc id="545155" url="https://pl.wikipedia.org/wiki?curid=545155" title="Cydonia (zespół muzyczny)">
Cydonia (zespół muzyczny)

Cydonia to zespół power metalowy z Włoch. Zespół powstał w 1998 r. Liczył wówczas dwóch członków. Nazwa zespołu była efektem przeczytania przez członka zespołu - Martina - książki "The Mars Mystery". Trzecia osoba dołączyła do zespołu w listopadzie 1999 r. Był nią Jaymz Bateman. Wcześniej grał on w Red Skeleton. Zmianę zespołu motywował chęcią gry nie tylko dla przyjemności. 

</doc>
<doc id="545156" url="https://pl.wikipedia.org/wiki?curid=545156" title="Żygałowo">
Żygałowo

Żygałowo (ros. Жигалово) – osiedle typu miejskiego w azjatyckiej części Rosji, w obwodzie irkuckim.
Leży na Płaskowyżu Leńsko-Angarskim nad Leną; ok. 270 km na północ od Irkucka; 6 tys. mieszkańców (1989). Przemysł spożywczy, stocznia i przystań rzeczna.
Założone w 1936 r.

</doc>
<doc id="545161" url="https://pl.wikipedia.org/wiki?curid=545161" title="Bank Emisyjny w Polsce">
Bank Emisyjny w Polsce

Bank Emisyjny w Polsce () – niemiecka instytucja emitująca pieniądze w Generalnym Gubernatorstwie, która powołana została 15 grudnia 1939 r. Działała w latach 1940–1945, a siedziba znajdowała się Krakowie. Obok PCK, była to jedyna instytucja w Generalnym Gubernatorstwie, której Niemcy pozwolili mieć w nazwie słowo "Polska".
Na początku istnienia Generalnego Gubernatorstwa władze okupacyjne pozostawiły w obiegu przedwojenne banknoty Banku Polskiego (od 2 do 50 złotych) za wyjątkiem najwyższych nominałów – stuzłotówek i pięćsetzłotówek z Tadeuszem Kościuszką i datą emisji 28 lutego 1919 r., wprowadzonych do obiegu 28 kwietnia 1924 r., oraz stuzłotówek z księciem Józefem Poniatowskim z datami emisji 2 czerwca 1932 r. i 9 listopada 1934 r., wprowadzonych do obiegu 15 września 1934 r. i 1 października 1937 r. odpowiednio – które nakazano złożyć do depozytu. W okresie tym pozostawiono również w obiegu bilet państwowy Ministerstwa Skarbu o nominale 1 złoty emisji 1 października 1938 r. 1 lutego 1940 r. stuzłotowe banknoty Banku Polskiego, ale tylko emisji 1932 r. i 1934 r., po ostemplowaniu czerwonym nadrukiem "Generalgouvernement / für die besetzen polnischen Gebiete," ponownie wprowadzono do biegu, jak się później okazało jedynie na okres czterech kolejnych miesięcy – do 20 maja 1940 r. Okupacyjny nadruk na stuzłotówkach z Józefem Poniatowskim był masowo fałszowany.
Jednocześnie przygotowywano emisję nowych banknotów. Niemcom zależało na utrzymaniu zaufania ludności do waluty i na szybkim uporządkowaniu stosunków pieniężnych na okupowanych terytoriach, co wobec całkowitej ewakuacji Banku Polskiego było utrudnione i według części badaczy uderzyło głównie w polską ludność cywilną. Spowodowało to, że postanowili pozostawić nazwę złoty i zaproponowali kierowanie nową instytucją emisyjną wiceprezesowi Banku Polskiego, Feliksowi Młynarskiemu, znanemu polskiemu ekonomiście, współpracownikowi Władysława Grabskiego i twórcy teoretycznej koncepcji, na której oparto Bank Rozrachunków Międzynarodowych. Postawione przez niego warunki, aby napisy na banknotach były wyłącznie polskie i żeby w nazwie banku było słowo Polska, zostały przyjęte i Młynarski, po konsultacjach z podziemiem i za zgodą gen. Sikorskiego, przyjął propozycję kierowania bankiem z tytułem prezydenta. Oprócz centrali w Krakowie bank miał kilkanaście oddziałów w większych miastach GG, najczęściej w dotychczasowych siedzibach Banku Polskiego i zatrudniał głównie byłych pracowników tego banku. Podporządkowany był całkowicie władzom niemieckim i realizował ich politykę polegającą na zwiększaniu ilości pieniądza w obiegu, co obniżało stopę życiową ludności. Finansował również bezpośrednio potrzeby władz Generalnego Gubernatorstwa.
Bank rozpoczął oficjalną działalność 8 kwietnia 1940 r. Pierwsza emisja banknotów miała jednak datę 1 marca 1940 r. Były to nominały: 1, 2, 5, 10, 20, 100 i 500 złotych. Druga emisja – z 1 sierpnia 1941 r. – objęła nominały 1, 2, 5, 50, 100 złotych. Pod koniec istnienia Generalnego Gubernatorstwa łączna wartość wyemitowanych banknotów obydwu emisji sięgnęła 10 183 milionów złotych. Banknoty były drukowane w Wiedniu, w niemieckim przedsiębiorstwie, do którego włączono dawną Państwową Wytwórnie Papierów Wartościowych w Warszawie oraz w Drukarni Banku Emisyjnego w Krakowie. Banknoty nazywano potoczne "złotymi krakowskimi" lub "młynarkami". Na przedniej stronie przedstawiały wizerunki postaci (popiersia), na niektórych również personifikacje. Najwyższy nominał (500 złotych) miał na tej stronie wizerunek górala (na odwrotnej – Tatry), stąd potocznie nazywano go "góralem". Na odwrotnej stronie banknotów umieszczono głównie charakterystyczne budowle krakowskie (50 złotych – Sukiennice, 20 złotych – Wawel). Na rewersie banknotu 100-złotowego emisji z roku 1940 umieszczono widok budynku dawnego Banku Polskiego położonego na Placu Bankowym w Warszawie, zaś na rewersie tego samego nominału emisji z 1 sierpnia 1941 r. – widok Lwowa (Lwów znalazł się w granicach Generalnego Gubernatorstwa po 22 czerwca 1941 r.). Pod koniec okupacji planowano wypuścić banknoty 1000-złotowy z podobizną Krakowiaka (zachowały się jedynie odbitki rewersu i pramatryca awersu).
Oprócz banknotów w Generalnym Gubernatorstwie emitowano również drobne monety zdawkowe: 1, 5, 10 i 20 groszy. Bito je w mennicy warszawskiej starymi polskimi stemplami, jednak nie w brązie, mosiądzu czy niklu jak w II Rzeczypospolitej, lecz w cynku. Cynkowa pięciogroszówka miała istotnie zmniejszoną średnicę oraz wykorzystano do jej bicia krążki dziurkowane. Na początku 1940 r. wprowadzono do obrotu monety pięćdziesięciogroszowe z żelaza, w wersji niklowanej albo bez niklu, które były przygotowane w II Rzeczypospolitej latach 1938–1939 na wypadek wojny (wycofano je z obiegu już w 1942 r.).
Komenda Główna Związku Walki Zbrojnej powołała specjalną komórkę pod nazwą Podziemna Wytwórnia Banknotów (PWB 17). Zajmowała się ona głównie fabrykowaniem wszelkiego rodzaju dokumentów. Oprócz tego, udało jej się zorganizować siatkę współpracowników w Polskiej Wytwórni Papierów Wartościowych i w fabryce papieru w Mirkowie, gdzie produkowano papier banknotowy. PWB wyprodukowała, a właściwie przejęła prawdziwe młynarki na około 20 000 000 zł. Z końcem 1942 r. dowództwo Armii Krajowej nakazało tę działalność przerwać ze względu na możliwość rozszyfrowania komórki przez Niemców, którzy nasilili działania kontrolne spowodowane m.in. coraz częstszym pojawianiem się w obrocie fałszowanych przez różne osoby banknotów. Główną działalnością PWB 17 była niezbędna dla podziemia produkcja kartek żywnościowych, talonów na żelazo, talonów na obuwie zarówno dla Polaków, jak i dla Niemców, kenkart, niemieckich książeczek wojskowych, legitymacji Gestapo itp. Całą zgromadzoną infrastrukturę do produkcji banknotów przesłano do Londynu. Oddziały partyzanckie od lata 1943 r. zaczęły otrzymywać ze zrzutów wyprodukowane w Anglii młynarki.
Ogółem w latach 1944–1945 wymieniono na nowe złote polskie 4 012 000 tys. złotych okupacyjnych oraz kilkaset milionów marek niemieckich. Ponadto zdeponowano około jednego miliarda złotych okupacyjnych byłego Banku Emisyjnego w Polsce.
Siedzibą banku był gmach przedwojennego oddziału Banku Polskiego przy ulicy Basztowej 20 w Krakowie.

</doc>
<doc id="545162" url="https://pl.wikipedia.org/wiki?curid=545162" title="Maatia Toafa">
Maatia Toafa

Maatia Toafa (ur. 1954) – polityk, premier Tuvalu od 27 sierpnia 2004 do 14 sierpnia 2006 oraz ponownie od 29 września do 24 grudnia 2010.
Życiorys.
Maatia Toafa pracował w Sekretariacie Forum Wysp Pacyfiku w Suvie na Fidżi. W rządzie Saufatu Sopoangi objął stanowisko wicepremiera. 27 sierpnia 2004, po uchwaleniu wotum nieufności wobec gabinetu Sopoangi, przejął obowiązki szefa rządu. 11 października 2004 został zatwierdzony przez parlament na stanowisku premiera. Objął również funkcję ministra spraw zagranicznych.
W wyborach 3 sierpnia 2006 uzyskał reelekcję w parlamencie, jednak wszyscy pozostali członkowie gabinetu utracili mandaty. 14 sierpnia 2006 parlament nowym szefem rządu wybrał Apisaiego Ielemię. Od 2006 do 2010 Toafa pozostawał liderem opozycji.
W wyborach parlamentarnych 16 września 2010 odnowił mandat deputowanego w okręgu Nanumea. 29 września 2010 parlament wybrał go ponownie na stanowisko szefa rządu. Uzyskał 8 głosów poparcia, pokonując Kauseę Natano, który zdobył o jeden głos mniej. Jeszcze tego samego dnia mianował swój 8-osobowy gabinet, w którym ministrem spraw zagranicznych został Enele Sopoaga.
21 grudnia 2010 parlament uchwalił wotum nieufności wobec rządu premiera Toafy. Wniosek opozycyjnych deputowanych został przyjęty dzięki poparciu ministra spraw wewnętrznych Willy'ego Telavi (głosami 8 do 7). 24 grudnia 2010 Telavi został wybrany nowym szefem rządu.

</doc>
<doc id="545163" url="https://pl.wikipedia.org/wiki?curid=545163" title="H.225">
H.225

H.225, RAS (Registration, Admission and Status) - protokół wykorzystywany w obszarze H.323 do komunikacji pomiędzy urządzeniem końcowym (End Point) a gatekeeperem.
Definiuje podstawowe komunikaty, w tym najważniejsze:
Korzysta z protokołu transportowego UDP, potrafi wykryć GateKeepera - multicastowym zapytaniem LRQ, pozostałe komunikaty przesyłane są w sposób unicastowy (do konkretnego odbiorcy).

</doc>
<doc id="545164" url="https://pl.wikipedia.org/wiki?curid=545164" title="Prymityw (grafika komputerowa)">
Prymityw (grafika komputerowa)

Prymitywy () – proste figury geometryczne, z których buduje się inne, złożone obiekty i bardziej skomplikowane struktury, podstawowe figury geometryczne z których zbudowane są wszystkie pozostałe obiekty.
Nazwa prymityw () nawiązuje do pojęć pierwotnych () – w klasycznym ujęciu geometrii euklidesowej pojęciami pierwotnymi są punkt, prosta i relacja „punkt leży na prostej”.
Grafika 2D.
Najprostszymi tego typu figurami w grafice dwuwymiarowej są punkt i odcinek natomiast zalicza się do nich także: okręgi, krzywe, trójkąty i inne wielokąty. 
Grafika 3D.
W trójwymiarowej grafice komputerowej najczęściej jako prymitywy wykorzystuje się trójkąty (szczególnie w do budowy siatek wielokątów) ale zalicza się do nich także sześciany, walce, sfery, stożki, ostrosłupy i torusy.

</doc>
<doc id="545165" url="https://pl.wikipedia.org/wiki?curid=545165" title="Saufatu Sopoanga">
Saufatu Sopoanga

Saufatu Sopoanga (ur. 22 lutego 1952, zm. w grudniu 2020) – polityk Tuvalu, minister w kilku rządach, w latach 2002–2004 premier kraju.

</doc>
<doc id="545167" url="https://pl.wikipedia.org/wiki?curid=545167" title="Koloa Talake">
Koloa Talake

Koloa Talake (ur. 7 czerwca 1934, zm. 26 maja 2008) – premier i minister spraw zagranicznych Tuvalu przez dziewięć miesięcy na przełomie 2001 i 2002 roku, od czasu otrzymania przez jego poprzednika, Faimalaga Luka wotum nieufności.
W czasie swojego urzędowania próbował, wraz z przywódcami Kiribati oraz Malediwów, nakłonić Stany Zjednoczone oraz Australię do ratyfikacji Protokołu z Kioto.
Chcąc ratować podupadającą gospodarkę kraju, sprzedał domenę internetową ".tv" jednej z amerykańskich korporacji.
Po przegranych wyborach z 2002 roku wyemigrował do Auckland w Nowej Zelandii, jego następcą został Saufatu Sopoanga.

</doc>
<doc id="545169" url="https://pl.wikipedia.org/wiki?curid=545169" title="Faimalaga Luka">
Faimalaga Luka

Faimalaga Luka (15 kwietnia 1940 – 19 sierpnia 2005) – gubernator generalny, minister zdrowia, premier i minister spraw zagranicznych Tuvalu, dziennikarz.
W latach 1994-1996 minister zdrowia w rządzie Kamuta Latasi. Od lutego do grudnia 2001 premier i minister spraw zagranicznych (obie te funkcje tradycyjnie są połączone), z urzędu ustąpił po otrzymaniu od parlamentu wotum nieufności. W październiku 2003 mianowany gubernatorem generalnym, funkcję tę pełnił aż do uzyskania wieku emerytalnego (w Tuvalu, w przeciwieństwie do większości państw, obowiązuje górna granica wieku, w tym wypadku 65 lat, po przekroczeniu której nie można już piastować żadnej funkcji cywilnej). Faimalaga Luka zmarł w szpitalu na Fidżi, kilka miesięcy po przejściu na emeryturę.

</doc>
<doc id="545170" url="https://pl.wikipedia.org/wiki?curid=545170" title="Lagitupu Tuilimu">
Lagitupu Tuilimu

Lagitupu Tuilimu – polityk z Tuvalu, wicepremier i minister finansów w rządzie Ionatana Ionatana oraz tymczasowy (od 8 grudnia 2000 do 24 lutego 2001) premier i minister spraw zagranicznych tego kraju.
Obowiązki premiera pełnił od chwili śmierci swojego poprzednika do czasu wyboru jego następcy, którym został Faimalaga Luka.

</doc>
<doc id="545171" url="https://pl.wikipedia.org/wiki?curid=545171" title="Ionatana Ionatana">
Ionatana Ionatana

Ionatana Ionatana (ur. 5 listopada 1938 na Funafuti, zm. 8 grudnia 2000 tamże) – premier i minister spraw zagranicznych Tuvalu od 27 kwietnia 1999 roku aż do śmierci.
Ionatana zasiadał w piętnastoosobowym parlamencie Tuvalu od chwili uzyskania przez państwo niepodległości w 1978 roku aż do śmierci. W swojej karierze pełnił wiele funkcji państwowych. Był m.in. sekretarzem rządu, ministrem edukacji oraz ministrem pracy i komunikacji. Do jego największych sukcesów jako premiera (na stanowisku tym zastąpił Bikenibeu Paeniu) zaliczyć należy akcesję Tuvalu do ONZ (5 września 2000). Kawaler Orderu Imperium Brytyjskiego oraz Królewskiego orderu Wiktorii.

</doc>
<doc id="545172" url="https://pl.wikipedia.org/wiki?curid=545172" title="Bikenibeu Paeniu">
Bikenibeu Paeniu

Bikenibeu Paeniu (ur. 1956 w Tarawie) – polityk Tuvalu, dwukrotny premier i minister spraw zagranicznych tego kraju.
W 1989 wszedł do piętnastoosobowego parlamentu. Jeszcze w tym samym roku został premierem kraju, zastępując na tym stanowisku Tomasi Puapua. Odwołany w 1993, fotel premiera objął ponownie w 1996 i piastował go aż do uzyskania wotum nieufności w 1999 roku.
W 1997 roku przywrócił wycofaną zaledwie dwa lata wcześniej flagę Tuvalu opartą na brytyjskim Union Jacku.
Bikenibeu Paeniu zasiadał w parlamencie do 2006 roku, w rządzie Saufatu Sopoanga pełnił funkcję ministra finansów i gospodarki.

</doc>
<doc id="545174" url="https://pl.wikipedia.org/wiki?curid=545174" title="Tomasi Puapua">
Tomasi Puapua

Tomasi Puapua (ur. 10 września 1938) – polityk z Tuvalu, premier i minister spraw zagranicznych w latach 1981–1989 oraz gubernator generalny w latach 1998–2003 (do uzyskania wieku emerytalnego).

</doc>
<doc id="545175" url="https://pl.wikipedia.org/wiki?curid=545175" title="Kamuta Latasi">
Kamuta Latasi

Kamuta Latasi (ur. 1936) – premier i minister spraw zagranicznych Tuvalu w latach 1993–1996.
Najbardziej znaczącą decyzją podjętą w okresie sprawowania przez Latasi władzy była zmiana flagi państwowej. Nowa, wprowadzona w 1995 (i wycofana dwa lata później przez Bikenibeu Paeniu) flaga nie zawierała w sobie brytyjskiego Union Jacka - miało to symbolizować zerwanie Tuvalu z kolonialną przeszłością oraz być pierwszym krokiem na drodze do uniezależnienia państwa od Wielkiej Brytanii.

</doc>
<doc id="545176" url="https://pl.wikipedia.org/wiki?curid=545176" title="Toaripi Lauti">
Toaripi Lauti

Sir Toaripi Lauti, do 1980 Toalipi Lauti (ur. 28 listopada 1928, zm. 25 maja 2014) – tuwalski polityk, reprezentant atolu Funafuti. Pierwszy premier i minister spraw zagranicznych niepodległego Tuvalu (1978–1981).
Życiorys.
Urodził się na terytorium obecnej Papui-Nowej Gwinei, gdzie jego rodzice byli misjonarzami. Jego imię pochodzi od nazwy jednego z dystryktów w prowincji Gulf. Uczył się w Queen Victoria School na Fidżi, a kolejne nauki pobierał w Nowej Zelandii – odpowiednio: na Wesley College (Auckland), St Andrew's College a potem na Christchurch's Teachers' College (oba w Christchurch). Po ukończeniu tejże ostatniej, w latach 1953–1962 pracował jako nauczyciel w szkole średniej na Wyspach Gilberta i Lagunowych (dokładniej na atolu Tarawa). Od 1962 roku był ściśle powiązany z wydobyciem fosforytów na Nauru (przy ich wydobywaniu pracowało wielu jego rodaków). Był odpowiedzialny m.in. za szkolenie nowych pracowników, często był też mediatorem w czasie drobnych konfliktów. 
W latach 60. i 70. wzrosła niechęć wśród mieszkańców Wysp Gilberta (obecnie Kiribati) i Lagunowych (obecnie Tuvalu). Różnice wynikały m.in. z trudności dostępu do szkolnictwa i pracy dla mieszkańców Wysp Lagunowych. Kiedy na terenach przyszłego Tuvalu pojawiały się plany stworzenia osobnego państwa, Lauti momentalnie porzucił swoją funkcję w branży fosforytowej (opuścił niepodległe już Nauru w 1974 roku). W wyborach do zgromadzenia prawodawczego Wysp Gilberta i Lagunowych został wybrany ze swojego atolu Funafuti. W tym samym roku, mieszkańcy Wysp Lagunowych opowiedzieli się w referendum za odłączeniem się od Wysp Gilberta (aż 93% ludności była za tym rozwiązaniem). W październiku 1975 Wyspy Lagunowe odłączyły się od Wysp Gilberta (oficjalnie nastąpiło to 1 stycznia 1976), a Lauti został naczelnym ministrem a także ministrem spraw wewnętrznych (od 2 października 1975). Ponownie wybrano go na to stanowisko we wrześniu 1977.
1 października 1978 roku Tuvalu uzyskało niepodległość; Lauti został pierwszym premierem kraju ("de facto" najważniejsza funkcja w państwie, nominalnie władcą kraju jest monarcha brytyjski) i ministrem spraw zagranicznych (każdy premier Tuvalu zostawał równocześnie ministrem spraw zagranicznych; zmieniło się to dopiero w 2010 roku). W tym czasie Lauti był dobrze postrzegany zarówno w rodzinnym kraju jak i przez społeczność międzynarodową. 
Odbywał wizyty zagraniczne jako reprezentant kraju. Jedną z takich była odbyta w lutym 1979 w Stanach Zjednoczonych. W jej wyniku rząd tuwalski zainwestował w nieruchomości 550 380 dolarów (albo 554 380 dolarów) z amerykańskim finansistą Sydneyem Grossem. Nie była to jednak udana inwestycja, była ona też przedmiotem licznych kontrowersji i głównym czynnikiem, przez który Lauti przegrał kolejne wybory we wrześniu 1981 (zastąpił go Tomasi Puapua). W latach 1981–1990 był liderem opozycji. W okresie od 1 października 1990 do 1 grudnia 1993 pełnił funkcję gubernatora generalnego – zastępcy brytyjskiej królowej Elżbiety II, pozostającej formalną głową państwa.
W 1997 roku został wybrany jako specjalny wysłannik Rady Ministrów na konferencję ONZ, na której poruszano kwestie zmieniającego się klimatu na Ziemi (konferencja miała miejsce w Kioto).
W 1990 otrzymał honorowy tytuł szlachecki. Był też odznaczony Orderem św. Michała i św. Jerzego. Zmarł 25 maja 2014 roku. Był żonaty, pozostawił trzech synów i dwie córki.

</doc>
<doc id="545177" url="https://pl.wikipedia.org/wiki?curid=545177" title="Satsuma">
Satsuma

Miejscowość w Stanach Zjednoczonych:

</doc>
<doc id="545178" url="https://pl.wikipedia.org/wiki?curid=545178" title="Prowincja Satsuma">
Prowincja Satsuma

 – historyczna prowincja Japonii, leżąca w zachodniej części współczesnej prefektury Kagoshima.

</doc>
<doc id="545179" url="https://pl.wikipedia.org/wiki?curid=545179" title="Premierzy Tuvalu">
Premierzy Tuvalu

Premier Tuvalu – szef rządu Tuvalu, zwyczajowo urząd ten łączy się ze stanowiskiem ministra spraw zagranicznych. Zgodnie z konstytucją, premier, będący członkiem 15-osobowego parlamentu, wybierany jest w tajnym głosowaniu, którego wyniki zatwierdza generalny gubernator – reprezentant brytyjskiej królowej Elżbiety II.
Premier może zrezygnować ze swojej funkcji, może również ją utracić, otrzymując wotum nieufności lub tracąc miejsce w parlamencie w wyniku przegranych wyborów. W wypadku śmierci urzędującego premiera jego obowiązki tymczasowo przejmuje dotychczasowy wicepremier.

</doc>
<doc id="545180" url="https://pl.wikipedia.org/wiki?curid=545180" title="Satsuma (domena feudalna)">
Satsuma (domena feudalna)

 – domena feudalna (han) w Japonii w okresie Edo, usytuowana w południowej części wyspy Kiusiu. W jej skład wchodziły prowincje: Satsuma, Ōsumi, część prowincji Hyūga oraz północna część wysp Riukiu (Amami, Tokara, Ōsumi). Od 1609 r. podlegało jej także Królestwo Riukiu. Za pośrednictwem Riukiu, Satsuma prowadziła handel z Chinami, będąc obok Nagasaki, Cuszimy i Ezo, jednym z czterech okien Japonii na świat w okresie samoizolacji (sakoku). Od XII w. Satsumą rządził ród Shimazu.
W okresie Meiji Satsuma została podzielona na prefektury: Miyazaki i Kagoshima.

</doc>
<doc id="545182" url="https://pl.wikipedia.org/wiki?curid=545182" title="Urgell (Hiszpania)">
Urgell (Hiszpania)

Urgell – comarca (powiat) w Hiszpanii, w Katalonii, będący częścią historycznego regionu o tej samej nazwie. Jego stolicą i największym miastem jest Tàrrega.

</doc>
<doc id="545186" url="https://pl.wikipedia.org/wiki?curid=545186" title="Armia &quot;Kraków&quot;">
Armia &quot;Kraków&quot;



</doc>
<doc id="545188" url="https://pl.wikipedia.org/wiki?curid=545188" title="Kobra">
Kobra



</doc>
<doc id="545189" url="https://pl.wikipedia.org/wiki?curid=545189" title="Neustrelitz">
Neustrelitz

Neustrelitz, Residenzstadt (pol. "Miasto rezydencjalne") – miasto w północno-wschodnich Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, siedziba związku gmin Amt Neustrelitz-Land.
Do 3 września 2011 siedziba powiatu Mecklenburg-Strelitz.
Symbolem miasta jest kwiat strelicji, której stylizowna rzeźba stoi na rondzie w pobliżu mariny.
Geografia.
Miasto leży na Pojezierzu Meklemburskim nad jeziorami Glambeck, Zieker i poprzez kanał Kammerkanal połączone jest ze skanalizowaną Hawelą.
Historia.
Pierwsza wzmianka o miejscowości pochodzi z 1278 r. Dawny port żeglugi śródlądowej przebudowany na marinę.
Dużo starsze miasto Strelitz, które po pożarze w 1712 r. stało się małą wioską, w 1931 r. włączono do Neustrelitz jako dzielnicę Strelitz-Alt.
Toponimia.
Niemiecka nazwa "Strelitz" jest bezpośrednią adaptacją wcześniejszej nazwy słowiańskiej (por. polskie Strzelce) i wskazuje, iż mieszkańcy zajmowali się łucznictwem. Poświadczona w najstarszych źródłach w formie "Strelitz" (1278) i "Streltza" (1350). Forma polska: "Strzelce Nowe".
Gospodarka.
W mieście rozwinął się przemysł elektrotechniczny, spożywczy oraz drzewny.
Transport.
W mieście znajduje się stacja kolejowa.
Współpraca.
Miejscowości partnerskie:

</doc>
<doc id="545190" url="https://pl.wikipedia.org/wiki?curid=545190" title="Waren (Müritz)">
Waren (Müritz)

Waren (Müritz) (pol. hist. "Warzno") – miasto uzdrowiskowe w północno-wschodnich Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, siedziba Związku Gmin Seenlandschaft Waren oraz gminy Peenehagen. Do 3 września 2011 siedziba powiatu Müritz. Leży na Pojezierzu Meklemburskim, nad jeziorem Müritz. Zamieszkuje je około 21 tys. mieszkańców.
W mieście rozwinął się przemysł metalowy, materiałów budowlanych, spożywczy oraz drzewny.
Współpraca.
Miejscowości partnerskie:

</doc>
<doc id="545192" url="https://pl.wikipedia.org/wiki?curid=545192" title="Port lotniczy Anchorage-Ted Stevens">
Port lotniczy Anchorage-Ted Stevens

Port lotniczy Anchorage (IATA: ANC, ICAO: PANC) – międzynarodowy port lotniczy im. Teda Stevensa, położony 15 km na południowy zachód od centrum Anchorage, w stanie Alaska.
Wybudowany w 1951 roku jako Anchorage International Airport, został nazwany przez Legislaturę Alaski imieniem senatora Teda Stevensa. Jest drugim węzłem linii Alaska Airlines, po Seattle. Jest to również główny towarowy port lotniczy, a od 2008 r., plasuje się na szóstym miejscu na świecie pod względem przeładowanych towarów, po Memphis, Hongkongu, Szanghaju, Seulu i Paryżu-Charles de Gaulle. Większość głównych amerykańskich przewoźników pasażerskich obsługują lotnisko, większość operacji lotniczych wykonuje Alaska Airlines z Seattle (średnio 20 lotów dziennie) oraz Fairbanks (średnio 13 lotów dziennie).
Anchorage był wspólny przystankiem dla pasażerów lecących do Azji Wschodniej od 1960 do 1980 z powodu braku dostępu do przestrzeni powietrznej Chin i ZSRR. Niektóre samoloty pasażerskie nadal zatrzymują się w Anchorage na trasach pomiędzy Azją i wschodnią częścią Stanów Zjednoczonych. Przewoźnicy Cargo, którzy korzystają z krótkich odcinków trasy, w dalszym ciągu dość często zatrzymują się na nim.
Udogodnienia.
Port lotniczy Anchorage-Ted Stevens ma 4500 akrów (1821 ha) powierzchni i składa się z trzech asfaltowych dróg startowych: 7L/25R o długości 3231 × 46 m, 7R/25L 3322 × 46 m i 14/32 × 150 3531 × 46 m.
Terminale.
Terminal Południowy (Krajowy).
Terminal Południowy obsługuje Air Canada, Alaska Airlines, American Airlines, United Airlines, Delta Air Lines, Frontier Airlines, Sun Country i US Airways. Wszystkie regionalne linie lotnicze również korzystają z Terminala Południowego.
Terminal Północny (Międzynarodowy).
Terminal Północny obsługuje China Airlines, Air Berlin i międzynarodowe sezonowe loty czarterowe.
Transport.
Oba terminale łączy kursujący co 15 minut autobus wahadłowy. W 2009 został ukończony chodnik łączący dwa terminale.
Z i na lotnisko.
Drogą 7A kursują autobusy łączące lotnisko z centrum miasta. Kursują z częstotliwością godzinną.
Taksówki są dostępne spod każdego terminala.
W Terminalu południowym znajdują się biura firm specjalizujących się w wynajmie samochodów.
Znajduje się tu również stacja Alaska Railroad, która jednak jest obecnie nieużywana.

</doc>
<doc id="545193" url="https://pl.wikipedia.org/wiki?curid=545193" title="Rolnik">
Rolnik

Rolnik (forma żeńska – rolniczka), farmer (forma żeńska – farmerka) – osoba pracująca na roli, uprawiająca swoje lub cudze pole (rolnictwo). Często specjalista w zakresie rolnictwa.
Rolnicy w Polsce.
W świetle przepisów prawa polskiego rolnikiem indywidualnym jest osoba fizyczna spełniająca łącznie następujące warunki:

</doc>
<doc id="545195" url="https://pl.wikipedia.org/wiki?curid=545195" title="Termitiera">
Termitiera

Termitiera - gniazdo zbudowane i zamieszkiwane przez termity.
Zakładanie termitiery.
Młoda samica termita wraz z samcem chowają się w szczelinie gruntu lub norce, gdzie samica składa pierwsze jajeczka. Oboje troszczą się o ich bezpieczeństwo i pokarm dla wylęgłych larw. Pierwsze młode termity zajmują się opieką nad młodszym potomstwem i rozpoczynają budowę gniazda. Od tej pory jedynym obowiązkiem pary jest składanie jaj. Budowla składa się z rozrastającej się sieci kanałów w ziemi, którymi termity podążają w celu zdobywania pożywienia oraz rosnącej w górę i wszerz kolumny.
Budowa termitiery.
Gniazdo budowane jest z przeżutego drewna, stanowiącego pokarm dla termitów. W gnieździe budowane są komory, z których jedna przeznaczona jest dla pary królewskiej. Wraz z rozwojem kolonii termitów rośnie termitiera przyjmując kształt zależny od gatunku termitów i warunków środowiskowych w jakich została wybudowana. Termitiera jest wciąż przebudowywana tak aby zapewnić wysoką wilgotność wewnątrz (na słońcu termity szybko giną) i odpowiednią temperaturę. Ciągła przebudowa gniazda sprawia, że każda termitiera ma inny kształt.
Konstrukcje termitier.
Termitiery mogą mieć kształt wysokich kolumn osiągających wysokość kilku metrów, gniazda znajdującego się na drzewie lub stanowić sieć kanałów w drzewie i ziemi. Niektóre gatunki termitów w poszukiwaniu pożywienia tworzą naziemne, naskalne lub nadrzewne kanały chroniące termity przed słońcem i pozwalające na szybkie i bezpieczne dotarcie do pożywienia.
Ekologia.
Teju brazylijski może składać jaja w termitierach.

</doc>
<doc id="545196" url="https://pl.wikipedia.org/wiki?curid=545196" title="Godło Angoli">
Godło Angoli

Godło Angoli jest symbolem państwowym Angoli. 
W centrum godła znajduje się maczeta i motyka, reprezentujące rewolucję, w czasie której Angola odzyskała niepodległość, i znaczenie rolników. Nad maczetą i motyką jest widoczna pięciopromienna gwiazda, reprezentująca rozwój. Wschodzące słońce jest symbolem początku. Wszystkie te symbole są wewnątrz koła, uformowanego w połowie z koła zębatego, reprezentującego robotników, a w połowie z kłosu kawy, reprezentującego przemysł kawowy.
Na dole umieszczona jest otwarta książka, symbolizująca edukację. Na transparencie na dole widoczny jest napis w języku portugalskim: „República de Angola”, co oznacza po polsku „Republika Angoli”.

</doc>
<doc id="545198" url="https://pl.wikipedia.org/wiki?curid=545198" title="Porzeczka skalna">
Porzeczka skalna

Porzeczka skalna "(Ribes petraeum)" – gatunek rośliny należący do rodziny agrestowatych ("Grossulariaceae"). Dziko występuje (bardzo rzadko) w Europie Środkowej oraz na części obszaru Azji. W Polsce wyłącznie w górach; w Sudetach i Karpatach.
Zastosowanie.
Mieszańce z innymi gatunkami są uprawiane jako odmiany porzeczki czerwonej.

</doc>
<doc id="545200" url="https://pl.wikipedia.org/wiki?curid=545200" title="Bębenek rybacki">
Bębenek rybacki

Bębenek rybacki – niewielkie (do 1 metra długości) pułapkowe narzędzie do połowu ryb w płytkich, spokojnych wodach śródlądowych. Bębenek rybacki wykonany jest z tkaniny sieciowej, rozpiętej na kilku drewnianych obręczach.
Często stosowany przez kłusowników.

</doc>
<doc id="545201" url="https://pl.wikipedia.org/wiki?curid=545201" title="Ribes petraeum">
Ribes petraeum



</doc>
<doc id="545202" url="https://pl.wikipedia.org/wiki?curid=545202" title="Fanerofit">
Fanerofit



</doc>
<doc id="545203" url="https://pl.wikipedia.org/wiki?curid=545203" title="Dai">
Dai



</doc>
<doc id="545205" url="https://pl.wikipedia.org/wiki?curid=545205" title="Bezzębie">
Bezzębie

Bezzębie – stan całkowitego braku naturalnych zębów. Może prowadzić do wielu zaburzeń funkcjonowania organizmu, jak na przykład zwiększonego ryzyka sercowo-naczyniowego, cukrzycy typu II i przewlekłej choroby nerek.

</doc>
<doc id="545206" url="https://pl.wikipedia.org/wiki?curid=545206" title="Bep Bakhuys">
Bep Bakhuys

Elisa Hendrik „Bep” Bakhuys (ur. 16 kwietnia 1909 w Pekalongan, zm. 7 lipca 1982) – holenderski piłkarz, grający na pozycji napastnika. 
Kariera sportowa.
Uważany za jednego z najlepszych zawodników w Holandii lat 30. Z reprezentacją Holandii, w której barwach w latach 1928–1937 w 23 meczach strzelił 28 goli, brał udział w finałach mistrzostw świata 1934. Był zawodnikiem HBS Craeyenhout, ZAC, VVV Venlo i francuskiego FC Metz.

</doc>
<doc id="545207" url="https://pl.wikipedia.org/wiki?curid=545207" title="Polskie Porozumienie Niepodległościowe">
Polskie Porozumienie Niepodległościowe

Polskie Porozumienie Niepodległościowe (PPN) – organizacja polskiej opozycji demokratycznej w PRL, założona na przełomie 1975/1976 przez Zdzisława Najdera.
Cele i program.
Jedna z pierwszych inicjatyw w Polsce po 1956, która sformułowała wyraźnie, że jej celem politycznym jest pełna niepodległość Polski.
Program PPN zakładał całkowite uniezależnienie się od ZSRR, wyjście z Układu Warszawskiego, wprowadzenie ustroju demokratycznego i swobód obywatelskich, zniesienie cenzury, przywrócenie wolności słowa i stowarzyszania się, dopuszczenie sektora prywatnego do swobodnej działalności gospodarczej. Postulował pojednanie z Niemcami, czego gwarancją byłoby wejście do wspólnoty europejskiej. Zakładał popieranie dążeń niepodległościowych Ukrainy, Białorusi i Litwy.
Działacze.
Pierwszymi członkami PPN-u byli: Henryk Dembiński, Wojciech Karpiński, Andrzej Kijowski, Zdzisław Najder, Jan Olszewski, Jan Józef Szczepański, Jan Zarański. Program PPN-u ukazał się 3 maja 1976 na łamach londyńskiego Tygodnika Polskiego.
Stale współpracowali z tą organizacją m.in. Władysław Bartoszewski, Aleksander Gieysztor, Gustaw Herling-Grudziński, Józefa Hennelowa, Jerzy Holzer, Leszek Kołakowski, Marcin Król, Wiktor Kulerski, Stanisław Lem, Jan Józef Lipski, Jerzy Lerski, Tadeusz Mazowiecki, Andrzej Micewski, Wojciech Roszkowski, Wojciech Włodarczyk, Roman Zimand.
Dorobek.
PPN nie prowadziło działalności organizacyjnej. Ograniczało się do prac programowych i analitycznych. W pracach tych brało udział około 60 osób. Ich nazwiska były tajne. Powstało 46 opracowań i szkiców koncepcyjnych, niektóre z nich to:

</doc>
<doc id="545214" url="https://pl.wikipedia.org/wiki?curid=545214" title="Half life">
Half life



</doc>
<doc id="545215" url="https://pl.wikipedia.org/wiki?curid=545215" title="Puck van Heel">
Puck van Heel

Gerardus Henricus „Puck” van Heel (ur. 21 stycznia 1904 w Rotterdamie, zm. 18 grudnia 1984 tamże) – holenderski piłkarz, grający na pozycji środkowego pomocnika.
Z reprezentacją Holandii, w której barwach rozegrał 64 mecze, brał udział w mistrzostwach świata 1934 i 1938. Przez siedemnaście lat był zawodnikiem Feyenoordu, z którym pięciokrotnie zdobył mistrzostwo i trzykrotnie Puchar kraju.
Sukcesy piłkarskie.
W barwach Feyenoordu Rotterdam rozegrał 332 mecze i strzelił 43 goli.
W reprezentacji Holandii od 1925 do 1938 roku rozegrał 64 mecze – uczestnik mistrzostw świata 1934 (runda grupowa) i 1938 (runda grupowa).

</doc>
<doc id="545216" url="https://pl.wikipedia.org/wiki?curid=545216" title="Personal Communications Service">
Personal Communications Service

Personal Communications Service (PCS) - termin, który powstał w USA jako określenie systemów 
telefonii komórkowej używających pasma częstotliwości 1900 MHz (należą do nich między innymi D-AMPS, 
IS-95 i GSM 1900).
Poza Ameryką termin PCS używany jest w kontekście telefonii komórkowej w standardzie GSM 1900 (nazywanego także PCS 1900).

</doc>
<doc id="545218" url="https://pl.wikipedia.org/wiki?curid=545218" title="Proteza">
Proteza

Proteza (gr. "prósthesis" „zamocowanie, przyłączenie, dodatek”) – w medycynie oznacza sztuczne uzupełnienie brakującej części ciała lub narządu. Dziedziną wiedzy zajmującą się zagadnieniami związanymi z wykonywaniem i stosowaniem protez jest protetyka. Jest to główny dział ortopedii, ale dotyczy również dziedzin takich jak stomatologia i biomechatronika (nauka dotycząca wykorzystywania urządzeń mechanicznych w organizmie człowieka w celu zastąpienia utraconych narządów). W dzisiejszych czasach protezy są powszechnie stosowane. Zastępują narządy obarczone wrodzoną niepełnosprawnością, jak i te, których pełna sprawność została utracona np. w wyniku wypadków lub chorób. Mogą dotyczyć narządów wewnętrznych np. sztuczna zastawka serca lub zewnętrznych jak np. powszechnie stosowana sztuczna szczęka.
Ważne aby nie mylić protezy z ortezą. Podstawowa różnica dotyczy zakresu obowiązków przedmiotu. Protezy to całościowe obiekty zastępujące dany narząd, które nie mają na celu leczenia niepełnosprawności. Natomiast ortezy tylko wspomagają funkcjonowanie słabego organu, stosowane zwykle aby przywrócić jego pełną sprawność.
Motywacje.
Dziejom człowieka od wieków towarzyszy chęć ulepszania ciała ludzkiego. Wychodząc od samego początku istnienia ludzie tworzyli i udoskonalali coraz to nowe przedmioty, które miały pomagać w codziennym życiu np. podczas polowania lub przemieszczania się, i które z czasem zastąpiły pierwotne ręce i nogi. Polowania nie mogły odbywać się bez broni, a chodzenie przestało być jedyną możliwością dotarcia do celu. Podobnie historia kształtowała się w dziedzinie protetyki. Istnieją dwie główne przyczyny, z których wynika potrzeba rozwoju nauki. Są to wady wrodzone i traumatyczne konfliktowe wydarzenia. W dziejach ludzkości nie było okresu, w którym rodziłyby się wyłącznie zdrowe dzieci. Wady genetyczne lub wykształcone podczas okresu ciąży jak np. brak lub nie pełne wykształcenie jakiejś kończyny były widoczne gołym okiem co zwykle w zamierzchłych czasach uznawane było za akt zemsty bogów. Dlatego wiele kultur po dziś dzień wyrzuca lub zabija niepełnosprawne niemowlęta. Jednak największą przyczyną zainteresowania możliwościami naprawy ludzkiego ciała były wojny i epidemie, podczas których amputacje były jedyną gwarancją przeżycia i powszechnym środkiem leczenia ran poniesionych podczas walki.
Historia.
Początki protetyki.
Najstarsza znaleziona i zidentyfikowana proteza należy do egipskiej mumii. Jest to duży palec u nogi i liczy sobie ponad pięć tysięcy lat, gdyż pochodzi z 3000 r. p.n.e. Inne źródła podają, że równie stary przypadek amputacji i zastosowania protezy został odnotowany w świętych księgach hinduizmu, Wedach. W najstarszej z nich o nazwie Rygweda, tworzonej w latach 3500 r. p.n.e. – 1800 r. p.n.e. opisano pierwszą amputację. Dotyczyła ona królowej Viśpli, która straciła nogę w walce. Przygotowano dla niej metalową nogę, która umożliwiała jej chodzenie, a nawet prowadzenie dalszych walk. Drugim najstarszym przykładem zastosowania protezy jest palec innej egipskiej mumii pochodzący z okresu 1070 – 664 r.p.n.e.
Z listów pochodzących z połowy piątego wieku p.n.e. pisanych prawdopodobnie przez Hipokratesa czytamy o zalecanych amputacjach kończyn zarażonych gangreną, w celu uniknięcia śmierci.
Dwieście lat później powstaje sztuczna kończyna wykonana z brązu, żelaza i drewna (znaleziona we Włoszech w 1858 roku). W czasie II wojny punickiej (218 – 202 r. p.n.e.), Marcus Sergius stracił prawą rękę i rzekomo został zaopatrzony w żelazną rękę, której efektywnie używał w dalszej walce.
Następnie informacje znajdujemy w dziele De Medicina rzymskiego uczonego Celsusa żyjącego w czasach Chrystusa, można znaleźć bardzo szczegółowy opis przebiegu amputacji, a w setnym roku naszej ery, za pomocą nowych metod takich jak wypalanie, amputowano już nie tylko z powodu gangreny, ale także wrzodów, guzów i poważnych urazów.
W średniowieczu rycerze, którzy stracili kończynę w walce, używali protez głównie dla zamaskowania swojej słabości przez przeciwnikiem. Zwykle zastępcza ręka tworzona była w taki sposób, aby skutecznie utrzymywać tarczę i umożliwiać tym samym dalszą walkę.
Okres od XVI do XIX wieku.
Wynalezienie prochu i rozwój broni palnej spowodował znaczny wzrost ilości amputacji. Zmieniły się także metody. Francuski chirurg Ambroise Paré żyjący w XVI w. powrócił do podwiązywania skóry amputowanej kończyny oraz stworzył protezy rąk i nóg. Zaprojektował sztuczną ręka o nazwie: „le petit Lorrain”. Ręka miała stały kciuk i ruchome, sprężynowe palce. On też wymyślił pierwszą protezę powyżej kolana ze sztucznym stawem kolanowym. Następnie w 1674 r. również we Francji powstała opaska ograniczająca krwawienie.
W 1696 r. Pieter Verduyn opracował pierwszą ruchomą protezę poniżej kolana, która później stała się wzorcem dla obecnego stawu skokowego.
Kolejnym etapem była opaska Petita, która umożliwiała kontrolę krwawienia. Francuz zmodyfikował także sposób amputacji, robiąc okrągłe poprzeczne nacięcia na dwóch poziomach. Jego metoda została rozszerzona do potrójnych nacięć w 1803 r.
Podczas wojen napoleońskich technika amputacji znacząco się rozwinęła. Działali wtedy Francuz Larrey i Anglik Gutherie. Konieczność sprawiała, że amputacje wykonywane były natychmiast po urazie, co paradoksalnie przyczyniło się do obniżenia śmiertelności tych zabiegów. Ponadto okazało się, że natychmiastowa amputacja zmniejsza ryzyko zakażenia oraz nawrotu krwotoku. Wtedy też przeprowadzono pierwszą amputację biodra.
W 1800, Londyńczyk, James Potts, zaprojektował drewnianą protezę nogi i gniazdo, stalową protezę kolana i przegubową stopę, która kontrolowana była przez ścięgna kikuta (pomiędzy kolanem a kostką). Dalej znana była jako „noga Anglesey” (od markiza Anglesey, który stracił nogę w bitwie pod Waterloo i używał tej protezy), a następnie w USA w 1839 r. otrzymała miano „nogi Selpho” (od Williama Selpho, który przywiózł ją zza oceanu).
Niemiecki dentysta, Peter Ballif zaprojektował w roku 1818, protezy kończyn górnych i ramion umożliwiające zgięcia i wyprosty palców. W 1843 roku, Sir James Syme odkrył nową metodę amputacji stawu skokowego poniżej kolana. W 1846 roku Benjamin Palmer poprawił „nogę Selpho” dodając przednią sprężynę, gładki wygląd i sztuczne ścięgna, aby lepiej symulować naturalny ruch.
Wprowadzenie pierwszego znieczulenia w 1846 r. oraz metod odkażających Listnera sprawiło, że czas operacji mógł się wydłużyć, co otworzyło drogę do rozwoju zarówno chirurgom, jak i protetykom.
W 1863 roku, Dubois Parmlee wynalazł protezę z gniazdem ssącym oraz zamocowanie protez obydwu rąk i nóg. Później Gustav Hermann zaproponował w 1868 roku wykorzystanie aluminium zamiast stali, aby uczynić sztuczne kończyny lżejszymi i bardziej funkcjonalnymi, ale dopiero w 1912 r. Marcel Desoutter, wykonał pierwszą aluminiową protezę. W tym samym roku Dorrance wynalazł hak, protezę ręki, który z modyfikacjami stosowany jest do teraz.
W 1898 roku, Vanghetti wynalazł możliwość przeniesienia skurczów zdrowych mięśni do zasilania protezy.
Wojny w XIX i XX w..
W okresie 1861-1865 r. wojna secesyjna dała możliwości rozwoju protetyki okaleczając ok. 30 000 osób tylko po stronie unii. Następnie w pierwszej połowie XX w. obie wojny światowe przyniosły za sobą kolejne tysiące pacjentów, dlatego na rozwój tej dziedziny poświęcano dużo środków materialnych. Również Wojna wietnamska w latach 1957–1975 pomnożyła liczbę zabiegów amputacji.
Udział w rozwoju protetyki ma też fakt pojawienia się pierwszych telefonów, a przez to katalogów telefonicznych, które wpłynęły na rozwój reklam, również dotyczących protetyki.
Wszystkie te konflikty zbrojne były motorem napędowym przemysłu protetycznego. Najszybszym jego owocem była, stworzona przez Rosjan w 1960 r., sztuczna ruchoma ręka. Protezy stawały się coraz bardziej funkcjonalne i komfortowe.
Typy protez.
Podział ze względu na funkcjonalność.
Kosmetyczna.
Tego typu protezy są lekkie i tanie, ale mają bardzo ograniczoną ruchliwość. Za pomocą takich protez można jedynie biernie chwytać lekkie przedmioty. Ich największą zaletą są walory estetyczne, dlatego największy nacisk w produkcji kładzie się na precyzyjny wygląd, często nie do odróżnienia ze zdrową kończyną. Są przeznaczone dla pacjentów, którzy mogą w pełni funkcjonować bez utraconej kończyny i nie chcą wyróżniać się swoją niepełnosprawnością.
Mechaniczna.
Proteza jest połączona przewodami z mięśniami wyżej położonymi (w przypadku kończyny), co umożliwia kontrolę nad funkcjami protezy poprzez fizyczne skurcze i rozkurcze mięśni. Tego typu kończyna nigdy nie zastąpi prawdziwej, ale może realizować pewne funkcje. Dzięki takiej protezie użytkownik fizycznie czuje siłę wykonywanej pracy. Jednocześnie wiąże się to z nieuniknionym skutkiem jakim jest zmęczenie, które jest zawsze dużo większe niż w przypadku pełnosprawnej osoby.
Mioelektryczna.
Jest to proteza zasilana zewnętrznie. Odczytuje ona sygnał mięśniowy EMG przy użyciu elektrod i wspomaga ruch za pomocą silników, dzięki czemu nie wymaga od użytkownika tak wiele wysiłku. Jednocześnie zapewnia większą siłę względem protez mechanicznych. Do zalet większości protez mioelektrycznych można także zaliczyć ich budowę, niewymagającą dodatkowych pasków i uprzęży, co pozwala na zapewnienie użytkownikowi większej swobody ruchów. Minusem tych protez jest ich waga oraz wysoka cena. Jest to aktualnie najbardziej zaawansowany typ protez.
Podział ze względu na miejsce amputacji.
Podstawowym czynnikiem decydującym o typie protezy jest miejsce amputacji, gdyż określa funkcje, które proteza musi spełniać. W dziedzinie protez wykształciły się cztery główne rodzaje protez:
Rodzaje zamocowania.
Zawór ssący.
Kikut umieszczany w gnieździe wypycha powietrze jednostronnym zaworem dzięki temu tworzy się podciśnienie, które trzyma protezę na właściwym miejscu.
Mechanizm zatrzaskowy.
Jest to sposób mechanicznego zamocowania protezy z zastosowaniem zamka wmontowanego w lej protezy oraz leja silikonowego / żelowego ze specjalnie wkręconym bolcem (prętem).
Pasy/szelki.
W obecnych czasach są bardzo mało używane. Stosowane są tylko w przypadkach pacjentów u których niemożliwe są inne sposoby montażu albo jako dodatkowe zabezpieczenie.
Wytwarzanie.
Większość protez nie jest wykonywana masowo i jedynie pojedyncze części pochodzą z masowej produkcji. W proces ich tworzenia zaangażowanych jest zwykle wielu specjalistów takich jak chirurg, protetyk czy fizjoterapeuta. Wytwarzanie protez jest pełne ważnych szczegółów, których nie wolno przeoczyć aby osiągnąć wyrób jak najbardziej przypominający prawdziwą naturalną kończynę.
Nowoczesne technologie.
Materiały.
Przez lata drewno było najwygodniejszym materiałem, z którego wykonywano protezy. Do największych zalet tego surowca zaliczano korzystny stosunek wytrzymałości do wagi oraz łatwość formowania. Jednak rozwój techniki odkrył materiały dające większy komfort użytkownikowi. Aktualnie, w procesie wytwarzania protez, najczęściej spotykamy włókno węglowe. Materiał ten jest lekki i bardzo wytrzymały, dlatego najlepiej imituje utraconą kończynę. Innym materiałem często używanym w protezach jest tytan, który zapewnia dłuższą żywotność i trwałość urządzenia.
Protezy dla sportowców.
Protetyka w dzisiejszych czasach rozwinęła się do tego stopnia, że produkowane są specjalistyczne protezy, których działanie ogranicza się tylko do wykonywania jednej czynności. W przypadku protez ukazanych na zdjęciach, są one przeznaczone do wspomagania osiągania jak najlepszych rezultatów sportowych. Bieganie, jeżdżenie na rowerze, wspinaczka czy uprawianie wszelakich sportów wodnych i zimowych nie jest już niemożliwe dla osób po amputacji i co więcej nie jest już w żadnym stopniu problematyczne, gdyż osiągnięcia protetyki w niektórych dziedzinach przekraczają możliwości prawdziwych ludzkich kończyn oszczędzając przy tym wiele siły człowieka. Wynika to z zastosowania nowoczesnych materiałów i kształtów.
Proteza służąca do biegania ma kształt przypominający literę C. Dolna część protezy nie przypomina stopy. Wynika to z faktu, iż podczas biegania nie używa się pięty. Jednocześnie taki kształt zapewnia odpowiednią sprężystość sztucznej kończyny.
Protezy, które podczas uprawiania sportu połączone są z jakimś innym elementem np. rowerem lub nartą również mają odpowiedni kształt, tak, aby możliwe było bezpośrednie wpięcie kończyny np. w pedał roweru lub wiązanie narty.
Innym przykładem wyglądu dostosowanego do wymaganej funkcjonalności jest proteza służąca do wspinaczki. Wyglądem przypomina ptasie szpony dzięki czemu bez większych trudności opiera się o nierówności skał.
C-Leg.
C-Leg jest to proteza stawu kolanowego, która za pomocą zestawu czujników analizuje charakter ruchu i dopasowuje hydraulikę protezy tak aby jak najwierniej imitować chód. Wszystkie pomiary przeprowadzane i analizowane są w czasie rzeczywistym przez mikroprocesor dzięki czemu kończyna może dopasować swoje działanie do aktualnych warunków takich jak chodzenie po nierównym terenie czy po schodach. C-Leg rozpoznaje fazę chodu przez co reaguje nawet na zmianę szybkości. Użytkownik tego typu protezy nie musi poświęcać tyle uwagi na teren oraz nie marnuje zbyt wiele sił, gdyż proteza zasilana jest za pomocą akumulatora. Ponad 20000 osób wypróbowało już tę nowoczesną protezę, a przeprowadzone na nich badania wykazały, że jakość życia użytkowników znacznie wzrosła.
Sygnał nerwowy.
W najnowocześniejszych kończynach, opracowanych przez dr Todda Kuikena z Instytutu Rehabilitacyjnego w Chicago, wykorzystywany jest mózg człowieka, którego naturalnym zadaniem jest kontrolowanie mięśni. Nerw, który niegdyś prowadził do zdrowej kończyny, po amputacji kończy się gdzieś w kikucie kończyny. Idea tej metody zakłada przekierowanie nerwu i poprowadzenie go do dowolnego mięśnia, na którym umieszczono elektrody. Sygnał z mózgu, który normalnie decydował o ruchu kończyny, teraz przepływa do innego mięśnia, wywołuje jego skurcz, co działa na elektrodę i może włączyć silniki odpowiedzialne za ten właśnie ruch w protezie. Wniosek jest taki, że aby poruszyć tą zaawansowaną kończyną wystarczy pomyśleć o tym ruchu tak jak w przypadku zdrowego człowieka. Dzięki tej technice przywrócona jest pacjentowi jeszcze jeden ważna cecha: dotyk. Sztuczna proteza może czuć, jeśli uruchomi odwrotną do przedstawionej powyżej procedury, czyli po dotknięciu przekazuje impuls do odpowiedniego mięśnia, a przez nerw sygnał, który mózg niegdyś odbierał jako ból.
FluidHand.
The FluidHand jest to jedna z najnowszych technologii w zakresie protezy dłoni. Stworzona została przez niemiecki zespół specjalistów, którego kierownikiem był Stefan Schultz, w Centrum Badań w Karlsrühe z udziałem oddziału Ortopedii Uniwersyteckiego Szpitala w Heidelbergu w Niemczech. Ręka ta posiada indywidualnie ruszające się palce, gdzie drugi i trzeci palec mają możliwość zginania w dwóch punktach. W każdym stawie umieszczony jest oddzielny dysk co daje pełną niezależności palców. Cały ruch odbywa się dzięki lekkim miniaturowym tłokom hydraulicznym. Proteza podłączona jest do nerwów użytkownika, dzięki czemu każdy ruch kontrolowany jest przez mózg oraz w zależności od nasilenia impulsu pacjent może regulować siłę nacisku. Sam autor mówi o niej, że jest tak intuicyjna, iż nauka obsługi zajmuje około kwadransa.
Protezy pamięci.
W 2011 roku nastąpił pierwszy przełomowy moment w krótkiej historii protetyki mózgu. Opracowano wówczas pierwszy implant pamięci. Choć eksperymenty na ludziach pozostają wciąż w planach przyszłości, testy na szczurach przyniosły zaskakujące rezultaty. Urządzenie składało się z mikroprocesora oraz 32 elektrod i miało przechwytywać, replikować i odkodowywać kod impulsów, które jedna warstwa mózgu przesyła do drugiej. Do testów naukowcy wykorzystali dwie dźwignie. Zadaniem szczura było przesunięcie jednej dźwigni, a następnie po pewnym krótkim czasie przesunięcie drugiej z nich. Okazało się, że po farmakologicznym zablokowaniu impulsów mózgu szczura i przesyłaniu takich samych impulsów za pomocą urządzeni, zwierzę „pamiętało”, którą dźwignię powinno wybrać. Chociaż pierwsze próby były bardzo prymitywne, naukowcy twierdzą, że wykorzystanie tej technologii w przyszłości w bardziej rozbudowanych projektach przyczyni się do poprawy pamięci u osób cierpiących z powodu udaru mózgu lub demencji starczej.
Protezy dla zwierząt.
W dzisiejszych czasach więcej mówi się o profesjonalnej pomocy zwierzętom. Właściciele swoich czworonogów coraz chętniej wyposażają swoje niepełnosprawne zwierzęta w różnego rodzaju protezy. Jest wiele czynników wpływających na metodę powstawania protez oraz ortez dla zwierząt. Przede wszystkim zwierzęta domowe są bardzo zróżnicowaną grupą już na poziomie gatunkowym. Opieką ortopedyczną otaczane są najczęściej koty oraz psy, ale nie tylko. W przypadku protezowania zwierząt tak samo jak u ludzi nie dopuszcza się możliwości masowej produkcji modeli. Każde zwierzę oraz jej defekt są rozpatrywane indywidualnie za pomocą różnych technik pomiarowych i zazwyczaj przy współpracy z lekarzem weterynarii. Podstawowym zadaniem protezy jednej kończyny u zwierzęcia czworonożnego jest wsparcie prawidłowej mechaniki ciała i zapobieganie degradacji kręgosłupa oraz nadmiernemu obciążeniu innych stawów spowodowanych podpieraniem się zwierzęcia na kikucie lub nienaturalnymi podskokami. Protezy kończyn u zwierząt wytwarzane są z różnych materiałów i za pomocą różnych technik. Najczęściej opisywaną metodą wytwarzania protez dla zwierząt jest metoda wydruku 3D. Druk przestrzenny w protezowaniu pozwala na opracowanie prototypu modułowego i w zależności od potrzeb wymiany poszczególnych części protezy.

</doc>
<doc id="545220" url="https://pl.wikipedia.org/wiki?curid=545220" title="Migracje łańcuchowe">
Migracje łańcuchowe



</doc>
<doc id="545221" url="https://pl.wikipedia.org/wiki?curid=545221" title="Adri van Male">
Adri van Male

Adriaan „Adri” van Male (ur. 7 października 1910, zm. 11 października 1990) – holenderski piłkarz grający na pozycji bramkarza. Z reprezentacją Holandii, w której barwach rozegrał 15 meczów, brał udział w mistrzostwach świata 1934 (jako rezerwowy) i 1938. Przez dziewięć lat był zawodnikiem Feyenoordu, z którym dwa razy zdobył mistrzostwo i raz Puchar kraju.
Sukcesy piłkarskie.
W barwach Feyenoordu Rotterdam rozegrał 221 meczów.
W reprezentacji Holandii między 1932 i 1940 roku rozegrał 15 meczów. Uczestniczył w mistrzostwach świata 1934 i 1938, na boisku pojawiając się raz, w przegranym 0:3 meczu z reprezentacją Czechosłowacji w pierwszej rundzie mistrzostw świata 1938.

</doc>
<doc id="545226" url="https://pl.wikipedia.org/wiki?curid=545226" title="Protezy stomatologiczne">
Protezy stomatologiczne

Protezy stomatologiczne – są to protezy stosowane w dentystyce w celu uzupełnienia lub odbudowy brakującego uzębienia. Są wykonywane z metali lub ich stopów (np. z glinu, srebra, kobaltu, niklu, tytanu, rtęci), tworzyw sztucznych i ceramiki.
Zasadniczo dzieli się je na dwie grupy:
Stosuje się również pojęcie "protezy stałe "tymczasowe"" - protezy stałe mocowane tymczasowo (na cemencie tymczasowym) na miejsce protez stałych od momentu opracowania (oszlifowania) zębów do czasu wykonania indywidualnej protezy stałej przez technika.

</doc>
<doc id="545228" url="https://pl.wikipedia.org/wiki?curid=545228" title="Universal Network Device Interface">
Universal Network Device Interface

Universal Network Device Interface (UNDI) jest programowalnym interfejsem dla kart sieciowych używanym przez protokół PXE (Preboot Execution Environment).

</doc>
<doc id="545229" url="https://pl.wikipedia.org/wiki?curid=545229" title="Koizumi Yakumo">
Koizumi Yakumo



</doc>
<doc id="545230" url="https://pl.wikipedia.org/wiki?curid=545230" title="Pistolet Arminex Trifire">
Pistolet Arminex Trifire

Trifire – produkowany przez firmę Arminex Ltd pistolet samopowtarzalny. Konstrukcja tej broni była oparta na klasycznym pistolecie Colt M1911. Podstawowymi zmianami w stosunku do pierwowzoru było pozbawienie Trifire bezpiecznika chwytowego, przeniesienie bezpiecznika nastawnego na zamek. Trifire dzięki odpowiedniej budowie zamka i szkieletu mógł być zasilany nabojami 9 mm Parabellum, .38 Super i .45 ACP (zmiana naboju wymagała wymiany lufy, jej łożyska i sprężyny powrotnej).

</doc>
<doc id="545231" url="https://pl.wikipedia.org/wiki?curid=545231" title="UNDI">
UNDI



</doc>
<doc id="545234" url="https://pl.wikipedia.org/wiki?curid=545234" title="Proteza naczyniowa">
Proteza naczyniowa

Proteza naczyniowa - jest to rurka z tworzywa sztucznego zastępująca fragment naczynia krwionośnego, o przebiegu prostym lub rozgałęziona w kształcie litery Y, wykonana najczęściej z włókien poliestrowych (np. dakronu, torlenu). Ma karbikowane ściany. Wytwarzana techniką tkaną bądź dzianą lub z politetrafluoroetylenu o ścianach jednolitych i gładkich.
Protezy naczyniowe stosuje się głównie w czasie zabiegów operacyjnych dotyczących tętnic, rzadziej żył, w celu ominięcia albo zastąpienia zwężonego lub niedrożnego odcinka naczynia krwionośnego.

</doc>
<doc id="545235" url="https://pl.wikipedia.org/wiki?curid=545235" title="Nowe Miasto Lubawskie (stacja kolejowa)">
Nowe Miasto Lubawskie (stacja kolejowa)

Nowe Miasto Lubawskie - nieczynna stacja kolejowa w Nowym Mieście Lubawskim, w województwie warmińsko-mazurskim, w Polsce.

</doc>
<doc id="545238" url="https://pl.wikipedia.org/wiki?curid=545238" title="Panforte">
Panforte

Panforte (także: "piernik sieneński", dosł. "mocny chleb") – ciasto pochodzące ze środkowych Włoch (z Toskanii, zwłaszcza popularne w Sienie); rodzaj piernika. 
Specyficzny smak i konsystencję zapewniają ciastu duża ilość miodu, bakalie, orzechy, kakao i owoce.
Przepis, pochodzący ze Średniowiecza, udoskonalił właściciel cukierni "Panforti Parenti" (Siena) na cześć przybywającej w mieście królowej Małgorzaty Sabaudzkiej. Zmienił sposób kandyzowania owoców i dodał marcepan. Dzięki temu ciasto stało się jaśniejsze i bardziej miękkie. Ciasto spożywane jest szczególnie chętnie w okresie bożonarodzeniowym, choć dedykowane bywa św. Wawrzyńcowi (jego święto przypada 10 sierpnia). Panforte poleca się do spożywania maczane w słodkim, greckim winie "Vinsanto".

</doc>
<doc id="545239" url="https://pl.wikipedia.org/wiki?curid=545239" title="Liczby Catalana">
Liczby Catalana

Liczby Catalana – szczególny ciąg liczbowy, mający zastosowanie w różnych aspektach kombinatoryki. Nazwane zostały na cześć belgijskiego matematyka Eugène Charlesa Catalana (1814–1894). Bywają również nazywane "liczbami Segnera", na cześć Jána Andreja Segnera (1704–1777), matematyka pochodzącego z Karpat Niemieckich.
Każdy n-ty wyraz ciągu określony jest wzorem jawnym: formula_1
Rekurencyjnie ciąg jest określony w następujący sposób: formula_2
Początkowe wartości ciągu, poczynając od wyrazu zerowego, to:
1, 1, 2, 5, 14, 42, 132, 429, 1430, 4862, 16796, 58786, 208012, 742900, 2674440, 9694845, 35357670, 129644790, 477638700, 1767263190, 6564120420, 24466267020, 91482563640, 343059613650, 1289904147324, 4861946401452...
Własności.
Liczby Catalana spełniają zależność:
W sposób oczywisty pokazuje to, iż każda liczba Catalana jest liczbą naturalną. Inną postacią wzoru rekurencyjnego (tym razem pierwszego stopnia) jest:
Przybliżenie wartości formula_5-tej liczby Catalana jest możliwe dzięki wzorowi Stirlinga na wartość silni i ma postać:
Znaczenia kombinatoryczne.
Liczby Catalana posiadają wiele różnych interpretacji kombinatorycznych. Podane niżej stanowią jedynie przykłady zastosowań:
Liczba dróg.
Jeżeli rozważymy wszystkie łamane, zaczynające się w początku kartezjańskiego układu współrzędnych i kończące w formula_7 dla każdego formula_8 położone w jego I ćwiartce i złożone z pojedynczych odcinków o początku formula_9 i końcu w punkcie formula_10 lub formula_11 (gdzie formula_12), to ich liczba będzie wyrażona formula_5-tą liczba Catalana.
Liczba rozmieszczeń nawiasów.
Poprzez formula_14 rozumiemy pewne działanie dwuargumentowe. Dla formula_5-argumentów liczba formula_16 wyraża liczbę sposobów, na które można rozmieścić nawiasy w takim wyrażeniu, czyli – dla działania niełącznego – maksymalną liczbę wyników, które można uzyskać. Przykładowo, dla trzech argumentów formula_17 otrzymać można formula_18 lub formula_19 co odpowiada formula_20
Liczba drzew binarnych.
formula_21 jest równa liczbie różnych ukorzenionych regularnych drzew binarnych o formula_22 liściach.
Liczba monotonicznych dróg.
Jeżeli rozpatrzymy wszystkie możliwe drogi w kwadracie formula_23 z dolnego lewego wierzchołka do górnego prawego, tak, by nigdy nie przekroczyć przekątnej łączącej te wierzchołki i były monotoniczne, łatwo jest zauważyć, że wyrażają się one formula_5-tą liczbą Catalana. Odpowiada to liczbie monotonicznych funkcji formula_25 z formula_26 w formula_26 takich, by formula_28
Liczba podziałów na trójkąty.
Liczba formula_21 wyraża liczbę sposobów podziału wielokąta wypukłego, mającego formula_30 krawędzie, na różne trójkąty przy pomocy nieprzecinających się wewnątrz wielokąta przekątnych (zob. triangulacja).
Dowód wzoru jawnego.
Dowód wzoru formula_31 można otrzymać na wiele sposobów i zależnie od różnych interpretacji liczb Catalana. Przyjmując, że rozpatrujemy przypadek liczby dróg z punktu formula_32 do formula_33 i przy założeniu formula_34 otrzymamy:
Rozważmy teraz pewne przesunięcie układu współrzędnych tak, by punkt formula_41 stał się środkiem nowego układu współrzędnych – wówczas do punktu formula_42 prowadzi tyle samo dróg, co z punktu formula_32 do formula_44 zaś z formula_42 wykonując ruch zgodnie z założeniami można przejść na jeden sposób do punktu formula_46
Postępując dalej analogicznie, otrzymamy:
Aby otrzymać wzór jawny, którym określony jest ciąg, można użyć techniki funkcji tworzących ciągu.
Niech formula_48 będzie funkcją tworzącą tego ciągu. Wówczas:
co wynika z definicji operacji mnożenia funkcji tworzących. Mamy więc
Rozwiązując to równanie, po przyjęciu za szukaną zmienną formula_52 otrzymujemy:
Ponieważ
to rozpatrujemy jedynie pierwiastek formula_55
Korzystając z uogólnionego na liczby rzeczywiste symbolu Newtona oraz jego własności okazuje się, że
Po zmianie granic sumowania otrzymujemy
Z własności funkcji tworzących wiemy, że formula_5-ty wyraz ciągu jest równy współczynnikowi przy formula_5-tej potędze formula_60 czyli;
Historia.
Liczby te zostały po raz pierwszy wprowadzone przez Leonarda Eulera w XVIII wieku, który badał liczbę podziałów wielokątów na trójkąty. Zostały nazwane na cześć Eugène Charlesa Catalana, który rozważał je jako liczbę sposobów rozmieszczeń nawiasów.

</doc>
<doc id="545240" url="https://pl.wikipedia.org/wiki?curid=545240" title="Multiple Input Multiple Output">
Multiple Input Multiple Output

MIMO () – rozwiązanie zwiększające przepustowość sieci bezprzewodowej polegające na transmisji wieloantenowej zarówno po stronie nadawczej, jak i po stronie odbiorczej. Zastosowanie techniki MIMO przynosi wiele korzyści, do których zaliczają się:
W odróżnieniu techniki MIMO od nowszego rozwiązania, jakim jest MU-MIMO (ang. "Multi-User MIMO"), nazywa się go również SU-MIMO (ang. "Single-User MIMO").
Zastosowania.
Technika MIMO będzie stosowana w najbliższej przyszłości w nowoczesnych systemach radiowych. Do tej pory zastosowano ją w standardzie 802.11n, a także w systemie WiMax. Rozszerzenie systemu UMTS, które nosi nazwę LTE (ang. "Long Term Evolution") przewiduje również zastosowanie transmisji wieloantenowej. Obecnie opracowywanych jest wiele systemów telekomunikacyjnych czwartej generacji (4G), w których w warstwie fizycznej obecnych będzie wiele anten nadawczych i odbiorczych, a także połączenie techniki MIMO ze zwielokrotnieniem nośnej (ang. "OFDM – Orthogonal Frequency Division Multiplexing"), które w literaturze występuje pod nazwą MIMO – OFDM. Jednym z takich systemów jest WINNER opracowywany obecnie na wielu technicznych uczelniach europejskich.
MIMO w urządzeniach klienckich typu router WIFI.
Wybierając router WIFI dla miejsc w których będzie przebywało wiele użytkowników możemy znacząco podnieść komfort użytkowania sieci poprzez zastosowanie urządzenia posiadającego technologię MIMO bez konieczności zakupu u dostawcy łączą o większej przepustowości.
Punkty dostępowe wykonują większość pracy w MU-MIMO
Działanie MIMO.
Ideą MIMO jest połączenie wymiaru czasowego, w którym przesyłany jest sygnał z wymiarem przestrzennym. Aby tak się stało w MIMO jest stosowane kilka anten rozmieszczonych w różnych miejscach w przestrzeni. Przesyłane w ten sposób dane muszą być kodowane za pomocą kodów przestrzennych STC (ang. "Space-Time Code"), dzięki czemu odbiornik odczytuje dane z odebranego sygnału.
Opis matematyczny.
W systemie MIMO nadajnik wysyła wiele strumieni przez wiele anten nadawczych. Przesyłany strumień przechodzi przez macierz kanału, która składa się ze wszystkich możliwych ścieżek między antenami nadawczymi i odbiorczymi. Następnie odbiornik otrzymuje wektory sygnału odebranego przez wiele anten odbiorczych i dekoduje je do informacji oryginalnej. Model systemu MIMO jest następujący:
gdzie formula_6 i formula_7 są odpowiednio wektorami odbieranymi i nadawanymi, a formula_8 i formula_9 to macierz kanału i wektor szumu.

</doc>
<doc id="545241" url="https://pl.wikipedia.org/wiki?curid=545241" title="Franciszek Kowol">
Franciszek Kowol

Franciszek Kowol (ur. 3 marca 1879 w Wirku (ob. Ruda Śląska), zm. 11 sierpnia 1908 w Katowicach) – pisarz i poeta śląski.
Był działaczem kulturalno oświatowym. Wraz z Augustynem Świdrem i Feliksem Maniura założył w 1901 w Lipinach „Sokoła” i był jego pierwszym prezesem. W latach 1902-1907 pod pseudonimem Kazimierz Wirecki pisywał korespondencje i wiersze do "Głosu Górnośląskiego" i "Górnoślązaka". 

</doc>
<doc id="545242" url="https://pl.wikipedia.org/wiki?curid=545242" title="Corcaigh">
Corcaigh



</doc>
<doc id="545244" url="https://pl.wikipedia.org/wiki?curid=545244" title="Krypta św. Leonarda na Wawelu">
Krypta św. Leonarda na Wawelu

Krypta św. Leonarda na Wawelu – wzniesiona na przełomie XI i XII wieku, jest pozostałością po tzw. katedrze hermanowskiej na Wawelu. Należy do najpiękniejszych wnętrz romańskich w Polsce. 
W absydzie kamienny ołtarzyk, wykonany według projektu francuskiego architekta Eugène Viollet-le-Duc. Stopień przed ołtarzem pokryty posadzką z XIII wieku. Na środku krypty grób biskupa Maurusa (zm. 1118), odkryty w czasie prac archeologicznych w 1938 roku. Lampy w krypcie mają kształt koron królewskich.

</doc>
<doc id="545245" url="https://pl.wikipedia.org/wiki?curid=545245" title="Franciszek Teofil Borys">
Franciszek Teofil Borys

Franciszek Teofil Borys (ur. 1 października 1877 w Świętochłowicach, zm. 21 stycznia 1916 pod Comines) – górnośląski pisarz, poeta epicki, twórca sztuk teatralnych, dziennikarz, działacz narodowy i społeczny.
Po ukończeniu szkoły ludowej pracował w świętochłowickiej kopalni "Deutschland" (późniejsza "Polska"), ale że ciągnęło go do nauki, w wieku 18 lat wyruszył do Włoch, gdzie uczył się w salezjańskim zakładzie w Turynie. Opanował język niemiecki, częściowo łacinę, nabył sporej wiedzy z zakresu prawa. Po powrocie do Polski w 1899 prowadził w Królewskiej Hucie (dziś Chorzów) zakład fotograficzny i pracował dla "Katolika", prowadząc dział porad prawnych, co nie zapewniało mu minimum egzystencji. Rozgoryczony zlikwidował zakład, porzucił redakcję Katolika i przeniósł się do Milowic w zaborze rosyjskim, gdzie podjął pracę w charakterze podsztygara w kopalni "Saturn". Wkrótce jednak został wydalony z powrotem do Prus. Tu podjął pracę w "Gazecie Katolickiej", w której m.in. opublikował w 1904 roku najważniejszy ze swoich utworów – "Dzielny ludek. Kilka wypadków z życia Górnoślązaków".
Podczas I wojny światowej powołany do armii pruskiej trafił na front francuski, gdzie zginął za obcą sprawę pod Comines.
Wincenty Ogrodzieński napisał o Borysie, że to zmarnowany talent, który "chwiejnie występował jeszcze w „Chorzowianach”, ale krzepł i zdobywał samodzielność w „Dzielnym ludku”, na którym kończy się jego epizodyczna rola w piśmiennictwie śląskim."

</doc>
<doc id="545246" url="https://pl.wikipedia.org/wiki?curid=545246" title="Krypta św. Leonarda">
Krypta św. Leonarda



</doc>
<doc id="545249" url="https://pl.wikipedia.org/wiki?curid=545249" title="Włókna poliestrowe">
Włókna poliestrowe

Włókna poliestrowe – typ włókien syntetycznych o strukturze poliestrów, wytwarzanych w wyniku polikondensacji kwasów dikarboksylowych z alkoholami polihydroksylowymi, najczęściej kwasu tereftalowego z glikolem etylenowym.
Włókna ciągłe mają powierzchnię gładką, cięte poddaje się karbikowaniu. Odznaczają się dużą wytrzymałością na rozerwanie, zginanie i ścieranie, dobrą odpornością na działanie światła, czynników chemicznych (słabe kwasy i zasady), są odporne biologicznie, bardzo słabo chłoną wodę - chyba że poddane obróbce (najczęściej stosowany surowiec przy produkcji ściereczek), łatwo się elektryzują i brudzą, lecz dobrze piorą i szybko wysychają, barwią się trudno, są skłonne do pillingu (zapobiega się temu stosując domieszki innych włókien).
Włókna poliestrowe same lub w mieszance z wełną, bawełną lub włóknami wiskozowymi służą np. do wyrobu tkanin na ubrania wierzchnie, tkanin dekoracyjnych i firanek. Włókna poliestrowe teksturowane służą do wyrobów dziewiarskich. Włókna poliestrowe są także używane do wyrobu przewodów zastępujących odcinki naczyń krwionośnych oraz do produkcji wyrobów technicznych, np. lin i kordów. Produkowane są pod różnymi nazwami handlowymi, np. elana, torlen (w Polsce), trevira, westan, dacron, fortrel, ławsan, terylen i inne.

</doc>
<doc id="545250" url="https://pl.wikipedia.org/wiki?curid=545250" title="DCS">
DCS



</doc>
<doc id="545257" url="https://pl.wikipedia.org/wiki?curid=545257" title="Ciecień">
Ciecień

Ciecień (829 m) – szczyt w Beskidzie Wyspowym. Ma charakter pasma górskiego o przebiegu południkowym, czym różni się od większości szczytów w Beskidzie Wyspowym. Jest najwyższym szczytem w Paśmie Cietnia (inna spotykana odmiana: Ciecienia). Ma też inną budowę geologiczną – zbudowany jest z utworów płaszczowiny śląskiej, a nie płaszczowiny magurskiej, jak większość szczytów Beskidu Wyspowego.
Topografia.
Masyw Cietnia znajduje się pomiędzy doliną Krzyworzeki i Stradomki, wznosząc się ponad nie nawet 500 m i ciągnie się od Wierzbanowskiej Przełęczy po przełęcz pod Grodziskiem. Wznosi się nad miejscowościami: Wierzbanowa, Wiśniowa, Przenosza i Szczyrzyc z klasztorem cystersów. Wcinają się w niego doliny wielu potoków. Większe z nich to Janikówka, Kobylak Pierwszy, Potok na Padoły (w dolinie Krzyworzeki), Tomerowski Potok, Potok Jaworski, Godusza, Potok Kwitowski, Czarnowicki, Potok Kałowski, Szyja. W masywie wyróżniono też kilka podrzędnych szczytów i grzbietów: Goła Góra, Łysa Góra, Księża Góra, Góra Sosnowa, Cubla Góra.
Opis masywu.
Ciecień wzmiankowany jest w dokumentach już z 1365 r. pod nazwą nazwę Czeczen. Są to dokumenty określające granice miejscowości Jerzmanowa (obecnie Wierzbanowa). W miejscowej gwarze góra ta nosiła nazwę Ciecień lub Ciecioń. Przypuszcza się, że nazwa ta pochodzi od charakterystycznego wcięcia między dwoma jego nierównymi wierzchołkami, widocznego dobrze od południowej strony.
Porasta go las, dawniej jednak był bardziej bezleśny, o czym świadczą nazwy Goła Góra i Łysa Góra. Ostało się na nim jeszcze kilka polan, nazwę posiada tylko polana Kadłuby nad wsią Przenosza. Najlepszy widok jest z polanki paralotniarzy na zachodnich stokach Ciecienia, nad Wiśniową. Ostatnio Ciecień stał się ulubioną góra paralotniarzy, a w leżącej u jego podnóży Wiśniowej urządzane są coroczne ich zjazdy i pokazy.
Lasy Ciecienia były ulubionym miejscem polowań króla Władysława Łokietka, polował w nich kilka razy. W czasie II wojny światowej na Ciecieniu kwaterowali partyzanci 1 Pułku Strzelców Podhalańskich AK (pseudonim „Limanowa”).

</doc>
<doc id="545259" url="https://pl.wikipedia.org/wiki?curid=545259" title="Podział administracyjny Kanady">
Podział administracyjny Kanady

Kanada – federacja składająca się z 10 prowincji i 3 terytoriów dzielących się na tzw. census divisions/division de recensement. Są to drugorzędne jednostki podziału administracyjnego, wyznaczane na podstawie przeprowadzanego co 5 lat spisu ludności. Mogą służyć jako samorząd i wtedy nazywane są (podana nazwa angielska i francuska, w nawiasach propozycje tłumaczeń):
Nazewnictwo zależy od prowincji lub terytorium. Jeśli „census divisions” nie działa jako jednostka samorządu, wtedy nazywana jest "district" (dystrykt) lub "division" (okręg). Większość z „census divisions” dzieli się na trzeciorzędne jednostki administracyjne tzw. municipalities/municipalités ("gminy") mające szerokie uprawnienia samorządowe. Mogą one być nazywane:
Z ekonomicznych lub geograficznych powodów, różne „municipalities” mogą łączyć się w census agglomerations/agglomérations de recensement ("aglomeracje") lub census metropolitan areas/régions métropolitaines de recensement ("strefy miejskie"). Ich granice mogą, ale nie muszą pokrywać się z granicami „census divisions”. Nie funkcjonują one normalnie jako poziom samorządu, ale w niektórych „census metropolitan areas”, np. "Greater Toronto Area", władze „municipalities” spotykają się i koordynują takie działania jak np. planowanie infrastruktury transportowej w regionie.

</doc>
<doc id="545267" url="https://pl.wikipedia.org/wiki?curid=545267" title="Catenaccio">
Catenaccio

Catenaccio (wł. "rygiel, zasuwka") to w piłce nożnej system taktyczny kładący szczególny nacisk na dobrze zorganizowaną obronę oraz faule taktyczne, skupiający się na chronieniu własnej bramki bardziej niż zdobywaniu goli. Znany stał się dzięki argentyńskiemu trenerowi Helenio Herrerze, który w latach sześćdziesiątych wdrożył ten system w Interze Mediolan. Dzięki niemu Inter w Serie A wygrywał większość swych meczów wynikiem 1:0.
Najważniejszą innowacją w systemie catenaccio było wprowadzenie stopera, gracza ustawionego za linią trzech obrońców (w wersji Herrery - czterech), odzyskującego stracone piłki, walczącego z napastnikiem przeciwnika lub podwajającym krycie jeśli sytuacja tego wymagała. Inną ważną innowacją był kontratak, oparty na długich przerzutach piłki od obrońców.
Pochodzenie.
Catenaccio prawdopodobnie wywodzi się z systemu "verrou" (fr. "rygiel, zasuwka") stworzonego przez austriackiego trenera Karla Rappana, który w pierwszej połowie dwudziestego wieku jako szkoleniowiec najpierw klubu Servette FC, a później reprezentacji Szwajcarii wykorzystywał taktykę opartą na twardej defensywie, ze stoperem tuż przed bramkarzem. Później tę taktykę na grunt włoski przeniósł trener Nereo Rocco, używając podobnego systemu w klubach Triestina Calcio oraz Padova Calcio.
Taktyka Rocco, często uważana za pierwsze prawdziwe catenaccio, zaprezentowana została po raz pierwszy w 1947 roku z Triestiną: zespół grający w ustawieniu 1-3-3-3, nastawiony przede wszystkim na defensywę, zaskakująco zakończył rozgrywki Serie A na drugim miejscu. Później catenaccio zaczął wykorzystywać Inter.
Taktyka ta pozostawała popularna aż do finału Pucharu Europy w roku 1967, gdzie Inter spotkał się z Celtikiem Glasgow. Zespół z Mediolanu prowadził 1:0 od 8. minuty dzięki wykorzystanemu przez Sandro Mazzolę rzutowi karnemu. Od tego momentu Włosi pozostawali pod ciągłym atakiem słynącego z ofensywnej gry Celtiku. Zespół z Glasgow ostatecznie wygrał spotkanie 2:1, dokonując w czasie gry ponad czterdziestu prób zdobycia bramki. Mecz ten obnażył wady systemu catenaccio, a sam Herrera przyznał po nim, że "Celtic wygrał zasłużenie, a jego zwycięstwo było dobre dla piłki".
Catenaccio dziś.
Z czasem catenaccio było powoli wypierane przez inne taktyki. Wpływ na to miała rosnąca popularność systemów opartych na ataku, malejąca rola stoperów w nowoczesnym futbolu oraz powszechna krytyka catenaccio jako skupiającego się wyłącznie na „dowiezieniu” korzystnego wyniku do końca meczu bez „dbania” o jakość samego widowiska. Obecnie catenaccio często nazywa się „antyfutbolem”.

</doc>
<doc id="545271" url="https://pl.wikipedia.org/wiki?curid=545271" title="Elea (miasto)">
Elea (miasto)



</doc>
<doc id="545279" url="https://pl.wikipedia.org/wiki?curid=545279" title="Eisenhuettenstadt">
Eisenhuettenstadt



</doc>
<doc id="545280" url="https://pl.wikipedia.org/wiki?curid=545280" title="Kostrza (Beskid Wyspowy)">
Kostrza (Beskid Wyspowy)

Kostrza – szczyt górski w Beskidzie Wyspowym wznoszący się nad miejscowościami: Kostrza, Nowe Rybie, Szyk i Rupniów. Mapa Geoportalu podaje wysokość 719,6 m, mapa Compass 730 m, a tabliczka turystyczna na szczycie 725 m. Na szczycie jest zamontowany w ziemi znak pomiarowy.
Kostrza jest typową górą Beskidu Wyspowego – wraz z sąsiednią Świnną Górą tworzy samotny, oddzielony od pozostałych głębokimi przełęczami masyw górski. Jest całkowicie zalesiona i ma wydłużony grzbiet. Jej stoki północno-wschodnie są bardzo strome, pozostałe dużo łagodniejsze. Otoczona jest obszarami rolniczymi o rozproszonej zabudowie. Góra zbudowana jest z gruboławicowych piaskowców i łupków fliszu karpackiego, wśród których występują gdzieniegdzie bardziej podatne na wietrzenie łupki margliste lub pyliste.
W zalesionej Kostrzy stale bytują dziki, sarny, zając szarak. Jest ona też ulubionym miejscem polowań. Z osobliwości przyrodniczych warto wymienić pomniki przyrody: bardzo starego buka „Pan Buk” o obwodzie 5,5 m (1994 r.), potężną jodłę „Parasol” i stanowiska bardzo rzadkiej paproci – języcznika zwyczajnego.
Północne zbocza Kostrzy stromo opadają do doliny Rybskiego Potoku. Porasta je stary las bukowy. W górnej części tych zboczy utworzono rezerwat przyrody Kostrza dla dobrze zachowanych zbiorowisk leśnych; buczyny karpackiej i jaworzyny górskiej z bardzo starymi okazami buków. Obszar tego rezerwatu włączony został do obszarów ochrony siedlisk. Wschodnie, kamieniste zbocza porasta strodrzew. Są tutaj skalne osuwiska i wychodnie. Miejsce to nosi nazwę uroczysko Styr. Drugie uroczysko o nazwie Koryciska znajduje się na południe od szczytu.
Kostrza jest całkowicie porośnięta lasem. Ze szczytu jednak rozciąga się widok na południową stronę przez silnie przerzedzony wiatrołomami las. Dzięki akcji "Odkryj Beskid Wyspowy" na szczycie zamontowano stół i ławy dla turystów oraz dużą mapę Beskidu Wyspowego.
Kilka legend wiąże się z górą Kostrza. Według jednej z nich istniało tutaj dawniej grodzisko, które zapadło się pod ziemię wraz z częścią góry, na której stało. Istotnie, w podwierzchołkowych partiach góry znaleźć można duże wgłębienie. Jest ono jednak pochodzenia naturalnego. Dawniej miejscowa ludność nazywała szczyt Kostrzy "Piwniczyskiem", gdyż szukano tutaj śladów prehistorycznych budowli obronnych.

</doc>
<doc id="545283" url="https://pl.wikipedia.org/wiki?curid=545283" title="Granatnik Arpad 600">
Granatnik Arpad 600

Arpad 600 – szwajcarski granatnik jednostrzałowy.
Arpad 600 jest wyposażony w lufę gwintowaną i wystrzeliwuje specjalnie zaprojektowane dla tej broni pociski kalibru 35 mm. Opracowano pociski kumulacyjne, oświetlające i odłamkowe. W celu osłabienia odrzutu Arpad 600 został wyposażony w hydropneumatyczny oporopowrotnik.

</doc>
<doc id="545286" url="https://pl.wikipedia.org/wiki?curid=545286" title="Jacek i Agatka (program dla dzieci)">
Jacek i Agatka (program dla dzieci)

Jacek i Agatka – jedna z najwcześniej powstałych polskich telewizyjnych dobranocek, produkowana i emitowana przez Telewizję Polską w latach 1962–1973. Seria przedstawiała przygody rodzeństwa – chłopca (Jacek) i dziewczynki (Agatka) – przedstawianych w formie prostych pacynek: na palcu wskazującym aktora-animatora umieszczona była kulista głowa postaci, a palec środkowy i kciuk dłoni aktora osłoniętej czarną rękawiczką przedstawiały ręce postaci.
Powstanie serii.
Serial Jacek i Agatka został poprzedzony polską dobranocką produkowaną inną techniką – z nieruchomych rysunków – Gąską Balbinką. Dobranocka powstawała w studiu w Warszawie przy placu Powstańców Warszawy. Początkowe odcinki nadawano na żywo i nie były rejestrowane.
Autorką scenariuszy serii była pisarka i poetka Wanda Chotomska. Jacek i Agatka to imiona dwóch pacynek, w postaci główek, wytoczonych z drewna, nakładanych na palec. Ich kształty zaprojektował artysta plastyk Adam Kilian. Głosu obydwojgu bohaterom, rodzeństwu: bratu i starszej od niego siostrze – uczennicy, użyczyła Zofia Raciborska, która odtwarzała również postać Pani Zosi – sąsiadki Jacka i Agatki, narratorki dobranocek, komentatorki zabaw rodzeństwa mieszkającego po sąsiedzku, za ścianą jej mieszkania. Animatorkami lalek były Teresa Olenderczyk (Jacek) i Barbara Skokowska (Agatka). Od imienia syna animatorki – Teresy Olenderczyk – Jacka, Wanda Chotomska nadała imię bohaterowi – chłopcu.
Cenzura w PRL kontrolowała wypowiadane na antenie teksty i wprowadzała modyfikacje treści.
Emisje.
Dobranocka Jacek i Agatka była emitowana w jedynym wówczas programie Telewizji Polskiej. Emisja rozpoczynała się o godzinie 19:20, trzy razy w tygodniu (we wtorki, czwartki i soboty). Nadawano sygnał czarno-biały, w odcieniach szarości.
Materiały archiwalne.
Pacynki oraz zachowane oryginały scenariuszy odcinków zostały w 2011 przekazane przez Wandę Chotomską do Muzeum Dobranocek w Rzeszowie.
Oddziaływanie społeczne.
Autorzy serialu ustami młodych bohaterów nie tylko bawili, ale również uczyli widownię, tworząc swoisty program rozrywkowo-edukacyjny oparty o pozornie błahe problemy. Telewizyjna dobranocka zapoczątkowała Kluby Piegowatych. W programie, który nadawano na żywo, występowały niekiedy zwierzęta, na przykład lew, kurczaki, prosiak, wypożyczane z ogrodu zoologicznego. Dzięki dobranocce do kalendarza wprowadzono Dzień Dziadka.
O programach pisała prasa, m.in. tygodnik Przyjaciółka, tygodnik Świerszczyk, dwutygodnik Płomyczek.
Tytułowy bohater Jacek zainspirował jednego z pacjentów szpitala dziecięcego w Konstancinie do pomysłu nagradzania dorosłych odznaczeniem od dzieci, po czym redakcja „Kuriera Polskiego” ogłosiła ogólnopolski konkurs, dzięki któremu powstał Order Uśmiechu.
Z okazji 60. rocznicy emisji pierwszego odcinka programu, Muzeum Dobranocek w Rzeszowie przygotowało w czerwcu 2022 wystawę planszową „Jacek i Agatka – Tak to się zaczęło”.
Funkcjonują przedszkola z Jackiem i Agatką w nazwie, m.in.: w Gdańsku – Przedszkole nr 51, w Warszawie – Niepubliczne Przedszkole nr 278, w Zielonej Górze.
Wykorzystywanie popularności serii.
Na podstawie imienia bohaterki serialu potocznie nazywano „Agatką” znak drogowy T-27 „dziewczynka z lizakiem”, informujący o nieletnich uczniach przekraczających jezdnię. Tabliczka ta została wprowadzona w tym czasie do użytku.
Przedsiębiorstwo państwowe ze zjednoczenia Pollena – Pollena-Uroda, produkowało serię kosmetyków dla dzieci o nazwie Jacek i Agatka. Wytwarzano mydło toaletowe (przetłuszczone, zawierające lanolinę, w cenie 3,20 zł), płyn do kąpieli (11 zł), olejek (27 zł), mleczko kosmetyczne (9 zł), krem dla dzieci. Kosmetyki z tej serii wytwarzała również Pollena-Racibórz.
Firmy produkujące zabawki wprowadziły do handlu wiele wzorów podobizn bohaterów serialu. Produkty takie prezentuje Muzeum Dobranocek w Rzeszowie. Wytwarzano słodycze: Dolnośląskie Zakłady Przemysłu Cukierniczego „Śnieżka” produkowały tabliczki czekolady mlecznej z rysunkiem Jacka i Agatki na opakowaniu, ciastka Jacek i Agatka sprzedawała w Warszawie cukiernia Bliklego. We Wrocławiu bar mleczny otrzymał nazwę Jacka i Agatki.
Wytłoczono płyty winylowe z nagranymi audycjami. Wydrukowano znaczki pocztowe, kartki pocztowe, stosowano stemple pocztowe z postaciami pacynek.
Dobranocka przyczyniła się do częstszego nadawania dzieciom imion Agata i Jacek.
Do bohaterów serialu nawiązuje książka "Jacek i Agatka" oparta na tekstach autorów serialu, wydana przez Wydawnictwo Wilga w 2018, po ich śmierci.

</doc>
<doc id="545290" url="https://pl.wikipedia.org/wiki?curid=545290" title="Jacek i Agatka (mydło)">
Jacek i Agatka (mydło)

Jacek i Agatka – popularne w latach PRL-u mydełko dla dzieci i niemowląt. Produkowane przez fabrykę kosmetyków Pollena-Uroda w Warszawie. Nazwę zawdzięcza popularnej telewizyjnej dobranocce pod tym samym tytułem.
Mydło "Jacek i Agatka" otrzymało znak pierwszej jakości. Produkty jeszcze wyższej klasy oznaczane były znakiem jakości „Q”.

</doc>
<doc id="545294" url="https://pl.wikipedia.org/wiki?curid=545294" title="Gniazdo (etologia)">
Gniazdo (etologia)

Gniazdo – różnego typu konstrukcje, wykonane i wykorzystywane przez zwierzęta jako schronienie, a zwłaszcza jako miejsce wylęgu i odchowywania młodych. Gniazda budują stawonogi, ryby, żaby, ptaki, a także gady. Gniazda pełniące funkcje inkubatorów budowały również dinozaury. Ssaki budują zwykle gniazda mieszkalne lub legowiska.
Ptasie gniazda.
Szczególnie zróżnicowane gniazda budują ptaki. Służą im do wysiadywania jaj, odchowywania potomstwa, pielęgnacji lęgu lub miotu, jak również odgrywają ważną rolę przy kojarzeniu par. Instynkt budowania gniazd jest ściśle związany z rozwojem gruczołów płciowych.
Do budowy gniazd ptaki wykorzystują: trawę, gałązki, liście (w tym igły), mech, porosty, bawełnę, pajęczynę, kokony, sierść, pióra, szkielety wyrzuconych z gniazda piskląt, nici, papier, paski zaciskające.
Na podstawie badań gniazd można ustalić:
Okazało się, że gniazda dużych ptaków (takich jak orlik grubodzioby i bocian biały) mogą być małymi centrami bioróżnorodności. Na Bagnach Biebrzańskich z gniazd orlika grubodziobego lub krzykliwego korzystało aż 67 gatunków innych ptaków i dwa gatunki ssaków, co jest rekordem w skali światowej. W gniazdach bociana białego przez lata akumulacji materiału przekształca się on w glebę ornitogeniczną o parametrach przypominających gleby organiczne. W glebie tej żyją liczne organizmy edafonowe i znajduje się glebowy bank nasion. 
Budowa gniazda.
Gniazda budowane są przez samicę, samca lub oba dorosłe ptaki. W przypadku niektórych ptaków (np. wikłaczy) wielka kolonia wznosi ogromną konstrukcję w koronach drzew, gdzie znajdują się gniazda poszczególnych par.
Mniejsze ptaki do każdego lęgu przygotowują nowe gniazdo, natomiast ptaki duże wykorzystują swoje pierwsze gniazdo wielokrotnie, dobudowując co roku nowe elementy. Małe ptaki budują proste gniazdo w okresie 4-5 dni.
Nie wszystkie ptaki budują gniazda – niektóre wykorzystują konstrukcje stworzone przez inne gatunki (np. uszatki zasiedlają gniazda po ptakach krukowatych), inne ptaki drążą swoje gniazda w urwistych brzegach (brzegówka, zimorodek) lub wykuwają je w pniach drzew (dzięcioły). Wiele gatunków ptaków składa jaja w gnieździe grzebanym w postaci dołka (kuraki) oraz gnieździe budowanym w kształcie kopców lęgowych (nogale).
Kultura.
Kolekcjonerstwo gniazd było hobby w XIX wieku, później zostało zakazane. Lloyd Kiff jest właścicielem 18-tysięcznej kolekcji.

</doc>
<doc id="545295" url="https://pl.wikipedia.org/wiki?curid=545295" title="August Czarnynoga">
August Czarnynoga

August Czarnynoga (ur. 13 września 1905 w Lipinach, zm. 3 października 1986 w Świętochłowicach) – powstaniec śląski, członek ruchu oporu, śląski kronikarz. Zasłużony działacz PTTK.
Urodził się jako jeden z trzech synów Józefa i Pauliny z Szołtysków. Pod pruskim zaborem ukończył szkołę ludową - języka polskiego w mowie i w piśmie uczył się w domu rodzinnym z polskiego elementarza i modlitewnika. W latach 1920-1922 pracował jako robotnik w Zakładach Cynkowych "Silesia", w roku 1919 został członkiem Towarzystwa Gimnastycznego "Sokół", a rok później Towarzystwa Wycieczkowego "Jaskółka" - w organizacjach tych pod pretekstem wycieczek i zajęć sportowych prowadzono aktywną działalność polityczną, nasiloną zwłaszcza w okresie poprzedzającym plebiscyt na Górnym Śląsku. 
Jako 16-letni chłopiec uczestniczył w pracach Polskiego Komisariatu Plebiscytowego w Lipinach, a w roku 1921 wstąpił do Polskiej Organizacji Wojskowej i jako kurier brał udział w II i III powstaniach śląskich. Był kurierem 10. Pułku Piechoty im. Karola Gajdzika i w jego szeregach w maju 1921 r. wyruszył na front. Po kilku dniach walki pod Januszkowicami zginął jego ojciec - August Czarnynoga powrócił więc do Lipin i dalej pełnił kurierską służbę.
Następnie w latach 1923-1939 pracował w kancelarii Wydziału Zdrowia Publicznego Urzędu Wojewódzkiego w Katowicach. Dalej działał w Polskiej Organizacji Wojskowej, w Związku Obrony Kresów Zachodnich, w Związku Byłych Powstańców Śląskich i w innych organizacjach. Przed wybuchem drugiej wojny światowej był jednym z organizatorów Powstańczej Straży Obywatelskiej w Lipinach, a następnie członkiem, uczestnicząc w zabezpieczaniu miejscowości i w obronie granic przed oddziałami Freikorpsu na odcinku Chebzie - Godula - Lipiny.
W czasie wojny ukrywał się w lasach pszczyńskich przed terrorem hitlerowskim, był członkiem ruchu oporu najpierw Polskich Sił Zbrojnych, a później Armii Krajowej, przyjmując pseudonim "Bez". Na kilka dni przed wkroczeniem Armii Czerwonej znów zorganizował grupę Polaków w celu zabezpieczenia przed zniszczeniem miejscowej kopalni "Matylda" i Zakładów Cynkowych. Już w styczniu 1945 r. przystąpił do organizowania urzędu gminnego i został pierwszym naczelnikiem tego urzędu, utworzył też Straż Bezpieczeństwa Lipin, a następnie Milicję Obywatelską. Ze względu na swoje umiejętności organizacyjne August Czarnynoga został skierowany do Kędzierzyna w celu stworzenia polskiej administracji. Po wykonaniu zadania w Kędzierzynie wrócił do Lipin i podjął pracę w Zakładach Cynkowych "Silesia", a później w Hucie "Pokój", w której pracował aż do emerytury. Zmarł w 1986 rok, a jego grób znajduje się na cmentarzu przy kościele w Lipinach.
Działalność turystyczna.
W roku 1926 wstąpił do Polskiego Towarzystwa Tatrzańskiego. Od samego początku istnienia tej organizacji był członkiem Polskiego Towarzystwa Turystyczno-Krajoznawczego. W 1954 roku uzyskał uprawnienia przewodnika beskidzkiego, a później terenowego i miejskiego po Górnośląskim Okręgu Przemysłowym. 14 czerwca 1985 został Honorowym Członkiem PTTK. Patronuje żółtemu szlakowi turystycznemu, łączącemu Chorzów z Rudą Śląską.
Działalność kronikarska.
Opisywał dzieje historyczne Lipin i regionu. Jest autorem tak kronik jak:

</doc>
<doc id="545296" url="https://pl.wikipedia.org/wiki?curid=545296" title="ASU-57">
ASU-57

ASU-57 – działo samobieżne (niszczyciel czołgów) konstrukcji radzieckiej z okresu po II wojnie światowej. Przeznaczone do użytku w wojskach powietrznodesantowych. 
Prototyp ASU-57 powstał w 1951 roku. Pojazd miał kadłub zbudowany w dużym stopniu z aluminium. W celu obniżenia kadłuba górne płyty pancerza przedniego i tylnego mogły być składane. Pojazd wyposażony był w gąsienicowy układ jezdny z czterema kołami bieżnymi z każdej strony. Koła napędowe znajdowały się z przodu pojazdu. Gąsienice były podtrzymywane przez dwie rolki biegu powrotnego z każdej strony. W przedniej części kadłuba znajdował się układ przeniesienia mocy. Za nim po prawej stronie silnik gaźnikowy zapożyczony z samochodu osobowego "Pobieda M-20" (początkowo był to silnik B-70 lub A-72, później stosowano także silniki M-20ES). Za silnikiem znajdował się odkryty przedział bojowy. Jego centralna część zajmowała armata H-51 lub H-51M, miała ona kaliber 57 mm. Można było z niej wystrzeliwać pociski odłamkowo-burzące (donośność maksymalna 6100 m) i przeciwpancerne (donośność skuteczna 1250 m). Armata miała szybkostrzelność 6-10 strz/min. Kąt ostrzału w poziomie był równy 16°, w pionie -5 do +12°. Celowniczy siedział po lewej stronie armaty. Armata wyposażona była w celownik OP2-50. Z prawej strony armaty swoje stanowiska mieli kierowca i siedzący za nim ładowniczy. W tylnej części przedziału załogi można było w razie potrzeby przewieźć do 6 żołnierzy desantu.
Działa ASU-57 znalazły się na wyposażeniu batalionów przeciwpancernych pułków powietrznodesantowych. Każdy z batalionów miał trzy baterie z sześcioma ASU-57 w każdej z nich. Publicznie działa tego typu zaprezentowano po raz pierwszy w 1957 roku w trakcie defilady z okazji Dnia Zwycięstwa. 
Od lat 60. XX wieku były uzupełniane przez ASU-85. Ostatecznie zostały wycofane z uzbrojenia w połowie lat 70. (a według zachodnich źródeł wycofano je na początku lat 90 .), po wprowadzeniu na uzbrojeniu bojowych wozów desantowych BMD-1 i ich wersji wsparcia.
ASU-57 było przystosowane do zrzutu na spadochronach (podczas zrzutu działo znajdowało się na specjalnej platformie, do której mocowane były spadochrony). Ta cecha sprawiła, że nie zostało wycofane po wprowadzeniu do uzbrojenia ASU-85, które musiały być wyładowywane z samolotów lądujących na opanowanych wcześniej lotniskach.

</doc>
<doc id="545297" url="https://pl.wikipedia.org/wiki?curid=545297" title="Dmitrij Iłowajski">
Dmitrij Iłowajski

Dmitrij Iwanowicz Iłowajski (ros. "Дмитрий Иванович Иловайский") (ur. 11 lutego 1832 w Ranenburgu, zm. 15 lutego 1920 w Moskwie) – historyk rosyjski, autor podręczników dla szkół średnich i podstawowych, obowiązujących w Królestwie Polskim, które – fałszując historię Polski – używane były jako narzędzie rusyfikacji.

</doc>
<doc id="545298" url="https://pl.wikipedia.org/wiki?curid=545298" title="Morgi (województwo łódzkie)">
Morgi (województwo łódzkie)

Morgi – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość należała administracyjnie do województwa sieradzkiego.
W wakacje do wsi można dostać się z Pabianic za pośrednictwem autobusu linii L dojeżdżającym do Ldzania. Stamtąd należy udać się na pieszą 2-km wędrówkę przez Kolonię Ldzań aż do Morgów. Kilka metrów od zachodniej granicy wsi przepływa rzeka Grabia wypływająca z miejscowości Zimne Wody. 
Jeszcze w 1980 roku większość terenu wsi zajmowały lasy i łąki. Od lat dziewięćdziesiątych intensywnie zwiększa się obszar działek letniskowych.

</doc>
<doc id="545299" url="https://pl.wikipedia.org/wiki?curid=545299" title="Podwieczorek">
Podwieczorek

Podwieczorek – posiłek spożywany późnym popołudniem, „pod wieczór”. Wypełnia przerwę między obiadem a kolacją. Zazwyczaj jada się lekkie przekąski, np. lody, owoce, ciastka, chipsy, a także pije się sok owocowy lub ciepłe napoje. Podwieczorek jada się w godzinach 14.30-18.00
Etymologicznie nazwa "podwieczorek" sięga korzeniami do wyrazu jużyna, które w dawnym języku właśnie oznaczało podwieczorek. Co więcej, poza ogólnie znanym znaczeniem późno-popołudniowego posiłku, wyrazu używamy do nazwania towarzyskiego spotkania właśnie przy tym posiłku. Na podwieczorek można się umówić np. przy kawie lub herbacie i ciasteczkach (słynne angielskie "tea time").
Podwieczorek w dni codzienne jada się raczej sporadycznie, a jeśli już to nie odbiega on od drugiego śniadania, składając się z chleba z masłem i dżemem oraz herbaty. Za to w niedziele i święta podwieczorek jest czymś powszechnym, stając się okazją do towarzyskich spotkań przy słodkim, najczęściej drożdżowym pieczywie, które popija się kawą lub herbatą.
W kuchni wielkopolskiej pewną osobliwością jest placek ziemniaczany, nazywany bambrzakiem, spożywany niegdyś na podwieczorek.

</doc>
<doc id="545301" url="https://pl.wikipedia.org/wiki?curid=545301" title="Kamionna (Beskid Wyspowy)">
Kamionna (Beskid Wyspowy)

Kamionna (801 m) – szczyt w Beskidzie Wyspowym, graniczący od północy z Pogórzem Wiśnickim. Dawniej zwany również Makowicą, Jeziernikiem lub Patrią. Ta ostatnia nazwa pochodzi od tego, że dawniej stała na jej wierzchołku drewniana wieża triangulacyjna, przez ludność w Karpatach zwykle nazywana "patrią". Nazwa Jeziernik pochodziła od tego, że pod jej wierzchołkiem znajdowało się jeziorko (istniało jeszcze w latach 70., obecnie już zarosło i przekształciło się w torfowisko). Nazwa Makowica pochodziła od położonej u jego podnóży wsi Makowica.
Stoki Kamionnej znajdują się w obrębie miejscowości Żegocina, Rozdziele, Laskowa, Młynne, Makowica i Kamionna. Od zachodu sąsiaduje z Pasierbiecką Górą (764 m n.p.m.), od wschodu jej stoki opadają do Przełęczy Widoma. Potoki spływające z południowych zboczy wpadają do rzeki Łososina (zlewnia Dunajca), potoki spływające ze zboczy północnych do Sanki lub Przegini (zlewnia Raby).
Północne stoki Kamionnej cechują się dużą stromizną i są całkowicie porośnięte lasem. Na tych terenach w 1997 r. został utworzony rezerwat przyrody Kamionna, mający na celu ochronę zespołów buczyny karpackiej i jedlin o naturalnym charakterze. Stoki południowe są znacznie łagodniejsze. Pomiędzy szczytami Kamionnej i Pasierbieckiej Góry ciągnie się długi, stosunkowo równy i porośnięty lasem grzbiet. Prowadzi nim żółty i niebieski szlak turystyczny. Tuż pod szczytem Kamionnej od zachodniej strony znajduje się krótkie, strome zejście na niedużą śródleśną polanę. Rosnące na niej drzewa owocowe, kasztanowiec zwyczajny i lipa wskazują na istnienie tu niegdyś zabudowań gospodarczych i pól uprawnych. Na zboczach podwierzchołkowych partii Kamionnej istnieją jeszcze ślady zagonów i zarastająca polana. Szlaki stopniowo obniżając swój bieg w kierunku zachodnim docierają do niewielkiego torfowiska, które powstało tu na miejscu byłego stawu (stąd dawna nazwa góry – Jeziernik). Zaraz za nim, na przełęczy przed Pasierbiecką Górą od południowej strony, pola uprawne wsi Pasierbiec podchodzą prawie pod sam grzbiet góry. Stąd rozciągają się malownicze widoki na Beskid Sądecki, Gorce i Tatry.
Na wschodnich zboczach opadających do wsi Laskowa, znajduje się Stacja Narciarska Laskowa-Kamionna z wyciągiem krzesełkowym i trzema wyciągami talerzykowymi. Od południowej strony górnej stacji wyciągu można zobaczyć przy dobrej pogodzie Tatry.
Z górą Kamionna związane są liczne legendy. Opisała je Zofia Wiśniewska w zbiorze "Baśnie i legendy znad Sanki".

</doc>
<doc id="545303" url="https://pl.wikipedia.org/wiki?curid=545303" title="Kwas oleanolowy">
Kwas oleanolowy

Kwas oleanolowy, kwas oleanowy, OA – organiczny związek chemiczny, triterpenoid pentacykliczny typu β-amyryny, tzn. posiadający w swojej cząsteczce pięć pierścieni sześcioczłonowych. Zawiera również siedem angularnych grup metylowych, z tego po dwie w pozycjach C4 i C20.
Triterpeny cykliczne są związkami stałymi, nielotnymi, lipofilowymi, dobrze rozpuszczalnymi w rozpuszczalnikach organicznych. Natomiast saponiny są rozpuszczalne w etanolu i dość dobrze w wodzie.
Kwas oleanolowy występuje zarówno w postaci wolnej, jak i w postaci pochodnych glikozydowych, glikozydoestrowych bądź estrowych. Pochodne glikozydowe i glikozydoestrowe nazywane są saponinami ze względu na swoją zdolność obniżania napięcia powierzchniowego roztworów wodnych z wytworzeniem piany.
Kwas oleanolowy występuje powszechnie w roślinach dwuliściennych. Jest obecny we wszystkich częściach rośliny, to jest w korzeniu, łodydze, liściach, kwiatach, owocach i nasionach. Wykazuje liczne właściwości farmakologiczne, takie jak działanie przeciwwirusowe, przeciwbakteryjne, grzybo- i pierwotniakobójcze, przeciwbólowe, przeciwnowotworowe, oraz przeciwcukrzycowe, moduluje także funkcjonowanie układu immunologicznego i krwionośnego.

</doc>
<doc id="545306" url="https://pl.wikipedia.org/wiki?curid=545306" title="Kwas ursolowy">
Kwas ursolowy

Kwas ursolowy (kwas ursanowy) – organiczny związek chemiczny, z grupy terpenów, pochodna ursanu. 
Kwas ursolowy występuje najczęściej w postaci wolnej, ale tworzy też pochodne glikozydowe, glikozydoestrowe i estrowe.
Kwas ursolowy, podobnie jak inny triterpenoid pentacykliczny, kwas oleanolowy, występuje powszechnie u roślin klasy dwuliściennych, we wszystkich częściach rośliny, to jest w korzeniu, łodydze, liściach, kwiatach, owocach i nasionach. 
Izolowany z liści gatunku mącznica lekarska "Arctostaphylos uva ursi" ("Ericaceae") - stąd nazwa. Występuje w wielu gatunkach rodziny "Ericaceae", liściach jemioły "Viscum album" ("Loranthaceae"), szałwii lekarskiej "Salvia officinalis" ("Lamiaceae") i głogów "Crataegus" ("Rosaceae")
Wykazuje liczne właściwości farmakologiczne, takie jak działanie przeciwwirusowe, przeciwbakteryjne, grzybo- i pierwotniakobójcze, przeciwbólowe, przeciwnowotworowe, oraz przeciwcukrzycowe, moduluje także funkcjonowanie układu immunologicznego i krwionośnego, zmniejsza stężenie cholesterolu w surowicy krwi.

</doc>
<doc id="545309" url="https://pl.wikipedia.org/wiki?curid=545309" title="Józef Michalski (1834–1893)">
Józef Michalski (1834–1893)

Józef Michalski (ur. 31 grudnia 1834 w Nakle, zm. 23 czerwca 1893 w Świętochłowicach) – polski ksiądz rzymskokatolicki, pisarz, poeta.
Pochodził z biednej rodziny górniczej. W 1859 roku otrzymał świadectwo dojrzałości w gimnazjum św. Macieja we Wrocławiu. Studia teologiczno-filozoficzne odbył na Uniwersytecie Wrocławskim. 
Święcenia kapłańskie przyjął 4 lipca 1863 roku. Był kuratusem przy parafii św. Barbary w Królewskiej Hucie odpowiedzialnym za Lipiny. 9 lipca 1872 roku został mianowany pierwszym proboszczem parafii św. Augustyna w Lipinach. Ks. Michalski zasłynął ze swoich kazań, które głosił po polsku. W 1890 roku został dziekanem dekanatu mysłowickiego.

</doc>
<doc id="545310" url="https://pl.wikipedia.org/wiki?curid=545310" title="Hotel Giant">
Hotel Giant

Hotel Giant – symulator ekonomiczny wydany w 2002 przez JoWooD.
Gracz kieruje różnymi placówkami, od skromnych pensjonatów pod miastem po pięciogwiazdkowe hotele w centrum. Wybiera lokalizację kolejnych, wykupuje ziemię pod budowę i troszczy się o wystrój wnętrz. Walczy z konkurencją o klientów, podnosi poziom usług oraz kwalifikacje personelu i zawsze zaspokaja potrzeby gości. Reaguje też na ich uwagi. Dotyczą one zwykle wyposażenia i usług hotelowych.

</doc>
<doc id="545313" url="https://pl.wikipedia.org/wiki?curid=545313" title="Instytut Języka Czeskiego Akademii Nauk Republiki Czeskiej">
Instytut Języka Czeskiego Akademii Nauk Republiki Czeskiej

Instytut Języka Czeskiego Akademii Nauk Republiki Czeskiej (, ) – instytut naukowy Akademii Nauk Republiki Czeskiej.
Jego zadania to:

</doc>
<doc id="545314" url="https://pl.wikipedia.org/wiki?curid=545314" title="Kończyna">
Kończyna

Kończyna – część ciała kręgowców. U ryb parzyste płetwy brzuszne (łac. "pinna ventralis") i płetwy piersiowe (łac. "pinna pectoralis") biorą tylko nieznaczny udział w przemieszczaniu. U kręgowców lądowych nastąpiło w przebiegu filogenezy stopniowe doskonalenie i modyfikacja kończyn piersiowych (przednich, górnych) i miednicznych (tylnych, dolnych). Najwyższy rozwój, zarówno pod względem strukturalnym, jak i czynnościowym, cechuje kończyny piersiowe ptaków (skrzydła) oraz kończyny ssaków, wykazujące wielką różnorodność. Kończyny mają zasadniczy plan budowy wspólny. Można tu wyróżnić:

</doc>
<doc id="545315" url="https://pl.wikipedia.org/wiki?curid=545315" title="Jan Belau">
Jan Belau

Jan Belau ps. „Mewa”, „Mewa z Gdyni”, „Morski”, „Mściwój” (ur. 18 lipca 1912 w Sztumie, zm. 23 września 1944 pod Ocyplem) – porucznik rezerwy Związku Walki Zbrojnej i Armii Krajowej, szef wywiadu i grupy szturmowej Inspektoratu Rejonowego AK „Wybrzeże”.
Życiorys.
Uczęszczał do gimnazjum humanistycznego w Tczewie, gdzie w 1932 zdał maturę. Następnie rozpoczął studia medyczne w Warszawie. Był członkiem Związku Harcerstwa Polskiego. Brał udział w wojnie obronnej 1939. Dostał się do niewoli niemieckiej i został osadzony w Oflagu X B Nienburg koło Hanoweru, z którego szybko go zwolniono.
Zamieszkał w Gdyni, gdzie pracował jako pomocnik ogrodnika, a następnie asystent lekarski. Związał się z lokalną konspiracją, zostając członkiem ZWZ. Jednocześnie utrzymywał kontakty z Tajnym Hufcem Harcerzy i Związkiem Jaszczurczym. W 1942 został dowódcą grupy rozpoznawczo-dywersyjnej i oficerem wywiadu Inspektoratu „Wybrzeże” AK. Faktycznie stał na czele samodzielnego nadmorskiego ośrodka dywersyjno-wywiadowczego AK. Był współorganizatorem i uczestnikiem słynnych akcji zbrojnych i wywiadowczych na terenie Gdyni, m.in. w stoczni gdyńskiej oraz na lotnisku i zakładach lotniczych w Babich Dołach, gdzie jesienią 1943 zdobyto plany torpedy silnikowej B-4 oraz zdjęcia zdalnie kierowanej torpedy tzw. Friedensengel. Osobiście kierował też zamachem na Obersturmführera SS Otto Rascha, który odbył się 1 października 1943 w Lęborku. Współpracował z siecią wywiadu ofensywnego „Lombard” w przerzutach z portów w Gdyni i Szczecinie do Szwecji uciekinierów i zagrożonych aresztowaniem. Utrzymywał łączność z wywiadem morskim „Alfa”. Przygotował załączniki do ogólnego planu desantu morskiego oraz zrzutów w 1944 w rejonie Puck-Wejherowo-Gdynia. Od dłuższego czasu był usilnie rozpracowywany przez Gestapo, aż został aresztowany 21 sierpnia 1944 w wyniku prowokacji agenta Gestapo Witolda Świętochowskiego ps. „V-2". Był brutalnie przesłuchiwany, ale się nie załamał. 23 września został rozstrzelany wraz z grupą zakładników w lesie pod Ocyplem.

</doc>
<doc id="545318" url="https://pl.wikipedia.org/wiki?curid=545318" title="Łysa Góra (Pasmo Łososińskie)">
Łysa Góra (Pasmo Łososińskie)

Łysa Góra (781 m n.p.m.) – szczyt górski w Beskidzie Wyspowym pomiędzy Limanową a Mordarką. Sąsiaduje z Miejską Górą (716 m n.p.m.), oddzielony od niej płytką przełęczą. Obydwa te szczyty znajdują się w niższej, południowej części Pasma Łososińskiego.
Łysa Góra ma wydłużony, dwuwierzchołkowy grzbiet. Na jego wyższym wierzchołku, bliższym Miejskiej Górze, znajduje się punkt triangulacyjny. Od południowej strony stoki Łysej Góry opadają do doliny potoku Mordarka, od północnej do wyżej położonej doliny potoku Skrudlak, która to dolina oddziela Łysą Górę od głównego grzbietu Pasma Łososińskiego. Na wschodnim zboczu Łysej Góry niewielka jaskinia zwana "Schronisko w Łysej Górze" (długość 7 m). Po stronie dolinki potoku Skrudlak tzw. "Oczy Limanowej" - zespół kilku małych stawków, powstałych w pierwszych latach XXI w. w wyniku osunięcia gruntów.
Szczyt prawie w całości zalesiony, nie oferuje szerszych widoków. Widoki roztaczają się natomiast z południowo-wschodniego ramienia Łysej Góry, gdzie na wysokości ok. 730 m znajduje się tzw. Stary Krzyż. Pierwszy, drewniany krzyż stanął tu w 1899 r. Obecny, betonowy krzyż o wysokości 15 m wzniesiono na jego miejscu w latach 60. XX w. W pobliżu krzyża, na północnym stoku znajduje się Stacja Narciarska Limanowa-Ski z wyciągiem krzesełkowym i 2 wyciągami orczykowymi. Jej dolna stacja znajduje się na osiedlu Molówka pomiędzy Łysą Górą a głównym grzbietem Pasma Łososińskiego.
W grudniu 1914 przez Limanową przebiegała linia frontu austriacko-rosyjskiego. Na Łysej Górze wojska austriackie zainstalowały stanowiska artyleryjskie. Największa bitwa miała miejsce na Jabłońcu, ale krwawa bitwa na bagnety odbyła się również 10 grudnia na Łysej Górze. Ostatecznie wojskom austriackim udało się wyprzeć Rosjan.
Ze szczytem Łysej Góry związane są legendy. Według jednej z nich w Niedzielę Palmową na jej szczycie diabeł suszy pieniądze, które trzyma ukryte w jaskini. Według innej legendy istniała tutaj dawniej w miejscach o nazwie „Karczmisko” i „Kościelisko” osada, która zapadła się pod ziemią. Była to kara za złe prowadzenie się jej mieszkańców. Legendy te mogą mieć swoje wytłumaczenie w niezbadanej jeszcze szczelinie pęknięcia tektonicznego przebiegającego przez cały garb Łysej Góry.

</doc>
<doc id="545319" url="https://pl.wikipedia.org/wiki?curid=545319" title="Medycyna pastoralna">
Medycyna pastoralna

Medycyna pastoralna – nauka pomocnicza praktycznej teologii. Swe zasady czerpie z wiedzy lekarskiej. Jest to zbiór przepisów i wskazówek medycznych, których znajomość jest niezbędna duchownemu.
Najstarsze polskie podręczniki medycyny pastoralnej to:

</doc>
<doc id="545320" url="https://pl.wikipedia.org/wiki?curid=545320" title="Lensk">
Lensk

Lensk (ros. Ленск) – miasto w Rosji, w Jakucji; ośrodek administracyjny ułusu leńskiego.
Leży na Płaskowyżu Nadleńskim na lewym brzegu Leny, 90 km powyżej ujścia rzeki Niuja; ok. 780 km na zachód od Jakucka; współrzędne geograficzne ; 25 tys. mieszkańców (2005); przemysł drzewny i materiałów budowlanych; port rzeczny; lotnisko. Miasto zagrożone powodziami powodowanymi przez wzbierające wody Leny.
Osiedle założone w 1663 roku pod nazwą "Muchtuja"; prawa miejskie i obecna nazwa w 1963 r.

</doc>
<doc id="545321" url="https://pl.wikipedia.org/wiki?curid=545321" title="Kwas tereftalowy">
Kwas tereftalowy

Kwas tereftalowy, kwas 1,4-benzenodikarboksylowy, – organiczny związek chemiczny z grupy dikarboksylowych kwasów aromatycznych. Zawiera dwie grupy karboksylowe w pozycji "para". Jego izomer "orto" to kwas ftalowy, a izomer "meta" to kwas izoftalowy.
Na skalę przemysłową jest otrzymywany przez utlenianie paraksylenu tlenem z powietrza:
Reakcja prowadzona jest w temp. ok. , pod ciśnieniem ok. 15–30 atm., w kwasie octowym jako rozpuszczalniku i w obecności katalizatora (sole kobaltu i manganu oraz bromki jako promotor). Powstająca jako produkt uboczny woda usuwana jest za pomocą destylacji azeotropowej lub frakcyjnej.
Stosuje się go do produkcji włókien poliestrowych (m.in. elany) oraz barwników.

</doc>
<doc id="545324" url="https://pl.wikipedia.org/wiki?curid=545324" title="Maksymiliana">
Maksymiliana

Maksymiliana, Maksymilianna – żeński odpowiednik imienia Maksymilian. Imiona te pochodzą od nazwiska rodu Emiliuszów.
Maksymiliana imieniny obchodzi razem z Maksymilianem.

</doc>
<doc id="545325" url="https://pl.wikipedia.org/wiki?curid=545325" title="Pilling">
Pilling

Pilling − jest to proces tworzenia się skupisk splątanych włókienek (kuleczek) na powierzchni wyrobów włókienniczych pod wpływem tarcia, podczas ich użytkowania. Szczególnie występuje w tekstyliach z nitek zawierających wraz z włóknami naturalnymi również włókno chemiczne.
Zjawisko to zwane jest także potocznie mechaceniem.

</doc>
<doc id="545329" url="https://pl.wikipedia.org/wiki?curid=545329" title="Kakute">
Kakute

"Kakute" (z jap. "rogata dłoń") zwane czasem "kakushi" (z jap. "rogaty palec"), "kakuwa" (z jap. "rogaty pierścień"), "takanotsume" (z jap. "szpon jastrzębia") to broń wywodząca się z Japonii. Jest klasyfikowana jako broń pomocnicza, a czasem jako broń ukryta.
Budowa.
Kakute jest pierścieniem z wystającymi kolcami. W zależności od wariantu miał jeden kolec (jap. "senriki"), dwa kolce (jap. "shihontsuno"), trzy kolce (jap. "sanbotsuno"), cztery kolce (jap. "shihontsuno") lub pięć kolców (jap. "gohontsuno"). Ciekawym wariantem jest "temanriki" (z jap. "ręka-imadło" lub "ręka o sile dziesięciu tysięcy"). O ile średnica pierścienia w innych wariantach nie może się zmieniać, "tenriki" jest paskiem blachy wygiętym w okrąg, którego zaostrzone końce wygięte są pod kątem prostym na zewnątrz, tak, że tworzą dwa kolce. Regulacja następuje przez zwiększenie lub zmniejszenie odległości między kolcami. Czasem oprócz podstawowych kolców "kakute" miało dodatkowy kolec po przeciwnej stronie pierścienia.
Wykorzystanie.
"Kakute" służyło do chwytania i uciskania. Noszone było kolcami do wewnątrz dłoni. W rzadkich przypadkach kolce skierowane na zewnątrz mogły służyć do uderzeń. Rolą "kakute" było wzmocnienie ucisku szczególnie na dłonie, nadgarstki i gardło, oraz wywołanie silnego bólu dekoncentrującego przeciwnika, co umożliwiało wykonanie innej techniki.
Wersje posiadające dodatkowe kolce po przeciwnej stronie pierścienia mogły służyć do ucisków i uderzeń bez konieczności obracania pierścienia.
Kakute było noszone zazwyczaj na środkowym palcu, a w przypadku noszenia dwóch pierścieni jeden z nich noszony był na kciuku, a drugi na palcu wskazującym lub środkowym. 
Użycie "kakute" obejmował program następujących szkół jiu-jitsu:

</doc>
<doc id="545332" url="https://pl.wikipedia.org/wiki?curid=545332" title="Alkalia">
Alkalia

Alkalia (arab. "al-kali" ‘potaż’) – ogólna nazwa dla: tlenków oraz wodorotlenków litowców, glinu i magnezu, roztworów wodnych wodorotlenków litowców oraz wapnia, a także węglanu sodu oraz potasu. Do alkaliów zalicza się także wodny roztwór amoniaku. Wszystkie alkalia wykazują mocny odczyn zasadowy. Stosowane są m.in. jako środki wiążące kwasy żółciowe oraz zobojętniające sok żołądkowy.

</doc>
<doc id="545333" url="https://pl.wikipedia.org/wiki?curid=545333" title="Bitwa pod Olpe">
Bitwa pod Olpe

Olpe 426 p.n.e. – jedna z bitew stoczonych w trakcie wojny peloponeskiej.
Geneza.
Zimą 426 p.n.e. Ambrakioci, zgodnie z obietnicą złożoną Eurylochosowi, dowódcy lacedemońskiego korpusu operującego w Etolii, zaatakowali Argos Amfilochijskie w Akarnanii (sympatyzującej z Atenami). Przez zaskoczenie zdobyli nadmorska twierdzę akarnańską - Olpe. Akarnańczycy zablokowali drogę z Etolii do Olpe, aby uniemożliwić połączenie Eurylochosa i Amprakiotów, i wysłali po pomoc do Demostenesa, dowódcy ateńskiego w Etolii oraz do floty ateńskiej (Arystoteles i Hierofont) na pobliskich wodach. Eurylochos z 3000 hoplitów zdołał jednak wyminąć siły akarnańskie i przedostawszy się przez góry Tiamos, połączył się z Amprakiotami pod Olpe. Wkrótce przybyły również siły ateńskie: 20 trier Arystotelesa i Hierofonta oraz Demostenes z 200 hoplitami i 60 łucznikami. Obie armie rozbiły obozy pod Olpe, rozdzielone od siebie głębokim jarem.
Przebieg bitwy.
Aby zniwelować liczebną przewagę Lacedemończyków i ich sprzymierzeńców, Demostenes przygotował zasadzkę - ukrył 400 akarnańskich hoplitów w zaroślach daleko na prawym skrzydle. Gdy bitwa się rozpoczęła, Lacedemończycy, których linia była dłuższa niż Akarnańczyków, próbowali okrążyć prawe skrzydło Akarnańczyków. Wówczas wydzielony przez Demostenesa oddział zaatakował ich tyły - Eurylochos zginął, zmieszane oddziały lacedemońskie na lewym skrzydle zostały rozbite. Powracające z pościgu oddziały messeńczyków Demostenesa rozbiły także triumfujące początkowo prawe skrzydło Amprakiotów. Bitwa skończyła się pod wieczór. Siły lacedemończyków i sprzymierzeńców zostały zablokowane w Olpe przez okręty ateńskie i korpus Demostenesa. Nieświadomy zbliżającej się pomocy (2000 Amprakiotów) Menedaios zawarł separatystyczny rozejm z Demostenesem i odszedł z Lacedemończykami z Olpe, pozostawiając sprzymierzonych Amprakiotów. Ci próbowali ucieczki, lecz zostali wybici przez Akarnańczyków.
Demostenes, wiedząc o odsieczy idącej na pomoc Amprakiotom w Olpe, wyruszył jej naprzeciw i wysłał na zwiady Messeńczyków, mówiących tym samym co Amprakioci dialektem. Idący z odsieczą Eurylochosowi Amprakioci nie wiedzieli, że został on już pobity, a zwiadowców Demostenesa, zmyleni językiem, wzięli za forpoczty Eurylochosa. W związku z tym zaniedbali ubezpieczenia i rozbili obóz na noc na wzgórzu Idomene. Siły Demostenesa nocnym marszem ubezpieczonym przez zwiadowców dotarły na Idomene i o świcie zaatakowały obóz Amprakiotów. Zginęło ponad 1000 Amprakiotów, tylko nielicznym udało się uciec.
Konsekwencje.
Amprakioci i Akaranańczycy zawarli pokój oraz zobowiązali się nie brać udziału w wojnie Ateńczyków z Lacedemończykami

</doc>
<doc id="545334" url="https://pl.wikipedia.org/wiki?curid=545334" title="Tergal">
Tergal



</doc>
<doc id="545336" url="https://pl.wikipedia.org/wiki?curid=545336" title="Hoop - CCC - Polsat">
Hoop - CCC - Polsat



</doc>
<doc id="545337" url="https://pl.wikipedia.org/wiki?curid=545337" title="Układ chłodzenia silnika">
Układ chłodzenia silnika

Układ chłodzenia silnika utrzymuje temperaturę we wszystkich częściach w określonych granicach. Prawidłowa praca układu chłodzenia jest warunkiem osiągnięcia przez silnik optymalnych warunków pracy. W razie braku chłodzenia następuje wzrost temperatury do ponad 1000 °C czynników roboczych silnika. Układ chłodzenia może pracować w dużym lub małym obiegu – dlatego, że posiada termostat. W czasie nagrzewania cieczy w układzie wzrasta ciśnienie, dzięki temu temperatura wrzenia cieczy chłodzącej podwyższa się.

</doc>
<doc id="545338" url="https://pl.wikipedia.org/wiki?curid=545338" title="Backscatter">
Backscatter

Backscatter – rodzaj ataku DDoS na serwer pocztowy lub skrzynkę pocztową ofiary, wykonywany zazwyczaj przy okazji rozsyłania spamu.
Spamerzy rozsyłając ogromną liczbę listów elektronicznych jako adres nadawcy podają adres poczty elektronicznej ofiary. Część z tych wiadomości generuje zwrotki (tzw. "Delivery Status Notification", w skrócie "DSN") na adres ofiary z informacjami o błędzie (brak takiego adresu, przepełniona skrzynka itp.), przez co blokują skrzynkę ofiary lub jej serwer. Również nieświadomi użytkownicy, którzy dostali spam odpisują do niewinnej ofiary wiadomości z pretensjami sądząc, że to ona jest autorem spamu. Często backscatter generują również różne autorespondery ustawione przez użytkowników na swoich kontach pocztowych. 
Mechanizmem po stronie systemu pocztowego (który ma być źródłem odbitych wiadomości) zapobiegającym generowaniu odpowiedzi jest odrzucanie wiadomości przed przyjęciem ich przez serwer brzegowy SMTP (jeżeli taki serwer odrzuci wiadomość bez odbierania jej "DSN" powinno być wygenerowane przez serwer próbujący daną wiadomość wysłać - jeżeli jest to spamer, to zwykle tego nie robi).
Czasami jest używany wymienny wobec "backscatter" termin "outscatter". Jest on bardziej jednoznaczny, ponieważ słowo "backscatter" ma szereg innych znaczeń w fizyce i fotografii. Jest on także bardziej odpowiedni, ponieważ ruch pocztowy nie jest kierowany z powrotem tam, skąd pochodzi, lecz do osób trzecich.
Ze względu na podobieństwo ataku backscatter do spamu oprogramowanie antyspamowe często posiada również mechanizmy filtrujące przychodzące wiadomości pod kątem pochodzenia z tego ataku. Przykładem takiego filtru antyspamowego jest spamassassin.

</doc>
<doc id="545339" url="https://pl.wikipedia.org/wiki?curid=545339" title="Backscattering">
Backscattering



</doc>
<doc id="545341" url="https://pl.wikipedia.org/wiki?curid=545341" title="Waco CG-3">
Waco CG-3

Waco CG-3 – amerykański lekki szybowiec transportowy z okresu II wojny światowej 
Historia.
Na początku 1941 roku dowództwo Sił Powietrznych Wojsk Lądowych Stanów Zjednoczonych zwróciło się wytwórni lotniczych o opracowanie szybowców transportowych. Na to zamówienie odpowiedziała między innymi wytwórnia "Waco Aircraft Company of Troy" z Troy w stanie Ohio. Z wytwórnią podpisano w czerwcu 1941 roku umowę na opracowania dwóch typów szybowców – ośmiomiejscowego (oznaczony jako "Waco CG-3") i piętnastomiejscowego (oznaczony jako "CG-4"). Oba szybowce były opracowywane w tym samym czasie.
Prototyp szybowca "CG-3" został opracowany w 1941 roku a prototyp przewidziany do prób statycznych zbudowano 26 grudnia 1941 roku, a do badań w locie 31 stycznia 1942 roku. Badania szybowca zakończono w kwietniu 1942 roku i skierowano go do produkcji seryjnej w wytwórni "Commonwealth Aircraft Co." w Kansas City.
Zbudowano jednak tylko 100 sztuk tego typu szybowców, gdyż stwierdzono, że jest zbyt mały a zbudowany w tym samym czasie szybowiec "Waco CG-4" posiadający większą ładowność jest bardziej przydatny dla wojska i to on stał się szybowcem podstawowym. 
Szybowiec "Waco CG-3" był używany jedynie do celów szkoleniowych, nie był używany w działaniach bojowych.
Opis konstrukcji.
Szybowiec "Waco CG-4A" to górnopłat zastrzałowy o konstrukcji mieszanej, metalowo-drewnianej.
Skrzydła dwudźwigarowe wykonane z drewna, pokryte cienką sklejką i dodatkowo kryte płótnem. Skrzydła wyposażone w lotki. Obrys prostokątny z zaokrąglonymi końcówkami. Zastrzał w kształcie litery "V".
Kadłub o konstrukcji kratownicowej, wykonany ze spawanych rur stalowych i kryty płótnem. Piloci siedzieli w kabinie obok siebie. Kadłub zawierał kabinę w której mieściły się 7 żołnierzy, wejście do niej odbywało się po odchyleniu do góry pokrywy przedniej części kabiny. 
Podwozie klasyczne z kółkiem ogonowym i centralną płozą. 

</doc>
<doc id="545344" url="https://pl.wikipedia.org/wiki?curid=545344" title="Piotr z Goniądza">
Piotr z Goniądza

Piotr z Goniądza, Piotr Giezek (znany także pod pseudonimami: "Giezek, Giszka, Gonaesius, Gonedzius, Gonetzius, Goniądz, Petrus Gonesius, Petrus de Goniącz, Piotr Giezka z Goniądza, Piotr z Goniędza", a wyjątkowo jako: "Coniza, Conyza, Koniński, Lithuanus", ur. ok. 1530 w Goniądzu, zm. 15 października lub 13 września 1573 w Węgrowie) – ksiądz rzymskokatolicki, następnie pastor, pisarz i teolog protestancki, autor pierwszych dzieł w języku polskim, założyciel i przywódca braci polskich.
W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Życiorys.
Wczesne lata życia.
Urodzony w rodzinie chłopskiej w Goniądzu nad Biebrzą, w dawnej ziemi bielskiej, około roku 1525–1530. Według Szymona Budnego jego prawdziwe nazwisko brzmiało: "Giezek". Rodzice oddali go na wychowanie do klasztoru; następnie ukończył seminarium i otrzymał święcenia kapłańskie; studiował na Akademii w Krakowie. Pierwszą wzmianką był fakt przeciwstawienia się, wspólnie z innymi studentami Uniwersytetu Jagiellońskiego, wystąpieniom przeciw wierze rzymskokatolickiej Francesca Stankara, ówczesnego profesora języka hebrajskiego. Okazał się wybitnie utalentowany i dlatego biskup wileński Paweł Holszański, w 1551, wysłał go na dalszą naukę na uniwersytet w Padwie, gdzie uzyskał doktorat z filozofii i został prawdopodobnie wykładowcą sofistyki Arystotelesa. Wkrótce, pod wpływem pism Miguela Serveta i poglądów prof. Mateo Gribaldiego, przyjął wiarę unitarian (której był wierny do końca życia).
Działacz reformacji.
Był jednym z założycieli ruchu anabaptystów w Polsce, działał na dworze Mikołaja Radziwiłła Czarnego – protektora kalwinistów i antytrynitarzy, od którego otrzymał urząd ministra kalwińskiego. Uległ silnemu wpływowi husytyzmu, od którego przejął zasadę "ewangelicznego ubóstwa". Latem 1555, wracając do kraju, nawiązał kontakty z anabaptystami z Moraw i namówił wielu z nich, aby osiedlili się w Polsce. Jego nowatorskie poglądy (negowanie istnienia Trójcy Świętej i boskości Jezusa jako tylko "wykonawcy woli Boga", zwalczanie chrztu dzieci i propagowanie chrztu dorosłych przez zanurzenie w wodzie), przedstawione w czasie synodu w Seceminie 22 stycznia 1556), spowodowały jego wykluczenie ze zboru. Uchwałą synodu wysłano go do Wittenbergi (gdzie przybył w połowie lutego 1556) do Filipa Melanchtona licząc, że ten autorytet teologiczny przekona go podczas dysputy do zmiany poglądów. Jednak jego teorie wywołały oburzenie i uznano go za niebezpiecznego heretyka. Po krótkim pobycie we Frankfurcie nad Odrą powrócił do kraju, zatrzymał się w Poznaniu, by wkrótce udać się do Małopolski. Opublikowany w Krakowie traktat "O Synu Bożym" (marzec 1556) spowodował jego ekskomunikę podczas synodu w Pińczowie w kwietniu 1556. Skazano go także na banicję z Małopolski. Cieszył się jednak poparciem drobnej szlachty z Litwy i Podlasia, gdzie udał się w 1558. Osiadł na stałe w Węgrowie jako minister tamtejszego zboru – funkcję tę pełnił aż do swej śmierci.
Założyciel braci polskich.
Od 1558 jego protektorem został magnat Jan Kiszka. Dzięki jego poparciu został pastorem zboru kalwińskiego w Węgrowie, który zreorganizował w duchu antytrynitaryzmu. Odzież dworską którą nosił zamienił na zwykły szary strój i drewnianą szablę, uważał bowiem że nie należy nosić broni którą można skrzywdzić innego człowieka. Wkrótce jego radykalny program społeczny (zniesienie pańszczyzny, równość wszystkich wobec prawa, bezwarunkowy pacyfizm) zraziły do niego wielu szlachciców i magnatów (w tym Jana Kiszkę). W grudniu 1558 na synodzie w Brześciu Litewskim sprzeciwił się, po raz pierwszy, chrztowi niemowląt. Dowodził, że taki chrzest przeczy zdrowemu rozsądkowi i nie ma potwierdzenia w Biblii ani w tradycji wczesnego chrześcijaństwa. W grudniu 1561 uczestniczył w synodzie krakowskim, na którym J. Blandrata publicznie omawiał sprawę bóstwa Chrystusa. W 1565 doprowadził do oddzielenia swojej mniejszościowej grupy radykałów od kalwinizmu, pod nazwą „braci polskich”. Wkrótce potem, już w 1566, został odsunięty od życia zborowego. W październiku 1568 przybył na synod do Pielesznicy, gdzie dyskutował w gronie dyteistów o przedwieczności Chrystusa i wystąpił przeciwko Grzegorzowi Pawłowi z Brzezin i Jerzemu Schomannowi.
Następne lata poświęcił na pisanie dzieł, umacniających i propagujących doktrynę nowego Kościoła; część z nich została zniszczona w okresie kontrreformacji. Zmarł w czasie epidemii dżumy, prawdopodobnie 13 września 1573 roku.

</doc>
<doc id="545345" url="https://pl.wikipedia.org/wiki?curid=545345" title="Krzywuła">
Krzywuła



</doc>
<doc id="545347" url="https://pl.wikipedia.org/wiki?curid=545347" title="Bosch K-Jetronic">
Bosch K-Jetronic

Bosch K-Jetronic - mechaniczny wtryskowy układ zasilania silnika spalinowego stworzony w roku 1973 w firmie Bosch. Obecnie rzadko używany.
Układ składa się z elektrycznej pompy zasilającej, akumulatora ciśnienia paliwa, filtra, rozdzielacza paliwa i przepływomierza powietrza, zblokowanych w regulatorze mieszanki. Poza tym w skład układu wchodzą wtryskiwacze, przepustnica i elementy umożliwiające rozruch i pracę silnika w okresie nagrzewania takie jak: regulator termiczny, wtryskiwacz rozruchowy, zawór powietrza dodatkowego. Pomiar masy przepływającego powietrza odbywa się poprzez przesuwanie klapy spiętrzającej. Klapa ma kształt koła i pod naporem powietrza porusza się w stożkowej gardzieli. Przymocowana jest do końca ramienia, na które nacisk wywiera ciśnienie hydrauliczne za pośrednictwem tłoka sterującego. System dawkuje ilość wtryskiwanego paliwa poprzez ruch tłoka sterującego, którego przesuwająca się krawędź odsłania szczeliny, którymi przepływa paliwo do wtryskiwaczy.
Z jednej strony na tłok działa stałe ciśnienie paliwa, a z drugiej napór aerodynamiczny powietrza zassanego przez silnik wywierany na klapę spiętrzającą. Ponieważ ciśnienie paliwa jest stałe, to ruch klapy spiętrzającej wyznacza ilość zassanego powietrza. Korekcje dawki w zakresie niskich i średnich obrotów uzyskuje się poprzez modyfikację konturu gardzieli. W zależności od bardziej lub mniej stromego przebiegu konturu (w stosunku do tworzącej stożka) uzyskuje się wzbogacenie lub zubożenie dawki paliwa. W okresie nagrzewania regulator termiczny obniża ciśnienie paliwa nad tłokiem sterującym, co powoduje spadek siły przeciwstawiającej się naporowi aerodynamicznemu, wyższe położenie klapy spiętrzającej, a przez to zwiększenie dawki paliwa.

</doc>
<doc id="545348" url="https://pl.wikipedia.org/wiki?curid=545348" title="Bitwa o Sfakterię">
Bitwa o Sfakterię

Bitwa o Sfakterię (425 p.n.e.) – bitwa stoczona w trakcie II wojny peloponeskiej.
Działania poprzedzające.
Z inicjatywy strategów Demostenesa i Sofoklesa w maju 425 p.n.e. Ateńczycy postanowili rozpocząć działania zaczepne na terenie Peloponezu, by zapobiec corocznym najazdom lacedemońskim na Attykę. Flota ateńska z zaokrętowanymi na pokładach hoplitami i lekkozbrojnymi wyruszyła w kierunku Korkyry, płynąc wzdłuż brzegów Peloponezu. W okolicach półwyspu Pylos niekorzystne warunki pogodowe zmusiły Ateńczyków do przybicia do brzegu. Żołnierzy pod dowództwem Demostenesa wyokrętowano, a okręty odpłynęły. Na wodach zatoki Navarino pozostało jedynie 5 trier ateńskich. Żołnierze ateńscy na Pylos ufortyfikowali przyczółek, tworząc bazę do działań na Peloponezie. 
Powiadomiony o desancie król spartański Agis przerwał operacje w Attyce i zawrócił operującą pod Korkyrą flotę (43 triery). Ateńczycy osiągnęli tym samym zamierzone cele strategiczne, choć zarazem ateński przyczółek na Pylos został zablokowany: wejścia do zatoki strzegła lacedemońska flota, drogę lądową w głąb Peloponezu zagrodziła armia lacedemońska. Spartanie osadzili również załogę (420 hoplitów i ok. 500 helotów, pod dowództwem Epitadasa) na pobliskiej wyspie Sfakterii. Dwa okręty ateńskie zdołały jednak wymknąć się i pośpieszyć z wezwaniem o pomoc. Pozostałe 3 triery Ateńczycy wyciągnęli na brzeg i otoczyli palisadą – strzegło ich 60 hoplitów i lekkozbrojni. Przez dwa dni Spartanie bezskutecznie szturmowali pozycje ateńskie od strony lądu i od morza. Raniony został wówczas Brazydas, którego tarcza została potem użyta jako element pomnika zwycięstwa Ateńczyków. 
Przebieg walk.
Powrót floty ateńskiej (50 okrętów pod dowództwem Eurymedona i Sofoklesa) zmienił sytuację – po bitwie morskiej w zatoce Navarino (bitwa koło Sfakterii) Ateńczycy uzyskali panowanie na okolicznych wodach. Lacedemońska załoga na Sfakterii została odcięta. Ateńczycy zorganizowali blokadę wyspy łącznie trwającą 72 dni. Okazała się ona jednak nieszczelna – garnizon na Sfakterii zaopatrywano przez lacedemońskich ochotników-pływaków, którzy pod wodą holowali za sobą na linach worki z żywnością. Aby rozstrzygnąć patową sytuację, Demostenes zaplanował atak, który przeprowadził wraz z przybyłymi z Aten posiłkami demagog Kleon.
Zdobycie Sfakterii.
Żołnierze ateńscy (800 hoplitów, 1600 peltastów i łuczników) wylądowali przed świtem na Sfakterii, opanowali posterunek spartański na południowym krańcu wyspy i nacierali w głąb lądu. Spartanie pod dowództwem Epitadasa wyruszyli im naprzeciw z obozu położonego w centrum wyspy (rys. 1).
Nie udało im się jednak zaatakować hoplitów ateńskich, gdyż powstrzymali ich ateńscy łucznicy i peltaści zajmujący pozycje na wzgórzach, na flankach ich szyku i rażący ich z dystansu przy unikaniu bezpośredniego starcia (rys. 2). W wyniku ostrzału dowódca Spartan (Epitadas) zginął, jego zastępca Styfon został ranny i Spartanie wycofali się na północny kraniec wyspy, do ruin fortu na klifie.
Szturmy ateńskie na pozycje w forcie nie przynosiły rezultatów – Spartanie bronili się cały dzień. Dopiero gdy messeński oficer przeprowadził oddział ateńskich lekkozbrojnych przez urwisko klifu na szczyt wzgórza na tyłach pozycji spartańskich, otoczeni Spartanie poddali się za zgodą dowódców armii na kontynencie (rys. 3). Do ateńskiej niewoli dostało się 292 hoplitów, w tym 120 Spartiatów. Ateńskie straty wyniosły ok. 50 ludzi.

</doc>
<doc id="545349" url="https://pl.wikipedia.org/wiki?curid=545349" title="Cinecittà">
Cinecittà

Cinecittà (; tłum. miasto filmowe) – największe studio filmowe we Włoszech znajdujące się na przedmieściach Rzymu.
Studia zostały zbudowane w epoce faszystowskiej w ramach planu ożywienia włoskiego przemysłu filmowego. Powstawały od 1937 do 1943 roku, gdy zostały częściowo zniszczone wskutek działań wojennych. W 1945 r. armia USA urządziła na terenie studia tymczasowe schroniska dla kilku tysięcy Żydów, ocalałych z Holocaustu. Po zakończeniu działań II wojny światowej studio odbudowano w jeszcze większym wymiarze. Do 2006 r. studio wykorzystano do produkcji ponad 3000 filmów i programów telewizyjnych.
Obecnie studio zajmuje obszar 40 hektarów gruntów. "Cinecittà" jest miejscem pracy ok. 5000 osób.
Na terenie studia tworzyli m.in. tacy reżyserzy jak: Alessandro Blasetti, Roberto Rossellini, Vittorio De Sica, Luchino Visconti, Sergio Leone, Sergio Corbucci i Sergio Sollima. Całą swoją twórczość związał z tym studiem Federico Fellini. W latach 50. XX w. studio wykorzystywano do produkcji filmów amerykańskich, jak "Rzymskie wakacje" i "Ben Hur" w reżyserii Williama Wylera czy "Quo vadis" w reżyserii Mervyna LeRoya.
Od 1964 r. na terenie "Cinecittà" kręcono filmy z gatunku spaghetti westernów.
W 1991, w "Cinecittà" odbył się 36 konkurs Eurowizji.
W 1997 r. studio "Cinecittà" było bliskie ogłoszenia bankructwa i zostało sprywatyzowane przez rząd włoski. Kontrole nad firmą przejęła spółka Diego Della Valle, inwestując 25 milionów euro w modernizację.
Ostatnimi, znaczącymi produkcjami, jakie powstały na terenie studia były filmy: Martina Scorsese pt. "Gangi Nowego Jorku" oraz Mela Gibsona – "Pasja". Również telewizje BBC i HBO kręciły tu zdjęcia do serialu "Rzym" w latach 2004–2007. W 2008 r. walijski oddział BBC realizował tu ujęcia do serialu sci-fi "Doktor Who", do odcinka "Ogień z Pompejów" z 2008 r.
Wyposażenie.
Na terenie „miasteczka filmowego” znajdują się m.in.:
Na terenie "Cinecittà" znajdują się zachowane i gotowe do ponownego użycia dekoracje, będące kopiami ciągów ulic Nowego Jorku, starożytnego Rzymu z fragmentami Koloseum, wierne kopie setek metrów ulic Paryża, klasztor z filmu Imię róży, pałac cesarza Chin, kompletne wnętrza okrętów podwodnych, kopalń, stacji kolejowych i rzymskiego metra oraz baśniowe scenerie użyte do produkcji filmu o "Przygodach Barona Munchausena" w reżyserii Terry’ego Gilliama. Można tam też znaleźć arkę Noego.

</doc>
<doc id="545354" url="https://pl.wikipedia.org/wiki?curid=545354" title="Knauf Team">
Knauf Team

Knauf Team (Dynatek) – była polska zawodowa grupa kolarska założona we Włoszczowie w 2004 roku (pierwszym sezonem wyścigowym był sezon 2005). Grupa powstała na bazie łódzkiej grupy Knauf-Mikomax. Twórcą i dyrektorem sportowym grupy był Andrzej Domin, zaś zarządzało nią stowarzyszenie Domin Sport.

</doc>
<doc id="545355" url="https://pl.wikipedia.org/wiki?curid=545355" title="Alexander McQueen">
Alexander McQueen

Lee Alexander McQueen (ur. 17 marca 1969 w Lewisham, zm. 11 lutego 2010 w Mayfair) – brytyjski projektant mody, znany ze swoich niekonwencjonalnych projektów i taktyki szokowej. 
Życiorys.
Wczesne lata.
Urodził się w Lewisham jako najmłodszy z sześciorga dzieci szkockiego taksówkarza Ronalda i nauczycielki nauk społecznych Joyce. Dorastał w domu szeregowym w Stratford. W młodym wieku zaczął robić sukienki dla swoich trzech sióstr i miał zamiar zostać projektantem mody.
W 1985 roku, mając 16 lat, opuścił Rokeby School, aby ukończyć kurs krawiecki w Newham College i odbyć staż u krawców Anderson &amp; Sheppard na Savile Row, zanim dołączył do Gieves &amp; Hawkes i później szył teatralne kostiumy w Angels and Bermans. Podczas odbywania stażu McQueen uczęszczał do Rosetta Art Center kierowanego przez Yvonne Humble.
Kariera.
W wieku 20 lat rozpoczął krótkotrwałą pracę dla projektantów Koji Tatsuno i Romeo Gigli. Studia podyplomowe ukończył w Central St. Martins College of Art. Na początku swojej kariery tworzył projekty prowokacyjne, w późniejszym czasie jego stroje stały się łagodniejsze, często inspirowane historią lub filmami. 
McQueen przez pięć lat pracował jako główny projektant w Givenchy, zanim założył wytwórnie Alexander McQueen i McQ. Dramatyczne projekty McQueena, noszone przez gwiazdy takie jak Rihanna, Björk i Lady Gaga, spotkały się z uznaniem krytyków i czterokrotnie zdobyły nagrodę Brytyjskiego Projektanta Mody Roku.
W 1996 uznano go za najlepszego projektanta sezonu. W tym samym roku został głównym projektantem domu mody Givenchy. W 2001 roku zrezygnował z posady w Givenchy i związał się z firmą Gucci. W 2001 roku przeniósł się do Paryża.
Życie prywatne.
McQueen był zdeklarowanym gejem, w 2000 roku w Hiszpanii poślubił swego partnera George'a Forsytha, twórcę filmów dokumentalnych.
Śmierć.
11 lutego 2010 roku został znaleziony martwy w swoim apartamencie na londyńskim West Endzie. Powiesił się na pasku od spodni; jego gosposia znalazła go rano w jego szafie. Śledztwo wykazało, że było to samobójstwo i że przed śmiercią McQueen brał kokainę, środki nasenne i uspokajające oraz że miał nadgarstki pocięte sztyletem i tasakiem do mięsa. Zostawił również krótki list na pożegnanie: "Karm moje psy. Przepraszam. Kocham Cię, Lee", skierowany prawdopodobnie do jego partnera. Wielu twierdzi, że przyczyną samobójstwa McQueena mogła być depresja i problemy z narkotykami, z czym zmagał się w ostatnich miesiącach przed śmiercią. Zmarł tego samego dnia, kiedy odbył się pogrzeb jego matki, z którą był ściśle związany. 
Spuścizna.
Po śmierci Alexandra dyrektorem kreatywnym domu mody McQueen została Sarah Burton, która projektowała np. suknię ślubną dla księżnej Kate. Kolekcje Alexander McQueen spod ręki Sarah zachowały cechy charakterystyczne marki - awangardowe cięcia, teatralne rękawy i symbole czaszek oraz róż. Dom mody Mcqueen zajmuje się również projektowaniem ubrań dla współczesnych feministek.

</doc>
<doc id="545359" url="https://pl.wikipedia.org/wiki?curid=545359" title="Laska Eskulapa">
Laska Eskulapa

Laska Eskulapa (także laska Asklepiosa, łac. Aesculapius caducifer) – laska stanowiąca symbol medycyny (sztuki lekarskiej). 
W XVIII-wiecznej Anglii lekarz obdarzany największym autorytetem posiadał laskę zakończoną rękojeścią ze szczerego złota. Pierwszym lekarzem, który otrzymał tę laskę był John Radcliffe. Po nim laskę tę, razem z pacjentami i prestiżem, przejął Richard Mead. W sztuce jest zwykle przedstawiana w formie prostego kija z oplatającym go wężem (ze względu na linienie – „odradzanie się” – symbolizuje ciągłą samoodnowę życia, ozdrowienie, długowieczność, uzdrawianie).
Według mitologii greckiej i mitologii rzymskiej należała do atrybutów boga lekarzy, Asklepiosa (Eskulapa).

</doc>
<doc id="545361" url="https://pl.wikipedia.org/wiki?curid=545361" title="Zawadka (gmina Koło)">
Zawadka (gmina Koło)

Zawadka – wieś w Polsce położona w województwie wielkopolskim, w powiecie kolskim, w gminie Koło. Obecnie wieś wchodzi w skład sołectwa Powiercie.
W latach 1975–1998 miejscowość należała administracyjnie do województwa konińskiego.
Historia.
Podczas II wojny światowej i krótko także później, przez wieś przebiegała linia kolejki wąskotorowej, łącząca Koło z Dąbiem. Tą trasą hitlerowcy przewozili więźniów jadących do obozu Kulmhof w pobliskim Chełmnie nad Nerem.

</doc>
<doc id="545362" url="https://pl.wikipedia.org/wiki?curid=545362" title="Piast Iłowa">
Piast Iłowa

Piast Iłowa – polski klub piłkarski z siedzibą w Iłowej, założony w 1946 roku. Występuje w rozgrywkach IV ligi lubuskiej.
Historia klubu.
Klub został założony w 1946 r., początkowo pod nazwą „Unia”, a od wiosny 1961 r. pod zmienioną nazwą „Piast”. Największe sukcesy klub święcił w czasach gry w III lidze, kiedy był jednym z najlepszych klubów w byłym województwie zielonogórskim. Ostatni raz Piast występował w III lidze w sezonie 1996/97. W 2005 r. klub zbankrutował, a w jego miejsce powstał zupełnie nowy klub – Vitrosilicon Iłowa, który w 2013 roku zmienił nazwę na Klub Piłkarski Piast powracając tym samym do tradycji.
Wychowankiem klubu jest m.in. Łukasz Garguła, reprezentant Polski. W Piaście w sezonie 1982/1983 (za kadencji trenera Romualda Szukiełowicza) grał Zbigniew Mandziejewicz, który święcił później sukcesy ze Śląskiem Wrocław i Legią Warszawa.

</doc>
<doc id="545368" url="https://pl.wikipedia.org/wiki?curid=545368" title="Hydraulik">
Hydraulik

Hydraulik – zawód związany z montażem, instalacją i naprawą instalacji wodociągowej, kanalizacyjnej i centralnego ogrzewania. 
Pochodzenie angielskiego wyrazu określającego przedstawiciela tego zawodu - "plumber" - ma swoje korzenie w czasach antycznych i jest związane z łacińskim terminem "plumbum", określającym ołów. Rzymianie używali ołowiu do budowy rynien i rur spustowych.

</doc>
<doc id="545369" url="https://pl.wikipedia.org/wiki?curid=545369" title="Jezioro Betyń">
Jezioro Betyń



</doc>
<doc id="545370" url="https://pl.wikipedia.org/wiki?curid=545370" title="Kaczug">
Kaczug

Kaczug, "Kaczuga" (ros. "Kaчyг") - osiedle typu miejskiego w azjatyckiej części Rosji, w obwodzie irkuckim.
Leży na Płaskowyżu Leńsko-Angarskim nad Leną; ok. 220 km na północny wschód od Irkucka; 9 tys. mieszkańców (1989). Przemysł spożywczy, drzewny (fabryka mebli); port rzeczny (początkowy punkt żeglugi na Lenie); lotnisko.

</doc>
<doc id="545372" url="https://pl.wikipedia.org/wiki?curid=545372" title="Vulcan (przedsiębiorstwo)">
Vulcan (przedsiębiorstwo)

Vulcan – polskie przedsiębiorstwo zajmujące się komputeryzacją szkolnictwa, produkcją i dystrybucją oprogramowania i świadczeniem usług i szkoleń. Powstało w 1988 roku.
Historia.
Vulcan został założony w 1988 roku we Wrocławiu. Pierwsze programy wyprodukował w 1989 roku z przeznaczeniem na komputery ZX Spectrum i Elwro 800 Junior, wówczas też zostały one sprzedane Ministerstwu Edukacji Narodowej. W 1990 roku przedsiębiorstwo uczestniczyło w ramach programu badawczego RRI-16. Na początku lat 90. Vulcan reprezentował Polskę w programie EPES (European Pool of Educational Software). W 1995 roku spółka rozpoczęła prace nad encyklopedii mutlimedialnej PWN, zakończone w grudniu następnego roku. Encyklopedia sprzedała się w 40 tysiącach egzemplarzy. W tym okresie Vulcan współpracował także z takimi wydawnictwami, jak WSiP, Bellona, Wydawnictwo Dolnośląskie czy Wydawnictwo Szkolne PWN.
W 1997 firma Vulcan wraz z Wydawnictwem Naukowym PWN utworzyła spółkę Vulcan Media, która specjalizowała się w opracowywaniu wydawnictw multimedialnych, m.in. wersji encyklopedii i słowników na płytach CD-ROM. W 1998 roku spółka wykupiła poznańskie przedsiębiorstwo SuperMemo World. W 1999 Vulcan Media został wykupiony w całości przez Wydawnictwo Naukowe PWN. W 2000 roku zmienił nazwę na pwn.pl.
W 1998 roku powstał pierwszy oddział spółki Vulcan – w Katowicach. W pierwszej połowie 2005 roku liczba klientów firmy przekroczyła 13 000. W 2006 roku spółka, osiągająca wówczas roczny przychód w wysokości około 19 milionów złotych, została przejęta przez Wydawnictwo Nowa Era.
Produkty.
Przedsiębiorstwo jest autorem dziennika elektronicznego UONET+, programów przeznaczonych do administracji i obsługi szkoły, a także systemu elektronicznej rekrutacji do szkół podstawowych.

</doc>
<doc id="545374" url="https://pl.wikipedia.org/wiki?curid=545374" title="Jonathan Edwards">
Jonathan Edwards



</doc>
<doc id="545376" url="https://pl.wikipedia.org/wiki?curid=545376" title="Bosch KE-Jetronic">
Bosch KE-Jetronic

Układ KE-Jetronic powstał w roku 1982 i jest elektronicznym rozszerzeniem układu K-Jetronic. Został bardziej udoskonalony oraz wyprodukowany w celu lepszego doboru mieszanki niż układ K-Jetronic. Większość parametrów oraz mechaniczny dobór mieszanki paliwa w regulatorze pozostały takie same jak w układzie K-Jetronic. Podstawową różnicą tych układów jest to, że układ KE-Jetronic ma zastosowanie elektronicznego sterowania zmianą ciśnienia paliwa działającego na górną powierzchnię tłoczka. Regulacji tej dokonuje elektrohydrauliczny nastawnik ciśnienia. 

</doc>
<doc id="545378" url="https://pl.wikipedia.org/wiki?curid=545378" title="Texas (zespół muzyczny)">
Texas (zespół muzyczny)

Texas – zespół pochodzący z Glasgow, założony przez Johnny'ego McElhone w 1986 roku, wykonujący połączenie muzyki rock, pop, soul i innych.
Nazwa.
Nazwa pochodzi od filmu Paris, Texas w reżyserii Wima Wendersa. Muzyka do tego filmu, kompozycji Ry Coodera, zainspirowała do założenia zespołu i powstania pierwszego albumu "Southside" w 1989 roku. Zespół wydał zapis koncertu na DVD pt. "Texas, Paris" – zamiana miejsc słów w tytule nawiązuje do filmu, który dał początek zespołowi.
Historia zespołu.
Początki: 1989-1993.
Spotkanie założycieli grupy Johnny'ego McElhone i Sharleen Spiteri miało miejsce w 1986 roku, wkrótce dołączył do nich gitarzysta Ally McErlaine i perkusista Stuart Kerr. Pierwszym utworem napisanym przez Johnny'ego i Sharleen był "I Don't Want A Lover", który zagrali podczas swojego scenicznego debiutu w marcu 1988 występem na University of Dundee. Piosenka szybko stała się przebojem, a debiutancki album "Southside" z 1989 roku odniósł sukces. W tym samym roku Texas wystąpił m.in. na stadionie Wembley, a także na belgijskim festiwalu Werchter. Ponadto koncertowali po Europie – we Francji i Hiszpanii. W mipod tytułem "Mothers Heaven" lecz nie odniosła takiego sukcesu jak "Southside". Zespół nadal koncertował głównie we Francji, gdzie mógł liczyć na ciepłe przyjęcie tamtejszych fanów. W listopadzie tegoż roku Texas rozpoczął trasę koncertową po USA. 
Rok 1992 to głównie koncertowanie, razem z m.in. Bryanem Adamsem. 28 czerwca wystąpili na duńskim festiwalu Roskilde obok takich zespołów jak Nirvana, Megadeth, Pearl Jam, Crowded House. 
W 1993 roku Texas nagrał swój trzeci album – "Ricks Road" (nazwa od drogi prowadzącej do Woodstock). To właśnie w Stanach Zjednoczonych w Bearsville Studios w Woodstock powstał materiał. 7 grudnia 1993 Texas wystąpił we francuskim show telewizyjnym „Taratata”, gdzie wykonał "So Called Friend" z najnowszego albumu oraz przebój "I Don't Want A Lover", a także w duecie ze Stephenem Eicherem – swoją wersję piosenki Boba Dylana "I Shall Be Released".
Kolejny rok to trasa koncertowa po Europie i Stanach oraz promocja "Ricks Road". Z albumu pochodzi kilka przebojów, na przykład ballada "So In Love With You", czy soulowe "You Owe It All To Me". Piosenka "So Called Friend" stała się też piosenką towarzyszącą brytyjskiemu sitcomowi „Ellen”. Mimo tego "Ricks Road" nie uzyskał komercyjnego rozgłosu.
Od "White on Blonde" do "The Greatest Hits".
Mimo kilku lat bez hitu pokroju "I Don't Want A Lover" Texas nie zaprzestawał pracy nad nowym materiałem. Tym razem płyta nie powstała po dwóch, lecz po 4 latach, co sprawiło, że album okazał się pierwszym w historii grupy tak dobrze się sprzedającym. "White on Blonde" kupiło ponad 4 miliony osób w całej Europie i poza nią. Pierwszym singlem był "Say What You Want" – soulowo kołysząca piosenka, która szybko podbiła listy przebojów. Texas nagrał jej wersję rap w 1998 roku z Method Manem jako "Say What You Want (All Day Every Day)", która w Holandii odniosła większy sukces niż pierwotna wersja. Piosenka ta jest wykonywana na praktycznie każdym koncercie, od około 2001 na zakończenie występu. Kolejne single z "White on Blonde" to "Black Eyed Boy", "Put Your Arms Around Me", "Halo" oraz "Insane". Każdy z nich przyczynił się do uplasowania zespołu Texas w czołówce najlepszych zespołów tamtego okresu.
Grupa rozpoczęła pracę nad piątą studyjną płytą – "The Hush". Ten album przypieczętował popularność zespołu. Hity takie jak "In Our Lifetime" czy "Summer Son" to utwory, które najczęściej kojarzą się z formacją Texas. Teledysk do tego ostatniego został zakazany przez m.in. MTV i BBC, powodem miały być zbyt odważne sceny łóżkowe.
Dzięki "The Hush" wokalistka stała się symbolem seksu tamtego okresu, a Texas był zapraszany na występy do wielu stacji telewizyjnych, także zagranicznych. W roku 2000 Texas zagrał dwukrotnie w Polsce: 19 sierpnia w Modlinie na festiwalu Inwazja mocy organizowanym z okazji 10-lecia radia RMF FM i 20 sierpnia na festiwalu w Sopocie tuż przed Bryanem Adamsem. W tym samym roku ukazała się kompilacja "The Greatest Hits", a rok później Texas wyruszył w tournée po Europie. 22 kwietnia 2001 roku zagrali koncert w Bercy w Paryżu, który został zarejestrowany, a później wydany DVD pod tytułem "Texas, Paris". 
Album "The Greatest Hits" zawierał trzy premierowe piosenki: "Guitar Song" (z linią melodyczną "Je t'aime... moi non plus" Serge'a Gainsbourga), "Inner Smile", w teledysku do którego Sharleen wystąpiła przebrana za Elvisa Presleya oraz "In Demand" – w klipie wokalistce partnerował aktor Alan Rickman.
2002-2005.
Po europejskim tournée w 2001 roku Texas zrobił przerwę, którą Sharleen wykorzystała do powiększenia rodziny. W sierpniu 2002 urodziła córkę Misty Kyd. Jej ojcem jest Ashley Heath, z którym była związana od 1995 roku. Para rozstała się w 2004. Ciąża jednak nie przeszkodziła w nagrywaniu kolejnej studyjnej płyty. Texas powrócił w 2003 z "Careful What You Wish For". Pierwszym singlem był "Carnival Girl" w duecie z raperem Kardinallem Offishallem. Płyta jednak nie stała się kontynuacją dobrej passy zespołu. W 2005 roku do zespołu dołączył klawiszowiec Michael Bannister i nagrał z całym zespołem siódmą płytę – "Red Book" . Album różnił się od poprzedniego, podniósł status Texasu w muzycznym światku. Na listach przebojów zagościły "Getaway", "Sleep" i "Can't resist". Piosenkę "Sleep" Sharleen wykonała w duecie z Paulem Buchananem, a w teledysku do niej partnerował jej angielski komik Peter Kay. Texas znowu zaczął intensywnie koncertować, najwięcej w Wielkiej Brytanii, krajach Beneluksu, Francji. W tym samym roku stał się częścią koncertu Live 8, grając w Edynburgu na Murray Field. Także w 2005 nagrali akustyczną wersję pięciu piosenek z "Red Book" w Abbey Road Studios: "Getaway", "Sleep", "What About Us", "Can't Resist" i "Nevermind". Texas zagrał również koncert w znanym angielskim klubie King Tut's. Koncertowe tournée zakończyło się w 2006 roku.
Solowe projekty.
Muzycy zespołu Texas, po trasie koncertowej w 2006 roku rozpoczęli prace nad swoimi własnymi projektami. Klawiszowiec Eddie Campbell i gitarzysta Tony McGovern założyli Kizzy Star, w którym Tony został także wokalistą. Wokalistka Sharleen Spiteri nagrała swoją pierwszą solową płytę. Jej tytuł to "Melody" (premiera 14 lipca 2008), a promujący singel to "All The Times I Cried". Album utrzymany jest w stylu muzyki lat 50., twórczości m.in. Nancy Sinatry i Françoise Hardy. 1 marca 2010 r. Spiteri wydała drugą solową płytę "The Movie Songbook", która zawierała wyłącznie covery będące ścieżkami dźwiękowymi popularnych filmów (m.in "Xanadu", "Take my breath away").
W 2007 roku wydana została dwupłytowa kompilacja "The BBC Sessions".
We wrześniu 2010 gitarzysta Ally McErlaine przeszedł operację usunięcia tętniaka mózgu, który został zakwalifikowany do najbardziej zaawansowanego stadium, tym samym nie pozostawiając nadziei na przeżycie. Jednak po kilku miesiącach rehabilitacji, nauki mówienia, chodzenia i pisania na nowo, stwierdzono, że muzykowi nie zagraża już niebezpieczeństwo. Historię powrotu do zdrowia opisała w książce „The Miracle: One Musician's Amazing Struggle For Survival” żona McErlaine'a - Shelly Poole
The Conversation - powrót.
Po ponad dwóch latach zapowiedzi, 20 maja 2013 r. (niemal w 25. rocznicę debiutu) zespół Texas powrócił z nowym, ósmym albumem "The Conversation". Płytę promowała piosenka o tym samym tytule - w teledysku Sharleen partnerował szkocki aktor Peter Mullan. Album został wyprodukowany przez basistę Johnny'ego McElhone'a, a piosenki napisane przez duet Spiteri/McElhone przy współudziale m.in. Richarda Hawleya i Richarda Butlera. Nowy album stylistyką nawiązuje do początków zespołu, utrzymany jest w rytmie country-rocka, bluesa i pop-rocka. Jest pierwszą płytą grupy od ośmiu lat.

</doc>
<doc id="545380" url="https://pl.wikipedia.org/wiki?curid=545380" title="Korektor">
Korektor

Elektronika:
Zobacz też: redakcja

</doc>
<doc id="545388" url="https://pl.wikipedia.org/wiki?curid=545388" title="Ust'-Nera">
Ust'-Nera



</doc>
<doc id="545394" url="https://pl.wikipedia.org/wiki?curid=545394" title="Korektor hydrauliczny">
Korektor hydrauliczny

Korektor hydrauliczny działa na zasadzie zmniejszania ciśnienia paliwa w przewodzie wysokiego ciśnienia po zakończeniu tłoczenia. Rolę korektora hydraulicznego odgrywa odpowiednio wykonany zawór odcinający.

</doc>
<doc id="545396" url="https://pl.wikipedia.org/wiki?curid=545396" title="Gołąb pocztowy">
Gołąb pocztowy

Gołąb pocztowy – jedna z odmian gołębia skalnego, odznaczająca się zdolnością powracania do gołębnika z dużych odległości. 
Praktyczne wykorzystanie gołębi pocztowych do przesyłania wiadomości znane jest ze starożytnej Persji i Egiptu; w Grecji wykorzystywano je jako posłańców przekazujących informacje o zwycięzcach igrzysk olimpijskich. W XII wieku muzułmanie w wojnach z Królestwem Jerozolimskim używali ich do wzywania pomocy. Gołębie te powszechnie wykorzystywano w czasie I wojny światowej (Twierdza Boyen). W czasie II wojny światowej zniszczona została populacja polskiej hodowli gołębi pocztowych, kiedy to Niemcy w 1940 roku na terenie Kraju Warty zarekwirowali wszystkie gołębie. 
Hodowców w Polsce grupuje Polski Związek Hodowców Gołębi Pocztowych. Obecnie gołąb pocztowy hodowany jest głównie dla celów sportowych. Organizowane są zawody z ich udziałem polegające na wypuszczaniu kilkuset do kilku tysięcy ptaków ze wspólnego startu, z odległości dochodzących czasem do 2000 km. Ich średnia prędkość przelotu na umiarkowanym dystansie (około 800 km) to 80 km/h, jednakże prędkości do 94,5 km/h obserwowano w zawodach na krótkie dystanse (160 km).
Bezpośrednim przodkiem gołębia pocztowego jest gołąb skalny, protoplasta również kilkuset innych ras gołębi domowych (garłacze, pawiki, wywrotki i tak dalej). Rasy te ze względu na użytkowość można podzielić na trzy grupy: gołębie sportowe, wystawowe oraz przeznaczone na ubój. Większość ras zalicza się do gołębi wystawowych. Startują one w zawodach, gdzie ocenia się zgodność ich budowy z ustalonym wzorcem, a także stan zdrowia, cechy zewnętrzne: stan upierzenia, barwę oka, żywotność i tym podobne. 
Cechy gołębia pocztowego:
Lęgi gołębi pocztowych w Polsce tradycyjnie rozpoczynają się pod koniec lutego lub na początku marca. Coraz częściej hodowcy praktykują lęgi zimowe, które rozpoczynają się w drugiej połowie grudnia. Samica składa w misce lęgowej dwa jajka, które wysiaduje wraz z samcem przez około 18 dni. Przez pierwsze 5 dni od wyklucia młode karmione są mleczkiem, tak zwaną papką, a potem już tylko ziarnem przynoszonym im w wolu przez rodziców. Po około 21–28 dniach młode ptaki mogą już opuścić gniazdo. Osobniki osiągają dojrzałość płciową po około 8 miesiącach. Liczba lęgów w sezonie jest kontrolowana przez hodowcę. 
Pod koniec października i na początku listopada rozpoczyna się intensywne pierzenie się, czyli doroczna zmiana upierzenia. Wtedy to ptaki są najbardziej narażone na atak ze strony jastrzębi i sokołów. Inni naturalni wrogowie to: koty, kuny, łasice i tchórze.

</doc>
<doc id="545397" url="https://pl.wikipedia.org/wiki?curid=545397" title="Manekin">
Manekin

Manekin – figura mająca imitować człowieka. Ma zastosowanie zarówno w przemyśle jak i w sztuce. Manekiny wykorzystuje się wszędzie tam, gdzie zaistnieje potrzeba coś wyeksponować (przemysł odzieżowy, malarstwo) jak i w badaniach, w których celem jest zbadanie zachowania ludzkiego ciała na określone warunki a wykorzystanie człowieka zagrażałoby jego zdrowiu (np. testy zderzeniowe). Manekin występuje też w sztuce jako istota podatna na wszelkie wpływy z zewnątrz lub całkowicie obojętna wobec wszystkiego co widzi.
Manekiny w modzie.
Manekiny najczęściej wykorzystywane są w modzie, do ekspozycji ubrań na witrynach sklepów i na powierzchni sklepowej. Istnieje trzy podstawowe kategorie manekinów przeznaczonych dla rynku mody:
Powyższe kategorie dzielą się również na podkategorie ze względu na:
Wytwarzanie.
Podstawowym materiałem wykorzystywanym w produkcji manekinów wykorzystywanych w modzie jest wzmacniane włókno szklane. To najtańsza metoda produkcji wykorzystywana przede wszystkim w państwach Bliskiego i Dalekiego Wschodu. Istnieją kontrowersje wokół wykorzystywania włókna szklanego, jako materiału podejrzewanego o właściwości rakotwórcze. Zdania naukowców są podzielone na ten temat. Między innymi z tego powodu włókno szklane wypierane jest przez polistyren przy produkcji manekinów. Polistyren jest masowo wykorzystywany w przemyśle, np. do produkcji styropianu.
W niemasowej produkcji manekinów wykorzystuje się także drewno, papier (np. we włoskich technikach).
Po procesie formowania kolejnych części manekina następuje obróbka formy, wykańczanie i następnie malowanie. Na końcu procesu produkcyjnego dopasowywane są makijaż, peruki i montowane podstawy.

</doc>
<doc id="545398" url="https://pl.wikipedia.org/wiki?curid=545398" title="ARK">
ARK



</doc>
<doc id="545401" url="https://pl.wikipedia.org/wiki?curid=545401" title="Józef Sołtan">
Józef Sołtan

Józef Sołtan (ur. ok. 1450, zm. 1521) – prawosławny biskup smoleński od 1494 r., następnie (od 1507/1508 r.) prawosławny metropolita kijowski, zwolennik unii z Kościołem rzymskim.
Życiorys.
W okresie oblężenia Smoleńska w czasie wojny litewsko-moskiewskiej (1500-1503) demonstrował wierność królowi Aleksandrowi, za co otrzymał nadania ziemskie we wsiach Topilec, Baciuty, Piszczewo, które przekazał na ufundowanie monasteru w Supraślu (akt z 11 maja 1506).
Jako metropolita kijowski nie podjął realizacji unii z Rzymem, czemu nie sprzyjał zarówno niepokój ze strony Moskwy, jak i usztywnienie stanowiska Stolicy Apostolskiej, która domagała się, by Rusini przechodzili raczej na obrządek łaciński.
W 1509 r. z jego inicjatywy został zwołany do Wilna (będącego wówczas zwykle rezydencją metropolitów kijowskich) sobór prawosławny podjął wiele decyzji mających podnieść znaczenie Cerkwi w Wielkim Księstwie Litewskim.
Za wstawiennictwem Józefa Sołtana oraz Konstantego Ostrogskiego oraz innych duchownych i świeckich przywódców prawosławia Zygmunt Stary na sejmie w Brześciu 2 lipca 1511 r. wydał przywilej potwierdzający dotychczasowe prawa Cerkwi prawosławnej w Wielkim Księstwie Litewskim i w Królestwie Polskim. Duchowni prawosławni zostali także wyjęci spod jurysdykcji świeckich urzędników.

</doc>
<doc id="545402" url="https://pl.wikipedia.org/wiki?curid=545402" title="Podział administracyjny Andory">
Podział administracyjny Andory

Podział administracyjny Andory
Andora podzielona jest na 7 jednostek administracyjnych, zwanych parafiami (kat. "parròquia"):

</doc>
<doc id="545404" url="https://pl.wikipedia.org/wiki?curid=545404" title="Cuauhtémoc Blanco">
Cuauhtémoc Blanco

Cuauhtémoc Blanco Bravo (ur. 17 stycznia 1973) – meksykański piłkarz występujący na pozycji napastnika lub ofensywnego pomocnika.
Wcześniej występował w Necaxa, Real Valladolid, CD Veracruz, Club de Fútbol América oraz amerykańskim Chicago Fire.
W reprezentacji narodowej swojego kraju rozegrał 120 spotkań i strzelił 39 goli. Uczestniczył w mistrzostwach świata we Francji w 1998, mistrzostwach świata w Korei i Japonii w 2002 oraz w mistrzostwach świata w RPA w 2010. Z powodu konfliktu z argentyńskim trenerem reprezentacji Meksyku Ricardo La Volpe nie pojechał na mundial do Niemiec.
W 2009 roku funkcję selekcjonera przejął Javier Aguirre i od razu powołał Blanco.
Napastnik odwdzięczył się selekcjonerowi i strzelił gola wyrównującego na 1:1 w meczu z Salwadorem, ale końcowy wynik wyniósł 1:2.
28 maja 2014, mając 41 lat, rozegrał swój pożegnalny, 120. mecz w reprezentacji Meksyku – z Izraelem (3:0).
Według opracowania zrealizowanego w 2018 roku przez portal Barça Números jest najskuteczniejszym wykonawcą rzutów karnych w historii piłki nożnej – podczas swojej kariery wykorzystał 71 z 73 wykonywanych rzutów karnych.
Cuauhtemiña.
Podczas mistrzostw świata we Francji w 1998 r. zaprezentował niecodzienne zagranie. Otóż chwycił piłkę między łydki i skoczył jak kangur. Dlatego dziś nazywamy to zagranie „skokiem kangura” lub też "Cuauhtemiña/Cuauteminha" (czyt. kłautemińa), od imienia piłkarza.
Początek kariery aktorskiej.
Blanco dołączył do obsady meksykańskiej telenoweli „Triumf miłości”, w której wcielił się w rolę strażaka imieniem Juanjo.
Kariera polityczna.
W marcu 2015 został kandydatem Partii Socjaldemokratycznej na burmistrza Cuernavaki.

</doc>
<doc id="545405" url="https://pl.wikipedia.org/wiki?curid=545405" title="Hytan">
Hytan



</doc>
<doc id="545407" url="https://pl.wikipedia.org/wiki?curid=545407" title="Daemonarch">
Daemonarch

Daemonarch - poboczny projekt niektórych członków zespołu Moonspell. W 1998 roku nakładem wytwórni Century Media Records, ukazała się jedyna płyta "Hermeticum", do której utwory zostały napisane wcześniej. Wszystkie teksty stworzył Fernando Ribeiro, a muzyką podzielił się z João Pedro. Fernando występuje na płycie pod starym pseudonimem "Langsuyar". Fragmenty utworów Daemonarch można usłyszeć na pierwszych koncertach Morbid God i późniejszego Moonspell. Grupa nigdy nie zagrała żadnego koncertu.

</doc>
<doc id="545410" url="https://pl.wikipedia.org/wiki?curid=545410" title="Listonosz">
Listonosz

Listonosz – pracownik urzędu pocztowego doręczający adresatom listy, telegramy, przekazy, i inne przesyłki; doręczyciel pocztowy.
Listonosze – dotyczy to przede wszystkim listonoszy na terenach wiejskich – przyjmują także do nadania listy i przekazy pocztowe. Często zajmują się również sprzedażą kartek pocztowych, znaczków i innych towarów znajdujących się w ofercie Poczty Polskiej S.A.
Listonosze mają ściśle wyznaczone rejony, które obsługują. Ze względu na rozległość rejonu i ilość korespondencji, mogą obsługiwać swój rejon pieszo, rowerem, motorowerem lub samochodem (autorejon).
Praca listonosza składa się z kilku etapów. Listonosz przystępujący do pracy wybiera z przegródki listy zwykłe, natomiast listy polecone (wpisane uprzednio na kartę doręczeń), przesyłki pobraniowe, przesyłki listowo-wartościowe odbiera z ekspedycji (dział poczty zajmujący się przyjmowaniem, opracowywaniem, dzieleniem i wydawaniem przesyłek doręczycielom) za pokwitowaniem, podobnie postępuje z przekazami – po czym odbiera w kasie urzędu gotówkę tzw. zasilenie. Następnie na swoim stanowisku rozdziela korespondencję według kolejności doręczenia. Torba listonosza może ważyć maksymalnie 17 kg, dlatego w rewirze listonosza są skrzynki kontaktowe. Są to pocztowe, niebieskie skrzynki umieszczone w różnych miejscach. Do tych skrzynek listonosz robi tzw. pakiety, czyli zbiór listów i przesyłek które kurier pocztowy samochodem ma zawieźć do wskazanej skrzynki kontaktowej, z której potem listonosz wyjmuje przesyłki celem doręczenia. Po powrocie na pocztę listonosz rozlicza się z wydanych przekazów, awizów, przesyłek rejestrowanych i korespondencji wyjętej ze skrzynek pocztowych – tzw. zwrotów, wypełniając a następnie dając do sprawdzenia i podpisu kartę doręczeń, kartę przekazową oraz książkę doręczeń.

</doc>
<doc id="545412" url="https://pl.wikipedia.org/wiki?curid=545412" title="Hala (Beskid Wyspowy)">
Hala (Beskid Wyspowy)

Hala (913 m n.p.m.) – szczyt górski w Beskidzie Wyspowym w masywie Mogielicy. Znajduje się w bocznym grzbiecie odchodzących od początkowo południowo-wschodniej, a potem wschodniej grani Mogielicy opadającej do Przełęczy Słopnickiej. Od grani tej grzbiet Hali odchodzi w południowym kierunku, nieco poniżej krzyża partyzanckiego. Jego zachodnie stoki opadają do doliny potoku Mogielica. Serpentynami ze Szczawy pnie się nimi droga leśna dochodząca do południowo-wschodniej grani Mogielicy przy krzyżu partyzanckim. Wschodnie stoki Hali opadają do potoku Szczawa.
Partie szczytowe częściowo zalesione, częściowo zaś wyrąbane i zajęte pod polany, pola uprawne, pojedyncze zabudowania. Znajdują się tutaj należące do Szczawy osiedla: Hala, Wyrębiska Szczawskie, Nowa Cyrla, Brogi, Zakraje, Zamoście. Z otwartych przestrzeni rozległe widoki.
Przez Halę nie prowadzi żaden znakowany szlak turystyczny, w pobliżu przebiega szlak zielony z Przełęczy Słopnickiej na Mogielicę. Nazwa Hala na nowych mapach często nie jest zaznaczana.

</doc>
<doc id="545413" url="https://pl.wikipedia.org/wiki?curid=545413" title="Studio Babelsberg">
Studio Babelsberg

Studio Babelsberg – najstarsze na świecie studio filmowe znajdujące się obecnie w dzielnicy Babelsberg miasta Poczdam. Powstało ono w 1911. Z powodu wyglądu obiektów, nazywano je "szklanym atelier filmowym".
Działające do dziś miasteczko filmowe zajmuje obszar 24 hektarów (ok. 240 000 m²). Założyła je firma "Bioscop". Później firma połączyła się z francuskim producentem filmowym "Eclair" i przekształciła się w "Decla Bioscope". W 1917 całość przejęło przedsiębiorstwo Universum Film AG, w skrócie UFA.
Pierwszy film powstał w 1912. Był to film niemy pt. "Der Totentanz" ("Taniec umarłych") w reżyserii Urbana Gada z Astą Nielsen w roli głównej. W 1926 powstała największa do dziś hala, nazwana imieniem Marleny Dietrich. Kręcono w niej film science-fiction Metropolis reż. Fritza Langa. W tym samym roku nakręcono pierwszy w kinematografii niemieckiej film dźwiękowy (niem. "Melodie des Herzens") "Melodie miłości". W 1930, w nowym studio dźwiękowym nakręcono film z Marleną Dietrich (niem. "Blaue Engel") – "Błękitny Anioł" – wówczas obraz i dźwięk utrwalano jednocześnie.
W czasach nazistowskich, w latach 1933–1944, nakręcono ponad 1 tys. filmów, w tym liczne obrazy propagandowe i antyżydowskie. Po zakończeniu II wojny światowej Niemcy rozpoczęli kręcić pierwszy film 4 maja 1946. Był to obraz Wolfganga Staudtego zatytułowany (niem. "Die Mörder sind unter uns") – "Mordercy są wśród nas". Na terenie miasteczka powstały m.in. wszystkie odcinki filmów o Winnetou.
W okresie od 1946 do 1990 powstało na terenie studia ponad 700 filmów fabularnych, ponad 150 filmów dla dzieci. W latach 1959–1990 na potrzeby telewizji NRD wyprodukowano ok. 600 filmów. Dwa lata po zjednoczeniu NRD i RFN, w 1992 studio zostało przejęte przez francuski koncern mediowy CGE (fra. "Compagnie Générale des Eaux"), od 2006 przemianowany na Vivendi Universal.
Aktualnie "Studio Babelsberg" jest częścią "Miasteczka Mediowego", do którego należą m.in.: "Park Filmowy Babelsberg", poczdamski "Uniwersytet Filmu i Telewizji im. Konrada Wolfa", centrum transmisyjne lokalnego ośrodka telewizji RBB org. (niem. "Rundfunk Berlin-Brandenburg"), "Muzeum Radia Niemieckiego", i "Niemieckie Archiwum Radiowe" oraz biura i studia produkcji filmowej i telewizyjnej. Od 2004 właścicielem całości jest spółka (niem "Beteiligungsgesellschaft FBB – Filmbetriebe Berlin Brandenburg GmbH").

</doc>
<doc id="545416" url="https://pl.wikipedia.org/wiki?curid=545416" title="Golców">
Golców

Golców (752 m) – wzgórze w Beskidzie Wyspowym. Znajduje się w miejscowości Stara Wieś w województwie małopolskim, w powiecie limanowskim, w gminie Limanowa. Jest to samotne wzgórze, w większości porośnięte lasem, częściowo zajęte pod pola uprawne. Mimo niedużej wysokości rozciągają się z niego szerokie widoki. Z odsłoniętych partii podszczytowych ładna panorama widoków. Szczególnie dobrze widać stąd Pasmo Łososińskie z takimi szczytami jak: Łysa Góra, Sałasz Wschodni, Jaworz oraz Miejska Góra z dużym krzyżem. W kierunku wschodnim i południowym widok na pobliskie wzniesienia Kuklacza, Łyżki, Pępówki, Skiełka, Ostrą i Cichonia.
Golców jest jedynym wzniesieniem Beskidów, z którego widać 3 miasta: Limanową, Stary Sącz i Nowy Sącz.
Na północnych stokach Cmentarz wojenny nr 369 – Stara Wieś-Golców z I wojny światowej. Spoczywają tu żołnierze polegli w 1914 r. w czasie dużej bitwy pod Limanową pomiędzy wojskami rosyjskimi i austro-węgierskimi. W bitwie tej w dniach 11–14 grudnia obydwie strony poniosły bardzo duże straty w zabitych i rannych. W zagajnikach wokół cmentarza dostrzec jeszcze można resztki okopów i fortyfikacji.

</doc>
<doc id="545419" url="https://pl.wikipedia.org/wiki?curid=545419" title="Podział administracyjny Białorusi">
Podział administracyjny Białorusi

Białoruś w roku 1960 jeszcze za czasów Białoruskiej SRR podzielona została na jedno miasto wydzielone Mińsk (biał. "Мінск", "Minsk" lub "Менск", "Miensk") oraz obwody (biał. "вобласць", "wobłasć"), które dzielą się na rejony (biał. "раён", "rajon"). Ten podział administracyjny obowiązuje do dziś. Aktualnie istnieje jedno miasto wydzielone (Mińsk, który jest zarazem stolicą obwodu mińskiego i "de facto" tworzy oddzielny obwód) oraz 6 obwodów, które dzielą się na 118 rejonów i 10 miast wydzielonych na prawach rejonów (miasta obwodowego znaczenia). Istnieje tendencja do zdegradowania miast wydzielonych do poziomu miast rejonowych: w latach 1995–2013 straciły swój status Lida, Łuniniec, Lepel, Dobrusz, Kalinkowicze, Rohaczów, Wołkowysk, Nowogródek, Wilejka, Dzierżyńsk, Horki, Krzyczew, Osipowicze, Kobryń, Żłobin, Swietłahorsk, Rzeczyca, Słonim, Słuck, Mołodeczno, Mozyrz, Soligorsk, Zasław, Połock, Orsza.
Podane w tabeli numery występują na tablicach rejestracyjnych.

</doc>
<doc id="545421" url="https://pl.wikipedia.org/wiki?curid=545421" title="Josip Skoko">
Josip Skoko

Josip Skoko (ur. 10 grudnia 1975 w Mount Gambier) – australijski piłkarz pochodzenia chorwackiego grający na pozycji pomocnika.
Kariera klubowa.
Skoko zaczynał karierę w North Geelong Warriors. Jego następnym klubem był chorwacki Hajduk Split. W 1999 roku wyjechał do belgijskiego klubu, KRC Genk. W zespole tym największym sukcesem Skoko było zdobycie mistrzostwa Belgii w sezonie 2001/02. W 2003 roku wyjechał z Belgii i trafił do Turcji – za 1,35 mln euro zakupił go Gençlerbirliği SK, z którym grał m.in. w Pucharze UEFA. W 2005 roku na zasadzie wolnego transferu trafił do beniaminka Premiership, Wigan Athletic. Jednak w tym klubie nie wywalczył miejsca w składzie, toteż w styczniu 2006 trafił na wypożyczenie do klubu z Football League Championship, Stoke City. W sezonie 2006/07 grał w pierwszej jedenastce Wigan, ale już w kolejnym był rezerwowym. Latem 2008 wrócił do Chorwacji i ponownie został zawodnikiem Hajduka Split. Jego zawodnikiem był do roku 2010. Następnie występował w Melbourne Heart, gdzie w 2011 roku zakończył karierę.
Kariera reprezentacyjna.
W reprezentacji Australii Skoko zadebiutował 12 marca 1997 roku w wygranym 1:0 meczu z reprezentacją Macedonii. Skoko od lat jest podstawowym zawodnikiem reprezentacji. Brał udział w Igrzyskach Olimpijskich w 2000 w Sydney. Dwukrotnie grał w kwalifikacjach do Mistrzostw Świata (2002, 2006). Zagrał jako rezerwowy w barażu z reprezentacją Urugwaju i przyczynił się do awansu "Socceroos" na Mistrzostwa Świata w Niemczech. Został powołany przez Guusa Hiddinka do 23-osobowej kadry na mistrzostwa, jednak nie rozegrał na nich ani jednego meczu.

</doc>
<doc id="545425" url="https://pl.wikipedia.org/wiki?curid=545425" title="Dziennik Polska Europa Świat">
Dziennik Polska Europa Świat



</doc>
<doc id="545427" url="https://pl.wikipedia.org/wiki?curid=545427" title="Rada Języka Norweskiego">
Rada Języka Norweskiego

Rada Języka Norweskiego (norw. Språkrådet, dosł. Rada Językowa) – autorytatywne gremium zajmujące się regulacją języka norweskiego, składające się z dwudziestu osób. Powstała w efekcie wydania w 1972 roku ustawy o Radzie Języka Norweskiego. Najważniejszą jej publikacją jest „Språknytt” („Nowości Językowe”). 
Zadaniami Rady są:
Rada udziela porad w sprawach dotyczących użycia języka norweskiego (stosowania go w szkołach, w Norsk Rikskringkasting oraz w organach rządzących krajem), wyjaśnia ewentualne problemy związane ze sposobem zapisu języka i nazwami geograficznymi, proponuje regulacje w sprawach dotyczących językowych, a także promuje i uczestniczy w skandynawskim projekcie współpracy językowej.
Rada ściśle współpracuje ze swoimi odpowiednikami w pozostałych krajach skandynawskich (Dansk Sprognævn w Danii i Svenska språkrådet w Szwecji), aby nie dopuścić do sytuacji, w której języki te, obecnie wzajemnie zrozumiałe, zaczęłyby się zbyt różnić.

</doc>
<doc id="545430" url="https://pl.wikipedia.org/wiki?curid=545430" title="Sprakradet">
Sprakradet



</doc>
<doc id="545433" url="https://pl.wikipedia.org/wiki?curid=545433" title="Union Ganymed">
Union Ganymed

Union Ganymed e. V. Bund der Hotel-, Restaurant- und Café-Angestellten (pol. Union Ganymed Związek Pracowników Hoteli, Restauracji i Kawiarń – niemiecki związek zawodowy należący do federacji CGB. Zrzesza pracowników hoteli, restauracji i kawiarń. Nazwany od imienia bohatera greckiej mitologii, Ganymeda.
Przewodniczącym związku jest Reiner Burgunder, ur. 1950 cukiernik z Bonn.

</doc>
<doc id="545434" url="https://pl.wikipedia.org/wiki?curid=545434" title="Gewerkschaft Leder">
Gewerkschaft Leder

Gewerkschaft Leder (skrót: GL; pol. Związek Zawodowy dla Przemysłu Skórzanego) – niemiecki związek zawodowy; nieistniejący. Należał do DGB i miał siedzibę w Stuttgarcie.
Związek GL został założony w 1949 roku w Kornwestheim.
W roku 1997 organizacja zjednoczyła się ze związkami: IG Bergbau und Energie (IGBE) oraz IG Chemie, Papier, Keramik (IGCPK), w wyniku czego powstał związek IG Bergbau, Chemie, Energie (IGBCE).

</doc>
<doc id="545435" url="https://pl.wikipedia.org/wiki?curid=545435" title="IG Druck und Papier">
IG Druck und Papier

Industriegewerkschaft Druck und Papier (IG Druck und Papier; pol. Przemysłowy Związek Zawodowy Druk i Papier) – niemiecki związek zawodowy; nieistniejący. Należał do DGB i miał siedzibę w Stuttgarcie.
Organizacja powstała 29 listopada 1948 w Monachium, a pierwszy zarząd rozpoczął pracę 1 stycznia 1949.
IG Druck und Papier zrzeszał pracowników branży drukarskiej, poligrafii, introligatorstwa, obróbki papieru itp., a od roku 1951 dołączyła grupa dziennikarzy, występująca od roku 1960 pod nazwą "Deutsche Journalisten-Union".
W roku 1989 organizacja zjednoczyła się ze związkiem IG Kunst, Kultur und Medien, w wyniku czego powstał związek IG Medien, ten z kolei uczestniczył w fuzji pięciu związków w roku 2001, której rezultatem było powstanie związku ver.di.

</doc>
<doc id="545436" url="https://pl.wikipedia.org/wiki?curid=545436" title="Alojzy Bruski (1914–1946)">
Alojzy Bruski (1914–1946)

Alojzy Bruski ps. Grab, Drwal, Buk (ur. 7 kwietnia 1914 w Piechowicach, pow. Kościerzyna, zm. 17 września 1946 we Wronkach) – oficer służby stałej Wojska Polskiego (podporucznik, porucznik AK, pośmiertnie awansowany do stopnia kapitana), żołnierz Związku Walki Zbrojnej i Armii Krajowej (dowódca oddziału partyzanckiego „Cisy-100” AK w Borach Tucholskich) oraz Delegatury Sił Zbrojnych.
Życiorys.
Był synem Jana Bruskiego i Marii z domu Sikorskiej. W latach 1921–1925 uczył się w szkole powszechnej w Piechowicach, a następnie w Państwowym Gimnazjum Klasycznym w Kościerzynie, gdzie w 1933 r. zdał maturę. Zaangażował się wówczas w działalność ruchu filomatów. Był też drużynowym 18. Drużyny Harcerskiej Chorągwi Pomorskiej Związku Harcerstwa Polskiego. Sympatyzował z ruchem narodowym. Po zakończeniu nauki został skierowany do Szkoły Podchorążych Rezerwy w Różannej, a następnie do Szkoły Podchorążych Piechoty w Komorowie-Ostrowi Mazowieckiej. W październiku 1937 r. otrzymał stopień podporucznika z przydziałem do 72 pułku piechoty w Radomiu.
Brał udział w wojnie obronnej 1939 r. jako dowódca plutonu ckm. Wraz ze swoim pułkiem przebijał się do Warszawy, wyróżniając się odwagą 15 września w walkach o Miłosnę. Został ranny w obronie stolicy. Po jej kapitulacji dostał się do niewoli niemieckiej, z której uciekł. Początkowo ukrywał się w Piechowicach, a później u siostry w Tczewie. Podjął wówczas działalność konspiracyjną w ramach ZWZ, zostając komendantem obwodu tczewskiego, rozwiniętego potem w Inspektorat Rejonowy Tczew-Chojnice AK. Wiosną 1943 r. został zmuszony do czasowego zawieszenia działalności wobec licznych aresztowań lokalnych członków AK.
Został wyznaczony na dowódcę jednego z największych pomorskich zgrupowań partyzanckich AK pod kryptonimami „Bory”, „Cisy-100”, operującego na obszarze Borów Tucholskich i liczącego ok. 150 ludzi. Faktyczne dowództwo objął w kwietniu 1944 r. od Stefana Gussa ps. Dan. Okazał się uzdolnionym dowódcą i taktykiem, przeprowadzając wiele akcji zbrojnych przeciwko Niemcom. Współdziałał z sowieckimi grupami rozpoznawczo-dywersyjnymi zrzucanymi na Pomorze. W grudniu 1944 r. rozpuścił swój oddział na kwatery zimowe, a sam ukrył się w rejonie Słonego Jeziora. Rozkazem Dowódcy Sił Zbrojnych w Kraju z dnia 1 stycznia 1945 r. otrzymał awans do stopnia porucznika.
W lutym 1945 r. ujawnił się w Bydgoszczy przed sztabem 1 Brygady Zaporowej 1 Armii Wojska Polskiego. Został odesłany do placówki NKWD w Tucholi, skąd po wyjaśnieniach wkrótce go zwolniono. Przeszedł do służby wojskowej w LWP jako komendant obozu dla „internowanych renegatów i zdrajców” w Zimnych Wodach. W rzeczywistości nadal był w konspiracji, tym razem antykomunistycznej, gromadząc swoich dawnych podkomendnych z AK.
Nocą z 29 na 30 kwietnia 1945 r. zdezerterował wraz z grupą 35 uzbrojonych żołnierzy, wracając do lasu. Dokonał tego prawdopodobnie na skutek instrukcji Delegatury Sił Zbrojnych na Pomorzu. W leśniczówce Emilianowo na terenie Puszczy Bydgoskiej zaprzysiężono na Rotę AK oddział partyzancki „Świerki II” w sile 35 partyzantów, w tym 3 oficerów: por. Alojzy Bruski ps. „Buk”, ppor. Zbigniew Smoleński ps. „Żuraw”, ppor. Jerzy Wróblewski ps. „Kruk”. Działania oddziału miały na celu ochronę ludności przed maruderami sowieckimi. Ważniejsze starcia „Świerków II” z grasantami sowieckimi miały miejsce 6 maja 1945 r. w okolicach Nowej Wsi Wielkiej, 6 lub 7 maja w m. Chrośna, 8 maja 1945 r. we wsi Pszczółczyn pod Łabiszynem, 13 maja 1945 r. w pobliżu Brzozy Bydgoskiej. Ostatnią walkę ze zmilitaryzowaną jednostką NKWD, w wyniku której został rozbity (w jej trakcie poległ ppor. Jerzy Wróblewski), stoczono w połowie maja 1945 r. w m. Kabat. Alojzy Bruski i Zbigniew Smoleński zostali aresztowani 7 lub 12 czerwca 1945 r. w Bydgoszczy przez WUBP wraz z 3 swoimi podkomendnymi.
Wyrokiem Wojskowego Sądu Rejonowego w Poznaniu na sesji wyjazdowej w Bydgoszczy z dnia 21 grudnia 1945 r. skazano go na 10 lat więzienia a ppor. Zbigniewa Smoleńskiego na karę śmierci. Na skutek osobistej interwencji Bolesława Bieruta jego wyrok zmieniono również na karę śmierci. Ppor. Zbigniew Smoleński został stracony w Bydgoszczy 21 lutego 1946 r., natomiast por. Alojzy Bruski we Wronkach 17 września 1946 r. Symboliczny grób znajduje się w Dziemianach.
Był odznaczony m.in. Orderem Virtuti Militari V klasy, Krzyżem Walecznych, Srebrnym Krzyżem Zasługi z Mieczami.
Jego bratem stryjecznym był tak samo się nazywający Alojzy Bruski ps. Skocz, który podczas okupacji działał w ramach Tajnej Organizacji Wojskowej „Gryf Pomorski”.
Alojzego Bruskiego upamiętniają trzy tablice: w przedsionku kościoła Chrystusa Króla w Toruniu, w kościele parafialnym w Dziemianach oraz na murze kościoła w partyzanckiej wsi Lipinki w Borach Tucholskich. Jego imieniem nazwano także jedną z ulic w Gdańsku-Oruni. W dniu 9 października 2018 r. jego rodzinnej wsi Piechowice, nad jeziorem Gogolino, zostało odsłonięte wyrzeźbione w drzewie popiersie bohaterskiego dowódcy, zwrócone w stronę domu, w którym się urodził.

</doc>
<doc id="545437" url="https://pl.wikipedia.org/wiki?curid=545437" title="Satoshi Tajiri">
Satoshi Tajiri

 – projektant gier, twórca serii gier "Pokémon". 
Życiorys.
Jako dziecko, Satoshi żył w dzielnicy Tokio i uwielbiał kolekcjonować owady, które wyszukiwał w mieście. Urządzał pojedynki pomiędzy zebranymi owadami, które nazywał. Był nazywany "Dr. Bug" ("Dr. Robal"). 
Tajiri nie lubił szkoły. Jego ojciec chciał, żeby został elektrykiem, ale on tego nie chciał. Pod koniec lat 70. pola i stawy, na których Satoshi poszukiwał owadów zostały przygotowane pod budowę bloków mieszkalnych i parkingów. 
Praktycznie cały czas w technikum przeznaczał na gry konsolowe. Był fanem gry Space Invaders, w którą chętnie grał w domu. 
Kariera.
Nie ukończył technikum, więc miał problemy ze znalezieniem pracy. 
W 1982, Tajiri i jego przyjaciele z czasopisma o grach "Game Freak" wpadli na pomysł utworzenia gry opartej na zabawach Tajiriego z dzieciństwa. Jeden z jego niecodziennych przyjaciół Ken Sugimori rysował obrazy przedstawiające Pokémony. We wczesnych latach 80. utworzył i opublikował jego pierwszą grę – Quinty dla Sega po wygraniu konkursu sponsorowanego przez Sega wymagającego utworzenie gry wideo, a koncern Sega musiał wręczyć wysoką nagrodę. W 1991 roku, Satoshi odkrył Game Boya. Gdy najpierw zobaczył Link Cables, wyobraził sobie, jak owady skradały się wzdłuż nich, i pomysł na odrodzenie Pokémonów. Gra była początkowo finansowana i koncepcja pracy dla innego studia projektowania gier "Creatures" Tajiri nazwał swoją firmę deweloperską "Game Freak", od nazwy czasopisma, stąd wciąż nazwa może być zobaczona na wstępie gier "Pokémon".
Pokémon.
Tajiri rozpoczął sześcioletnią pracę nad grą Pokémon dla firmy Nintendo. Szefom Nintendo nie do końca przypadł do gustu dziwny i kontrowersyjny projekt nieznanego dotąd praktycznie nikomu Tajiriego. W fazie produkcyjnej, Satoshi postanowił, że sam zostanie bohaterem gry. Tak więc główny trener został ochrzczony imieniem i nazwiskiem "Satoshi Tajiri", a jego rywal – wnuk wielkiego speca w dziedzinie Pokémonów nazwany został "Shigeru Ookido". 
Utworzył cztery pierwsze gry Pokémon, czyli Pokémon Green, Pokémon Red, Pokémon Blue i Pokémon Yellow.

</doc>
<doc id="545451" url="https://pl.wikipedia.org/wiki?curid=545451" title="Podział administracyjny Bośni i Hercegowiny">
Podział administracyjny Bośni i Hercegowiny

Podział administracyjny Bośni i Hercegowiny jest stosunkowo skomplikowany, a ukształtował się pod koniec wojny domowej (trwającej w latach 1992–1995) oraz po jej zakończeniu (od roku 1995 do 2000).
Na mocy Porozumienia waszyngtońskiego, a także Układu w Dayton, Bośnia i Hercegowina składa się z trzech części składowych:
Podział administracyjny Federacji Bośni i Hercegowiny.
Federacja Bośni i Hercegowiny została podzielona na 10 kantonów (serb. "кантони", bośn. "kantoni", chorw. "županije"), jako jednostkę najwyższego szczebla. Kantony podzielone są natomiast na 79 gmin (bośn. "općine"), stanowiącą jednostkę najniższego stopnia podziału terytorialnego.
Podział administracyjny Republiki Serbskiej.
Republika Serbska jest państwem unitarnym, podzielonym na 7 regionów i 63 gminy.

</doc>
<doc id="545457" url="https://pl.wikipedia.org/wiki?curid=545457" title="Zwrot Immelmanna">
Zwrot Immelmanna



</doc>
<doc id="545458" url="https://pl.wikipedia.org/wiki?curid=545458" title="Blok dla Polski">
Blok dla Polski

Blok dla Polski (BdP) – polskie ugrupowanie polityczne powstałe 23 kwietnia 1997, zarejestrowane 19 maja 1998 działające do 2003, początkowo funkcjonujące jako koło parlamentarne w Sejmie, później komitet wyborczy utworzony przez działaczy, następnie partia polityczna.
Historia.
W skład Koła Parlamentarnego BBWR – Blok dla Polski pod koniec II kadencji Sejmu RP wchodzili następujący posłowie (wszyscy wybrani z list Bezpartyjnego Bloku Wspierania Reform):
Celem udziału w wyborach parlamentarnych w 1997 działacze BdP powołali komitet wyborczy pod nazwą Narodowo-Chrześcijańsko-Demokratyczny Blok dla Polski. Na listach wyborczych tego ugrupowania znaleźli się także przedstawiciele Polskiej Unii Właścicieli Nieruchomości oraz kilku niewielkich prawicowych ugrupowań, takich jak Polskie Forum Ludowo-Chrześcijańskie „Ojcowizna” Romana Bartoszcze, Stronnictwo Demokratyczno-Narodowe Ryszarda Parulskiego, Stronnictwo Narodowe Macieja Giertycha, Ruch Opcji Ludowo-Agrarnych „Rola” Piotra Baumgarta, Młodzież Wszechpolska i inne. 
BdP deklarował się jako alternatywa dla większych ugrupowań politycznych – Akcji Wyborczej Solidarność i Ruchu Odbudowy Polski
Listę ogólnopolską Bloku dla Polski otwierali:
Wśród kandydatów znaleźli się posłowie koła parlamentarnego, niewielka grupa parlamentarzystów z lat 1991–1993 (w tym Alojzy Pietrzyk i Mieczysław Pawlak), przedstawiciele SN (Roman Giertych, Andrzej Fedorowicz, Marek Kotlinowski), „Ojcowizny” (Leszek Murzyn), a także Aldona Kamela-Sowińska czy Bogdan Pawłowski.
W wyborach Blok dla Polski zdobył 178 395 głosów, tj. 1,36% poparcia i nie uzyskał mandatów w parlamencie.
Po wyborach na bazie komitetu powołana została partia pod nazwą BdP, skupiająca część byłych działaczy BBWR z Leszkiem Zielińskim na czele. W wyborach samorządowych w 1998 BdP wszedł w skład koalicji Ruch Patriotyczny Ojczyzna. W wyborach parlamentarnych w 2001 kandydaci partii wystartowali z list Polskiego Stronnictwa Ludowego, mandat uzyskał lider ugrupowania.
Po niezłożeniu sprawozdania finansowego za rok 2001 Blok dla Polski został ostatecznie wykreślony z ewidencji partii politycznych 26 września 2002. Leszek Zieliński w 2003 założył nową partię Chrześcijańska Demokracja, która istniała do 2010.

</doc>
<doc id="545459" url="https://pl.wikipedia.org/wiki?curid=545459" title="Walentina Matwijenko">
Walentina Matwijenko

Walentina Iwanowna Matwijenko (ros. Валентина Ивановна Матвиенко, ur. 7 kwietnia 1949 w Szepetówce) – rosyjska polityk, w latach 2003–2011 gubernator Petersburga, przewodnicząca Rady Federacji.
Życiorys.
Ukończyła Instytut Chemiczno-Farmaceutyczny w Leningradzie i w 1985 Akademię Nauk Społecznych KPZR. W 1972 rozpoczęła karierę polityczną w Komunistycznej Partii Związku Radzieckiego. W latach 90. XX wieku sprawowała urząd ambasadora ZSRR (a potem Rosji) w Grecji i na Malcie. Działała również w Ministerstwie Spraw Zagranicznych. Przed objęciem stanowiska gubernatora Petersburga, w latach 1998−2003, była wicepremierem Rosji w rządach czterech kolejnych premierów.
Od 21 września 2011 pełniła funkcję przewodniczącej Rady Federacji. 17 marca 2014 została objęta zakazem wjazdu do Stanów Zjednoczonych i krajów Unii Europejskiej, w ramach retorsji za agresję Rosji przeciw Ukrainie – uznano, że była jednym z prowodyrów rosyjskiej histerii antyukraińskiej (wielokrotnie opowiadała publicznie, także w czasie debaty w rosyjskim parlamencie, o represjach ukraińskich i ofiarach wśród rosyjskojęzycznej mniejszości na Ukrainie, co nie miało pokrycia w faktach).

</doc>
<doc id="545462" url="https://pl.wikipedia.org/wiki?curid=545462" title="Kobra Pugaczowa">
Kobra Pugaczowa



</doc>
<doc id="545465" url="https://pl.wikipedia.org/wiki?curid=545465" title="Omnibusy w Warszawie">
Omnibusy w Warszawie

Omnibus konny – zabytkowy środek transportu przypominający tramwaj, ale nie poruszający się po torach, kursujący na terenie śródmieścia Warszawy. Omnibusy administrowane są przez Zarząd Transportu Miejskiego.
Historia.
Pierwsze omnibusy konne pojawiły się w Warszawie w 1822 roku. Kursowały wówczas w dni wolne od pracy, zabierając do kilkunastu pasażerów podróżujących do takich miejscowości rekreacyjnych, jak Młociny, Bielany, Marymont, lub do Łazienek. Regularne kursy realizowała jako pierwsza firma Godecki, uruchamiając w 1836 codzienne połączenia „żurnalierami” z pl. Saskiego do Królikarni. W 1844 Piotr Steinkeller uruchomił linię plac Mostowskich - ul. Rymarska, pl. Bankowy, ul. Senatorska, pl. Saski, pl. Warecki, ul. Bracka, Al. Jerozolimskie – ul. Marszałkowska (Dworzec Wiedeński), obsługiwaną dwukonnymi omnibusami zwanymi potocznie „sztajnkellerkami”. 
W 1881 roku funkcjonowało 8 miejskich linii omnibusowych i 3 sezonowe linie podmiejskie do Zacisza, Wierzbna i Marcelina. W apogeum funkcjonowania tego środka transportu w roku 1904 po Warszawie kursowało 128 omnibusów. W końcu 1906 roku otwarto linię łączącą Krakowskie Przedmieście z Potokiem koło Marymontu, blisko Lasu Bielańskiego. 
W 1907 roku Zarząd Tramwajów ze środków pochodzących z likwidacji tramwajów konnych zakupił 12 omnibusów w kolorze żółtawym z 15 miejscami siedzącymi i 6 stojącymi, które 16 października 1908 roku skierowano na trasę Nowe Miasto – Krucza, obsługiwaną w godzinach 7 – 23. Do upadku tego rodzaju transportu przyczynił się rozwój tramwajów konnych (od 1866) i elektrycznych. Ostatnią linię omnibusową z ulicy Nowowiniarskiej na Pragę zlikwidowano w 1911 roku.
Zasady funkcjonowania tego rodzaju transportu regulowała Instrukcja dla właścicieli omnibusów, powożących omnibusami i konduktorów, w której określono warunki wydawania koncesji, sposób oznaczania omnibusów, czy wygląd zewnętrzny obsługi.
Reaktywacja.
Po długiej przerwie omnibusy wróciły na stołeczne ulice w roku 2005. 12 osobowy pojazd przewiózł w ubiegłym roku ponad 4 tysiące osób.
Trasa.
Stare Miasto – Podwale – Freta – Rynek Nowego Miasta – Freta – Świętojerska – Plac Krasińskich – Miodowa – Senatorska – Wierzbowa – Moliera – Senatorska – Stare Miasto

</doc>
<doc id="545468" url="https://pl.wikipedia.org/wiki?curid=545468" title="Fantastyczna podróż (film 1966)">
Fantastyczna podróż (film 1966)

Fantastyczna podróż – film fantastycznonaukowy z 1966 roku o podróży zminiaturyzowanego okrętu podwodnego po wnętrzu ludzkiego ciała. Na podstawie scenariusza filmu, autorstwa Harry’ego Kleinera, Isaac Asimov napisał powieść o tym samym tytule.

</doc>
<doc id="545470" url="https://pl.wikipedia.org/wiki?curid=545470" title="Parafia św. Jakuba Apostoła w Małujowicach">
Parafia św. Jakuba Apostoła w Małujowicach

Parafia św. Jakuba Apostoła – rzymskokatolicka parafia w Małujowicach. Parafia należy do dekanatu Brzeg południe w archidiecezji wrocławskiej.
Historia parafii.
Parafia została erygowana w 1860 roku. Obsługuje ją ksiądz diecezjalny. Proboszczem jest ks. Mieczysław Sałowski.
Liczebność i zasięg parafii.
Parafie zamieszkuje 1254 mieszkańców, zasięgiem parafialnym obejmuje ona miejscowości:

</doc>
<doc id="545471" url="https://pl.wikipedia.org/wiki?curid=545471" title="Dojrzewanie płciowe">
Dojrzewanie płciowe



</doc>
<doc id="545472" url="https://pl.wikipedia.org/wiki?curid=545472" title="Oto jest głowa zdrajcy (film)">
Oto jest głowa zdrajcy (film)

Oto jest głowa zdrajcy (ang. "A Man for All Seasons") – filmowa adaptacja sztuki Roberta Bolta z 1966 roku w reżyserii Freda Zinnemanna. Opowieść o konflikcie między królem Henrykiem VIII i Thomasem More’em w Anglii XVI wieku.
Obraz nagrodzony:
Zarys treści.
Angielski król Henryk VIII Tudor decyduje się porzucić żonę Katarzynę, która nie dała mu syna, i poślubić Annę Boleyn. Papież nie chce dać mu rozwodu. W tej sytuacji Henryk decyduje się na zerwanie z Rzymem i założenie Kościoła anglikańskiego. Zwraca się z żądaniem poparcia do Thomasa More’a, męża stanu i humanisty, cieszącego się autorytetem w kraju i za granicą. More jednak jako gorliwy katolik nie może się na to zgodzić. Wie jednak, że odmowa oznacza wyrok śmierci...
Obsada.
i inni
Z okazji stulecia kina, w 1995 roku, w Watykanie opracowano listę „wielkich i wartościowych filmów”. Na liście znalazło się 45 filmów, zgrupowanych w trzech kategoriach: ważnych dla przedstawienia prawd religii, propagujących ważne wartości i stanowiących wybitne dokonania artystyczne. Film został zaliczony do kategorii dzieł propagujących wartości i prawdy religijne.

</doc>
<doc id="545473" url="https://pl.wikipedia.org/wiki?curid=545473" title="Pleometroza">
Pleometroza

Pleometroza – zjawisko wśród owadów, polegające na kooperatywnym zakładaniu nowych kolonii (gniazd) przez więcej niż jedną samicę (królową). Zjawiskiem odwrotnym do pleometrozy jest haplometroza, czyli zakładanie kolonii tylko przez jedną królową.
Pleometroza jest powszechnym zjawiskiem u wielu gatunków mrówek czy termitów, a także może być u danego gatunku zjawiskiem fakultatywnym. Wtedy populacje takiego gatunku o tendencjach haplo- i pleometrycznych zajmują oddzielne geograficznie stanowiska, z wąskim terenem tendencji przejściowej, co implikuje, że cecha ta jest powodowana zróżnicowaniem genetycznym wewnątrz gatunku i jest podtrzymywana selekcją naturalną.
Królowe zakładające wspólną kolonie nie muszą być ze sobą spokrewnione, co daje początek koegzystencji wielu niespokrewnionych (genetycznie) organizmów potomnych w jej obrębie.
Kolonie założone na drodze pleometrozy mogą być początkiem zjawiska polygynii wewnątrz takich populacji, czyli obecności wielu płodnych samic w obrębie jednej kolonii.

</doc>
<doc id="545477" url="https://pl.wikipedia.org/wiki?curid=545477" title="Immelmann">
Immelmann



</doc>
<doc id="545479" url="https://pl.wikipedia.org/wiki?curid=545479" title="Podział administracyjny Szwajcarii">
Podział administracyjny Szwajcarii



</doc>
<doc id="545481" url="https://pl.wikipedia.org/wiki?curid=545481" title="Rouge the Bat">
Rouge the Bat

Rouge the Bat – fikcyjna postać obecna w grach z serii Sonic the Hedgehog i serialu anime Sonic X. Rouge jest antropomorficzną nietoperzycą ubraną zwykle w czarny kostium odsłaniający ramiona z dużym różowym sercem na piersiach. Oprócz tego nosi też białe rękawice z różowymi wykończeniami i takież buty z cholewami sięgającymi kolan, na noskach których znajdują się dodatkowo małe różowe serduszka.
Rouge przepada za szlachetnymi kamieniami. Widząc w tym korzyści, a zarazem unikając odpowiedzialności za poprzednie swoje występki, pracuje jako agentka rządowa biorąc udział w tajnych misjach wojskowych.
Jest wyjątkowo niezależną i wyrachowaną postacią, choć o ile wiążą się z tym korzyści majątkowe jest lojalna wobec pracodawcy. Jej charakter odmieniają wydarzenia związane z projektem „Shadow”, gdy zaczyna postrzegać Knucklesa jako kogoś więcej niż rywala, kierując do niego niedwuznaczne kwestie dotyczące ich wspólnej przyszłości. Nie przepada za Amy. Postać raczej neutralna, choć w sytuacjach tego wymagających potrafi opowiedzieć się jednoznacznie zachowując przy tym rozsądek.Nie ma formy super.
Sonic Heroes.
Po incydencie, który miał miejsce w grze Sonic Adventure 2, Rouge postanowiła dowiedzieć się co stało się z Shadowem. W swoich poszukiwaniach natknęła się na niego w opuszczonej bazie Eggmana. Uwalniając go aktywowała strzeżącego go robota bojowego, E-123 OMEGĘ, który został zaprogramowany tak, aby zapobiec siłą zbudzeniu Shadowa. Gdy pomiędzy robotem a jeżem wywiązała się walka, Rouge pogodziła zwaśnione strony wskazując na wspólny cel całej trójki tworząc w ten sposób "Zespół ciemności" (ang. "Team Dark").
Misja drużyny polega w głównej mierze na odkryciu prawdy dotyczącej Shadowa oraz zemście OMEGI na Eggmanie. Gdy trójka odnajduje laboratorium, w którym Metal Sonic tworzył klony Shadowa, Rouge i OMEGA postanawiają go spenetrować, aby znaleźć odpowiedź na dręczące ich pytania. W środku zastają jednak wyłącznie uśpione klony, które Rouge poleca zniszczyć zbuntowanemu robotowi, po czym wraca na pokład szybowca, gdzie oczekiwał jej Shadow. 
Po zakończeniu "Last Story" Rouge postanawia rozwikłać kolejną tajemnicę mająca tym razem związek z Knucklesem.
Sonic X.
Rogue obecna jest już w pierwszym odcinku, gdzie jednak nie wypowiada żadnej kwestii. Po raz drugi pojawia się w jedenastym odcinku, gdzie zostaje zwerbowana do służby wywiadowczej zamiast Sonica, ostatecznie odgrywając kluczową rolę w dwóch kolejnych odcinkach opisujących atak na bazę Eggmana. Ze względu na swój charakter nie od razu zostaje obdarzona zaufaniem, z tego powodu jest pod stałym dozorem m.in. Topaz wraz z którą będzie wykonywała większość swoich misji. Początkowo uprzedzone do siebie zaprzyjaźniają się ze sobą tworząc zgrany zespół. Ofertę pracy przyjmuje przede wszystkim ze względu na potencjalną bliskość Szmaragdów Chaosu, jednakże jest świadoma, że jej działania są w pewnym stopniu moralnie usprawiedliwione, co nie przeszkadza jej działać na własną rękę.
Bierze również udział w rozszyfrowywaniu zagadki projektu „Shadow”, gdzie pełni rolę podwójnej agentki pozwalając sobie jednak na swobodę działań w zakresie zbliżającym ją do klejnotów, przez co popada w konflikt strażnika Głównego Szmaragdu – Knucklesa.
W trzeciej serii oficjalnie działa z ramienia Doktora Eggmana, lecz tak naprawdę wykorzystuje Bokkuna starając się odnaleźć Szmaragdy przed Eggmanem i Soniciem. Również to ona odnajduje na statku Eggmana poddanego hibernacji Shadowa.

</doc>
<doc id="545482" url="https://pl.wikipedia.org/wiki?curid=545482" title="Tramwaje w Gubinie">
Tramwaje w Gubinie

Tramwaje w Gubinie – system komunikacji tramwajowej działający w Gubinie w latach 1904–1938.
Głównym powodem powstania komunikacji tramwajowej w Gubinie była spora odległość ze śródmieścia do stacji kolejowej, a sprzyjała temu okoliczność budowy miejskiej elektrowni. Linię tramwajową, która miała 2,5 kilometra długości, otwarto 24 lutego 1904 roku. Przed I wojną światową planowano przedłużenie linii z mostu nad Lubszą do skrzyżowania ul. Lubelskiej i Kaliskiej, oraz budowę odgałęzienia ulicy 3 Maja, Rycerską, Michała Roli Żymierskiego do skrzyżowania z ulicą Tobruk (na północ w kierunku obecnego dworca kolejowego). Jednak późniejsza wojna przekreśliła na zawsze realizację planów. Dosiadać się do gubińskich tramwajów można było w dowolnych miejscach, jednak wysiadanie było dozwolone tylko na przystankach, których było 16, w odległości średnio co 175 metrów.
Z czasem miejscy rajcy zaczęli podzielać pogląd, iż autobus jest bardziej przyszłościowym środkiem transportu w mieście wielkości Gubina. Wkrótce też linia tramwajowa zaczęła być dublowana przez nową linię autobusową do Kloster Vorstadt. 8 czerwca 1938 roku ostatni raz na ulice Gubina wyjechał tramwaj.
Do dzisiaj zachował się odcinek torów przy moście oraz dobrze widoczne ślady po torowisku wraz z mijanką.

</doc>
<doc id="545483" url="https://pl.wikipedia.org/wiki?curid=545483" title="John Holmes">
John Holmes

John Curtis Estes, bardziej znany jako John C. Holmes lub Johnny Wadd (ur. 8 sierpnia 1944 w Ashville, zm. 13 marca 1988 w Los Angeles) – amerykański aktor występujący w filmach pornograficznych. Był jedną z największych gwiazd filmów pornograficznych w latach 70. XX wieku. Wystąpił w 573 produkcjach filmowych dla dorosłych. W ciągu całego życia podobno kopulował z ponad 14 tys. kobiet, zarówno na ekranie, jak i poza planem filmowym. Jego penis miał długość 13,5 cala (ponad 34 cm). Zmarł na AIDS. Po jego śmierci nastąpił schyłek Złotej Ery Filmów Porno.
W 2002 został umieszczony na trzecim miejscu na liście 50. największych gwiazd branży porno wszech czasów przez periodyk Adult Video News. W 2010 zajął drugie miejsce na liście 10. najbardziej znanych gwiazd filmów dla dorosłych. 
Jego kariera była inspiracją dla hollywoodzkiego filmu Paula Thomasa Andersona "Boogie Nights" (1997) z Markiem Wahlbergiem. W 2003 powstał brytyjski film dokumentalny "Prawdziwy Dirk Diggler: historia Johna Holmesa" ("The John Holmes Story: The Real Dirk Diggler").
Brał udział w brutalnym morderstwie Wonderland Gang w dniu 4 grudnia 1981 ukazanym w filmie "Wonderland" (2003) z Valem Kilmerem. 8 sierpnia 2008 roku ukazała się jego ostateczna biografia "John Holmes: Życie mierzone w calach" ("John Holmes: A Life Measured in Inches").
Życiorys.
Wczesne lata.
Urodził się w Ashville w Ohio jako najmłodszy z czworga dzieci Mary (z domu Barton) i pracownika kolei Curtisa Estesa. Miał dwóch braci, Edwarda i Dale’a oraz siostrę Annę. Kiedy miał trzy lata, jego ojciec opuścił rodzinę. W wieku czterech lat uczęszczał do szkółki niedzielnej w Milport Chapel Church. Jego matka–pobożna baptystka kilka lat później ponownie wyszła za mąż za Edwarda Holmesa, który wpadł w alkoholizm. Matka później rozwiodła się i przeprowadziła wraz ze swoimi dziećmi do Columbus w Ohio, gdzie mieszkała przez kilka lat. 
Gdy miał osiem lat, jego matka poślubiła trzeciego męża Harolda Bowmana i zamieszkała w pobliżu Pataskala, w stanie Ohio. Jako wrażliwy 11–latek studiował Słowo Boże. W wieku 12 lat stracił dziewictwo z 36-letnią przyjaciółką swojej matki. Mając 16 lat wstąpił do wojska przed ukończeniem szkoły średniej. W latach 1960–1963 służył w Armii Stanów Zjednoczonych stacjonującej w Norymberdze w zachodniej części Niemiec. 
W 1964 wyjechał do Los Angeles. Pracował dorywczo jako taksówkarz, kierowca limuzyny, magazynier, akwizytor, kierowca karetek pogotowia i operator wózków widłowych. Jego praca doprowadziła do odmy opłucnowej. Z czasem odzyskiwał zdrowie.
Kariera.
Podczas jednej z wieczornych wizyt w klubie Gardena, gdzie grał w karty, został dostrzeżony w toalecie przez fotografa jego duży rozmiar penisa i zachęcony do kariery w przemyśle pornograficznym. Początkowo pojawił się w sesjach zdjęciowych dla pism pornograficznych i okazjonalnie w filmach 8 mm, zachowując swoją pracę w tajemnicy przed żoną. 
Mając 25 lat, trafił do przemysłu porno. W 1969 debiutował w produkcjach: "Lubieżne ciało" ("Body Lust"), "Po prostu dobrzy przyjaciele" ("Just Good Friends") w gejowskiej scenie pod prysznicem oraz w dreszczowcu "Chłodna krew" ("The Ice House"). We wczesnych latach jego kariery został określony jako „sułtan sprośności” ("The Sultan of Smut"). 
Na początku lat 70. poznał Boba Chinna, jednego z najpopularniejszych reżyserów złotej ery porno, który wymyślił postać ekranową prywatnego detektywa i kobieciarza Johnny’ego Wadda, będącego parodią Philipa Marlowe’a, która w 1973 uczyniła z Holmesa gwiazdę. Potem powstały kolejne filmy porno o przygodach Wadda: "Mówią, że Johnny Wadd jest tutaj" ("'Tell Them Johnny Wadd is Here", 1976), "Żad puszystej kotki" ("The Jade Pussycat", 1977), "Chińska kotka" ("China Cat", 1978), "Wilgotne wargi" ("Liquid Lips", 1976) i "Blond ogień" ("Blond Fire", 1978). W 1976 Holmes spróbował swoich sił jako współreżyser (z Carlosem Tobaliną) filmu Caballero Home Video "Nowe erotyczne przygody Casanowy" ("Casanova 1"), gdzie zagrał Giacoma Casanovę. Był jeszcze reżyserem produkcji VCX "Dobry zły i napalony" ("Good the Bad and the Horny", 1985) z Amber Lynn. 
Pod koniec lat 70. padł ofiarą narkomanii, która uniemożliwiła mu wykonywanie na ekranie scen erotycznych. Nałóg zaczął się odbijać na jego zdrowiu i formie. Pojawiły się pierwsze problemy z erekcją i kłopoty finansowe. Na początku lat 80. był częstym gościem w Hollywood Hills, przyjaźnił się też z członkami gangu z Wonderland, kilkuosobową grupą narkomanów sprzedających kokainę, heroinę i inne środki odurzające. 
W 1983 próbował odzyskać dawno utraconą pozycję w pornobiznesie i sławę, występując w filmach gejowskich, które jednak nie odniosły większych sukcesów. Był na okładkach gejowskich magazynów porno, takich jak „Stallion” (w marcu 1983, w marcu 1984), „Inches” (w grudniu 1985) czy „Male Insider” (w lutym 1987).
Gdy w 1985 zdiagnozowano u niego AIDS, nie powiadomił nikogo w branży porno, że jest nosicielem wirusa HIV i świadomie ukrywał chorobę, narażając na śmiertelne niebezpieczeństwo partnerów z planu zdjęciowego. Wyjechał do Włoch i przyjął propozycję udziału w filmach z Ciccioliną – "Rozwój i upadek rzymskiej cesarzowej" (film pierwotnie wydany we Włoszech pt. "Carne bollente", 1987) u boku Christopha Clarka (adwokat Marengo), Tracey Adams (Carmela) i Amber Lynn oraz "Diabeł w panu Holmesie" ("The Devil in Mr. Holmes", 1987) z Karin Schubert, Amber Lynn, Mariną Hedman, Ginger Lynn i Christophem Clarkiem, a także "Backdoor Summer 1" (1988) w scenie z Ciccioliną, dwiema kobietami i Christophem Clarkiem.
Życie prywatne.
W grudniu 1964 poznał pielęgniarkę Sharon A. Gebenini (1943–2012), którą poślubił w kwietniu 1965. Swoją żonę ukrywał przed znajomymi z branży. Mieszkali razem, ale nie uprawiali seksu. John sprowadził do domu jedną z trzech swoich kochanek; dwie pozostałe nie miały świadomości istnienia specyficznego trójkąta w jego życiu. Holmes coraz bardziej uzależniał się od cracku. Pieniądze przepuszczał na narkotyki i zdobywał gotówkę, sprzedając się jako męska prostytutka. Zacieśniał także kontakty z dilerami. W końcu w wyniku porachunków między przestępcami został zamieszany w morderstwo. Wcześniej sam był informatorem policji i donosił na kolegów z branży w czasach, gdy produkcja i dystrybucja filmów dla dorosłych były nielegalne. 
W 1976, mając 32 lata, rozpoczął stosunki seksualne z 15-letnią Dawn Schiller. Po nadużywaniu narkotyków bił i prostytuował nastolatkę, która w grudniu 1981 uciekła od niego, gdy przebywali na Florydzie. 
W lipcu 1981 w rozmowie ze swoją żoną Sharon przyznał się, że jako wspólnik Eddiego Nasha, byłego właściciela nocnego klubu i restauracji w Los Angeles, a także gangstera i dealera narkotyków, odegrał kluczową rolę w brutalnych morderstwach czterech członków gangu handlarzy narkotyków przy 8763 Wonderland Avenue w Laurel Canyon. John trafił do aresztu. Początkowo zaprzeczał wszystkim oskarżeniom, ale szybko zmienił zdanie i zgodził się zeznawać w zamian za łagodne potraktowanie i ochronę. Potem przez kilka dni skutecznie zwodził policjantów, nie udzielając żadnych istotnych informacji. Wreszcie, wobec braku dowodów pozwalających oskarżyć go o udział w morderstwie, został wypuszczony na wolność. W październiku 1981 policja zyskała dowód łączący Holmesa z makabrycznymi zabójstwami sprzed kilku miesięcy - na jednej ze ścian mieszkania przy Wonderland Avenue znaleziono i zidentyfikowano krwawy odcisk jego dłoni. Wtedy został zatrzymany przez specjalny oddział policji na Florydzie, a następnie przewieziony na drugi kraniec Ameryki do Kalifornii. Tam postawiono mu zarzuty związane z poczwórnym morderstwem. 26 czerwca 1982 z braku jednoznacznych dowodów został oczyszczony z zarzutów i wyszedł na wolność. 
17 stycznia 1983 doszło do rozwodu z Sharon. W 1983 związał się z Laurie Rose, bardziej znaną jako aktorka filmów porno Misty Dawn, z którą ożenił się 24 stycznia 1987.
W lutym 1986 zdiagnozowano, że ma AIDS, jednak nie ujawniał publicznie prawdziwej przyczyny swojego złego stanu zdrowia, zamiast tego twierdził, że cierpi na raka jelita grubego. 13 marca 1988 w Los Angeles, w stanie Kalifornia zmarł na AIDS w wieku 43 lat. Jego ciało zostało spalone przez wdowę Laurie i jego matkę Mary, a jego prochy rozrzucone z urny na morzu u wybrzeży Oxnard w stanie Kalifornia.

</doc>
<doc id="545484" url="https://pl.wikipedia.org/wiki?curid=545484" title="Człowiek z marmuru">
Człowiek z marmuru

Człowiek z marmuru – polski film polityczny z 1976 roku w reżyserii Andrzeja Wajdy na podstawie scenariusza Aleksandra Ścibora-Rylskiego. Film ukazuje losy młodej studentki szkoły filmowej Agnieszki (Krystyna Janda), która zbiera materiały na potrzeby realizacji dokumentu o cenionym w latach 50. XX wieku przodowniku pracy Mateuszu Birkucie (Jerzy Radziwiłowicz) – fikcyjnej postaci wzorowanej na Piotrze Ożańskim. Prowadząc śledztwo dziennikarskie, Agnieszka poznaje prawdę o okolicznościach, w których Birkut został wypromowany na stachanowca oraz cenie, jaką zapłacił za swoje zaangażowanie w działania propagandowe władz realizujących budowę Huty im. Lenina (sztandarowej inwestycji planu sześcioletniego).
Wajda i Ścibor-Rylski planowali nakręcenie filmu o Birkucie jeszcze w latach 60. XX wieku, jednak pierwotny scenariusz nie mógł wówczas zostać zrealizowany. Wajda powrócił do projektu dopiero wówczas, gdy zapewnił sobie poparcie ze strony ministra kultury Józefa Tejchmy. Ten, ryzykując utratę stanowiska, wyraził zgodę na produkcję i rozpowszechnianie filmu, dzięki czemu – pomimo negatywnych recenzji – obejrzało go w Polsce 2,5 miliona widzów. "Człowiek z marmuru" trafił również na Festiwal Filmowy w Cannes, na którym po pokazie poza konkursem otrzymał nagrodę FIPRESCI. W 1981 roku Wajda nakręcił kontynuację filmu pod tytułem "Człowiek z żelaza", której akcja toczy się w 1980 roku w Gdańsku w czasie wydarzeń sierpniowych.
Fabuła.
Akcja "Człowieka z marmuru" toczy się w 1976 roku. Agnieszka, młoda studentka szkoły filmowej, zamierza zrealizować film o młodości ojca spędzonej w latach 50. XX wieku. Jednak redaktor telewizyjny odrzuca jej projekt, zamiast tego proponując jej realizację filmu o przodownikach pracy z tego samego okresu, który wyeksponowałby osiągnięcia przemysłowe epoki stalinizmu. Redaktor daje Agnieszce jedynie dwadzieścia jeden dni na ukończenie filmu. Agnieszka przyjeżdża z ekipą filmową do Muzeum Narodowego w Warszawie. Podczas gdy jeden z członków ekipy rozmawia z kustoszką, Agnieszka zakrada się do magazynu, w którym dostrzega marmurowy posąg Mateusza Birkuta, nowohuckiego przodownika pracy. Wówczas zabiera kamerę znajdującemu się przy niej operatorowi zdjęć, by uchwycić z ręki posąg Birkuta.
W sali projekcyjnej Agnieszka ogląda odrzucone „z przyczyn technicznych” materiały zrealizowane przez reżysera Jerzego Burskiego, obecnie sławnego reżysera filmowego, które przedstawiają warunki pracy robotników w Nowej Hucie, a następnie – utrzymany w tonie propagandowym film tego samego filmowca pod tytułem "Oni budują nasze szczęście". Agnieszka decyduje się spotkać z Burskim, kiedy ten przylatuje samolotem na Okęcie. Towarzyszy mu w drodze do jego wilii i opowiada mu o swoich planach stworzenia własnego filmu. Burski dzieli się z nią informacją o kulisach, które przyczyniły się do uzyskania przez Birkuta statusu przodownika pracy. Jako początkujący dokumentalista Burski zainscenizował wraz z sekretarzem Jodłą bicie rekordu w układaniu cegieł. Birkutowi udało się pobić rekord, zdobyć sławę oraz otrzymać mieszkanie, a na jego cześć wykonana została marmurowa rzeźba, wystawiona na II ogólnopolskiej wystawie plastyki w Zachęcie. Birkut jako instruktor w Zjednoczeniu jeździł po budowach wraz ze swym przyjacielem Witkiem oraz funkcjonariuszem Urzędu Bezpieczeństwa Michalakiem, ucząc nowych metod murowania.
Agnieszka dociera do Michalaka, który opowiada jej o incydencie, który przerwał jego współpracę z Birkutem. W trakcie jednego z pokazów murowania Birkut otrzymał rozpaloną cegłę i doznał dotkliwych oparzeń ręki, a o ów akt sabotażu został oskarżony Witek. Jak opowiada Michalak, Birkut nie mógł wskutek zaistniałych wydarzeń dłużej pracować. Nie rozumiejąc, co stało się z Witkiem, Birkut dopiero po pewnym czasie dowiedział się, że jego przyjaciel został aresztowany. Próbując pomóc Witkowi, Birkut stracił pracę oraz mieszkanie, mimo że jego żona Hanka Tomczyk była w ciąży. Rozgoryczony dawny przodownik pracy rozbił cegłą, którą zachował na pamiątkę swojego pierwszego rekordu, okno krakowskiego Urzędu Bezpieczeństwa.
Redaktor telewizyjny jest niezadowolony z rezultatów pracy Agnieszki i żąda od niej, żeby nie roztrząsała tematu niewygodnego dla władzy. Zamiast tego proponuje jej spotkanie z samym Witkiem, obecnie pełniącym funkcje kierownicze w Hucie Katowice. Przedtem jednak Agnieszka dociera do materiału z nigdy niewykorzystanym sprawozdaniem z procesu o szpiegostwo, który został wytoczony Witkowi i innym pracownikom budownictwa. Birkut, choć zeznawał jako świadek, swoją odważną postawą przyczynił się do tego, że sam został skazany. Witek, rozmawiając z Agnieszką, informuje ją, że po amnestii Birkut poszukiwał swojej dawnej żony Hanki, która wyparła się go i osiadła w Zakopanem. Agnieszka decyduje się spotkać z Hanką, obecnie zamężną z ajentem gastronomii, a na koniec przyjeżdża do rodzinnej wsi, w której Mateusz mieszkał z synem Maćkiem.
Zebrawszy materiał filmowy, Agnieszka wraca do Warszawy, gdzie redaktor telewizyjny dyskwalifikuje jej pracę, tłumacząc swą decyzję tym, że Agnieszka nie odnalazła bohatera swego dokumentu. Zbyt późno Agnieszka dowiaduje się, że syn Birkuta, Maciek, nosi nazwisko swojej matki. Zrezygnowana dziewczyna wraca do ojca – kolejarza, mieszkającego w małym miasteczku. Ojciec namawia ją jednak do ukończenia śledztwa bez materiału filmowego, aby mogła wyjaśnić, co się stało z Birkutem. Wówczas Agnieszka wyjeżdża do Gdańska, gdzie przed bramą Stoczni Gdańskiej zagaduje Maćka Tomczyka, syna Birkuta. Maciek mówi jej, że jego ojciec nie żyje, nie podając jednak szczegółów. Agnieszka prosi go o przyjazd do Warszawy. W ostatniej sekwencji filmu oboje zmierzają do studia telewizyjnego, zamierzając spotkać się z redaktorem.
Obsada.
"Źródło: FilmPolski.pl"
Produkcja.
Scenariusz.
W 1962 roku, po klęsce "Samsona", Andrzej Wajda poszukiwał materiału na film osadzony we współczesności. Szef Zespołu Filmowego „Kamera”, Jerzy Bossak, zaproponował mu jako temat znalezioną w gazecie historię przodownika pracy z czasów stalinowskich, Piotra Ożańskiego, który po latach nie mógł znaleźć zatrudnienia. Napisanie scenariusza Wajda zlecił Aleksandrowi Ściborowi-Rylskiemu, zalecając mu, żeby historia przodownika pracy została opowiedziana z perspektywy młodej reżyserki, Agnieszki. Wzorem dla filmowej Agnieszki miała być poetka Agnieszka Osiecka, która w latach 1957–1962 studiowała reżyserię w Państwowej Wyższej Szkole Filmowej w Łodzi. Tekst scenariusza ukazał się 4 sierpnia 1963 roku na łamach tygodnika „Kultura”, jednak jego realizacja w postaci filmu okazała się niemożliwa, gdyż podważał on cały system przodownictwa pracy.
Dopiero po sukcesie "Ziemi obiecanej" (1974), któremu Wajda zawdzięczał dobre stosunki z ministrem kultury, reżyser sięgnął jeszcze raz po scenariusz Ścibora-Rylskiego. Do tej decyzji popchnęła filmowca porażka jego ostatniej adaptacji dzieła literackiego – "Smugi cienia" (1976), co skłoniło Wajdę do realizacji filmu o tematyce współczesnej. W dawnym scenariuszu wprowadzony został jednak szereg zmian. O ile w wersji z 1963 roku Agnieszka nie miała śmiałości przyznać się do swego projektu żyjącemu Birkutowi, kończąc scenariusz słowami: „Trzeba na niego poczekać”, o tyle w finalnym projekcie miała się cechować większą inicjatywą. Ponadto nazwisko uznanego reżysera zostało zmienione: w scenariuszu figurował jako Brus, ale po wydarzeniach marcowych 1968 roku mógł się kojarzyć z Włodzimierzem Brusem, przymusowym emigrantem. Brus stał się wobec tego reżyserem Burskim, a zarówno Wajda, jak i Ścibor-Rylski deklarowali, że utożsamiają się z postacią realizatora. Również pierwotne nazwisko Michalaka, Michnik, poddano zmianie w celu uniknięcia aluzji do uczestników marca 1968 roku. Ponadto, o ile pierwotna wersja scenariusza zawierała nieokreślone miejsce akcji (Nowe Miasto), zaktualizowany wariant "Człowieka z marmuru" dotyczył już bezpośrednio Nowej Huty.
Do realizacji "Człowieka z marmuru" wymagana była jednak zgoda ministra kultury. Sprawujący tę funkcję Józef Tejchma, ryzykując utratę stanowiska w wyniku samowolnego podjęcia decyzji bez konsultacji, 3 lutego 1976 roku dał Wajdzie formalną zgodę na skierowanie scenariusza do realizacji. Skompletowawszy ekipę filmową z kierowniczką produkcji Barbarą Pec-Ślesicką, scenografem Allanem Starskim oraz operatorem zdjęć Edwardem Kłosińskim, Wajda zamierzał uczynić swoją asystentką Agnieszkę Holland. Jednakże do Zespołu Filmowego „X” przyszło polecenie, by odsunąć Holland od realizacji filmu pod groźbą zawieszenia produkcji filmu. Wajda musiał zwolnić Holland, jednak wydarzenie to wpłynęło na jego dalsze relacje z władzami.
Zdjęcia.
Dobierając obsadę, Wajda poszukiwał do uwspółcześnionej roli Agnieszki kogoś, kto będzie grał młodą, bardzo zaangażowaną dziennikarkę. Po zdjęciach próbnych z młodymi aktorkami reżyser zdecydował, że w roli Agnieszki pojawi się Krystyna Janda, która występowała wcześniej w spektaklu telewizyjnym "Trzy siostry" Aleksandra Bardiniego. Wybór niedoświadczonej aktorki wywołał kontrowersje w ekipie filmowej, a Wajda długo zwlekał z podjęciem odpowiedniej decyzji. Kiedy już jednak ustalono, że Janda będzie Agnieszką, Wajda dał jej „jedno zadanie: [...] wszystkich zainteresować, zbulwersować, zdenerwować”. Dlatego też Janda zdecydowała, że będzie zachowywać się na planie jak rówieśnicy z liceum plastycznego, założyła również modną w owym kręgu dżinsową kurtkę, a ekipa nakazała jej nosić ze sobą również amerykański worek. Jednocześnie reżyser chciał nadać Jandzie-Agnieszce tragiczny ton. Jak opowiadała po latach Janda, „Wajda chciał, żebym ja zagrała Antygonę, Fedrę, Medeę... Żeby to było coś ostatecznego”. Powaga całego projektu oraz rola, jaką miała w nim odegrać Janda, doprowadzała ją niemal do załamania nerwowego, które zdołała przezwyciężyć. W efekcie narodziła się jedna z najbardziej fascynujących postaci kina polskiego – niepokorna reżyser nosząca męski strój i odsłaniająca prawdę o epoce stalinowskiej.
Łatwiejsze zadanie do wykonania miał Jerzy Radziwiłowicz, znany Wajdzie z ról w Starym Teatrze, który wystąpił w rolach Mateusza Birkuta oraz jego syna Maćka Tomczyka. Postać Maćka została wprowadzona do filmu w ostatnim momencie, gdyż Wajda przez długi czas nie mógł zdecydować się, jaki powinien być koniec poszukiwań Birkuta prowadzonych przez Agnieszkę. Zamykająca film scena, kiedy Maciek i Agnieszka idą korytarzem w budynku telewizji, została zrealizowana jako ostatnia.
Edward Kłosiński, realizując zdjęcia do "Człowieka z marmuru", miał za zadanie również spreparować kronikę filmową stylizowaną na dokumenty okresu stalinowskiego. Kłosiński i Wajda dążyli do tego, aby fałszywa kronika była nieodróżnialna od prawdziwych, takich jak Polska Kronika Filmowa, dlatego też operator przygotował na tę okoliczność stare obiektywy ze specjalnymi filtrami. Posąg Birkuta odlał rzeźbiarz Adam Roman, wykładowca na Akademii Sztuk Pięknych w Warszawie.
Zdjęcia do filmu powstały w następujących lokacjach: Gdańsk (przystanek SKM Gdańsk Stocznia), Katowice, Kraków (Nowa Huta, ul. Floriańska, dworzec PKP Kraków Główny), Zakopane, Warszawa (Trasa Łazienkowska, gmach główny Politechniki Warszawskiej przy placu Politechniki, osiedle Latawiec przy Alei Wyzwolenia, gmach "Zachęty" przy placu Małachowskiego, gmach TVP przy ul. Woronicza, ul. Marszałkowska, Muzeum Narodowe, Aleja Jana Pawła II, Port lotniczy Okęcie, Aleje Jerozolimskie w okolicach Dworca Centralnego, Pałac Kultury i Nauki), stacja kolejowa Bielany Podlaskie, Dąbrowa Górnicza (Huta Katowice przy Alei Piłsudskiego), pałac w Kozłówce.
"Człowiek z marmuru" został ukończony w październiku 1976 roku. Żeby możliwe było jego rozpowszechnianie, Wajda zaprosił Tejchmę na pokaz filmu do Wytwórni Filmów Dokumentalnych i Fabularnych. Jeszcze raz ryzykując odejście w polityczny niebyt, Tejchma zdecydował się zaprosić Wajdę, Ścibora-Rylskiego oraz Bolesława Michałka na rozmowę w Ministerstwie Kultury. Po burzliwej dyskusji minister kultury zdecydował się wpuścić film na ekrany, jednakże niektóre sceny (na przykład spotkanie Agnieszki i Maćka przy grobie Birkuta) musiały zostać nakręcone od nowa. Premiera "Człowieka z marmuru" odbyła się 25 lutego 1977 roku.
Odbiór.
Odbiór w Polsce.
Gdy "Człowiek z marmuru" ukazał się na ekranach polskich kin, wzbudził konsternację wśród decydentów politycznych. Premier Piotr Jaroszewicz odwołał ze stanowiska szefa Komitetu Kinematografii, Mieczysława Wojtczaka, zastępując go wiernym linii partii, wrogim Wajdzie Januszem Wilhelmim. W następstwie zaistniałych wydarzeń Tejchma podał się do dymisji, a Jaroszewicz nakazał, aby w prasie pojawiały się jedynie negatywne recenzje filmu Wajdy.
Przykładowo, Włodzimierz Sorowski z „Ekranu” w swym pamflecie zarzucał Wajdzie „przegięcie” i wyrażał obawy, czy pojawienie się następców Wajdy nie byłoby autentycznym „horrorem”. Zbigniew Kłaczyński pisał dla „Filmu”, iż „Wajdzie nie udało się zintegrować wizji dramatu z optymistyczną przecież wizją rozwoju”. Z kolei Wojciech Wierzewski na łamach „Trybuny Ludu” krytykował film za „niepotrzebną skłonność do przejaskrawień i zbyteczną dziś zapiekłość w obrachunku z czasem minionym”. Wojciech Roszewski z „Kultury” grzmiał, że Ścibor-Rylski i Wajda posłużyli się „kłamstwem występującym w aureoli prawdy”. Filmu próbował bronić Wiktor Woroszylski na łamach „Więzi”, który przyznał, że postać Birkuta odczytywał przez pryzmat swego pokolenia: „przecież ja tam byłem, rozładowywałem nocą cegły na nowohuckiej bocznicy, brnąłem w błocie, spałem z junakami na wielkiej sali […]”. Konkluzję Woroszylskiego, iż „stoimy u progu renesansu filmu polskiego”, w chwili wydania wycięła jednak cenzura. W recenzji z 1980 roku Krzysztof Kłopotowski z „Literatury” bronił Wajdy, uznając, że reżyser „przedstawił pewną historię, lecz zostawił pole dla różnych jej ocen. Właśnie ten obiektywizm wywołał furię. Nagonka na reżysera odsłoniła strach naganiaczy”.
Negatywne recenzje w chwili wydania nie przełożyły się na wyciszenie atmosfery panującej wokół filmu Wajdy, a pomimo ograniczeń w jego rozpowszechnieniu na pokazy "Człowieka z marmuru" przyszło 2,5 miliona widzów. W następstwie nagonki przypuszczonej na "Człowieka z marmuru" Wilhelmi tak dobrał skład jury Festiwalu Polskich Filmów Fabularnych, aby zasiadali w nim sympatyzujący z władzą Czesław Petelski oraz Bohdan Poręba. Dlatego też filmowi Wajdy nie przyznano żadnej nagrody, a główna statuetka powędrowała do Krzysztofa Zanussiego za "Barwy ochronne" (1976). Zanussi odmówił jednak odebrania nagrody, okazując solidarność z dziełem Wajdy. Część polskich dziennikarzy na czele z Jerzym Płażewskim zaprotestowała symbolicznie wobec decyzji jury, przyznając Wajdzie Nagrodę Dziennikarzy, wręczoną reżyserowi przez Andrzeja Ochalskiego.
Odbiór poza Polską.
"Człowiek z marmuru" miał również problemy z dotarciem do publiczności za granicą. Dopiero w 1978 roku Przedsiębiorstwo Film Polski sprzedało film francuskiemu dystrybutorowi Tony’emu Molière’owi, który skontaktował się z dyrektorem artystycznym Festiwalu Filmowego w Cannes. W przedostatnim dniu festiwalu Molière zaprezentował dzieło Wajdy poza konkursem w Pałacu Festiwalowym. W uznaniu dla reżysera dziennikarze przyznali mu nagrodę FIPRESCI. Robert Linhart w recenzji dla „Cahiers du cinéma” uznał „siłę rzeczywistości, która przenika ten film […] za niemal cudowną, aż do najdrobniejszego szczegółu”. Recenzent „Le Monde” pisał, iż "Człowiek z marmuru" sprawił „doskonałą, prawdziwą niespodziankę” na festiwalu w Cannes, natomiast Vincent Canby na łamach „The New York Timesa” określił film mianem „"Obywatela Kane’a" w polskim stylu”. Lenny Rubinstein z „Cinéaste” wyraził podziw dla czynu politycznego Wajdy, twierdząc: „Będąc człowiekiem, którego otacza już mit, mógłby spocząć na laurach, zająć się łatwymi, bezpiecznymi tematami i uniknąć w ten sposób konfrontacji z widzami […], Wajda wydaje się zawsze drążyć najbardziej ryzykowne zagadnienia”. Janina Falkowska w swej analizie dzieła Wajdy stwierdziła, że jego ogólny odbiór w zagranicznych mediach był entuzjastyczny, a Wajdę chwalono za odwagę, dziennikarską rzetelność w prezentacji wydarzeń, oryginalną wizję i znakomitą obsadę.
Analizy i interpretacje.
Kontrowersje w późniejszych analizach filmowych wzbudziły dwie kwestie: romantyzacja postaci Birkuta oraz mimowolne naśladownictwo estetyki socrealistycznej przez samego reżysera. Jak zauważyła Falkowska, kamera filmuje postać Birkuta, wytwarzając wokół niego wizualny efekt aureoli, a tym samym dokonując jego apoteozy. Z drugiej strony, zdaniem Paula Coatesa, problem z odbiorem filmu rodzi przedstawienie architektury doby „dekady sukcesu”; współczesne budynki warszawskie, jak również Huta Katowice, zostały sfilmowane w ciepłej, pogodnej kolorystyce, budzącej w widzu dysonans poznawczy.
Jednocześnie, jak stwierdził Tadeusz Lubelski w swojej analizie filmu, "Człowiek z marmuru" jest osobistym rozliczeniem Wajdy z okresem socrealizmu, do którego reżyser przyłożył rękę jako asystent przy dwóch propagandowych filmach: "Trzech opowieściach" oraz "Piątce z ulicy Barskiej". Reżyser w poczuciu winy umieścił swoje nazwisko (jako asystent reżysera) w napisach początkowych fikcyjnego filmu socrealistycznego "Oni budują nasze szczęście". Zarazem Wajda rozpoczął nowy etap swojej twórczości, budując nową formację filmową.
Do powodzenia "Człowieka z marmuru", zdaniem Krzysztofa Kornackiego, przyczynił się dodatkowy kontekst. W 1976 roku, kiedy powstawał film, wybuchły strajki w Radomiu i Ursusie, wtedy też powstał Komitet Obrony Robotników. Według Kornackiego „film Wajdy wpisał się idealnie – niemal programowo – w postulaty KOR-owców. Nie przypadkiem więc obraz wpadł w oko partyjno-rządowego cyklonu i stał się de facto elementem wielkiej polityki”.
Znaczenie.
"Człowiek z marmuru" jest powszechnie uznawany za dzieło, które nadało impet formacji artystycznej znanej jako kino moralnego niepokoju. Bezpośrednio do dzieła Wajdy odwołał się przede wszystkim Krzysztof Zanussi, w którego filmie "Barwy ochronne" (1976) jako element dekoracji pojawia się posąg Birkuta. Z kolei Barbara Sass w swoim filmie "Bez miłości" (1978) zaproponowała inny typ dziennikarki aniżeli Agnieszka. Bohaterka "Bez miłości", Ewa, w odróżnieniu od Agnieszki działa całkowicie samotnie, reprezentuje również bardziej cyniczną postawę życiową, motywowaną niepewnym statusem zawodowym.
Po latach w ironicznym tonie do dzieła Wajdy nawiązał Konrad Szołajski, realizując film "Człowiek z..." (1993), w którym zapożyczenie tytułu stanowiło punkt wyjścia dla delikatnej kpiny z etosu solidarnościowego. Natomiast formuła dziennikarskiego śledztwa, która pojawiła się w filmie Wajdy, po transformacji ustrojowej została zapożyczona przez Krzysztofa Krauzego i Antoniego Krauzego. Film pierwszego z wymienionych reżyserów, "Gry uliczne" (1996), miał „podobnie jak "Człowiek z marmuru", dokonywać rozrachunku z przeszłością, która zadecydowała o dniu dzisiejszym”, spekulując na temat przyczyn śmierci Stanisława Pyjasa. Na filmie Wajdy wzorował się również drugi ze wspomnianych realizatorów, kręcąc film "Smoleńsk" (2016), w którym również pojawiła się postać ambitnej dziennikarki będącej na tropie przyczyn katastrofy smoleńskiej w 2010 roku. Podobnie jak Agnieszka z "Człowieka z marmuru", bohaterka "Smoleńska" również nabiera pewności siebie po spotkaniu z ojcem.
"Człowiek z marmuru" był pierwszym ogniwem tak zwanej trylogii robotniczej Wajdy. Więcej informacji na temat losów rodziny Birkutów znalazło się w "Człowieku z żelaza" (1981), którego akcja toczy się w Gdańsku podczas wydarzeń sierpniowych 1980 roku. Trylogię dopełnił film "Wałęsa. Człowiek z nadziei" (2014), w którym Wajda jeszcze raz nawiązał do wydarzeń z lat 70. i 80. XX wieku, widzianych tym razem przez pryzmat biografii Lecha Wałęsy.

</doc>
<doc id="545486" url="https://pl.wikipedia.org/wiki?curid=545486" title="Dusicielowate">
Dusicielowate

Dusicielowate, dusiciele (Boidae) – rodzina węży.
Charakterystyka.
Dusiciele posiadają szczątkowy pas miednicowy, bardzo silnie zredukowane kończyny tylne i dobrze rozwinięte płuca. Ich oczy mają pionową źrenicę. Czaszka charakteryzuje się dużą ruchomością kości, zwłaszcza szczęk, co umożliwia szerokie otwieranie paszczy. Kości są połączone długimi ścięgnami.
Systematyka.
Systematyka zgodna z ITIS.
Obecnie rodzina ta nie jest dzielona na podrodziny i zaliczane są do niej tylko gatunki z dawnej podrodziny Boinae. Gatunki z podrodziny Erycinae (Bonaparte, 1831) są obecnie zaliczane do dwóch odrębnych rodzin (Charinidae Gray, 1849 oraz Erycidae Bonaparte, 1831); dodatkowo z dusicielowatych zostały wydzielone odrębne rodziny Calabariidae Gray (1858), Candoiidae Pyron, Reynolds i Burbrink (2014) oraz Sanziniidae Romer (1956)
Aktualna systematyka rodziny dusicielowatych:
Tradycyjna systematyka.
Tradycyjnie do tej rodziny zaliczano 5 podrodzin obejmujących ponad 20 rodzajów węży:
Inne systematyki.
W nowszych klasyfikacjach podrodziny Pythoninae, Bolyeriinae i Loxoceminae często podnosi się do rangi rodzin, tym samym wyłączając je z rodziny Boidae; z drugiej strony do dusicielowatych mogą należeć rodzaje "Ungaliophis" i "Exiliboa", dawniej uznawane za przedstawicieli rodziny boaszkowatych. Dokładna pozycja systematyczna tych taksonów pozostaje przedmiotem sporu wśród herpetologów.
Systematyka według The Reptile Database:
W klasyfikacji dusicielowatych przyjętej przez Pyrona, Reynoldsa i Burbrinka (2014) do rodziny Boidae zaliczane są tylko rodzaje "Boa", "Corallus", "Eunectes", "Epicrates" i wydzielony z rodzaju "Epicrates" rodzaj "Chilabothrus". W klasyfikacji przyjętej przez autorów podrodzina Erycinae jest podnoszona do rangi odrębnej rodziny Erycidae, rodzaje "Exiliboa" i "Ungaliophis" są przenoszone wraz z rodzajami "Charina" i "Lichanura" do osobnej rodziny Charinidae, rodzaje "Acrantophis" i "Sanzinia" są zaliczane do odrębnej rodziny Sanziniidae, zaś rodzaje "Calabaria" i "Candoia" są zaliczane do własnych, monotypowych rodzin – odpowiednio Calabariidae i Candoiidae.

</doc>
<doc id="545492" url="https://pl.wikipedia.org/wiki?curid=545492" title="Bavaria Film">
Bavaria Film

Bavaria Film – największe "miasteczko filmowe" w Niemczech 
Znajduje się w miejscowości Geiselgasteig, na przedmieściach Monachium (południe Bawarii). Zajmuje obszar ok. 36 hektarów (ok. 356.000 m²). Posiada ponad 25 hal zdjęciowych. Dysponuje pełnym zapleczem technicznym i technologicznym współczesnego przemysłu filmowego i telewizyjnego. Znane jest z własnych warsztatów technicznych, produkujących dekoracje na potrzeby teatrów i sal widowiskowych na terenie całej Europy.
Pierwsze hale zdjęciowe powstały w roku 1919. Zarządcą studiów filmowych jest grupa kapitałowa "Bavaria Film Gruppe", w skład której wchodzą m.in. „Bavaria Film GmbH”, „Bavaria Film International” i „Bavaria Media Television”.
Na terenie "miasteczka filmowego" powstawały filmy z udziałem m.in. Alfreda Hitchcocka, Billya Wildera, Orsona Wellesa, Stanleya Kubricka, Ingmara Bergmana, Sophii Loren, Heinza Rühmanna czy Elizabeth Taylor.
Na terenie "Bavaria Filmstudios" powstały takie filmy jak: Niekończąca się opowieść, Asterix i Obelix kontra Cezar, Das Boot, Mój własny wróg (reż.: Wolfgang Petersen), oraz całe seriale dla telewizji niemieckiej jak "Marienhof", "Tatort", "Polizeifur 110". 
Podobnie jak w innych miasteczkach, również na terenie tego można spotkać całe ciągi ulic miast jak Hamburg czy Monachium. Utrzymywane są dekoracje fabryk, łodzi podwodnej, zabudowy miasteczek z „Dzikiego Zachodu”.

</doc>
<doc id="545494" url="https://pl.wikipedia.org/wiki?curid=545494" title="Gniazda ptaków">
Gniazda ptaków



</doc>
<doc id="545498" url="https://pl.wikipedia.org/wiki?curid=545498" title="Bliskie spotkania trzeciego stopnia">
Bliskie spotkania trzeciego stopnia

Bliskie spotkania trzeciego stopnia (ang. "Close Encounters of the Third Kind") – amerykański film science fiction z 1977 w reżyserii Stevena Spielberga.
Ze względu na odmienność od dotychczasowych produkcji filmowych (m.in. nowa tematyka, widowiskowość, podjęcie gatunków kina popularnego, komercyjność, nawiązanie do dawnego kina) film ten, wraz z George’a Lucasa, wprowadzał nową odmianę kina rozrywkowego – kino nowej przygody.
Opis fabuły.
Roy Neary, pracownik elektrowni, bada przyczyny zakłóceń energetycznych. W pewnym momencie dostrzega obcy statek kosmiczny. Przeżycie spotkania z kosmitami staje się jego obsesją oraz odbija na życiu rodzinnym. Roya prześladuje myśl o niezidentyfikowanych obiektach latających. Roy wierzy w to, że spotkanie z obcą formą życia dojdzie u stóp góry Devils Tower, znajdującej się w hrabstwie Crook stanu Wyoming, której wizerunek go prześladuje. Gdy przez przypadek zauważa w telewizji obiekt swoich wizji, postanawia skonfrontować je z rzeczywistością odwiedzając to miejsce. Po czasie okazuje się, że nie jest on jedynym wybrańcem. Wychodzi również na jaw, że w całą sprawę zamieszane jest wojsko, które chce uczestniczyć w spotkaniu z kosmitami. Determinacja Roya sprawia, że udaje mu się przedostać w ściśle strzeżoną strefę. Gdy dochodzi do spotkania z obcą cywilizacją, spośród wielu kandydatów, to Roy zostaje wybrany przez przybyszy z kosmosu jako ich gość, który z nimi następnie odlatuje.

</doc>
<doc id="545499" url="https://pl.wikipedia.org/wiki?curid=545499" title="DHL-Author">
DHL-Author



</doc>
<doc id="545504" url="https://pl.wikipedia.org/wiki?curid=545504" title="Pistolet Beretta 93R">
Pistolet Beretta 93R

Beretta 93R – włoski pistolet automatyczny skonstruowany pod koniec lat 70. W ofercie firmy Beretta zastąpił pistolet automatyczny 951R. Beretta 93R ma konstrukcję zbliżoną do samopowtarzalnej Beretty 92. Beretta 93R została wyposażona w mechanizm spustowy podwójnego działania z kurkiem zewnętrznym i przełącznikiem rodzaju ognia, który umożliwia prowadzenie ognia seriami trójstrzałowymi. Działa na zasadzie krótkiego odrzutu lufy i jest ryglowana ryglem wahliwym. Posiada prostokątną muszkę i szczerbinkę regulowaną w poziomie. Do Beretty 93R można dołączyć składaną kolbę. Broń zaopatrzona jest też w rozkładaną rękojeść, którą strzelec obejmuje dłonią, wkładając kciuk w przedłużony w tym celu kabłąk języka spustowego. Według włoskich źródeł pistolet miał stanowić uzbrojenie ochroniarzy wysoko postawionych oficjeli.
Użytkownicy.
Beretta Model 93R została zaprojektowana dla włoskich oddziałów antyterrorystycznych Nucleo Operativo Centrale di Sicurezza i Gruppo di Intervento Speciale, ale została także przyjęta przez inne jednostki policyjne i wojskowe, które potrzebowały niewielkiej, łatwej do ukrycia broni z możliwością prowadzenia ognia ciągłego.

</doc>
<doc id="545511" url="https://pl.wikipedia.org/wiki?curid=545511" title="Fleurop-Interflora">
Fleurop-Interflora

Fleurop-Interflora – największa organizacja zajmująca się doręczaniem kwiatów na zamówienie, założona w 1927 roku.
Przez okres kilkudziesięciu lat rozszerzyła swoją działalność na niemal wszystkie kraje świata. 
Istnieje ponad 100 000 kwiaciarni współpracujących z organizacją Fleurop-Interflora. Pomysł doręczania kwiatów powstał w Stanach Zjednoczonych w 1892 roku. Fleurop-Interflora zrzesza 100 tys. florystów ze 150 państw z 5 kontynentów. 
W Polsce, firma powstała w 1956 roku, jej oddziałem jest Poczta Kwiatowa®.
Logo oddziału Fleurop-Interflory to Merkury – w mitologii rzymskiej posłaniec w skrzydlatym hełmie i uskrzydlonych sandałach, bóg handlu, zysku i kupiectwa. Merkury Fleurop - Interflory dzierży w dłoni bukiet kwiatów, co symbolizuje usługi świadczone przez tę organizację. Zdaje się również mówić "Powiedz to kwiatami", co stało się hasłem reklamowym Interflory.

</doc>
<doc id="545514" url="https://pl.wikipedia.org/wiki?curid=545514" title="Interflora">
Interflora



</doc>
<doc id="545515" url="https://pl.wikipedia.org/wiki?curid=545515" title="Fleurop">
Fleurop



</doc>
<doc id="545516" url="https://pl.wikipedia.org/wiki?curid=545516" title="Maloca">
Maloca

Maloca – duża chata Indian Amazonii, zazwyczaj owalna, zbudowana z drewna, trawy i liści. W przeszłości jedyny często w danym osiedlu wielorodzinny budynek, zamieszkiwany przez członków kilku klanów. Obecnie położone centralnie miejsce spotkań, narad i obrzędów religijnych lokalnej społeczności.

</doc>
<doc id="545517" url="https://pl.wikipedia.org/wiki?curid=545517" title="Poczta Kwiatowa">
Poczta Kwiatowa



</doc>
<doc id="545521" url="https://pl.wikipedia.org/wiki?curid=545521" title="Nick Lachey">
Nick Lachey

Nicholas Scott "Nick" Lachey (ur. 9 listopada 1973 w Harlan) – amerykański aktor i wokalista wykonujący muzykę pop.
Życie prywatne.
26 października 2002 ożenił się z piosenkarką i aktorką Jessicą Simpson. Wraz z nią wziął udział w reality show MTV "Nowożeńcy", ukazującym prywatne życie pary. 30 czerwca 2006 rozwiedli się. 15 lipca 2011 Lachey poślubił Vanessę Minillo, byłą Miss USA i prezenterkę telewizyjną, z którą ma dwoje dzieci: syna Camdena Johna (ur. 12 września 2012) i córkę Brooklyn Elisabeth (ur. w styczniu 2015).

</doc>
<doc id="545522" url="https://pl.wikipedia.org/wiki?curid=545522" title="Transport zbiorowy w Mińsku">
Transport zbiorowy w Mińsku

Transport w Mińsku obejmuje następujące formy komunikacji: metro, autobusy, trolejbusy, tramwaje oraz mikrobusy. Metro jest obsługiwane przez spółkę Minskijmetropoliten, publiczny przewoźnik Minsktrans realizuje połączenia przy pomocy pozostałych form komunikacji; transport prywatny dotyczy tylko niektórych mikrobusów. Miasto jest również ważnym punktem transportu międzynarodowego, zarówno drogowego, kolejowego, jak i lotniczego. Miasto posiada także obwodnicę MKAD.
Transport miejski.
Koszt biletu jednorazowego w stolicy Białorusi jest ujednolicony, jedynie metro i busy są droższe. Na niektórych liniach bilety sprzedawane są przez konduktorów. W kioskach nabyć można pełny asortyment biletów okresowych.
Metro.
Metro w Mińsku składa się z dwóch linii o łącznej długości 27,6 km i 23 stacji; 5 dalszych stacji znajduje się w fazie budowy. Pasażerów obsługuje 215 wagonów. Interwał w ciągu dnia nie przekracza 2 minut, po godzinie 23 – 10 minut. Pociągi kursują pomiędzy 5:35 a 1:02. Łącznie dziennie przewozi się około miliona pasażerów.
Autobusy.
W Mińsku czynnych jest 120 linii autobusowych, obsługiwanych przez 1677 pojazdów wyjeżdżających z 7 zajezdni. Park maszynowy jest zróżnicowany, obejmuje zarówno przestarzałe maszyny, jak i bardzo nowoczesne pojazdy. Na 2006 planuje się wymianę 300 maszyn.
Trolejbusy.
Historia trolejbusów w Mińsku rozpoczęła się 13 października 1952. W Mińsku istnieje dziś 68 linii trolejbusowych. Obsługuje je 1050 maszyn, co jest wynikiem drugim na świecie, po Moskwie. Szacuje się, że 65% maszyn jest wyeksploatowanych, lecz na 2006 planuje się wymianę 200 pojazdów.
Tramwaje.
Tramwaje w stolicy Białorusi pojawiły się 13 października 1929. Obecnie w Mińsku jeżdżą 153 tramwaje, w tym 10 podarowanych przez miasto Karlsruhe. 56% maszyn jest wyeksploatowanych, w 2008 planuje się zakup 20 sztuk.
Mikrobusy.
Mikrobusy cieszą się popularnością wśród mieszkańców, ze względu na realizowanie przez nie kursów przyśpieszonych. W mieście wyróżnia się zarówno mikrobusy transportu publicznego, jak i prywatne.
Dziecięca Linia Kolejowa.
9 lipca 1955 otwarto Dziecięcą Linię Kolejową o długości 4,5 km z trzema stacjami. Linię obsługują wyłącznie dzieci, umundurowane na wzór kolejarzy. DLK pracuje od 1 maja do ostatniej niedzieli sierpnia.

</doc>
<doc id="545524" url="https://pl.wikipedia.org/wiki?curid=545524" title="Anna Werblińska">
Anna Werblińska

Anna Katarzyna Werblińska z d. Barańska (ur. 14 maja 1984 w Świdnicy) – polska siatkarka, grająca na pozycji przyjmującej, reprezentantka kraju.
Kariera.
Kariera sportowa Anny Werblińskiej rozpoczęła się w Świdnicy. W 1999 roku trafiła do grupy Elżbiety Gaszyńskiej, która w tym czasie prowadziła zespół drugoligowej Polonii. W tym samym roku zdobyła z tą drużyną srebrny medal Mistrzostw Polski juniorek. W świdnickim zespole spędziła dwa lata. Z Polonii Werblińska przeniosła się do Wrocławia, gdzie od 2001 do 2005 roku grała w Gwardii. Na początku jej trenerem był Jacek Grabowski, którego później zastąpił Rafał Błaszczyk. W sezonie 2001/2002 i 2002/2003 wywalczyła z Gwardią 2. miejsce w Pucharze Polski (kolejno w Pile i w Bielsku-Białej). Również z tą samą drużyną zajęła 1. miejsce w Mistrzostwach Polski kadetek i 3. miejsce Mistrzostw Polski juniorek.
Od 2005 roku występowała w barwach Winiar Kalisz, klubie, który w sezonie 2004/2005 wywalczył Mistrzostwo Polski. W sezonie 2006/2007 zdobyła z kaliskim zespołem złoty medal Mistrzostw Polski, a także została uznana najskuteczniejszą zawodniczką sezonu. Z Winiarami Kalisz wystąpiła również w Lidze Mistrzyń, a w sezonie 2007/2008 zdobyła 3. miejsce w Lidze Siatkówki Kobiet.
Anna Werblińska niejednokrotnie występowała w reprezentacji Polski kadetek i juniorek, odnosząc niemałe sukcesy. W 2001 roku zdobyła z drużyną srebrny medal ME i brązowy medal MŚ kadetek. W 2002 roku, tym razem z reprezentacją juniorek, sięgnęła po złoty medal ME a rok później po brązowy medal MŚ.
W 2006 roku trener Andrzej Niemczyk powołał ją do szerokiej kadry reprezentacji Polski. Jej debiut w reprezentacji seniorek miał miejsce podczas towarzyskich spotkań z drużyną z USA (26 maja) i Kanady (2 i 4 czerwca). Została również powołana na turniej w Montreux. W kadrze rozegrała 126 spotkań (stan na 2014 rok).
2 września 2007 roku Zarząd Polskiego Związku Piłki Siatkowej postanowił odebrać zawodniczce licencję na grę w klubie.
W 2008 dołączyła do grona sportowców zaangażowanych w promocję marki "Adidas" w Polsce.
W 2009 roku wraz z reprezentacją Polski zdobyła brązowy medal Mistrzostw Europy rozgrywanych w Polsce. Przed turniejem, została nową kapitan polskiej reprezentacji. Jako jedna z liderek polskiej drużyny, walnie przyczyniła się do wywalczenia brązowego medalu. Została wybrana na Miss ME 2009, mając około 100.000 głosów (2., Agnieszka Bednarek, miała około 20.000 głosów).
W marcu 2010 wzięła udział w sesji do magazynu Playboy. Była pierwszą polską sportsmenką na okładce tego czasopisma
Jej managerem był Roberto Mogentale, mąż siatkarki Małgorzaty Glinki-Mogentale.
Życie prywatne.
Jej siostrą jest Bogumiła Pyziołek. 19 czerwca 2010 roku wyszła za mąż za Sebastiana Werblińskiego. W sezonie 2017/2018 nie związała się kontraktem z żadnym klubem z powodu ciąży.
Sukcesy klubowe.
Mistrzostwa Polski Juniorek:
Mistrzostwa Polski Kadetek:
Mistrzostwo Polski:
Puchar Polski:
Superpuchar Polski:
Puchar CEV:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Mistrzostwa Europy Juniorek:
Mistrzostwa Świata Juniorek:
Puchar Piemontu:
Mistrzostwa Europy:
Igrzyska Europejskie:

</doc>
<doc id="545525" url="https://pl.wikipedia.org/wiki?curid=545525" title="Articuli iurati">
Articuli iurati

Articuli iurati (łac. artykuły zaprzysiężone, niem. Die Wahlkapitulationem) – dokument przedkładany do zaprzysiężenia nowemu biskupowi w czasie elekcji. Artykuły zaprzysiężone stosowano w dawnych czasach w tych diecezjach Rzeszy Niemieckiej, gdzie biskupi posiadali władzę książęcą.
Pierwszym biskupem warmińskim, który podpisał artykuły zaprzysiężone był Łukasz Watzenrode, było to w roku 1489. Po nim czynili to wszyscy kolejni biskupi warmińscy, aż do połowy XIX w. Zaprzysiężenie biskupa i akt prawny "articuli iurati" należą do ciekawszych osobliwości dawnej Warmii.
Ingres do katedry każdego nowego biskupa warmińskiego odbywał się zgodnie z ceremoniałem zapisanym w książce "Ceremoniale Episcoporum". Podczas ceremonii objęcia diecezji nowy biskup:
"Articuli iurati" składały się z dwóch części:
Do naszych czasów zachowały się w oryginale niemal wszystkie "articuli iurati" biskupów warmińskich.

</doc>
<doc id="545532" url="https://pl.wikipedia.org/wiki?curid=545532" title="Blaze the Cat">
Blaze the Cat



</doc>
<doc id="545533" url="https://pl.wikipedia.org/wiki?curid=545533" title="Masato (napój alkoholowy)">
Masato (napój alkoholowy)

Masato – rodzaj tradycyjnego napoju alkoholowego Indian Amazonii, wytwarzanego ze zmiażdżonych bulw korzenia manioku (tzw. kassawy), poddawanego procesowi fermentacji poprzez żucie i mieszanie ze śliną.
Każda rodzina wielopokoleniowa produkowała swoje własne masato. Picie tego napoju zawierającego niewielki procent alkoholu stanowi nierzadko część plemiennych uroczystości społeczno-religijnych w tym regionie, ale często jest też on traktowany jako zwykły napój o charakterze orzeźwiająco-chłodzącym.
Wytwarzanie.
Korzenie pokrojone w cienkie plasterki były najpierw gotowane, a potem zgniatane i częściowo przeżuwane przez młode dziewczęta. Masa ta, zmieszana ze śliną, była mieszana z wodą i podgrzewana ponownie nad ogniem. Ciecz była wlewana do wielkich naczyń (w połowie schowanych w ziemi i pokrytych liśćmi) i zostawiane na 2–3 dni, aby sfermentowała. Wokół naczyń wzniecany był ogień, by ogrzać napój przed podaniem.

</doc>
<doc id="545538" url="https://pl.wikipedia.org/wiki?curid=545538" title="Supination">
Supination

Supination, supinacja - w golfie oznacza kierunek rotacji wewnętrznej części dłoni prowadzącej kij golfowy na zewnątrz (do góry, w kierunku nieba). "Supination" jest przeciwny do ruchu zwanego "pronation".
Określenie to rozpowszechnione zostało wśród golfistów dzięki książce "Pięć lekcji, Fundamenty nowoczesnego zamachu golfowego" Bena Hogana w latach 50. XX wieku.

</doc>
<doc id="545542" url="https://pl.wikipedia.org/wiki?curid=545542" title="Pronation">
Pronation

Pronation, pronacja – w golfie oznacza kierunek rotacji wewnętrznej części dłoni prowadzącej kij golfowy do wewnątrz (do dołu, w kierunku ziemi). "Pronation" jest przeciwny do ruchu zwanego "supination".
Określenie to rozpowszechnione zostało wśród golfistów dzięki książce "Pięć lekcji, Fundamenty nowoczesnego zamachu golfowego" Bena Hogana w latach 50. XX wieku.

</doc>
<doc id="545544" url="https://pl.wikipedia.org/wiki?curid=545544" title="Układ zasilania">
Układ zasilania

Układ zasilania jest zespołem urządzeń zapewniających wytworzenie i dostarczanie odpowiedniej ilości i wymaganej jakości mieszanki paliwowo-powietrznej. Budowa tego układu zależy od typu silnika. W silnikach o zapłonie iskrowym stosowane są dwa rodzaje układu zasilania: gaźnikowy (przechodzący do historii) i wtryskowy (obecnie powszechnie stosowany). Natomiast w silnikach wysokoprężnych stosuje się wyłącznie wtryskowy układ zasilania, w którym wtryskiwacz wtryskuje paliwo do komory wstępnej, komory wirowej bądź bezpośrednio do cylindra pod ciśnieniem 10 - 20 MPa (w najnowszych układach ponad 100MPa).

</doc>
<doc id="545545" url="https://pl.wikipedia.org/wiki?curid=545545" title="Blaze">
Blaze

Osoby o nazwisku Blaze:
Inne:

</doc>
<doc id="545557" url="https://pl.wikipedia.org/wiki?curid=545557" title="Stella McCartney">
Stella McCartney

Stella McCartney (ur. 13 września 1971 w Londynie) – brytyjska projektantka mody i kostiumografka.
Jest córką Paula McCartneya i Lindy Eastman. Już w wieku 15 lat zajmowała się modą – pracowała u projektanta Christiana Lacroix. Następnie studiowała tę dziedzinę na uczelni Central St Martins College of Art &amp; Design w Londynie. Wkrótce, w 1997 roku została zatrudniona we francuskim domu mody Chloé, projektując z Phoebe Philo. Stella McCartney pracowała także z Karlem Lagerfeldem, Adidasem i H&amp;M. Wspomagała działania organizacji PETA.
W 2002 w Nowym Jorku otworzyła swój pierwszy sklep. Od tego czasu jest jedną z popularniejszych projektantek.
Zaprojektowała kostiumy do filmu "Sky Kapitan i świat jutra" (2004) Kerry'ego Conrana, za które otrzymała nominację do Nagrody Satelita za najlepsze kostiumy.
Życie prywatne.
W 2003 wzięła ślub z brytyjskim dziennikarzem Alasdhairem Willisem. W 2005 urodził się ich pierwszy syn – Miller Alasdhair James Willis, w 2006 roku przyszła na świat córka Bailey Linda Olwyn Willis, w 2008 roku – syn Beckett Robert Lee Willis, a w 2010 roku urodziła córkę i dała jej na imię Reiley Dilys Stella. Wszystkie dzieci urodziły się w Londynie.

</doc>
<doc id="545558" url="https://pl.wikipedia.org/wiki?curid=545558" title="Wyższa Szkoła Menedżerska w Legnicy">
Wyższa Szkoła Menedżerska w Legnicy

Wyższa Szkoła Menedżerska w Legnicy – polska niepaństwowa uczelnia akademicka w likwidacji z siedzibą w Legnicy, wpisana do rejestru szkół wyższych Ministerstwa Edukacji Narodowej pod numerem 125 dnia 31 lipca 1997. 
Od 2011 roku kontrole prowadzone przez Ministerstwo Nauki i Szkolnictwa Wyższego wykazywały liczne nieprawidłowości związane z dyplomowaniem studentów oraz finansowe. Likwidacja WSM w Legnicy została potwierdzona w lutym 2018 r. po odrzuceniu przez Wojewódzki Sąd Administracyjny w Warszawie skargi kierownictwa uczelni na decyzję Ministra Nauki i Szkolnictwa Wyższego,
Podstawowe statystyki.
W grudniu 2009 z WSM współpracowało 300 nauczycieli akademickich z Polski, Anglii, Francji, Ukrainy, Włoch Niemiec i USA z czego 155 było zatrudnionych na stałe (w tym 16 profesorów zwyczajnych, 22 doktorów habilitowanych i 67 doktorów).
Program dydaktyczny.
W szkole prowadzone były studia licencjackie, inżynierskie, jednolite magisterskie, uzupełniające magisterskie oraz podyplomowe w systemie dziennym i zaocznym.
Uczelnia posiadała zezwolenie Ministra Edukacji Narodowej Nr 125/97 i akredytację Państwowej Komisji Akredytacyjnej.
W przeszłości studenci mieli możliwość zdobycia dodatkowego francuskiego dyplomu (Uniwersytet du Littoral w Dunkierce) w dziedzinie zarządzania.
Edukacja na odległość.
Uczelnia prowadziła też kursy kształcenia na odległość za pośrednictwem internetu (na wybranych kierunkach), a także rozpoczęła nauczanie teleedukacyjne na studiach licencjackich, inżynierskich i podyplomowych.
Wydziały.
Wydział Architektury i Urbanistyki.
Wydział Architektury i Urbanistyki powstał zgodnie z Uchwałą Nr 9/7/2004 Prezydium Państwowej Komisji Akredytacyjnej i Zespołu Kierunków Studiów Technicznych z dnia 23 września 2004 r.
Na Wydziale prowadzone były 4-letnie studia inżynierskie, na kierunku Architektura i Urbanistyka, po ukończeniu którego absolwenci uzyskiwali tytuł zawodowy inżyniera architektury.
Wydział Ekonomii.
Wydział kształcił na kierunku Ekonomia w zakresie studiów licencjackich.
Absolwenci ekonomii mieli możliwość kontynuowania nauk na zaocznych uzupełniających studiach magisterskich na Wydziale Zarządzania i Marketingu.
Wydział Filologiczny.
Na Wydziale Filologicznym były prowadzone trzyletnie studia pierwszego stopnia (licencjat), kończące się złożeniem pracy dyplomowej w języku obcym.
Studia filologiczne prowadzone były na kierunku filologia, w specjalnościach:
W ramach Studium Języków Obcych studenci mieli możliwość nauki języków obcych:
W zależności od stopnia zaawansowania wiedzy studenta nauka języka obcego były prowadzona na trzech poziomach zaawansowania:
Wydział Informatyki.
Wydział Informatyki powstał po uzyskaniu zezwolenia z dnia 25 lipca 2001 r. przez Ministra Edukacji Narodowej.
Nauka na inżynierskich studiach informatycznych w systemie dziennym i zaocznym trwała osiem semestrów, prowadzona na trzech specjalizacjach:
Wydział Pedagogiki.
Na Wydziale Pedagogiki Wyższej Szkoły Menedżerskiej prowadzone były studia pierwszego stopnia w zakresie:
Na Wydziale Pedagogiki funkcjonowało Międzywydziałowe Studium Pedagogiczne, oferujące studentom ostatnich semestrów i absolwentom szkoły z kierunków innych niż pedagogika trzysemestralny kurs pedagogiczny, który zgodnie z Kartą Nauczyciela oraz Rozporządzeniem Ministra Edukacji Narodowej i Sportu (z dnia 10 września 2002 r. -Dz. U. Nr 155, poz. 1288) nadawał pełne kwalifikacje pedagogiczne do nauczania w szkołach przedmiotów (prowadzenia zajęć) zgodnych ze swoim kierunkiem lub specjalnością.
Wydział Prawa.
Był jedynym na Dolnym Śląsku niepublicznym ośrodkiem kształcącym prawników, otwartym w październiku 2005 roku. Przy Wydziale Prawa działało Koło Naukowe Młodego Prawnika.
Jednolite studia magisterskie trwały 10 semestrów. Nauka prowadzona była w systemie dziennym i zaocznym. Na Wydziale Prawa kształcili się także komornicy z terenu całej Polski, dla których została stworzona odrębna grupa. Absolwenci uzyskiwali tytuł magistra prawa, co dawało uprawnienia do rozpoczęcia wszystkich rodzajów aplikacji prawniczych.
Wydział Socjologii.
Na Wydziale Socjologii prowadzone były studia licencjackie na trzech specjalnościach:
Wydział Transportu.
Wydział Transportu powstał po uzyskaniu zezwolenia z dnia 25 lipca 2001 r. przez Ministra Edukacji Narodowej.
Wydział prowadził 4-letnie studia inżynierskie w dwóch specjalnościach:
Wydział Zarządzania i Marketingu.
Wydział Zarządzania i Marketingu był najstarszym w Legnicy kierunkiem kształcenia, istniejącym od dnia powstania WSM, co stawiało legnicką uczelnię w gronie krajowych pionierów kształcących kadrę menedżerską. Zarządzanie i Marketing był jednocześnie pierwszym kierunkiem kształcącym na poziomie magisterskim.
Na Wydziale Zarządzania i Marketingu prowadzone były studia:
Specjalności na studiach Wydziału Zarządzania i Marketingu:
Kampusy i budynki uczelniane.
Uczelnia dysponowała własną bazą przy ulicy Władysława Reymonta, a jedną z siedzib uczelni był historyczny Zamek Piastowski.
WSM dzierżawiła także budynek dawnej szkoły rolniczej w Sobieszowie.
Współpraca międzynarodowa.
Uczelnia prowadziła współpracę zagraniczną w dziedzinie wymiany naukowej i studentów. Utrzymywała kontakty międzynarodowe z placówkami akademickimi w:
Społeczność studencka.
Samorząd studentów Wyższej Szkoły Menedżerskiej działał zgodnie z ustawą Prawo o szkolnictwie wyższym z dnia 27 lipca 2005 r. oraz Statutem Uczelni i Regulaminem Samorządu Studentów. Wspólnie ze studentami innych uczelni WSM organizował Juwenalia w Legnicy. Samorząd studentów WSM podpisał umowę z Fundacją Samorządu Studentów Akademii Ekonomicznej we Wrocławiu "Oskar", w ramach której odbywały się szkolenia studentów w zakresie organizacji życia kulturalnego i obozów studenckich. Samorząd Studentów WSM zorganizował Studenckie Biuro Pracy, Studenckie Biuro Zakwaterowań i Stancji, Studenckie Biuro Informacji w sprawie praktyk i wyjazdów zagranicznych. Samorząd studentów współpracuje z samorządami i fundacjami studenckimi uczelni wrocławskich.
Przy Uczelni działały Akademicki Związek Sportowy oraz Koło Naukowe Młodego Prawnika. Dyskusje Koła Naukowego Młodego Prawnika prowadzone były we foyer Teatru Modrzejewskiej w Legnicy.
Akademicki Związek Sportowy na WSM został zarejestrowany w 1998 roku. Jego celem było rozwijanie sprawności fizycznej oraz zainteresowań sportowych wśród społeczności studenckiej. W ramach AZS prowadzonych jest siedem sekcji, między innymi piłki nożnej i fitness.

</doc>
<doc id="545559" url="https://pl.wikipedia.org/wiki?curid=545559" title="Gewerkschaft Gartenbau, Land- und Forstwirtschaft">
Gewerkschaft Gartenbau, Land- und Forstwirtschaft

Gewerkschaft Gartenbau, Land- und Forstwirtschaft (pol. Związek Zawodowy Ogrodnictwo, Rolnictwo i Gospodarka Leśna) – niemiecki związek zawodowy; nieistniejący. Należał do federacji DGB.
1 stycznia 1996 organizacja zjednoczyła się ze związkiem IG Bau-Steine-Erden, w wyniku czego powstał związek IG Bauen-Agrar-Umwelt.

</doc>
<doc id="545560" url="https://pl.wikipedia.org/wiki?curid=545560" title="Witów (województwo dolnośląskie)">
Witów (województwo dolnośląskie)

Witów – wieś w Polsce położona w województwie dolnośląskim, w powiecie kłodzkim, w gminie Lewin Kłodzki. Wcześniej nosiła nazwę Nerbotin, a od 29 lutego 1937 do 1945 nazwę Markrode.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Witów powstał najprawdopodobniej w XV wieku, w obrębie państewka homolskiego. W 1574 roku mieszkało tu 8 zagrodników, a w 1635 roku 5 zagrodników uprawiających 3 pręty gruntu. W 1787 roku w miejscowości mieszkało 20 zagrodników i chałupników, w tym 16 płócienników i 2 innych rzemieślników. Witów nigdy nie rozwinął się w dużą wieś, w 1840 roku było tu 15 budynków i 15 warsztatów tkackich. Po upadku tkactwa chałupniczego miejscowość zaczęła się wyludniać. Proces ten trwał po 1945 roku i obecnie pozostał tam tylko 1 dom.
Demografia.
W roku 2002 miejscowość zamieszkiwało 16 osób. Dziewięć lat później (III 2011 r.), według Narodowego Spisu Powszechnego liczba stałych mieszkańców spadła do zera

</doc>
<doc id="545568" url="https://pl.wikipedia.org/wiki?curid=545568" title="Łodzianin Roku">
Łodzianin Roku

Łodzianin Roku – plebiscyt organizowany od 1992 roku przez Radio Łódź przy współudziale redakcji łódzkich mediów: „Dziennika Łódzkiego”, „Expressu Ilustrowanego”, „Gazety Łódzkiej”, łódzkiego oddziału TVP oraz TV Toya. Laureaci plebiscytu honorowani są statuetką.
Historia.
Jako pierwszy, plebiscyt Łodzianina Roku organizował tygodnik „Odgłosy”, od 1974 był współorganizowany z „Expressem Ilustrowanym”. Po raz pierwszy czytelnicy gazety wybierali w 1969 Łodzianina roku 1968 Plebiscyt odbywał się rokrocznie – po raz ostatni wybrano Łodzianina Roku 1983. W latach 1984–1990 gazeta przyznawała nagrody za upowszechnianie kultury. W 1993 Radio Łódź reaktywowało plebiscyt, organizując wybory Łodzianina Roku 1992.
„Łodzianinem Roku” może zostać osoba zasłużona dla miasta, która poprzez swoje działania, zaangażowanie i udział w życiu miasta, najbardziej na ten tytuł zasłużyła. Laureat nagrody otrzymuje srebrno-mosiężną statuetkę, zaprojektowaną przez Krzysztofa Lecha. Kandydaci do tytułu byli zgłaszani przez redaktorów naczelnych łódzkich mediów. Od 17. edycji plebiscytu kandydatów zgłaszają fundacje, stowarzyszenia, organizacje kulturalne i społeczne działające w Łodzi, uczelnie wyższe oraz media. Następnie łodzianie głosują na 15 zgłoszonych kandydatów, wyłaniając pięć osób z największą liczbą głosów, spośród których Kapituła wybiera Łodzianina Roku.
Finały plebiscytu odbywały się na uroczystych galach, m.in. w Muzeum Miasta Łodzi, Centralnym Muzeum Włókiennictwa i w Centrum Promocji Mody Akademii Sztuk Pięknych.
Laureaci plebiscytu.
Plebiscyt organizowany przez „Radio Łódź”.
Źródło: lodzianinroku.pl.

</doc>
<doc id="545570" url="https://pl.wikipedia.org/wiki?curid=545570" title="Dziedzictwo Kusziela">
Dziedzictwo Kusziela



</doc>
<doc id="545572" url="https://pl.wikipedia.org/wiki?curid=545572" title="Super Shadow">
Super Shadow



</doc>
<doc id="545573" url="https://pl.wikipedia.org/wiki?curid=545573" title="PBG Basket Poznań">
PBG Basket Poznań

PBG Basket Poznań – koszykarski klub sportowy grający w Polskiej Lidze Koszykówki w latach 2008 – 2012. W lipcu 2012 r. klub został wycofany z rozgrywek z powodu problemów finansowych. Siedziba klubu mieściła się w Poznaniu. Klub jest spadkobiercą tradycji Lecha Poznań.
Sukcesy.
sezon 1998/99 – 1. liga, sezon zasadniczy 25 zwyc.- 5 por., porażka w 1. rundzie play off z Astorią Bydgoszcz 0-2
sezon 1999/00 – 1. liga, sezon zasadniczy 20-10, porażka w 1 rundzie play off z Polpharmą Starogard Gdański 1-2
sezon 2000/01 – 1. liga, sezon zasadniczy 19-11, porażka w półfinale play off z Mirpolem Białystok 0-3
sezon 2001/02 – 1. liga, sezon zasadniczy 8-20, porażka w 1. rundzie play out z Mickiewiczem Katowice 1-3, spadek do 2. ligi
sezon 2002/03 – 2. liga, sezon zasadniczy 11-9, zwycięstwo w 1. rundzie play out z Orłem Białogard 3-1
sezon 2003/04 – 2. liga, sezon zasadniczy 21-7, porażka w finale play off z Górnikiem Wałbrzych 0-3, zwycięstwo w barażu o 1. ligę z SMS-em Kozienice 2-1, awans do 1. ligi
sezon 2004/05 – 1. liga, sezon zasadniczy 9-21, zwycięstwo w 2. rundzie play out z ŁKS-em Łódź 3-0, zwycięstwo w barażu z Legionem Legionowo 2-1
sezon 2005/06 – 1. liga, sezon zasadniczy 11-19, zwycięstwo w 2. rundzie play out z Team Katowice 3-1, zwycięstwo w barażu z Żubrami Białystok 2-0
sezon 2006/07 – 1. liga, sezon zasadniczy 10-16, zwycięstwo w 2. rundzie play out ze Spójnią Stargard 2-1
sezon 2007/08 – 1. liga, sezon zasadniczy 21-9, porażka w 1. rundzie play off ze Zniczem Jarosław 2-3, zaproszenie do PLK
sezon 2008/09 – PLK, sezon zasadniczy 9-17, porażka w pre play off z Polpharmą Starogard Gdański 0-2
sezon 2009/10 – TBL, sezon zasadniczy 12-14, porażka w pre play off z Energą Czarnymi Słupsk 0-2; sezon ukończony na 9. miejscu
sezon 2010/11 – TBL, sezon zasadniczy 7, porażka w play off z PGE Turowem Zgorzelec 2-3; sezon ukończony na 7. miejscu
sezon 2011/12 – TBL, sezon zasadniczy w tzw. dolnej szóstce ; sezon ukończony na 12. miejscu
Znani zawodnicy.
Jarosław Jechorek (grał w latach 1998–99, 2001)
Keith Williams (1998–99)
Wojciech Ziółkowski (2002–2004)
Bartłomiej Tomaszewski (2005–06)
Paweł Wiekiera (2007–2008)
Joseph McNaull (2007–2008)
Adam Wójcik (2008–2009)
Wojciech Szawarski (2008–2010)
Miah Davis (2008–2009)
Rafał Bigus (2008–2009)
Zbigniew Białek (2009–2010)
Adam Waczyński (2009–2010)
Hubert Radke (2009–2010)
Robert Tomaszek (2009–2010)
Damian Kulig (2010–2012)
Hala.
Sezon 2009/2010
Sezon 2010/2011

</doc>
<doc id="545574" url="https://pl.wikipedia.org/wiki?curid=545574" title="Zimne Wody (województwo dolnośląskie)">
Zimne Wody (województwo dolnośląskie)

Zimne Wody (niem. "Kaltwasser") – osada w Polsce, położona w województwie dolnośląskim, w powiecie kłodzkim, w gminie Lewin Kłodzki.
Położenie.
Zimne Wody to mała wioska leżąca na granicy Gór Orlickich i Wzgórz Lewińskich, pod grzbietem Pańskiej Góry, na wysokości około 680-710 m n.p.m.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Historia.
Zimne Wody powstały w 1684 roku jako majątek kamery śląskiej. W 1840 roku w miejscowości było 21 domów, szkoła i 19 warsztatów tkackich. Od połowy XIX wieku przez wieś przechodzili turyści z Koziej Hali i Zieleńca udający się na Pańską Górę, jednak nie wpłynęło to na rozwój miejscowości. Po 1945 roku zaczął się proces wyludniania się Zimnych Wód, w 1992 roku były tylko dwie zagrody.
Nazwa.
9 grudnia 1947 r. nadano miejscowości polską nazwę Zimne Wody.
Szlaki turystyczne.
Przez Zimne Wody przechodzi szlak turystyczny:

</doc>
<doc id="545576" url="https://pl.wikipedia.org/wiki?curid=545576" title="Obrzęd pokory">
Obrzęd pokory



</doc>
<doc id="545578" url="https://pl.wikipedia.org/wiki?curid=545578" title="Lilith (komputer)">
Lilith (komputer)

Lilith – nazwa mikrokomputera skonstruowanego na ETHZ Zürich przez zespół kierowany przez prof. Niklausa Wirtha.
Projekt został rozpoczęty w 1977. W 1984 działało już kilkaset stacji roboczych. Komputer był wyposażony m.in. w monitor graficzny, myszkę, interfejs do drukarki laserowej oraz kartę sieciową. Oprogramowanie było napisane w całości w języku Modula-2. System operacyjny udostępniał interfejs graficzny typu WIMP (Windows, Icons, Mouse, Pop-up menu).

</doc>
<doc id="545579" url="https://pl.wikipedia.org/wiki?curid=545579" title="TDI">
TDI



</doc>
<doc id="545580" url="https://pl.wikipedia.org/wiki?curid=545580" title="Șandra (okręg Satu Mare)">
Șandra (okręg Satu Mare)

Șandra (węg. "Krasznasándorfalu") – miejscowość gminna w okręgu Satu Mare, regionie Marmarosz, w Rumunii.

</doc>
<doc id="545581" url="https://pl.wikipedia.org/wiki?curid=545581" title="Władysław Rozwadowski (prawnik)">
Władysław Rozwadowski (prawnik)

Władysław Rozwadowski (ur. 27 marca 1933 w Lidzbarku Welskim) – polski prawnik, profesor nauk prawnych, nauczyciel akademicki, specjalista prawa rzymskiego.
Wykształcenie.
Ukończył studia prawnicze na Wydziale Prawa i Administracji Uniwersytetu im. Adama Mickiewicza w Poznaniu. Pracę doktorską pod tytułem "Ocena zeznań świadków w procesie rzymskim" obronił w 1962 roku. Po odbytym stażu naukowym we Włoszech i Szwajcarii, w 1970 roku uzyskał stopień doktora habilitowanego na podstawie pracy "Przelew wierzytelności w prawie rzymskim". Tytuł naukowy profesora uzyskał w 1981 roku.
Publikacje.
Wydał wiele publikacji z dziedziny prawa rzymskiego dotyczących następujących zagadnień:
Opublikował liczne pomoce dydaktyczne: podręcznik "Historia prawa" (wspólnie z prof. Lesińskim – 4 wydania), "Prawo rzymskie. Zarys wykładu wraz z wyborem źródeł" (2 wydania o łącznym nakładzie ponad 50 tys. egzemplarzy), "Prawo rzymskie. Słownik encyklopedyczny" (wspólnie z prof. Wołodkiewiczem i dr Kamińskim – 2 wydania).
Sprawowane funkcje.
Był założycielem i przewodniczącym Ogólnopolskiego Kolegium Dziekanów Wydziałów Prawa i Administracji. Pełnił także m.in. następujące funkcje:
Obecnie pracuje na następujących stanowiskach:
Od 1972 roku do stycznia 2011 roku (kiedy to zdecydował się odejść w proteście przeciwko nieprawidłowościom w procesie nadawania tytułów naukowych) pracował także w Katedrze Prawa Cywilnego Wydziału Prawa i Administracji Uniwersytetu Gdańskiego, gdzie trzy razy z rzędu uznawany był przez studentów najlepszym wykładowcą.
W latach 1998–2002 był także radnym sejmiku wielkopolskiego I kadencji.

</doc>
<doc id="545587" url="https://pl.wikipedia.org/wiki?curid=545587" title="Wolne Państwo Kongo">
Wolne Państwo Kongo

Wolne Państwo Kongo () – królestwo w środkowej Afryce, istniejące w latach 1885–1908 i będące prywatną własnością Leopolda II – króla Belgów, leżące na terenie dzisiejszej Demokratycznej Republiki Konga.
Olbrzymie, liczące ponad 2 000 000 km², terytorium zostało oddane pod władzę Leopolda II podczas konferencji w Berlinie, regulującej sprawy kolonizacji Afryki i obradującej w latach 1884–1885. Stało się tak za sprawą wieloletnich starań belgijskiego króla, który sfinansował wiele wypraw handlowych i badawczych (w tym podróżnika Henry’ego Mortona Stanleya) w głąb kontynentu afrykańskiego oraz prowadził aktywną akcję dyplomatyczną w Europie i Stanach Zjednoczonych. Zgodnie z postanowieniami tej konferencji, w skład Wolnego Państwa Kongo przejściowo (1894–1910) włączono enklawę Lado, leżącą na zachodnim brzegu górnego Nilu.
Pod patronatem Leopolda w Wolnym Państwie Kongo działalność prowadzić miały towarzystwa misjonarskie i filantropijne, handel miał zostać otwarty dla wszystkich zainteresowanych. Szybko się jednak okazało, iż realną władzę w kolonii sprawują zależne od króla spółki handlowe eksploatujące dorzecze Kongo. Prowadziły one rabunkową gospodarkę przy pozyskiwaniu kauczuku i kości słoniowej, swe zyski opierając na przymusowej pracy tubylców.
Gospodarka kolonii. Zbieranie kauczuku.
W początkowych pięciu latach istnienia kolonii gospodarka opierała się głównie na handlu kością słoniową. W samym roku 1897 wywieziono z kraju 245 ton kości słoniowej. Na skutek tak dużego eksportu belgijskie miasto Antwerpia stała się największym na świecie centrum dystrybucji kości słoniowej. Handel nie przynosił jednak dochodów samemu królowi a głównie prywatnym przedsiębiorcom. Do 1890 roku król wydał 19 milionów franków na inwestycje w Kongu, zarobił jedynie kilkadziesiąt tysięcy. 
Sytuacja uległa ogromnej zmianie na początku lat 90. XIX wieku, gdy gwałtowny rozwój przemysłu wywołał olbrzymi popyt na kauczuk, który był surowcem niezbędnym do produkcji wszelkich wyrobów gumowych. Leopold podporządkował gospodarkę swojej kolonii pozyskiwaniu kauczuku naturalnego, którego rosnące ceny na giełdach towarowych gwarantowały mu olbrzymie zyski. Pozyskiwanie kauczuku wzrastało dynamicznie w ostatnim dziesięcioleciu XIX wieku. W 1891 wytwarzano jedynie kilkaset ton, w 1896 1.3 tys. ton a w 1901 6 tys. ton. Wszystkie zyski z eksploatacji kauczuku trafiały do Belgii. 
Kauczuk naturalny pozyskiwano przez nacinanie pnączy i zbieranie do naczyń wyciekającego soku mlecznego. Pnącza kauczukowe rosną w rozproszeniu na podmokłych terenach dżungli, gdzie owijają się wokół pni i gałęzi innych drzew, sięgając znacznych nieraz wysokości. Zebranie wyznaczonej ilości kauczuku wymaga wielodniowych wędrówek po bagnistej dżungli, często w odległości wielu dni marszu od własnych wiosek, gdzie zbieracze byli narażeni na głód, choroby, insekty, ataki wrogich plemion lub drapieżników, a w nocy także na chłód. Przed dostarczeniem do punktu skupu zebrane do naczyń mleko kauczukowe należało podsuszyć (co w warunkach lasu tropikalnego osiągano przez rozsmarowanie na skórze i następnie zeskrobywanie zaschniętych grud). Dla zapewnienia sobie wymaganej liczby zbieraczy do pracy w takich warunkach, urzędnicy kolonialni stosowali brutalne metody przymusu.
Środki przymusu.
Mieszkańcy każdej wioski musieli przynieść wyznaczoną ilość kauczuku w wyznaczonym terminie, wymagania różniły się w zależności od regionu, ale zawsze były wygórowane i oparte na podobnych zasadach. Pozyskiwanie kauczuku było nadzorowane przez kolonialne wojsko nazywane . W skład oddziałów wchodzili Afrykanie, nadzorowani przez Belgów. Żołnierze byli wynagradzani tylko wtedy, gdy pozyskali jak najwięcej kauczuku od lokalnej populacji, im więcej towaru dostarczyli administracji, tym wyższe otrzymywali wynagrodzenie. W efekcie stosowali terror wobec mieszkańców wiosek, by wyciągnąć od nich jak najwięcej materiału. Częstą praktyką było wysyłanie mężczyzn do dżungli, podczas gdy kobiety były traktowane jako zakładniczki, terroryzowane i mordowane, jeśli mężczyźni nie dostarczyli odpowiedniej ilości surowca. Żołnierze na masową skalę mordowali, gwałcili, stosowali przemoc wobec mieszkańców kolonii. Belgowie oczekiwali, że oddziały będą rozliczać się z każdego wykorzystanego naboju. By udowodnić, że żołnierze faktycznie kogoś zabili, odcinano ręce ofiar i przedstawiano je jako dowód swoim nadzorcom. Wbrew rozpowszechnionej opinii bestialstwo nie polegało na odcinaniu rąk żywym osobom (choć to też miało miejsce), a na całkowicie bezkarnym i masowym mordowaniu ludzi. Przykładowo jeden oficer armii pochodzący z Walonii Leon Fievez po 4 miesiącach służby w Kongu zamordował 572 osoby, podczas jednej z ekspedycji nadzorował rabunek i masakrę kilkuset wiosek, podczas których wymordowano 1 346 osób. Jednocześnie dzięki tym środkom udało mu się pozyskać największą ilość kauczuku w całym Kongu. 
Normą w kolonii było stosowanie brutalnych kar cielesnych. Belgijscy urzędnicy stosowali karę chłosty za najdrobniejsze przewinienia. Według oficjalnych zaleceń chłosta powinna przebiegać w sposób kontrolowany, była określona ilość uderzeń, które urzędnik mógł wymierzyć i określone części ciała, które miał bić. W praktyce urzędnicy nie stosowali się do zaleceń, normą było sadystyczne znęcanie się urzędników nad mieszkańcami Konga, w tym również nad kobietami w ciąży. 
Król Leopold II miał świadomość popełnianych zbrodni, w oficjalnych wypowiedziach je potępiał, w rzeczywistości niewiele jednak robił by im zapobiec. Zatrudniał lub utrzymywał na stanowiskach urzędników, mimo wiedzy o popełnianych przez nich okrucieństwach.
Formalnie król potępiał niewolnictwo i zobowiązał się do jego zlikwidowania. W praktyce jednak system stworzony w Kongu był dużo gorszy od niewolnictwa. Właściciele niewolników również stosowali okrutne kary, jednak nie mordowali swoich niewolników na tak ogromną skalę, dążyli również do zapewnienia im pożywienia w celu eksploatacji ich pracy. Na skutek zaprowadzonego w kolonii systemu mieszkańcy Konga nie mieli czasu ani możliwości wykonywania innej pracy poza zbieraniem kauczuku. Doprowadziło to do upadku rolnictwa i rzemiosł. Gwałtownie obniżył się również stan zdrowia mieszkańców Konga, populacja była dziesiątkowana przez wybuchające epidemie. Część mieszkańców zbiegła do innych krajów. 
Konsekwencje.
Szacuje się, że w wyniku działań Leopolda w Afryce zginęło kilka milionów ludzi, a niektórzy historycy podają liczby znacznie przekraczające 10 mln. Dokładna liczba jest jednak trudna do ustalenia, administracja belgijska nie prowadziła dokładnej statystyki wszystkich zgonów wywołanych przez terror, zarówno tych bezpośrednich (zabójstw dokonywanych przez żołnierzy), jak i tych pośrednich (np. zgonów na skutek chorób czy głodu wywołanego polityką Leopolda). 
Międzynarodowe potępienie terroru.
Na początku XX wieku ruszyła kampania przeciw zbrodniom popełnianym w Kongu. Jej kluczową postacią był Edmund Dene Morel, brytyjski publicysta i polityk. 
W 1904 brytyjski konsul w Bomie, Roger Casement, opublikował szczegółowy raport opisujący zbrodnie administracji kolonialnej. Wywołało to mocne reakcje w Wielkiej Brytanii, do kampanii przyłączyli się m.in. znani pisarze: Joseph Conrad (w opowiadaniu "Jądro ciemności"), Mark Twain czy Arthur Conan Doyle. Pod wpływem raportu i kampanii potępiającej zbrodnie w 1905 roku król Leopold zdecydował się stworzyć niezależną komisję, która miała zbadać sprawę. Król sądził, że komisja ukryje zbrodnie. Stało się jednak inaczej, komisja opublikowała szczegółowy raport potępiający system panujący w Kongu. Pod jego wpływem i pod presją międzynarodowej opinii publicznej król zdecydował się oddać swoje terytorium państwu belgijskiemu, oficjalnie nastąpiło to 15 listopada 1908 roku. Przed przekazaniem władzy król zarządził zniszczenie archiwów administracji Wolnego Państwa Konga. Od tego momentu stało się ono oficjalnie kolonią belgijską pod nazwą Kongo Belgijskie.

</doc>
<doc id="545589" url="https://pl.wikipedia.org/wiki?curid=545589" title="TFAN">
TFAN

Zespół TFAN - (ang. "Task Force for Accession Negotiations TFAN") - Zespół Zadaniowy ds. Negocjacji Akcesyjnych - powołany przez Komisję Europejską zespół mający w jej imieniu przygotować, w porozumieniu z Dyrekcją Generalną Komisji Europejskiej stanowisko negocjacyjne Unii Europejskiej.

</doc>
<doc id="545593" url="https://pl.wikipedia.org/wiki?curid=545593" title="Herb Jersey">
Herb Jersey

Herb wyspy Jersey, zależnego terytorium Wielkiej Brytanii, przedstawia czerwoną tarczę herbową z trzema identycznymi żółtymi (lub złotymi) lwami ("les trois léopards" po francusku) jeden pod drugim, w żółtej (lub złotej) obwódce. W niektórych wersjach herbu nad tarczą herbową znajduje się jeszcze korona, symbolizująca Wielką Brytanię.
Herb po raz pierwszy na pieczęciach pojawił się w 1279 roku za panowania króla Edwarda I. W 1981 herb znalazł się na fladze Jersey.

</doc>
<doc id="545594" url="https://pl.wikipedia.org/wiki?curid=545594" title="Sardes">
Sardes

Sardes (gr. "Σάρδεις") – starożytne miasto w Azji Mniejszej, stolica Lidii, położone na zboczach góry Tmolos, nad rzeką Paktol (w pobliżu jej ujścia do rzeki Hermus).
Historia.
Według tradycji Sardes zostało założone przez Greków w epoce homeryckiej. Najstarsze poświadczenie nazwy "Sardes" pochodzi z ajschylowego dramatu "Persowie". Wcześniej, w "Iliadzie", stolicy Lidów przypisano nazwę "Hyde". Największy rozkwit przeżywała podczas panowania dynastii Mermnadów założonej przez Gygesa, żyjącego w VII w. p.n.e. Po klęsce ostatniego króla Lidii Krezusa Sardes stało się siedzibą satrapii perskiej. Pod koniec III w. p.n.e. zostało zdobyte przez Antiocha Wielkiego. Po rzymskich podbojach było siedzibą władz prowincji. Wielokrotnie ulegało pożarom i podbojom; za czasów Tyberiusza zniszczone przez trzęsienie ziemi; odbudowane; kolejna dewastacja przez Sasanidów w 618; zniszczone ostateczne przez Timura w 1402. Obecnie ruiny, położone na wschód od Smyrny (Izmiru).
Wykopaliska archeologiczne.
W latach 1910–1914 badania pozostałości Sardes prowadziła amerykańska ekspedycja archeologiczna Uniwersytetu w Princeton. Wówczas to odkryto tam świątynię Artemidy oraz ponad 1000 grobów. Kolejne badania prowadzono w latach 1958–1975. Prowadzone były przez M.A. Hanfmanna z American School of Oriental Research.
W "Apokalipsie".
Gmina chrześcijańska w Sardes jest adresatem fragmentu Apokalipsy św. Jana (Ap 3, 1–6) jako jeden z Siedmiu Kościołów Azji.

</doc>
<doc id="545597" url="https://pl.wikipedia.org/wiki?curid=545597" title="System uniksopodobny">
System uniksopodobny

System uniksopodobny – system operacyjny zbliżony budową do systemu Unix, jednak niewywodzący się bezpośrednio ani pośrednio z kodu BSD lub System V. Oznacza to, że kod źródłowy systemu został napisany od zera lub został zaczerpnięty z innego systemu niebędącego systemem Unix. System taki posiada interfejs programistyczny i interfejs użytkownika zbliżony do standardów używanych przez systemy Unix lub oparty jest na standardach POSIX. Współcześnie najpopularniejszymi systemami uniksopodobnymi są: Linux, GNU, system FreeBSD (do wersji 4.4BSD Lite jest w pełni i formalnie Uniksem) i jego pochodne.
Kategorie.
Systemy Unix i uniksopodobne zwykle za Erikiem Raymondem dzieli się na trzy kategorie:

</doc>
<doc id="545602" url="https://pl.wikipedia.org/wiki?curid=545602" title="Szczeciński Szybki Tramwaj">
Szczeciński Szybki Tramwaj

Szczeciński Szybki Tramwaj (SST) – bezkolizyjne połączenie tramwajowe w Szczecinie, łączące prawobrzeżną i lewobrzeżną część miasta. Trasa ma za zadanie zapewnić szybkie i sprawne połączenie łączące zalety klasycznego tramwaju i metra. Pierwszy odcinek trasy o długości 4,0 km został uruchomiony 29 sierpnia 2015 roku. Realizacja następnego odcinka o długości 2,9 km jest planowana w późniejszych latach.
Historia.
Planowanie.
Pierwsze koncepcje połączenia prawobrzeża Szczecina z centrum i dalej z Policami powstały jeszcze w latach siedemdziesiątych – zakładano wówczas budowę metra lub szybkiej kolei biegnącej na obrzeżach na powierzchni, a w centrum miasta pod ziemią. W rejonie dworca głównego trasa miała łączyć się z siecią kolejową i dalej po przekroczeniu Odry i Regalicy prowadzić do osiedla Słonecznego.
Odmiennie od pierwszych pomysłów, w 1976 roku Wojewódzkie Przedsiębiorstwo Komunikacji Miejskiej zleciło wykonanie koncepcji trasy tramwajowej łączącej Basen Górniczy z Klęskowem. Planowana długość trasy wyniosła 6,973 km, a w koncepcji założono też dalszy rozwój sieci tramwajowej na Prawobrzeżu – między innymi rozbudowę linii w kierunku Płoni i Śmierdnicy. W 1982 roku rozpoczęto prace projektowe. Zespół liczący 25 osób konsultował się z gronem ekspertów, do którego należeli Zygmunt Nowak, Jan Bogusławski, Jan Józef Podoski, Andrzej Sternicki oraz Piotr Zaremba. Finalny efekt nie został jednak osiągnięty.
Po latach zastoju w 1994 roku Szczeciński Szybki Tramwaj trafił do miejscowego planu zagospodarowania przestrzennego, dzięki czemu zarezerwowano tereny pod jego przebieg. Pięć lat później zatwierdzono nową koncepcję szybkiego tramwaju i wytyczono jego trasę, która nieco różniła się od tej z lat siedemdziesiątych.
12 lipca 2003 roku otwarto jeden z najdroższych elementów inwestycji – Most im. Pionierów Miasta Szczecina, którego część, most M2, przeznaczony jest dla SST. W październiku 2008 roku Miasto Szczecin otrzymało rekomendację dla dofinansowania z Unii Europejskiej na budowę SST. Finalnie w 2012 roku udało się rozpisać przetarg. Zadanie zakładało budowę 4 km toru podwójnego oraz elementów towarzyszących, m.in. budowę estakad nad trasą tramwaju wzdłuż ulic Hangarowej i Gryfińskiej oraz przesunięcie zabytkowej willi Grünebergów. Projekt wykonawczy został przygotowany przez Biuro Projektów Budownictwa Komunalnego w Gdańsku. Podwykonawcą dokumentacji w Szczecinie było Biuro Projektów Inbud ze Szczecina i Elektroprojekt z Łodzi. Przetarg na budowę został rozstrzygnięty pół roku później, a wygrało je konsorcjum firm Strabag i Mytoll. Zwycięzcy wycenili swoje usługi na 170 mln zł. Na inwestycję Unia Europejska przyznała 106 mln zł dofinansowania.
Budowa.
11 kwietnia 2013 roku na pętli Basen Górniczy we wnętrzu tramwaju Pesa Swing prezydent miasta Piotr Krzystek wraz z przedstawicielami konsorcjum podpisał umowę na budowę pierwszego etapu. 23 kwietnia miasto przekazało wykonawcy tereny pod budowę.
W pierwszej kolejności wykonawca zajął się budową odcinka między Basenem Górniczym a przystankiem Lotnisko. Pierwsze poważne utrudnienia w ruchu kołowym pojawiły się po regatach The Tall Ships’ Races, gdy 13 sierpnia 2013 roku wykonawca zamknął dla ruchu południową jezdnię znajdującej się w ciągu drogi krajowej nr 10 ulicy Hangarowej, gdzie rozpoczęta została budowa estakady nad trasą tramwaju. 10 stycznia 2014 roku ten sam los spotkał ulicę Gryfińską. 19 października przesunięta na nowe miejsce została zabytkowa willa Grünebergów kolidująca wcześniej z lokalizacją kolektora ściekowego. Sprawa została nagłośniona także w mediach ogólnopolskich, jako że tego typu operacje nie są wykonywane zbyt często.
11 kwietnia 2015 roku minął termin wykonania inwestycji, a wszystkie prace zakończyły się zgodnie z planem.
Eksploatacja.
Pomimo ukończenia budowy trasy już w kwietniu, otwarcie pierwszego odcinka zaplanowano na przełom sierpnia i września 2015 roku. Wszystkiemu winne były opóźnienia przy remoncie trasy tramwajowej w ciągu ulic Gdańskiej i Energetyków. Pierwszym wagonem, który wjechał na nową trasę, była Tatra KT4Dt o numerze bocznym #131, a miało to miejsce podczas przejazdu technicznego, który odbył się 17 sierpnia 2015 roku. W następnych dniach odbyły się jeszcze próby z udziałem wagonów Pesa Swing #825 oraz Moderus Beta #601, a na koniec w dniu 27 sierpnia przejazd specjalny dla polityków.
Ostatecznie pierwszy tramwaj linii 8 z pasażerami wjechał na trasę 29 sierpnia 2015 roku o godzinie 4:52, a wagonem, który obsłużył ten kurs, był Pesa Swing o numerze taborowym 814. W ramach promocji przejazd tramwajem w dniach 29–30 sierpnia był darmowy. Do obsługi nowo otwartej trasy zostały skierowane linie 2 i 8. W pierwszych miesiącach eksploatacji doszło do kilku poważnych awarii na trasie, które powodowały wstrzymywanie ruchu. Już pierwszego dnia okazało się, że wadliwie została wykonana sieć trakcyjna w rejonie przejazdu pod ulicą Hangarową. Doszło tam kilkakrotnie do uszkodzeń odbieraków prądu, efektem czego było czasowe ograniczenie prędkości. Awarię usunięto po kilkunastu dniach prac, które wykonawca prowadził głównie w nocy, tak aby nie wstrzymywać ruchu tramwajów. Do groźnej sytuacji doszło z kolei w listopadzie 2015 roku, gdy na Moście Pionierów odłamał się kilkunastocentymetrowy fragment szyny w miejscu spoiny. Konieczne stało się ponowne ograniczenie prędkości, a wykonawca został zobowiązany do sprawdzenia, wraz z komisją jakości, pozostałych blisko 800 spoin na trasie.
16 czerwca 2016 roku po trasie SST rozpoczęła kursowanie linia 7 do tej pory zawracająca na Basenie Górniczym. Jej wydłużenie zostało zakomunikowane zaledwie 13 godzin przed rozpoczęciem kursowania – wszystko to z powodu niespodziewanej awarii Mostu Cłowego, którego zamknięcie miało mieć przełożenie na wzmożony ruch na Moście Pionierów. Początkowo wydłużenie linii 7 miało nastąpić dopiero po wybudowaniu pętli autobusowej Turkusowa, która miała być gotowa do końca 2016 roku, jednak 30 czerwca miasto zerwało umowę z wykonawcą. Oficjalnym powodem było nierozpoczęcie prac budowlanych w wyznaczonym terminie. Za to zgodnie z planem rozpoczęła się budowa mogącego pomieścić ponad 400 aut parkingu Park&amp;Ride przy przystanku Hangarowa. Firma Eurovia wkroczyła na plac budowy w maju 2016 roku.
Przebieg.
Trasa SST na całej długości biegnie bezkolizyjnie względem istniejącego i projektowanego układu drogowego. Trasa rozpoczyna się w miejscu istniejącego od lat siedemdziesiątych węzła przesiadkowego Basen Górniczy. Stamtąd łagodnym łukiem tory prowadzą na most nad rzeką Regalicą, a następnie – spadkiem w dół – do przystanku Hangarowa. Pomiędzy przystankami Hangarowa a Turkusowa na długości 0,8 km linia przebiega w wykopie obudowanym, w którym znajduje się przystanek Jaśminowa ZUS. Nieco dalej linia tramwajowa przechodzi przepustem pod linią kolejową nr 351, za którym znajduje się pętla Turkusowa, będąca ostatnim przystankiem pierwszego etapu. Dalej trasa tramwajowa będzie przebiegać po południowej stronie linii kolejowej nr 417, oddzielającej tramwaj od osiedla Słonecznego. Drugi etap kończy się na pętli Kijewo, znajdującej się za ulicą Dąbską, w okolicach współcześnie budowanego osiedla nad Rudzianką.
Przystanki i pętle.
Jaśminowa ZUS.
Historia.
Przystanek został uruchomiony 29 sierpnia 2015 r. w ramach pierwszego etapu budowy linii szybkiego tramwaju. W tym dniu zaczęły go obsługiwać linie tramwajowe nr i . Od 16 czerwca 2016 r. kursuje także linia 7. W jego pobliżu znajduje się zabytkowa willa Grünebergów, która w 2014 r. została przesunięta w związku z budową kolektora ściekowego.
Opis.
Przystanek położony jest w wykopie 4 metry poniżej poziomu gruntu, obudowanym między ulicą Hangarową i Gryfińską, na osiedlu Zdroje o długości 789 m. Nazwa przystanku nawiązuje do pobliskiej ulicy Jaśminowej i budynku Zakładu Ubezpieczeń Społecznych stojącego w bliskiej odległości. Znajdują się na nim dwa jednokrawędziowe perony boczne. Strop nad każdym z peronów podtrzymywany jest przez 12 prostopadłościennych filarów. Ściany peronów wykończono ryflowaną okładziną w barwach zielono-niebiesko-granatowych. Przystanek jest wyposażony w ławki, kosze na śmieci, tablicę informacyjną i oświetlenie. Połączony jest z ulicą Batalionów Chłopskich i ulicą Gryfińską poprzez przejście podziemne i windy. W pobliżu wiaduktu nad linią szybkiego tramwaju zlokalizowane są przystanki autobusowe "Jaśminowa ZUS", pętla uliczna (obecnie niewykorzystywana) oraz stacja roweru miejskiego Bike S "Batalionów Chłopskich-Gryfińska SST".
Linie.
"Linie i przesiadki – stan na 1 marca 2023 roku"
Aktualnie trasą Szczecińskiego Szybkiego Tramwaju kursują trzy linie tramwajowe.
Przesiadki.
Na wybranych przystankach zorganizowano punkty przesiadkowe na autobusy linii kursujących po Prawobrzeżu.
Przyszłość.
Aktualnie analizowana jest możliwość zmiany przebiegu drugiego etapu tak, aby trasa tramwajowa przebiegała bliżej zabudowań. Dlatego rozważana jest rezygnacja z odcinka trasy Handlowa – Kijewo, gdzie rozwój budownictwa mieszkalnego jest dopiero w planach. Wstępny pomysł odnosi się do budowy trasy od przystanku Handlowa przez rondo Reagana i ulicę Kolorowych Domów do osiedla Bukowego oraz drugiej odnogi wzdłuż ulicy Łubinowej w okolice Sanktuarium.
Finansowanie.
Zbudowanie torowiska z Basenu Górniczego do pętli w Kijewie wraz z zakupem taboru miało kosztować ponad 321 mln zł. W 2007 roku po raz pierwszy miasto zagwarantowało większe pieniądze na tę inwestycję. W projekcie budżetu miasta znalazło się prawie 7 mln złotych. Pieniądze miały zostać w całości przeznaczone na wykup kilkunastu mieszkań, które były na trasie przyszłego tramwaju. Chodziło o dwa budynki przy ulicy Bagiennej 23 i 24. Zaplanowane w budżecie pieniądze musiały wystarczyć także na ich rozebranie. Uaktualniona miała zostać dokumentacja projektowo-kosztorysowa.
30 stycznia 2009 projekt budowy Szczecińskiego Szybkiego Tramwaju na odcinku Basen Górniczy – Turkusowa wpisany został na listę projektów indywidualnych dla „Programu Operacyjnego Infrastruktura i Środowisko 2007-2013”, gwarantując tym samym dofinansowanie w kwocie 106 mln zł przy założonych wydatkach na inwestycję w wysokości 240 milionów złotych.
15 marca 2013 prezydent Szczecina Piotr Krzystek podpisał umowę z dyrektorem Centrum Unijnych Projektów Transportowych o dofinansowanie przez Unię Europejską budowy SST. Dokładne dofinansowanie z Programu Operacyjnego Infrastruktura i Środowisko wyniosło 106 081 977,61 zł. Termin rozliczenia inwestycji to 31 lipca 2015 roku.
Krytyka.
Koncepcja Szczecińskiego Szybkiego Tramwaju spotkała się z krytyką przede wszystkim przebiegu trasy – z dala od zabudowań. W związku z tym konieczne jest dowożenie pasażerów z okolicznych osiedli do węzłów przesiadkowych autobusami. Przed otwarciem trasy punktem spornym były także plany Zarządu Dróg i Transportu Miejskiego odnośnie do likwidacji linii pospiesznych kursujących bezpośrednio z centrum do prawobrzeżnych osiedli. Skutkiem tego były liczne akcje protestacyjne prowadzone w mediach społecznościowych oraz zbieranie podpisów za pozostawieniem autobusów. 29 stycznia 2018 roku, w związku z wprowadzeniem nowej siatki połączeń na prawobrzeżu, zawieszono szczytowe linie pospieszne D i E ze względu na malejącą frekwencję, w zamian zwiększono częstotliwość kursowania na liniach zwykłych, dowożących do szybkiego tramwaju.

</doc>
<doc id="545603" url="https://pl.wikipedia.org/wiki?curid=545603" title="Victor Alfieri">
Victor Alfieri

Victor Alfieri (ur. 30 lipca 1971 w Rzymie) – włoski aktor i producent telewizyjny i filmowy, kaskader i model.
Życiorys.
Wczesne lata.
Urodził się w Rzymie. Wychowywany był jako jedynak przez matkę i dziadków. Dumą jego rodziny stała się restauracja jego babci, gdzie on miał rozpocząć swoją karierę, ale Victor miał inne plany już w bardzo młodym wieku. Z naturalnym talentem do pisania tworzył we wczesnych latach młodości wiersze, bajki i różne opowieści.
W wieku czternastu lat pisał wraz ze swoim twórczym przyjacielem szkice komedii. Także jako klasowy błazen, Victor zawsze występował przed nauczycielami i kolegami. 
Kariera.
Kiedy w wieku 18 lat był na wakacjach w Los Angeles, został odkryty w restauracji Beverly Hills przez fotografa. Alfieri został obsadzony w reklamie piwa Miller Brewing Company i wkrótce potem znalazł się w kilku włoskich czasopismach i "operach mydlanych". Otrzymał kilka ról we włoskiej telewizji. Następnie odbył dwuletnią służbę wojskową, wybierając sobie służbę w policji.
W sierpniu 1994 roku przeniósł się do Los Angeles. Dwa lata potem, w czerwcu 1996, przyłączył się do obsady opery mydlanej NBC "Dni naszego życia" ("Days of our lives", 1996-1998) jako przystojny i tajemniczy Franco Kelley. Właściwa międzynarodowa kariera na małym ekranie rozpoczęła się od roli fotografa Giovanni Lorenzano w popularnej operze mydlanej CBS "Moda na sukces" ("The Bold and the Beautiful", 1999-2000, 2004, 2009).
Pojawił się też w komedii "Widzę-cię.com" ("I-See-You.com", 2006) z Rosanną Arquette, dramacie kryminalnym Rona Howarda "Anioły i demony" (2009) z Tomem Hanksem i dramacie "My Father's Will" (2009) z Ione Skye i Talią Shire.
W 2011 roku złożył pozew o molestowanie seksualne przeciwko producentce filmów kobiecych Adrianie Trevino.

</doc>
<doc id="545612" url="https://pl.wikipedia.org/wiki?curid=545612" title="Życie Emila Zoli">
Życie Emila Zoli

Życie Emila Zoli (ang. "The Life of Emile Zola") – amerykański film biograficzny 1. połowy XX wieku na podstawie książki "Zola and His Time" Matthew Josephsona. Portret francuskiego pisarza Émile’a Zoli, jego przyjaźni z malarzem Paulem Cézanne’em na tle sprawy Dreyfusa.
Film został nagrodzony Oscarem w kategorii „najlepszy film” (1937).
Obsada.
i inni

</doc>
<doc id="545614" url="https://pl.wikipedia.org/wiki?curid=545614" title="Nathuram Godse">
Nathuram Godse

Nathuram Vinayak Godse, marathi: नथूराम विनायक गोडसे (ur. 19 maja 1910 w Baramati, zm. 15 listopada 1949 w Ambala) – indyjski dziennikarz i fundamentalista, członek Rashtriya Swayamsevak Sangh i Akhil Bharatiya Hindu Mahasabha.
30 stycznia 1948 zastrzelił Mahatmę Gandhiego, ponieważ obarczał go winą za rozdzielenie Indii na Indie i Pakistan. Został za ten czyn skazany na śmierć i powieszony.

</doc>
<doc id="545615" url="https://pl.wikipedia.org/wiki?curid=545615" title="Jezebel (film)">
Jezebel (film)

Jezebel – film produkcji amerykańskiej w reżyserii Williama Wylera z roku 1938 na podstawie sztuki Owena Davisa.
Fabuła.
Studium psychologiczne dumnej kobiety na tle amerykańskiego Południa XIX wieku.
Obsada.
Opracowano na podstawie źródeł.
i inni
Nagrody i nominacje.
Oscary:
MFF w Wenecji:
Amerykański Instytut Filmowy:

</doc>
<doc id="545618" url="https://pl.wikipedia.org/wiki?curid=545618" title="Egady">
Egady

Egady (wł. "Isole Egadi", łac. "Aegates Insulae") – grupa wysp na Morzu Śródziemnym, położona na zachód od północno-zachodniego wybrzeża Sycylii, w południowych Włoszech w prowincji Trapani.
Geografia.
Położenie i powierzchnia.
Egady (o powierzchni 39 km²) leżą na Morzu Śródziemnym, na zachód od Sycylii. Główne wyspy archipelagu to: 
Podział administracyjny.
Egady leżą na południu Włoch i wraz z Sycylią, Wyspami Liparyjskimi, Wyspami Pelagijskimi i Pantellerią tworzą specjalny region autonomiczny ze stolicą w Palermo. Egady tworzą gminę Favignana w prowincji Trapani. Gmina Favignana liczy 4303 mieszkańców (stan na 1 stycznia 2021).
Budowa geologiczna i rzeźba terenu.
Archipelag zbudowany jest z tufu wapiennego i skał wapiennych. Wyspy są górzyste z najwyższym szczytem Monte Falcone (686 m n.p.m.) na wyspie Marettimo i Pizzo della Campagna (302 m n.p.m.) na Favignanie. Na wyspach rozwinęły się zjawiska krasowe. 
Klimat.
Na wyspach występuje mało opadów – do 500 mm rocznie. Dominują tu wiatry południowe, a przy południowo-zachodnim wybrzeżu Marettimo często występują sztormy. 
Gospodarka.
Głównym zatrudnieniem mieszkańców wysp jest rybołówstwo, przede wszystkim połów tuńczyków, oraz obsługa ruchu turystycznego.
Historia.
Wyspy są zasiedlone prawdopodobnie od paleolitu, o czym świadczą malowidła naskalne m.in. z jaskini Grotta del Genovese na wyspie Levanzo. 
Wyspy znane są z bitwy morskiej w 241 p.n.e., w której flota kartagińska została pokonana przez Rzymian, co zakończyło I wojnę punicką. 
Od połowy XVI wieku Egady należały do rodziny Pallavicini-Rusconi z Genui, od 1874 roku do rodziny Florio z Palermo a następnie do Parodich z Genui.

</doc>
<doc id="545619" url="https://pl.wikipedia.org/wiki?curid=545619" title="David Koepp">
David Koepp

David Koepp (ur. 9 czerwca 1963 w Pewaukee, w stanie Wisconsin) – to amerykański scenarzysta i reżyser filmowy.
Jako scenopisarz pracował przy filmach, takich jak "Park Jurajski", "" i "Spider-Man". Jako reżyser znany jest z filmów "Sekretne okno", "Opętanie" i "Mroczne miasto".
Kontrowersje w związku z "Wojną światów".
W czerwcu 2005 Koepp wypowiedział się w sprawie interpretacji "Wojny światów". Koepp powiedział, że atakujący Marsjanie to aluzja do amerykańskich wojsk w Iraku, natomiast przypadkowo zabijani ludzie to iraccy cywile. 

</doc>
<doc id="545620" url="https://pl.wikipedia.org/wiki?curid=545620" title="Wyspy Egadzkie">
Wyspy Egadzkie



</doc>
<doc id="545621" url="https://pl.wikipedia.org/wiki?curid=545621" title="Przygody Robin Hooda">
Przygody Robin Hooda

Przygody Robin Hooda (ang. "The Adventures of Robin Hood") – amerykański film z gatunku płaszcza i szpady z 1938 roku w reżyserii Michaela Curtiza i Williama Keighleya na podst. legend ludowych o Robin Hoodzie. Film nagrodzony został trzema Oscarami – za muzykę, scenografię i montaż.
Fabuła.
Gdy w 1191 roku król Anglii Ryszard Lwie Serce (Ian Hunter) zostaje pojmany przez księcia Leopolda z Austrii podczas powrotu z krucjaty, jego brat Jan (Claude Rains) wspierany normańskich baronów przejmuje władzę i uciska ludność saską. Podnosi ich daniny, rzekomo by zebrać pieniądze na spłacenie okupu za Ryszarda, a rzeczywiście, by umocnić swą pozycję na tronie. Na jego drodze staje Sas Sir Robin z Locksley (Errol Flynn). Zdobywa on lojalnego towarzysza w osobie Mucha (Herbert Mundin), którego ratuje od aresztowania przez sir Guya z Gisbourne (Basil Rathbone) za zabicie jednego z królewskich jeleni. Robin wyrusza samotnie, by spotkać się z Janem w zamku Gisbourne oraz ogłosić zgromadzonym tam poplecznikom i lekceważącej Lady Marion Fitzwalter (Olivia de Havilland), że zrobi wszystko w swojej mocy by przeciwstawić się Janowi i przywrócić Ryszarda na jego prawowite miejsce. Następnie ucieka, na przekór wysiłkom straży.
Gdy jego ziemie i tytuł przepadają, Robin szuka schronienia w Lesie Sherwood ze swym przyjacielem Willem Szkarłatnym (Patric Knowles). Tam spotykają Małego Johna (Alan Hale Sr.), którego Robin włącza do swej świty po zaciekłym pojedynku na pałki. Kolejne osoby dołączają do ich rosnącej grupy. Później, Robin prowokuje Braciszka Tucka (Eugene Pallette) do walki na miecze, by następnie przekonać mnicha do przyłączenia się do grupy, w celu zapewnienia banitom duchowego przywództwa. Wkrótce, normańscy oraz andegaweńscy sprzymierzeńcy księcia Jana wpadają w zasadzkę, w której ginie wielu z ich żołnierzy od strzał kompanii Robina, co ma być odpłatą za nadużycia jakich doświadczyli.
Pewnego dnia Robin, znany jako Robin Hood, i jego ludzie łupią pieniądze z podatków transportowane przez dużą grupę Normanów przez Sherwood. Wśród „gości” Robina są Gisbourne, tchórzliwy szeryf Nottingham (Melville Cooper) oraz Lady Marion. Robin i jego świta „uwalniają” pieniądze z podatków, przysięgając iż wydadzą je na spłacenie okupu za króla Ryszarda. Początkowo, Marion zachowuje się pogardliwie w stosunku do Robina i jego „bandy”, lecz staje się przekonana o słuszności jego intencji. Ostatecznie Robin pozwala upokorzonemu Gisbourne’owi i szeryfowi odejść, mówiąc, że powinni podziękować Marion za to, że nie zginęli.
Po tych wydarzeniach szeryf wpada na przebiegły plan schwytania Robina. Sugeruje księciu Janowi, by ogłosił zawody strzeleckie, z główną nagrodą – złotą strzałą – wręczoną osobiście przez Lady Marion, wiedząc że Robin nie oprze się takiemu wyzwaniu. Wszystko idzie jak zaplanowano; Robin ujawnia się przez wygranie zawodów i zostaje schwytany, a potem wtrącony do więzienia. Gisbourne skazuje go na powieszenie. Marion ostrzega przyjaciół Robina, którym udaje się uwolnienie go, w drodze na szubienicę. Nocą, Robin wkrada się do zamku, by jej podziękować. Marion i Robin wyznają sobie miłość.
W międzyczasie, król Ryszard wraca do Anglii w przebraniu mnicha, ale jest rozpoznany w karczmie przez biskupa Czarnych Kanoników (Montagu Love) po tym, jak słyszy, że jeden z jego ludzi odnosi się do niego per „Panie”. W związku z otrzymanymi wieściami, Jan i Gisbourne planują pozbyć się Ryszarda po cichu, zanim zbierze armię. Dickon Malbete (Harry Cording), zhańbiony były rycerz, ma zamordować Ryszarda, w zamian za oddanie mu tytułu rycerskiego oraz dawnych ziemRobina. Marion podsłuchuje ich i pisze ostrzeżenie do Robina, lecz Gisbourne znajduje je i każe ją aresztować oraz skazać na śmierć za zdradę. Piastunka Marion – Bess (Una O’Connor) informuje swego chłopaka Mucha, który przechwytuje i zabija Dickona, po desperackim pojedynku.
Ryszard z eskortą, wyruszają do lasu Sherwood i znajdują Robina. Pewny jego lojalności Ryszard, wyjawia swą tożsamość. Później, dowiadują się, że Jan zamierza się koronować z rąk biskupa Czarnych Kanoników w Nottingham, następnego dnia. Wiedząc, że zamek jest zbyt potężny do sforsowania, Robin decyduje się na użycie podstępu, odwiedzając biskupa w przebraniu i „przekonując” go do wpuszczenia go i jego ludzi. Uzyskują wejście do zamku oraz przerywają koronację Jana. Wybucha walka, podczas której Robin i Gisbourne mierzą się w długotrwałej walce na miecze. Gisbourne zostaje zabity, a Marion uwolniona ze swej celi. Ryszard wróciwszy na swój tron; poddaje swego brata banicji, przebacza rozbójnikom, zwraca Robinowi hrabstwo oraz zaleca poślubienie Marion. Robin wykrzykuje: „Pozwól mi stosować się do wszystkich Twoich zaleceń z równą przyjemnością, Panie!”.
Premiera.
"Przygody Robin Hooda" miały uroczystą premierę 12 maja 1938 roku w Radio City Hall w Nowym Jorku, zaś szersza dystrybucja na terenie Stanów Zjednoczonych rozpoczęła się dwa dni później.
Polska premiera "Przygód Robin Hooda" odbyła się w 1939 roku. Film został wznowiony na terenie Polski w późnych latach 40. XX wieku.
Odbiór.
Film został bardzo dobrze przyjęty przez widzów i krytyków; serwis Rotten Tomatoes na podstawie opinii z 44 recenzji przyznał mu wynik 100%.

</doc>
<doc id="545622" url="https://pl.wikipedia.org/wiki?curid=545622" title="Getry harcerskie">
Getry harcerskie

Getry (z fr. "guêtre" – "getr, kamasz"), sztuce (od niem. "stutzen" – "obcinać") – część umundurowania harcerskiego. Są to getry do kolan, w różnych kolorach, na nie zakłada się krótsze skarpety "wywijki" nakładane na buty.

</doc>
<doc id="545625" url="https://pl.wikipedia.org/wiki?curid=545625" title="Stromboli (wyspa)">
Stromboli (wyspa)



</doc>
<doc id="545626" url="https://pl.wikipedia.org/wiki?curid=545626" title="Dyliżans (film)">
Dyliżans (film)

Dyliżans (ang. "Stagecoach") – film produkcji amerykańskiej w reżyserii Johna Forda z roku 1939. Jeden z najsłynniejszych klasycznych westernów. Film jest adaptacją opowiadania "Dyliżans do Lordsburga" Ernesta Haycoxa.
"Dyliżans" był pierwszym filmem Forda zrealizowanym w Monument Valley (powracał tam, by kręcić westerny przez ponad 25 lat). Film był także początkiem współpracy między Johnem Fordem a Johnem Wayne’em.
Fabuła.
Film rozpoczyna się w momencie, kiedy grupka bohaterów wyrusza w podróż dyliżansem z małego miasteczka Tonto w Arizonie do Lordsburga w Nowym Meksyku. Jeszcze przed wyruszeniem pasażerowie dowiadują się, że z rezerwatu zbiegł słynny przywódca Apaczów, Geronimo, który zmobilizował swoich ziomków i grasuje w okolicy. W każdej chwili spodziewać się można jego ataku. Nie zrażeni tą wiadomością bohaterowie decydują się jechać. Wśród podróżnych znajduje się Lucy Mallory, żona oficera, spodziewająca się dziecka, która jedzie do fortu, położonego na drodze do Lordsburga, gdzie ma spotkać się ze swoim mężem. Drugim pasażerem jest stateczny bankier Gatewood, a trzecim sprzedawca napojów alkoholowych, pan Peacock. Oprócz tego w dyliżansie jedzie też lekarz, doktor Boone, który dawno stracił prawo do wykonywania zawodu z powodu alkoholizmu. Kolejnym pasażerem jest Hatfield, zawodowy szuler. Tym samym dyliżansem podróżuje też panna Dallas, dziewczyna lekkich obyczajów, wyrzucona z miasteczka przez zgorszonych jej profesją mieszkańców. Szeryf Wilcox zasiada na koźle, obok woźnicy. Udaje się w podróż, gdyż sądzi, że uda mu się ująć zbiegłego z więzienia Ringo Kida, który poprzysiągł zemstę nad mordercami swego ojca i brata, braćmi Plummerami. Przewidywania stróża prawa sprawdzają się: rzeczywiście na drodze jadącego dyliżansu pojawia się Ringo Kid we własnej osobie.
W miarę upływu akcji, fabuła filmu stawia bohaterów w sytuacjach, które zmuszają ich do nieustannego dokonywania wyboru. W toku dramatycznych zdarzeń obnażają się prawdziwe charaktery jadących osób. Szuler ginie z godnością wielkiego pana, bandyta okazuje się rycerski, dziewczyna lekkich obyczajów zaś zasługuje swym postępowaniem na większy szacunek niż małomiasteczkowe bigotki. Notoryczny pijaczyna odrodzi się, pomagając przy porodzie, szacowny bankier okaże się zaś defraudantem pokaźnej sumy pieniędzy i łotrem bez skrupułów. Szeryf ostatecznie przymknie oczy na poczynania Ringo Kida, pozwoli mu rozprawić się z Plummerami i odjechać wraz z Dallas, zamiast sprowadzać go z powrotem do więzienia.

</doc>
<doc id="545627" url="https://pl.wikipedia.org/wiki?curid=545627" title="Literatura Stanów Zjednoczonych">
Literatura Stanów Zjednoczonych



</doc>
<doc id="545629" url="https://pl.wikipedia.org/wiki?curid=545629" title="Sonatina (radioodbiornik)">
Sonatina (radioodbiornik)

Sonatina – pierwszy odbiornik z klawiszowym przełącznikiem zakresów, wyprodukowany przez Diorę. Poprzednie modele (m.in AGA, Pionier, Mazur) miały przełączniki zakresów obrotowe. Równocześnie z "Sonatiną" wszedł do produkcji "Nokturn", mający ten sam układ elektryczny (modyfikację z modelu "Promyk"), a różniący się skrzynką. "Sonatina" miała drewnianą, politurowaną obudowę, a "Nokturn" był w bakelicie. Produkcję rozpoczęto w roku 1957 i do jej zakończenia w 1963 r. fabrykę opuściło ponad 200 tys. egzemplarzy odbiornika.
Jest to odbiornik superheterodynowy z zasilaniem uniwersalnym. Termin „zasilanie uniwersalne” oznacza, że urządzenie może korzystać z sieci prądu przemiennego lub z dowolnego źródła prądu stałego. Nowym rozwiązaniem w "Sonatinie" było podzielenie zakresu fal średnich na dwa podzakresy, co umożliwiało wygodne wyszukiwanie stacji.

</doc>
<doc id="545630" url="https://pl.wikipedia.org/wiki?curid=545630" title="Urban (imię)">
Urban (imię)

Urban – imię męskie pochodzenia łacińskiego. Wywodzi się od słowa oznaczającego "mieszczanin".
Urban imieniny obchodzi: 24 stycznia, 2 kwietnia, 16 kwietnia, 19 maja, 2 lipca, 28 lipca, 5 września, 27 września, 31 października, 28 listopada, 7 grudnia i 19 grudnia.
Znane osoby o tym imieniu:
Zobacz też:

</doc>
<doc id="545631" url="https://pl.wikipedia.org/wiki?curid=545631" title="HMS Hermes">
HMS Hermes

HMS Hermes – nazwa noszona przez 10 okrętów brytyjskiej marynarki wojennej Royal Navy. Pochodzi od greckiego boga Hermesa. Najbardziej znane są lotniskowce HMS "Hermes" z okresu II wojny światowej (1924-42) i okresu powojennego (1959-84)

</doc>
<doc id="545632" url="https://pl.wikipedia.org/wiki?curid=545632" title="Vulcano (wyspa)">
Vulcano (wyspa)



</doc>
<doc id="545633" url="https://pl.wikipedia.org/wiki?curid=545633" title="Twardy">
Twardy



</doc>
<doc id="545634" url="https://pl.wikipedia.org/wiki?curid=545634" title="Mikey Dread">
Mikey Dread

Mikey Dread właśc. Michael Campbell (ur. w 1954 w Port Antonio, zm. 15 marca 2008 w Connecticut) – jamajski wokalista reggae, producent i prezenter radiowy.
Życiorys.
Karierę rozpoczął jako inżynier dźwięku w Jamaica Broadcasting Corporation (JBC). W latach 70. prowadził najpopularniejszą na Jamajce audycję radiową poświęconą reggae "Dread at the Controls". W późniejszych latach zdobył popularność jako producent (m.in. The Clash, Izzy Stradlin) i wykonawca roots reggae. Prowadził własną wytwórnię płytową, regularnie nagrywał i koncertował. W 2007 zdiagnozowano u niego nowotwór mózgu. 15 marca 2008 zmarł w domu swojej siostry w Connecticut w Stanach Zjednoczonych.

</doc>
<doc id="545635" url="https://pl.wikipedia.org/wiki?curid=545635" title="PT-94">
PT-94

PT-94 – projekt polskiego czołgu podstawowego z początku lat 90. XX wieku, mającego być dalszą modernizacją czołgu PT-91 Twardy. Modernizacje miały obejmować: zastosowanie nowego systemu kierowania ogniem z kamerą termalną, zastosowanie automatycznego sterowania skrzynią przekładniową, zmodernizowanie zawieszenia, wyposażenie czołgu w agregat prądotwórczy oraz nową radiostację Ericsson, zastosowanie nowego podgrzewacza układów silnika oraz zastosowanie nowego silnika o mocy ok. 1000 KM. 
Kolejnym etapem modernizacji czołgu PT-91 miał być projekt PT-97.

</doc>
<doc id="545638" url="https://pl.wikipedia.org/wiki?curid=545638" title="Juwenalis">
Juwenalis

Decimus Iunius Iuvenalis, Juwenalis z Akwinu (60–130) – rzymski poeta satyryczny.
Życiorys.
Dane biograficzne są skąpe i niepewne. Urodził się w Akwinie w regionie Lacjum. Był synem (rodzonym lub adoptowanym) bogatego wyzwoleńca. Prawdopodobnie dysponował pewnym majątkiem, ale przez jakiś czas znajdował się w poważnych trudnościach finansowych. Wydaje się, że z tego względu szukał szczęścia w armii. Został oficerem za panowania Domicjana. Nie doczekał się jednak awansu, co napełniło go rozgoryczeniem. Znalazł się na wygnaniu w Egipcie. Powód banicji jest niejasny. Przypuszcza się, że mogło nim być zawarte w jednej z jego satyr stwierdzenie, że ulubieńcy dworu mają większy wpływ na awanse niż zasługi kandydata albo fakt, że obraził wpływowego aktora. Prawdopodobnie poeta przed śmiercią wrócił do Rzymu.
Twórczość.
Juwenalis jest autorem 16 satyr, jednak sławę przyniosły mu trafne powiedzenia. Np. łac. "Panem et circenses" ("Chleba i igrzysk"), "Difficile est satiram non scribere" ("Trudno nie pisać satyry"), "Mens sana in corpore sano" ("W zdrowym ciele zdrowy duch"), "Jest szaleństwem i głupotą żyć jak żebrak, aby umrzeć bogatym człowiekiem". Twórczość poety była niedoceniana w starożytności, za to popularna w średniowieczu. Jako pierwszy satyry Juwenalisa tłumaczył na język polski Felicjan Faleński; poza nim również M. Bednorz, Mieczysław Brożek, Józef Korpanty i Jan Sękowski.

</doc>
<doc id="545643" url="https://pl.wikipedia.org/wiki?curid=545643" title="Bazylides">
Bazylides



</doc>
<doc id="545644" url="https://pl.wikipedia.org/wiki?curid=545644" title="Urban (inicjatywa)">
Urban (inicjatywa)

program Urban - (ang. "Community initiative concerning urban areas - Urban") - program Inicjatywa Wspólnotowa Dotycząca Obszarów Miejskich wspólnotowy program z zakresu polityki społecznej i strukturalnej, którego nazwa pochodzi od angielskiego słowa "Urban" - "miejski". Zainicjowany został rozporządzeniem Komisji Europejskiej na lata 1994 - 1999. Dzięki programowi możliwe było wspieranie rozwoju ekonomicznego oraz socjalnego miast przez uruchomienie środków finansowych. Program finansował też renowację infrastruktury i wyposażenia miejskiego, ochronę środowiska naturalnego, badania nad rozwiązaniem określonych problemów urbanistycznych, pomoc dla małych i średnich przedsiębiorców oraz podnoszenie bezpieczeństwa w miastach poprzez wspieranie współudziału mieszkańców w systemie bezpieczeństwa osiedli miejskich, a także wspieranie życia kulturalnego, sportu i rekreacji w miastach. Istotnym elementem programu było tworzenie centrów rozwoju urbanistycznego i ekonomicznego oraz biur konsultantów a także nowych miejsc pracy w miastach.
Sukces programu "Urban" skłonił Komisję Europejską do uruchomienia w latach 2000 - 2006 drugiej edycji pod nazwą "Urban II". Druga edycja adresowana była do obszarów miejskich dotkniętych problemami strukturalnymi, liczących przynajmniej 20 tysięcy mieszkańców, a jej celem było wspieranie innowacyjnych strategii rozwoju społeczno-ekonomicznego i wdrażanie metod służących do sprawdzania jej rezultatów w praktyce. Środki finansowe pochodziły z Europejskiego Funduszu Rozwoju Regionalnego.

</doc>
<doc id="545646" url="https://pl.wikipedia.org/wiki?curid=545646" title="Bazylides (imię)">
Bazylides (imię)

Bazylides – imię męskie pochodzenia greckiego, oznaczające "który posiada władzę". Patronem tego imienia jest święty Bazylides z Aleksandrii, żołnierz i męczennik (II/III wiek) oraz jeden z dziesięciu męczenników z Krety. Inną znaną osobą o tym imieniu jest Bazylides, gnostyk.
Bazylides imieniny obchodzi 12 czerwca, 30 czerwca i 23 grudnia.

</doc>
<doc id="545647" url="https://pl.wikipedia.org/wiki?curid=545647" title="Abdiasz (prorok)">
Abdiasz (prorok)

Abdiasz עֹבַדיָה 'Abhadjah' (znaczy "Sługa Jahwe"), "Abdias" (V wiek p.n.e. ?) – jeden z dwunastu biblijnych tzw. proroków mniejszych Spisał księgę biblijną nazwaną od jego imienia "Księgą Abdiasza" – najkrótszą księgę "Starego Testamentu", liczącą zaledwie 21 wersetów. Pochodził prawdopodobnie z Judy.
Wiadomości o Abdiaszu.
O Abdiaszu nie ma prawie żadnych wiadomości, jego krótka księga nie zawiera żadnych danych o autorze, poza pierwszym wersem, głoszącym, że jest ona „widzeniem Abdiasza". Jako że w księdze nie ma wzmianek o zburzeniu świątyni, a istnieje aluzja do zjednoczenia Izraela i Judy, przypuszcza się, że nie chodzi w niej o zburzenie Jerozolimy przez Nabuchodonozora (587/586 p.n.e.), ale o spustoszenie Jerozolimy w czasach Jorama (849-841 p.n.e.) – według tego przypuszczenia księga powstała więc w IX w. p.n.e. Inny pogląd wiąże natomiast powstanie księgi właśnie ze zburzeniem Jerozolimy przez Nabuchodonozora i kładzie działalność Abdiasza na VI w. p.n.e. Ze względu na podobieństwo z księgą proroka Jeremiasza, jest też możliwe, że obaj prorocy czerpali z jednego źródła.
Księga Abdiasza.
Treść księgi.
"Księga Abdiasza" jest niemal dosłownym powtórzeniem fragmentu "Księgi Jeremiasza" (Jr 49, 7-22). Prorok występuje w niej przeciwko Edomitom. Przepowiedział zniszczenie Edomu za odmowę pomocy ludowi Bożemu w potrzebie. Po zniszczeniu Jerozolimy zadowoleni z tego Edomici zaczęli najeżdżać Judę. Prawdopodobnie to właśnie spowodowało wystąpienia Abdiasza przeciwko nim.
Znaczenie teologiczne.
Abdiasz zapowiada przyszły triumf Izraela. Sensem teologicznym księgi jest podkreślenie jedyności Boga, tego, że rządzi on narodami, i tego, że w „dniu Jahwe" dokona ostatecznego rozrachunku z wrogami. Abdiasz podkreśla sprawiedliwość Boga i uprzywilejowanie Izraela jako tego, który niesie ze sobą tradycję mesjańską.
Abdiasz w tradycji rabinicznej.
Według Talmudu Abdiasz był konwertytą żydowskim pochodzącym z Edomu potomkiem Elifaza, przyjaciela Hioba. Tradycja rabinacka mówi, że Abdiasz został wybrany by prorokować przeciw Edomowi dlatego, że sam był Edomitą. Identyfikuje go z Obadiaszem, zarządcą pałacu króla Achaba. Co więcej, jako że żył z dwiema tak bezbożnymi osobami jak Achab i Izebel, a nie przejął ich bezbożnych obyczajów, wydawał się najbardziej odpowiednią osobą do prorokowania przeciw potomkom Ezawa, który żyjąc z dwiema osobami tak pobożnymi jak Izaak i Rebeka, nie przejął ich pobożności.
W tradycji tej uważa się, że Abdiasz otrzymał dar prorokowania jako nagrodę za ukrycie stu dwudziestu ośmiu przed prześladowaniami ze strony Jezebel. Ukrył ich w dwóch jaskiniach dlatego, by gdyby odkryto tych znajdujących się w pierwszej, mogli jeszcze ocaleć ukrywający się w drugiej (1 Księga Królewska 18:3, 4).
Abdiasz był bardzo bogaty, ale całe to bogactwo wydał na utrzymanie ubogich proroków. By móc dalej ich utrzymywać, musiał pożyczyć pieniądze od syna Achaba, Jehorama (midrasz "Exodus Rabbah" XXXI 3). Trwoga Boża Abadiasza była o jeden poziom wyższa niż trwoga Boża Abrahama – a jeśli dom Achaba byłby zdolny uzyskać błogosławieństwo Boże, stałoby się to za jego sprawą (Sanhedrin I.c.)
Abdiasz w tradycji chrześcijańskiej.
Abdiasz jest czczony przez prawosławie i wiele Kościołów wschodnich. W Kościele koptyjskim jego święto przypada 10 stycznia, w prawosławiu 19 listopada, w kalendarzu ormiańskim jest czczony 31 lipca, kiedy przypada święto wszystkich proroków mniejszych.
Według tradycji chrześcijańskiej grób proroka znajdował się w Samarii.

</doc>
<doc id="545649" url="https://pl.wikipedia.org/wiki?curid=545649" title="Mission Impossible">
Mission Impossible



</doc>
<doc id="545650" url="https://pl.wikipedia.org/wiki?curid=545650" title="Teobalda">
Teobalda

Teobalda - imię żeńskie pochodzenia germańskiego; utworzone od słów: "þeudo" (germ.), "diet" (śrwniem.) — „lud” i "bald" — „odważny, śmiały”. Żeński odpowiednik imienia Teobald. Wśród patronów - m.in. św. Teobald, prezbiter i pustelnik (XI wiek).
Teobalda imieniny obchodzi 30 czerwca i 8 lipca.
Męski odpowiednik: Teobald

</doc>
<doc id="545656" url="https://pl.wikipedia.org/wiki?curid=545656" title="Sznur funkcyjny">
Sznur funkcyjny

Sznur funkcyjny (Sznur służbowy) – element umundurowania harcerskiego. Jego kolor, faktura i sposób noszenia świadczą o funkcji, jaką w organizacji pełni członek.
Geneza.
Idea i kolorystyka wywodzi się ze Związków Strzeleckich w Galicji przed I wojną światową, gdzie kolor sznura od gwizdka zastępował w warunkach polowych (bojowych) inne oznaczenia stopnia wojskowego.
Budowa i używanie.
Budowa sznura.
Zazwyczaj sznury funkcyjne mają postać linki o długości 50–90 cm i grubości 0,4 do 1 cm, o końcach skutych za pomocą metalowej blaszki – skuwki, zaopatrzonej w spinkę. Takie sznury nazywa się sznurami gładkimi lub pojedynczymi. Organizacje ogólnopolskie stosują dodatkowo jeszcze dwa inne rodzaje sznurów.
Związek Harcerstwa Rzeczypospolitej wyróżnia sznury plecione. Różnią się one od gładkich fakturą powierzchni, bowiem linki, z których są wykonane, uzyskuje się ze splecenia kilku cieńszych. Z kolei Związek Harcerstwa Polskiego, oprócz gładkich, stosuje sznury poczwórnie plecione (pot. poczwórne), zbudowane z dwóch linek lub pasków skóry mierzących 1–2 m, splecionych ze sobą w taki sposób, że tworzą jednorodną plecionkę, zakończoną z jednej strony dwiema pętelkami, zaś z drugiej – skuwką.
Sznury produkowane masowo przez składnice są linkami o okrągłym przekroju i gładkiej powierzchni. Niektóre środowiska praktykują też własnoręczne plecenie sznura przez osobę zobowiązaną do jego noszenia, maczanego później w naturalnych barwnikach. Sznury takie są zazwyczaj grubsze od masowych, co powoduje niekiedy problemy z ich odróżnieniem od sznurów formalnie "plecionych".
Sposoby noszenia.
Metoda założenia sznura jest bardzo ważna, gdyż razem z kolorem i fakturą linki wyraża funkcję, jaką pełni członek. Te same sznury noszone na różne sposoby mogą oznaczać zupełnie inne funkcje. Sznury gładkie i plecione mogą być noszone na mundurze na trzy różne sposoby:
Sznur poczwórny można założyć tylko w jeden sposób – przekładając obie pętelki przez lewy naramiennik. Jeśli mundur nie ma naramienników, wszystkie sznury nosi się z szyi. Sznur na bluzie kroju żeglarskiego nosi się pod kołnierzem.
Wolny koniec sznura (ze skuwką) biegnie do lewej kieszeni munduru i jest tam mocowany na różne sposoby:
Sposób mocowania do kieszeni nie jest w żaden sposób regulowany i zależy od środowiska oraz samodzielnej decyzji członka.
Upinanie sznurów. Suwaki.
Sznury pojedyncze i plecione, noszone spod i z ramienia są związane węzłem beczkowym (czasem kilkoma) niedaleko spinki, w 1/4 – 1/5 długości sznura. Dzięki temu, linka jest wygodnie upięta i nie przeszkadza w poruszaniu się. Sznurów poczwórnych i noszonych z szyi nie wiąże się, chyba że mundur nie ma naramienników – wtedy węzeł umieszcza się w rozcięciu kołnierza, a końcówka sznura chowana jest pod bluzę.
Niekiedy również węzły wskazują na funkcję pełnioną przez członka. Stosuje się np. węzły w innym kolorze niż reszta linki. W takim wypadku, beczkę po prostu przyszywa się do reszty linki. Innym znaczącym elementem są suwaki, stosowane w ZHP i ZHR. wykonywane są ze skórzanych plecionek, których końce połączone są metalowym nitem. Zakłada się je na całą pętlę, wtedy nie ma potrzeby wiązania sznura, albowiem suwak utrzymuje sznur w wygodnej formie.
Węzłów i suwaków noszonych na jednym sznurze może być więcej. Wtedy nie ma znaczenia kolejność, ale ilość węzłów i tych samych suwaków. Niektóre środowiska hołdują zasadzie, że zamiast nosić na sznurze suwak o tym samym kolorze co linka, dowiązuje się jeszcze jeden węzeł.
Używanie sznurów.
Sznur funkcyjny jest noszony przez osoby mające odpowiednią funkcję. Rodzaj, sposób noszenia i kolorystyka odpowiadające danej funkcji są definiowane przez regulaminy organizacji harcerskich.
Sznur jest oznaką godności i służby, dlatego wiele środowisk buduje wokół niego odpowiednią obrzędowość, tak jak ceremonie nadawania, przekazywania czy zdawania, związane bezpośrednio z obejmowaniem bądź zdawaniem funkcji. Znaną praktyką jest, że szefowie jednostek przekazują sznury swoim następcom, co podkreśla ich więź. Sznurów nie nosi się do ubrań cywilnych.
Oprócz znaczenia symbolicznego, sznury mają wartość praktyczną. Niekiedy przydają się one podczas zajęć lub pionierki, a także pozwalają na szybkie skorzystanie z gwizdka.
Szary sznur.
Jeszcze przed zmianą regulaminu mundurowego ZHP w 2005 roku (podobnie jak wcześniej w ZHR) sznur szary został celowo usunięty, zgodnie z ideą, że szeregowy nie jest funkcją oraz w celu uproszczenia munduru. W zapisach regulaminu mundurowego ZHP pozostawiono go jako „nosiciela” suwaków oznaczających niektóre funkcje w zastępie, szczepie i związku drużyn (pkt 6.1 a, e, h). Mimo to niektóre środowiska twierdzą, że szeregowi też mają prawo nosić sznur, choć nie mają funkcji, choćby ze względów tradycyjnych. Ostatecznie przyjmuje się, że szare sznury mogą być używane jako element obrzędowości. Szare sznury są obecne również w pozostałych (poza ZHP i ZHR) organizacjach harcerskich.
Sznury obozowe.
Niekiedy uzupełnieniem sznurów oznaczających funkcje śródroczne jest stosowanie sznurów dla funkcji obozowych. Były one przewidywane przez przedwojenne regulaminy mundurowe, celem odróżnienia funkcji stałych od obozowych. Stosowane są do dzisiaj na obozach organizowanych przez środowiska, które w prostej linii pochodzą ze środowisk przedwojennych, mimo iż współcześnie nie są przewidywane przez regulaminy prawie żadnej organizacji harcerskiej. Obecnie zachowały się tylko w Regulaminie Mundurowym Organizacji Harcerzy z ZHP poza Granicami Kraju.
Problemy z interpretacją.
Sznury funkcyjne służą po to, by jednoznacznie sygnalizować funkcje pełnione przez członka, który je nosi. I choć opisy sznurów odpowiadających konkretnym funkcjom są jasno sformułowane, to niekiedy występują problemy ze zinterpretowaniem rodzaju sznura. Najlepszym przykładem może być kolizja sznurów srebrnych i szarych. Kolory te mają zupełnie inne znaczenie, ale mogą być nierozróżnialne. Wynika to z ich podobieństwa – osoba z zewnątrz prawdopodobnie nie rozróżniłaby ich wcale.
Co więcej, sznury produkowane przez różne składnice (nie mówiąc już o plecionych ręcznie) różnie wyglądają, przez co sznury noszone przez członków jednych środowisk bądź organizacji mogą być trudne do sprecyzowania dla innych. Dla przykładu, gros organizacji używa tylko sznury zielone, tymczasem w „LS-Drzewo Pokoju” wyróżnia się sznury jasnozielone i ciemnozielone.
Wiele funkcji – wiele sznurów.
Niekiedy zdarza się, że członek ma wiele funkcji, z których każda wymaga noszenia innego sznura. W takich sytuacjach można postąpić w dwojaki sposób:
Najczęściej metodę postępowania dyktuje środowisko lub organizacja (np. w ZHR należy nosić sznur funkcji najwyższej rangi). Powszechnie zabronione jest noszenie więcej niż jednego sznura naraz. Naramiennik z lewej strony (na którym nosi się sznur) musi odpowiadać jednostce, której przydział służbowy reprezentuje sznur.
Sznur jako oznaka funkcji.
Systemy powiązań sznurów z funkcjami jest odmienny w każdej organizacji. Co prawda, istnieją pewne zbieżności, wynikające ze wspólnej historii, jednak nie zmienia to faktu, iż pomysłów konkretyzacji tych ogólnych założeń jest tak dużo, jak dużo jest organizacji. Reguły są zawarte najczęściej w regulaminie mundurowym lub statucie organizacji.
Zasady ogólne.
We wszystkich organizacjach harcerskich stosuje się pewne ogólnie przyjęte oznaki podstawowych funkcji. Najważniejsza z nich jest zasada, że sznury sygnalizujące funkcję w drużynie noszone są spod ramienia, i mają kolory takie jak:
Jedyne znane złamanie tego systemu to nadawanie w niektórych organizacjach błękitnych sznurów dla drużynowych gromad zuchowych.
Związek Harcerstwa Polskiego.
W ZHP reguły nadawania sznurów funkcyjnych są bardzo rozwinięte, a rozbudowany system suwaków i możliwość zastępowania sznurów sekwencjami suwaków daje ogromne ilości kombinacji. Mimo to, ze względów estetycznych, najbardziej pożądane jest noszenie sznurów symbolizujących jedną, maksymalnie dwie funkcje naraz.
Aktualnie używany system regulowany jest przez Regulamin mundurowy z dnia 15 listopada 2005, wraz z późniejszymi jego zmianami.
Kolorystyka sznurów.
Kolory sznurów/suwaków odpowiadają charakterowi jednostek, jakich dotyczą. Barwy używane w ZHP to:
Istnieją też kolory specjalne, takie jak:
Sposób oznaczania funkcji.
Funkcje w danym rodzaju jednostki oznaczane są przez sznury i suwaki w odpowiadającym mu kolorze według schematu:
Członkowie zespołów instruktorskich mogą zamiast sznura z suwakiem lub węzłem nosić sam suwak na sznurze pełnionej funkcji podstawowej.
Na przykład:
Komisje rewizyjne i Sądy Harcerskie.
Funkcje w tych urzędach oznacza się poprzez suwaki:
Kolory władz to:
Na przykład:
Związek Harcerstwa Rzeczypospolitej.
ZHR stosuje system sznurów mający więcej wyjątków, mających na celu upraktycznienie systemu. Nie nadaje się on też zazwyczaj do oznaczania wielu funkcji naraz.
Kolory i rodzaje.
W ZHR stosuje się ogólnie następujące barwy sznurów i suwaków:
A także
Standardowy sposób oznaczania.
Sznur noszony:
Modelu tego używa się w jednostkach takich jak:
NKIH Leśna Szkółka.
Ze względu na małą liczebność i lokalny charakter organizacji, jej system jest prostszy od organizacji ogólnopolskich. Charakteryzuje go wiązanie dwóch rodzajów węzłów (beczek i prostych), a także węzły w kolorach innych niż reszta sznura (zamiast suwaków). Stosowane są tradycyjne oznaki funkcji w drużynach.
Krąg Harcerski „Drzewo Pokoju”.
System w „Drzewie Pokoju” oprócz kolorów sznurów wykorzystuje kolory upinających je węzłów beczkowych. Funkcje są oznaczane przez pary sznur-węzeł. Specyficzne jest też oznaczanie jaśniejszymi odcieniami instruktorów z kadr gromad zuchowych. W Kręgu Harcerskim "Drzewo Pokoju" nie ma zwyczaju noszenia sznura szeregowego (szary z szarym węzłem beczkowym).
Wytłuszczono funkcje oznaczane sznurem noszonym z ramienia, pozostałe są oznaczane sznurami noszonymi spod ramienia. Szarego sznura nie noszą harcerze starsi.
Stowarzyszenie Harcerskie.
System tej organizacji nie wykształcił jednolitego modelu oznaczania dla wszystkich rodzajów jednostek. Jego główne cechy to:
Poszczególnym jednostkom odpowiadają sznury i suwaki:
A do tego same suwaki:
Noszenie suwaków.
Suwaki powinno nosić się na sznurach funkcji pełnionych w drużynie. Jeżeli jednak nie pełni się żadnej funkcji, którą można by oznaczyć samym sznurem, to suwaki nosi się na sznurach w kolorach jednostek, których dotyczą suwaki, np.
Oznaki funkcji.
1Suwaki obowiązkowo nosi się na srebrnym (KR hufca) lub czarnym (KR SH) sznurze
2Suwak obowiązkowo nosi się na czarnym sznurze
Harcerski Ruch Ochrony Środowiska.
Sznury funkcyjne są w tej organizacji jednym z dwóch (obok plakietek miejsca w ruchu) sposobów oznaczania funkcji. System jest bardzo prosty, składa się bowiem trzech rodzajów sznurów (wszystkie noszone z szyi). Oznaki funkcji w HROŚ
Nie stosuje się tradycyjnych oznak funkcji w drużynie.
Organizacja Harcerska „Rodło”.
Ze względu na małą liczebność, system sznurów jest prosty i czytelny. W drużynach stosuje się tradycyjne oznaki, sznury nosi się spod ramienia. Z kolei członkowie władz noszą sznury w barwach zarezerwowanych dla odpowiedniego organu – szefowie z ramienia, pozostali spod ramienia. Jeżeli członek pełni zarówno funkcję we władzach jak i w drużynie, używa oznak funkcji we władzach.
Powyższy system obowiązuje od 16 kwietnia 2011.
Wcześniejsze systemy.
Zanim uchwalono Regulamin, w drużynach stosowano oznaki tożsame z tymi w ZHP. Członkowie komendy używali umownie sznurów barwy złotej – Komendant OHR z ramienia, pozostali członkowie spod ramienia. Podobnych złotych sznurów używały jednak komendy chorągwi ZHP.
System sznurów został po raz pierwszy unormowany w "Regulaminie Mundurów, Odznak i Oznak…", uchwalonym przez Radę Drużynowych i Przybocznych w 1999 roku. Oznaki w drużynach pozostały bez zmian, przydzielono za to nowe oznaki dla członków władz. Komenda OHR otrzymała sznury czarne. System ten był krytykowany ze względu na swą niejednoznaczność i skomplikowanie, dlatego w 2011 został uproszczony przez Radę Naczelną:

</doc>
<doc id="545658" url="https://pl.wikipedia.org/wiki?curid=545658" title="Charles Frederick Arden-Close">
Charles Frederick Arden-Close

Sir Charles Frederick Arden-Close - (1865 - 1952) angielski geograf, topograf i geodeta. Przewodniczył Międzynarodowej Unii Geograficznej (1934 - 1938) i Królewskiemu Towarzystwu Geograficznemu (1927 - 1930). W 1909 roku zainicjował opracowanie międzynarodowej mapy świata.

</doc>
<doc id="545661" url="https://pl.wikipedia.org/wiki?curid=545661" title="WFQ">
WFQ



</doc>
<doc id="545663" url="https://pl.wikipedia.org/wiki?curid=545663" title="Wzór Greena">
Wzór Greena



</doc>
<doc id="545664" url="https://pl.wikipedia.org/wiki?curid=545664" title="Unia Zachodnia">
Unia Zachodnia

Unia Zachodnia – sojusz wojskowy powstały na mocy traktatu brukselskiego z 17 marca 1948. Był rozwinięciem podpisanego rok wcześniej traktatu z Dunkierki (Francja, Wielka Brytania) o kraje Beneluksu.
Głównym powodem zawiązania sojuszu była obawa przed remilitaryzacją Niemiec. Pakt ustanawiający Unię ustanawiał udzielanie pomocy w odbudowie Europy z powojennych zniszczeń oraz współpracę gospodarczą i kulturalną. Dowódcą struktur wojskowych sojuszu został brytyjski marszałek Bernard Law Montgomery. Polityka wojskowa miała być zintegrowana i koordynowana przez sztab „Obrony Zachodu” z siedzibą w Fontainebleau. W 1954 roku Unię Zachodnią przekształcono w Unię Zachodnioeuropejską.

</doc>
<doc id="545665" url="https://pl.wikipedia.org/wiki?curid=545665" title="Wywijki">
Wywijki

Wywijki (wyłogi, wykładki, wywijacze, wypustki) – część munduru harcerskiego. Wywijki są to skarpety lub krótkie getry nakładane na getry, najczęściej w kolorze białym lub innym, charakterystycznym dla drużyny. Wywinięte, zasłaniają sznurówki butów. W regulaminie mundurowym ZHP z 2005 roku wywijki zostały usunięte (można je było nosić w okresie przejściowym do 2010 roku). Jednakże w regulaminie mundurowym z 2016 znowu zostały uwzględnione jako opcjonalna część munduru. W ZHR oraz w innych organizacjach harcerskich praktykuje się ich noszenie. .

</doc>
<doc id="545666" url="https://pl.wikipedia.org/wiki?curid=545666" title="Unia Miast Bałtyckich">
Unia Miast Bałtyckich

Unia Miast Bałtyckich - (ang. "Union of the Baltic Cities") - unia miast położonych na linii brzegowej Bałtyku utworzona w 1991 r. mająca na celu zintensyfikowanie działań promocyjnych oraz wzmocnienie współpracy i wymiany doświadczeń pomiędzy miastami z poszanowaniem zasad europejskich. "Unia Miast Bałtyckich" reprezentuje na forum ogólnoeuropejskim wspólne przedsięwzięcia mające na celu integrację europejską. Dba o współdziałanie między strukturami Unii Europejskiej i Rady Europy

</doc>
<doc id="545668" url="https://pl.wikipedia.org/wiki?curid=545668" title="Andy Murray">
Andy Murray

Andy Murray, właśc. sir Andrew Barron Murray, OBE (ur. 15 maja 1987 w Glasgow) – brytyjski tenisista, dwukrotny mistrz olimpijski w grze pojedynczej (2012 i 2016) oraz srebrny medalista w grze mieszanej z Londynu (2012), zwycięzca US Open 2012, Wimbledonu 2013 i Wimbledonu 2016, triumfator ATP World Tour Finals 2016, pasowany na Rycerza Kawalera, oficer Orderu Imperium Brytyjskiego, od 7 listopada 2016 do 20 sierpnia 2017 lider rankingu ATP w grze singlowej, reprezentant Wielkiej Brytanii w Pucharze Davisa i zdobywca tego trofeum w sezonie 2015.
Jest synem trenerki tenisowej i treningi rozpoczął w wieku 3 lat. Jako 8-latek przeżył masakrę w szkole w Dunblane (13 marca 1996), w której szaleniec zastrzelił szesnaście osób (głównie uczniów). Od 15. roku życia trenował w Barcelonie. Zaliczał się do czołowych juniorów na świecie, w 2003 wygrał w tej kategorii wiekowej "Canadian Open", rok później US Open. Był również w półfinale debla juniorów w US Open 2004, występując ze starszym bratem Jamiem. W 2003 roku uplasował się na 6. miejscu, a rok później na 10. miejscu światowego rankingu juniorów. Występy juniorskie zakończył półfinałem French Open 2005.
W kwietniu 2005 roku rozpoczął oficjalnie karierę zawodową. W cyklu "ATP World Tour" debiutował już w kwietniu 2005, dzięki przyznanej dzikiej karcie na turniej w Barcelonie. W czerwcu 2005 roku otrzymał również dziką kartę na londyński turniej w "Queen’s Club", gdzie dotarł do III rundy, pokonując m.in. Amerykanina Taylora Denta (przegrał ze Szwedem Thomasem Johanssonem). Także do III rundy dotarł na Wimbledonie, notując zwycięstwa nad Szwajcarem Bastlem i rozstawionym Czechem Štěpánkiem. Przegrał dopiero z Argentyńczykiem Nalbandianem w pięciu setach, nie wykorzystując prowadzenia 2:0 w setach. Dzięki znacznemu awansowi w rankingu światowym Murray mógł występować w turniejach "ATP World Tour". Doszedł m.in. do II rundy turnieju w Cincinnati (ponownie pokonał Taylora Denta), a także do II rundy w wielkoszlemowym US Open (pokonał w pięciu setach Rumuna Pavela, przegrał później – również w pięciu setach – z Francuzem Arnaudem Clémentem).
Po osiągnięciu finału w turnieju w Bangkoku (pokonał m.in. Ginepriego, przegrał z Federerem) awansował do czołowej setki rankingu. Jesienią 2005 roku dotarł do ćwierćfinału w Bazylei, pokonując m.in. w prestiżowym pojedynku wieloletniego lidera brytyjskiego tenisa Tima Henmana. W lutym 2006 roku Murray odniósł pierwsze zwycięstwo turniejowe, w amerykańskim San José pokonując m.in. Mardy Fisha, Andy Roddicka i w finale Lleytona Hewitta. Dzięki temu sukcesowi awansował na 41. miejsce w rankingu światowym (w marcu 2006) i przez dwa miesiące był pierwszą rakietą Wielkiej Brytanii (w maju 2006 wyprzedził go Greg Rusedski).
Po raz pierwszy do zespołu narodowego w Pucharze Davisa został powołany we wrześniu 2004 roku, ale w przegranym meczu z Austrią nie wystąpił. Debiutował w marcu 2005 roku w deblu przeciwko Izraelowi, zostając tym samym najmłodszym reprezentantem Wielkiej Brytanii w tym turnieju. We wrześniu 2005 roku nie zdobył punktu w barażu o grupę światową ze Szwajcarami, bez powodzenia grał także w meczu z Serbią i Czarnogórą w kwietniu 2006 roku.
Podczas turnieju na Wimbledonie w 2005 roku doszedł najdalej ze wszystkich singlistów gospodarzy. W tym samym czasie w głosowaniu zorganizowanym przez szkocki oddział BBC uznano Murraya sportową osobowością roku.
Największymi sukcesami Andy’ego Murraya są zwycięstwa w wielkoszlemowych turniejach US Open 2012, Wimbledon 2013, Wimbledon 2016, kończącym sezon turnieju ATP World Tour Finals 2016 oraz złote medale na Letnich Igrzyskach Olimpijskich 2012 i 2016. Brytyjczyk osiągnął także osiem finałów turniejów wielkoszlemowych: US Open 2008, Australian Open 2010, Australian Open 2011, Wimbledon 2012, Australian Open 2013, Australian Open 2015, Australian Open 2016 oraz French Open 2016.
7 listopada 2016, po zwycięstwie w turnieju BNP Paribas Masters w Paryżu, Murray (jako pierwszy Brytyjczyk w historii) znalazł się na czele rankingu singlowego ATP.
Narodowa przynależność.
Przed Wimbledonem w 2006 roku, Andy Murray wziął udział w publicznej debacie w której oznajmił, że na zbliżających się mistrzostwach świata w piłce nożnej w Niemczech może wygrać każda drużyna, tylko nie Anglia. Ta wypowiedź spowodowała burzę w angielskich mediach. Murray natychmiast wytłumaczył, że jego komentarz w sprawie drużyny narodowej Anglii, był sprowokowany przez angielskich dziennikarzy, którzy ciągle pytali czy Andy Murray kibicuje reprezentacji Szkocji w eliminacjach mistrzostw świata. Murray oznajmił, że nie jest „antyanglikiem i nigdy nie będzie”, jednocześnie wyrażając rozczarowanie po porażce Anglii z Portugalią podczas mistrzostw świata.
W wywiadzie z Gabby Lohan z programu stacji BBC – Inside Sport, Andy powiedział, że jest na pół Szkotem i Anglikiem, oraz że jest szczęśliwy z brytyjskiego pochodzenia. Murray chciał dotrzeć do angielskich kibiców tenisa przed zbliżającym się Wimbledonem w 2008 roku, twierdzeniem iż w 1/4 jest Anglikiem, jego trener i ówczesna dziewczyna również pochodzą z Anglii.
Kariera.
2005.
W 2005 roku Andy Murray przebojem wdarł się do profesjonalnego tenisa. Zwrócił wtedy uwagę publiczności dochodząc do trzeciej rundy mocno obsadzonego turnieju w Queen’s Clubie i turnieju Wielkiego Szlema – Wimbledonie. Większość meczów w początkowej fazie jego zawodowej kariery była rozgrywana na twardych i trawiastych kortach, jednak mimo tego Murraya ulubioną nawierzchnią była mączka. To właśnie na tej nawierzchni tenisista był najbardziej ograny, ponieważ w okresie gry juniorskiej trenował na tego typu kortach w Barcelonie.
W marcu 2005 roku Andy Murray zagrał w parze z Davidem Sherwoodem podczas meczu Pucharu Davisa, rozgrywanego z reprezentacją Izraela, dzięki czemu automatycznie zapisał się w historii brytyjskiego tenisa jako najmłodszy tenisista grający w tych rozgrywkach na Wyspach. Murray i jego partner deblowy sprawili ogromną niespodziankę pokonując faworytów w tym meczu, ósmą parę deblową świata, która w 2003 roku doszła do półfinału w Wimbledonie. Dzięki zwycięstwie w tym meczu zespół Wielkiej Brytanii zwyciężył w całym pojedynku 3–2.
Miesiąc później Szkot doszedł do półfinału juniorskiego turnieju French Open. Podczas przygotowań do tych zawodów, Murray wziął udział w silnie obsadzonym turnieju w Barcelonie. Dostał się tam dzięki dzikiej karcie przyznanej przez organizatorów. W swoim drugim domu (w Barcelonie spędził wiele lat na treningach), Andy Murray odpadł już w pierwszej rundzie pokonany przez Jana Hernycha.
Turniej w Barcelonie przyniósł Murrayowi pierwsze punkty do seniorskiego rankingu ATP i już wkrótce Szkot otrzymał drugą dziką kartę do turnieju w Queen’s Club. Po efektownych spotkaniach odpadł dopiero w trzeciej rundzie, wyeliminowany nie przez przeciwnika, lecz przez kontuzję kolana.
Po wyleczeniu drobnego urazu, Andy Murray dzięki dzikiej karcie (trzeciej w tym roku), zagrał w prestiżowym turnieju na kortach Wimbledonu. Podczas tego turnieju Szkot zajmował 374. miejsce w rankingu, jednak nie przeszkodziło to w pokonaniu o wiele wyżej rozstawionego Czecha Radka Štěpánka w trzech szybkich setach. Młody tenisista był pierwszym Szkotem w XXI wieku, który doszedł do trzeciej rundy Wimbledonu, a zarazem jedynym Brytyjczykiem który doszedł tak daleko podczas tego turnieju. Murray zakończył udział w swoim trzecim z rzędu turnieju Wielkiego Szlema, przegrywając z Davidem Nalbandianem w III rundzie. W tym meczu Szkot prowadził już 2:0 w setach, kiedy to zaczął dawać widoczne oznaki przemęczenia w czwartym i piątym secie.
Mark Petchey, który był trenerem Murraya podczas pierwszej części sezonu trawiastego, był pytany przez brytyjskich dziennikarzy czy zamierza być „pełnym” trenerem Szkota. Odpowiedzi na to pytanie nie udzielił Mark, lecz sam zawodnik. Murray odpowiedział na te pogłoski:
Brytyjczyk rozpoczął sezon turniejów wprowadzających zawodników do ostatniego Wielkiego Szlema – US Open, od zdobycia pierwszego tenisowego tytułu w Challengerze rozgrywanym w Aptos (Kalifornia). Podczas tego turnieju nie stracił ani jednego seta. Przyznana dzika karta pozwoliła mu wziąć udział w turnieju cyklu Masters Series w Cincinnati. Dzięki temu Murray mógł rozegrać swój pierwszy mecz z zawodnikiem z pierwszej 10 światowego rankingu – Maratem Safinem, w drugiej rundzie. Murray przegrał ten mecz 6:4, 1:6, 6:1.
Po tamtym turnieju Murray zajmował 122 miejsce w rankingu. Szkot wziął udział w eliminacjach do US Open. Zakończył je na drugiej rundzie, rozgrywając dwa pięciosetowe mecze. 29 września Andy Murray ostatecznie wszedł do pierwszej setki rankingu ATP, kiedy to pokonał Robina Söderlinga podczas turnieju Thailand Open. Wtedy także młody zawodnik doszedł po raz pierwszy do finały turnieju rangi ATP pokonując w półfinale faworyta gospodarzy Paradorna Srichaphana. W finale został pokonany przez pierwszą rakietę świata, Szwajcara – Rogera Federera. Po tym turnieju zanotował kolejny awans – tym razem na 72 miejsce.
Murray powrócił do gry po krótkiej kontuzji i wziął udział w halowym turnieju Davidoff Swiss Indoors. W pierwszej rundzie został przydzielony swojemu rodakowi – Timowi Henmanowi. Było to pierwsze spotkanie pomiędzy tymi dwoma tenisistami. Andy Murray pokonał Henmana 6:2, 5:7, 7:6(4). Następnie wyeliminował w trzech setach Czecha Tomáša Berdycha. Turniej skończył się dla niego w pojedynku ćwierćfinałowym, w którym to przegrał z rakietą numer 10 – Fernando Gonzálezem 6:4, 3:6, 6:1. Po tym turnieju Szkot po raz kolejny awansował. Tym razem wskoczył na 65 miejsce.
2006.
Murray rozpoczął kolejny sezon tenisowy od porażek w drugiej rundzie w dwóch turniejach. Następnie odpadł w swoim pierwszym starcie w Australian Open pokonany przez Juana Ignacio Chelę już w I rundzie. W turnieju SAP Open Szkot sensacyjnie doszedł do finału pokonując po drodze takie sławy jak Andy Roddick, czy Lleyton Hewitt. W jego następnym turnieju w Memphis osiągnął ćwierćfinał. W następnych tygodniach forma Brytyjczyka spadła i większość turniejów w których brał udział kończył na pierwszych rundach. We wspomniane porażki można wliczyć przegraną w początkowej fazie turnieju French Open oraz Queen’s Club. W czasie tego kryzysu Andy Murray bez powodzenia wystąpił w deblu z Gregiem Rusedskim podczas Pucharu Davisa. Nie występował w rozgrywkach singlowych tych zawodów, ze względów zdrowotnych.
Po okresie niepowodzeń przyszedł czas lepszej gry Murraya. Podczas Wimbledonu osiągnął swój życiowy sukces dochodząc do IV rundy, pokonując po drodze (w trzeciej rundzie) Amerykanina Roddicka. Został wyeliminowany dopiero w czwartej rundzie przez Markosa Pagdatisa z Cypru. Później Murray osiągnął dwa półfinały w turniejach rozgrywanych w Stanach Zjednoczonych (the Hall of Fame Championships w Newport oraz Legg Mason Classic w Waszyngtonie). W międzyczasie wygrał z Andym Ramem w pojedynku singlowym podczas Pucharu Davisa przeciwko Izraelowi.
Po tym dobrym okresie na korcie Murray nadal nie zwalniał tempa. W turnieju Canada Masters doszedł do półfinału, przegrywając z rewelacyjnym Francuzem Richardem Gasquet. Po kanadyjskich zawodach, Szkot wziął udział w turnieju Cincinnati Masters, w którym przegrał w ćwierćfinale z Andym Roddickiem, wcześniej pokonując między innymi światową jedynkę, Rogera Federera. Murray był jednym z dwóch zawodników którzy pokonali genialnego Szwajcara w 2006 roku. Drugim tenisistą któremu udała się ta sztuka był Rafael Nadal.
W ostatnim turnieju cyklu Wielkiego Szlema, US Open Brytyjczyk doszedł do czwartej rundy przegrywając w czterech setach z Rosjaninem Nikołajem Dawydienką. Po US Open Murray wygrał dwa pojedynki singlowe i przegrał jeden mecz w deblu w rywalizacji z Ukrainą w Pucharze Davisa. Dzięki temu zwycięstwu team Wielkiej Brytanii zapewnił sobie start w pierwszej grupie Euro-Afrykańskiej na 2007 rok.
W turniejach kończących zmagania tenisowe w 2006 roku, Murray przegrał w pierwszej rundzie turnieju Thailand Open pokonany przez swojego rodaka Tima Henmana (rok wcześniej Szkot doszedł w tym turnieju do finału). W tym samym turnieju Andy wraz ze swoim bratem Jamiem doszedł do finału, przegrywając w nim z izraelską parą deblową Jonatan Erlich – Andy Ram. W zawodach Madrid Masters, Murray pokonał rozstawionego z nr 3 Chorwata Ivana Ljubičicia, przed tym odpadł w II rundzie z Serbem Novakiem Đokoviciem. W ostatnim turnieju tego roku – Paris Masters, Szkot w pierwszej rundzie rozbił Juana Ignacio Chelę, a w drugiej rundzie przegrał ze Słowakiem Dominikiem Hrbatym. Po ciężkim roku Andy Murray był sklasyfikowany na 17. miejscu w rankingu ATP.
2007.
W turnieju Wielkiego Szlema – Australian Open, otwierającym tak naprawdę nowy sezon, Murray sklasyfikowany na 15. miejscu spotkał się w pierwszej rundzie z Hiszpanem Alberto Martínem. Szkot wygrał ten mecz w 6:0, 6:0, 6:1 co było pierwszym tak wysokim zwycięstwem w tym turnieju od 1968 roku. W czwartej rundzie Brytyjczyk zmierzył się po raz pierwszy w karierze z Rafaelem Nadalem. Po prowadzeniu po trzech setach 2:1, Murray przegrał dwa kolejne i odpadł z turnieju (6:7(3), 6:4, 4:6, 6:3, 6:1). Po tym spotkaniu Szkot stwierdził, że był to jego najlepszy mecz w dotychczasowej karierze.
Andy Murray obronił tytuł wywalczony przed rokiem w San Jose (SAP Open), pokonując po ciężkim finałowym meczu Chorwata Ivo Karlovicia. Jego brat, Jamie Murray także wywalczył podczas tego turnieju tytuł w deblu.
Bracia Murrayowie, byli pierwszymi tenisistami którym udało się zwyciężyć jednocześnie w singlu i deblu od podwójnego zwycięstwa braci Emilio i Javiera Sanchezów w Kitzbühel w 1989 roku.
Na Indian Wells Masters, Brytyjczyk doszedł do ćwierćfinału, pokonując po drodze rozstawionego z nr 4 Rosjanina Nikołaja Dawydienko 7:6(5), 6:4. Podczas tego spotkania Szkot doznał kontuzji kostki i stawu biodrowego, jednak udało mu się wyeliminować w półfinale Niemca Tommy’ego Hassa 3:6, 6:3, 7:6(8). W finale zmęczony i kontuzjowany Murray nie miał nic do powiedzenia z będącym w życiowej formie Novakowi Đokoviciowi. Dzięki świetnemu wynikowi w Indiana Wells, Andy Murray wskoczył na 12 miejsce w rankingu.
Tydzień później podczas turnieju w Miami Masters, Murray spotkał się z Novakiem Đokoviciem w półfinale i przegrał gładko 6:1, 6:0 na co wyraźny wpływ miała odniesione tydzień temu kontuzja. Pod znakiem zapytania stał udział Szkota w meczu Pucharu Davisa, który był zaplanowany w przyszłym tygodniu. Mimo wszystko po turnieju w Miami Andy Murray awansował o jedną pozycję w rankingu plasując się na 11. miejscu.
Podczas meczu pierwszej rundy turnieju w Hamburg Masters przeciwko Włochowi Filippo Volandri, Szkot doznał kontuzji nadgarstka, która wyłączyła go ze startu w zbliżającym się French Open. Krótko po tym zdarzeniu Murray z żalem stwierdził, że nie jest w stanie wziąć udziału także w trzecim turnieju Wielkiego Szlema – Wimbledonie. Przez opuszczenie Wimbledonu i kilkunastu innych zawodów, Andy Murray spadł na 14 miejsce w rankingu ATP.
Szkot powrócił do gry podczas Canada Masters w Montrealu, trzy miesiące po kontuzji spowodowanej zwichnięciem nadgarstka. W Kanadzie przegrał już w pierwszej rundzie ulegając 139 w rankingu Włochowi Fabio Fognini 6:2, 6:2. W następnym tygodniu Brytyjczyk odpadł również w pierwszej rundzie. Tym razem podczas turnieju w Cincinnati Masters został rozbity przez Cypryjczyka Markosa Pagdatisa 6:1, 6:2 co spowodowało kolejny spadek w rankingu – na 19 miejsce.
Murray doszedł do trzeciej rundy ostatniego w tym roku turnieju Wielkiego Szlema – US Open, pokonując po drodze Pablo Cuevasa (w trzech setach), oraz Szweda Jonasa Björkmana (w pięciu setach). W trzeciej rundzie trafił na będącego w życiowej formie Koreańczyka Lee Hyung-taika i przegrał 6:3, 6:2, 2:6, 7:5.
Po trzymiesięcznej kontuzji Brytyjczyk powrócił również do meczów w Pucharze Davisa przeciwko zespołowi Chorwacji rozgrywanych w All England Lawn Tennis and Crouget Club w Londynie. Murray pokonał tam Marina Čilicia w pięciu setach dzięki czemu otworzył wynik dla Wielkiej Brytanii na 1–0; w drugim pojedynku tej grupy Tim Henmam wygrał swój pojedynek singlowy, co dało prowadzenie Brytyjczykom 2–0. Później wygrana debla Tim Henmam-Jamie Murray oraz zwycięstwo w singlu Andy’ego Murray nad Roko Karanušiciem przypieczętowały pewne zwycięstwo nad Chorwacją. Murray i jego brat poprowadzili swoją reprezentację do zwycięstwa przeciwko Argentynie w lutym. Dzięki temu team Wielkiej Brytanii awansował do Grupy Światowej Pucharu Davisa po raz pierwszy w karierze Murraya.
Murray rozpoczął jesienny halowy sezon od mocnego uderzenia podczas turnieju na twardym korcie w Metzu we Francji. Zwycięstwa nad Janko Tipsareviciem, Michaëlem Llodrą, Jo-Wilffried Tsongą i Guillermo Cañasem pozwoliły mu potrzeć do finału w którym przegrał z Hiszpanem Tommy Robredo 0:6, 6:2, 6:3. Ten mecz pokazał, że forma Szkota nie jest jeszcze stabilna. Następnie Brytyjczyk wziął udział w turnieju Kremlin Cup w Moskwie, gdzie w pierwszej rundzie wyeliminował młodą nadzieję rosyjskiego tenisa Evgeny’ego Koroleva. Odpadł w drugiej rundzie pokonany przez Serba Janko Tipsarevicia, którego tydzień temu ograł podczas turnieju w Metzu.
W następnym turnieju podczas Madrid Masters, Murray doszedł do trzeciej rundy, po drodze pokonując Radka Stepanka i Juana Ignacio Chelę. W III rundzie musiał ulec świetnie grającemu Hiszpanowi Rafaelowi Nadalowi 7:6(5), 6:4. Po tej porażce Murray ponownie udał się na turniej do Rosji. Murray potrzebował jak najwięcej punktów, ponieważ walczył o możliwość gry w turnieju Masters który kończył sezon. Podczas turnieju w Sankt Petersburgu Murray pokonał w meczu ćwierćfinałowym zawodnika gospodarzy Dmitrija Tursunowa w trzech setach 3:6, 7:6(2), 6:4. W półfinale Szkot pokonał drugiego Rosjanina w tym turnieju Michaiła Jużnego 6:2, 5:7, 7:6(1). Andy Murray zagrał w siódmym finale w swojej karierze pokonując w ostatnim meczu Fernando Verdasco 6:2, 6:3.
W następnym tygodniu Szkot zagrał w turnieju Paris Masters. Doszedł tam do ćwierćfinału pokonując w trzeciej rundzie Francuza Fabrice’a Santoro 6:4, 6:2. Porażka w 1/8 finału z Richardem Gasguet 6:3, 0:6, 6:4 przekreśliła jego szansę startu w Turnieju Masters w Chinach. po tym turnieju Murray znajdował się nadal na 11. miejscu w rankingu.
W listopadzie, Murray rozpoczął współpracę z wybitnym trenerem Bradem Gilbertem.
2008.
Murray rozpoczął od mocnego uderzenia nowy sezon, wygrywając turniej w Dosze (największą imprezę przed Australian Open), pokonując w finale Stanislasa Wawrinkę. W Australii niespodziewanie odpadł w pierwszej rundzie turnieju wielkoszlemowego po przegranej z rewelacją tych rozgrywek Francuzem Jo-Wilfriedem Tsongą. W lutym wygrał kolejny turniej w Marsylii (wygrana z Ančiciem), a w prestiżowym turnieju w Dubaju wyeliminował już w pierwszej rundzie obrońcę tytułu Szwajcara Rogera Federera. Odpadł dosyć wcześnie z French Open, a podczas turnieju na trawiastych kortach Wimbledonu został rozgromiony w ćwierćfinale przez Nadala.
O wiele dramatyczniejszy przebieg miał kolejny pojedynek Szkota z Hiszpanem podczas turnieju Masters w Toronto. Po świetnym meczu Murray uległ Nadalowi (późniejszemu zwycięzcy) w stosunku 6:7, 2:6. Murray osiągnął jednak pierwszy większy sukces już tydzień później, wygrywając swój pierwszy turniej z cyklu Masters w Cincinnati, w finale pokonując Novaka Đokovicia 7:6, 7:6 (wcześniej ograł go w ćwierćfinale turnieju w Toronto). Co prawda Murray odpadł z turnieju olimpijskiego w Pekinie już w pierwszej rundzie, ale znakomicie spisał się podczas ostatniego turnieju wielkoszlemowego US Open. Mimo paru zaciętych i słabszych pojedynków (m.in. z Juergenem Melzerem czy Juanem Martínem del Potro) dotarł do półfinału, gdzie spotkał się ponownie z Rafaelem Nadalem, z którym nie udało mu się jak dotąd nigdy wygrać. Po wspaniałym pojedynku Murray ograł Nadala w stosunku 6:2, 7:6, 4:6, 6:4, pokazując, że dojrzał już do walki o czołowe miejsca w rankingu ATP. W finale jednak niedoświadczenie Murraya wzięło górę nad jego umiejętnościami i przegrał gładko z rozgrywającym świetną partię Federerem 2:6, 5:7, 2:6.
Końcówka sezonu potwierdziła opinię ekspertów, że Murray to tenisista niezwykle utalentowany i ambitny. Wygrał kolejny turniej z cyklu Masters w Madrycie pokonując w finale Francuza Gilles’a Simona 6:4, 7:6 (w półfinale zrewanżował się Federerowi za porażkę z finału US Open). Odpadł co prawda z turnieju Masters w Paryżu (przegrana w ćwierćfinale z Nalbandianem), ale wygrał turniej w Sankt Petersburgu i bez problemu zakwalifikował się do kończącego sezon turnieju Masters Cup w Szanghaju. W grupie nie dał rywalom żadnych szans. Pokonał po kolei Andy’ego Roddicka, Gilles’a Simona oraz Rogera Federera (Szwajcara ograł po zaciętym i stojącym na bardzo wysokim poziomie meczu). Niestety, trudy tego spotkania dały o sobie znać w następnej rundzie – Murray poległ w półfinale z Dawydienką.
Bezspornie udany sezon Murray zakończył na 4. pozycji w rankingu ATP, co jest obiektywnym potwierdzeniem jego bardzo dobrej dyspozycji. Bardzo poprawił kondycję i wytrzymałość fizyczną, grał mniej chimerycznie niż w poprzednich latach (choć nadal pozostał bardzo impulsywnym graczem), na korcie zachwycał inteligencją, sprytem i finezją.
2009.
Murray udanie rozpoczął nowy sezon. Ograł Federera i Nadala w turnieju pokazowym w Abu Zabi oraz obronił tytuł mistrzowski w Dosze. W półfinale 4 raz z rzędu pokonał Federera (6:7, 6:2, 6:2), a w finale nie dał szans Roddickowi, wygrywając łatwo 6:4, 6:2. Przed Australian Open po raz pierwszy został wytypowany przez bukmacherów jako faworyt do tytułu.
Zgodnie z oczekiwaniami Murray wygrywał kolejne pojedynki w Melbourne, nie tracąc do 1/8 finału nawet seta. Wtedy to zmierzył się z leworęcznym hiszpańskim tenisistą Fernando Verdasco i nieoczekiwanie po pięciosetowym boju uległ świetnie serwującemu tego dnia Hiszpanowi 2:6, 6:1, 1:6, 6:3, 6:4. Dwa tygodnie później Murray wygrał swój dziesiąty turniej w karierze, pokonując po raz kolejny w finale w Rotterdamie Rafaela Nadala 6:3, 4:6, 6:0. Ponownie pokazał wielką formę podczas turnieju w Indian Wells, pokonując w drodze do finału m.in. Rogera Federera. W finale tej imprezy w rozgrywanym przy silnym wietrze pojedynku poniósł dotkliwą porażkę z Rafaelem Nadalem 1:6, 2:6. Parę tygodni później zwyciężył jednak w turnieju z cyklu Masters w Miami, pokonując w finale Novaka Đokovicia 6:2, 7:5.
Na kortach ceglanych Murray radził sobie ze zmiennym szczęściem. W Monte Carlo doszedł do półfinału, gdzie przegrał zacięty pojedynek z Nadalem w dwóch setach. W Rzymie nieoczekiwanie poległ już w drugiej rundzie z Juanem Monaco, a w Madrycie przegrał w ćwierćfinale z Juanem Martínem del Potro. Na wielkoszlemowym turnieju Roland Garrosa Murray doszedł bez większych problemów do ćwierćfinału (najlepszy wynik w karierze), tam jednak przegrał z Fernando Gonzálezem 3:6, 6:3, 0:6, 4:6.
Tuż przed Wimbledonem Murray wygrał jako pierwszy Brytyjczyk w erze open turniej w Queens, pokonując w finale Jamesa Blake’a. Podczas turnieju na kortach Wimbledonu z powodu nieobecności obrońcy tytułu Rafaela Nadala Murray był postrzegany jako kandydat do tytułu (obok Rogera Federera). W półfinale przegrał dość niespodziewanie z doskonale serwującym i zdeterminowanym, byłym dwukrotnym finalistą Wimbledonu Amerykaninem Andym Roddickiem w czterech setach.
Murray wygrał czwarty turniej rangi Masters Series w Montrealu, pokonując w finale po ciężkiej trzysetowej walce Juana Martína del Potro. W półfinale turnieju w Cincinnati przegrał w dwóch setach z Federerem (późniejszym zwycięzcą). Dobre wyniki w turniejach Masters bezpośrednio poprzedzających wielkoszlemowy turniej US Open ponownie skłoniły wielu komentatorów i ekspertów do przyznania mu statusu jednego z faworytów do końcowego triumfu. Murray jednak przegrał dość zdecydowanie już w czwartej rundzie z wysokim Chorwatem Marinem Čiliciem 5:7, 2:6, 2:6. Murray następnie zrezygnował z udziału w turnieju w Pekinie oraz w Szanghaju z powodu dokuczliwej kontuzji nadgarstka.
Tuż przed kończącym sezon turniejem ATP World Tour Finals w hali O2 Arena w Londynie Murray zdołał wygrać swój szósty turniej w sezonie na twardych kortach w Walencji, pokonując w finale Rosjanina Jużnego. Murray w Londynie trafił do grupy wraz z Fernando Verdasco, Juanem Martínem del Potro oraz Rogerem Federerem. Murray przegrał pojedynek z Federerem i wygrał z Verdasco oraz del Potro, to jednak nie pozwoliło mu zakwalifikować się do półfinału imprezy z powodu gorszego od Argentyńczyka del Potro bilansu zdobytych gemów. Zakończył sezon na czwartej pozycji w rankingu ATP.
Sezon 2009 był dla Szkota udany (wygrał najwięcej turniejów z wszystkich zawodników w całym sezonie, dwa razy triumfował w turniejach rangi Masters), ale w zawodach rangi Wielkiego Szlema nie udało mu się osiągnąć większych sukcesów. Mogło to być rezultatem zmiany stylu gry, który stał się u Szkota zdecydowanie bardziej defensywny i zachowawczy.
2010.
Murray nie bronił na początku sezonu tytułu wywalczonego w Dosze, zdecydował się grać w parze z Laurą Robson w Perth w Pucharze Hopmana, gdzie przegrał mecz finałowy z Hiszpanem Robredo. Podczas turnieju Australian Open pokazał dobrą formę, wygrywając do ćwierćfinału wszystkie mecze bez straty seta. W ćwierćfinale Murray pokonał Rafaela Nadala (który skreczował z powodu kontuzji kolana w trzecim secie, przegrywając ze Szkotem 3:6, 6:7, 0:3), a w półfinale wyeliminował w czterech setach swojego niedawnego pogromcę z US Open Chorwata Marina Čilicia w stosunku 3:6, 6:4, 6:4, 6:2. W finale jednak po raz kolejny dość zdecydowanie uległ rozgrywającemu świetne zawody Szwajcarowi Rogerowi Federerowi i ponownie przegrał finał turnieju Wielkiego Szlema, tym razem wynikiem 3:6, 4:6, 6:7(11).
Po przegranym finale Murray wycofał się z gry w turnieju ATP 250 w Marsylii. Powrócił na kort w Dubaju, gdzie przegrał niespodziewanie w drugiej rundzie z Janko Tipsareviciem. W trzech kolejnych turniejach rangi Masters Murray odnotował serię ciężkich porażek w początkowych fazach zawodów, przegrywając kolejno wyraźnie z Robin Söderlingiem w ćwierćfinale turnieju w Indian Wells 1:6, 6:7(5), z Mardy Fishem w drugiej rundzie turnieju w Miami 4:6, 4:6 (w turnieju, który rok wcześniej wygrał), oraz w drugiej rundzie turnieju w Monte Carlo z Philippem Kohlschreiberem 2:6, 1:6. W Rzymie i w Madrycie poszło mu nieco lepiej, w Madrycie doszedł do ćwierćfinału (w obydwu turniejach pokonał go David Ferrer po wyrównanych spotkaniach). Turniej wielkiego szlema w Paryżu Murray rozpoczął od arcytrudnego spotkania z wracającym po kilkumiesięcznym zawieszeniu Richardem Gasquetem. Murray przegrywał już dwa zero w setach, zdołał jednak wygrać, wykorzystując zmęczenie błyskotliwie grającego Francuza (dzień wcześniej Gasquet wywalczył po ciężkim meczu z Verdasco tytuł w Nicei). Murray doszedł do czwartej rundy turnieju, gdzie dość gładko poległ z Czechem Berdychem 4:6, 5:7, 3:6.
Sezon na trawie Murray rozpoczął od nieoczekiwanej drugiej w tym sezonie porażki z Mardy Fishem w drugiej rundzie turnieju w Queens. Na Wimbledonie poszło mu jednak o wiele lepiej: dotarł do półfinału, eliminując po drodze m.in. Sama Querreya i Jo-Wilfrieda Tsongę. Tam jednak starł się z Rafaelem Nadalem i po bardzo zaciętym i stojącym na wysokim poziomie meczu uległ Hiszpanowi wynikiem 4:6, 6:7(6), 4:6.
Amerykańską część sezonu na kortach twardych Murray rozpoczął od występu w turnieju w Los Angeles. W finale tego turnieju przegrał z Samem Querrreyem 7:5, 6:7(2), 3:6. Murray wygrał jednak dwa tygodnie później pierwszy turniej w sezonie (ogrywając kolejno w półfinale Nadala i w finale Federera), triumfując na kortach w Toronto. Był to pięty tytuł rangi Masters w jego karierze. Tydzień później Murray przegrał rozgrywane w 37 stopniowym upale spotkanie ćwierćfinałowe na turnieju w Cincinnati, po raz kolejny z Mardym Fishem. Na US Open Murray, ponownie stawiany w gronie faworytów, po raz kolejny zawiódł, przegrywając już w trzeciej rundzie ze zdeterminowanym Szwajcarem Stanislasem Wawrinką 7:6(3), 6:7(4), 3:6, 3:6.
Na koniec sezonu wystąpił, po raz trzeci w karierze, w turnieju ATP World Tour Finals w Londynie. W fazie grupowej wygrał dwa spotkania (z Robinem Söderlingiem i Davidem Ferrerem), przegrał zaś z Rogerem Federerem. Z drugiego miejsca w grupie awansował do półfinału, w którym zmierzył się z Rafaelem Nadalem. Po trwającym ponad 3 godziny spotkaniu, uległ po wyrównanej walce w stosunku 6:7(5), 6:3, 6:7(6). Sezon zakończył na 4. miejscu w rankingu ATP.
2014.
Sezon 2014 Murray rozpoczął od udziału w zawodach w Dosze. W pierwszej rundzie wygrał bez straty gema z Mousą Shananem Zayedem, a w następnym spotkaniu uległ Florianowi Mayerowi 6:3, 4:6, 2:6. Na Australian Open awansował do ćwierćfinału, pokonując m.in. Feliciano Lópeza. W meczu o półfinał przegrał ze Rogerem Federerem wynikiem 3:6, 4:6, 7:6(6), 3:6. W Rotterdamie także zanotował ćwierćfinał. Tym razem przegrał 3:6, 4:6 z Marinem Čiliciem. W Acapulco doszedł do półfinału, w którym uległ w trzech setach Grigorowi Dimitrowowi.
W Indian Wells Brytyjczyk pokonał dwóch Czechów – Lukáša Rosola i Jiříego Veselego, by w czwartej rundzie nie sprostać Milosowi Raonicowi. W Miami pokonał m.in. rozstawionych Feliciano Lópeza i Jo-Wilfrieda Tsongę, w obu przypadkach kończąc mecz wynikiem 6:4, 6:1. W ćwierćfinale przegrał z Novakiem Đokoviciem 5:7, 3:6. W trzeciej rundzie w Madrycie przegrał z kwalifikantem Santiago Giraldo. W Rzymie w ćwierćfinale uległ najwyżej rozstawionemu Rafaelowi Nadalowi 6:1, 3:6, 5:7.
Na wielkoszlemowym French Open pokonał m.in. rozstawionych Philippa Kohlschreibera, Fernando Verdasco i Gaël Monfilsa. W półfinale przegrał z Nadalem 3:6, 2:6, 1:6. W spotkaniu trzeciej rundy w Queen’s Club został pokonany przez Radka Štěpánka. Podczas Wimbledonu osiągnął ćwierćfinał, przegrywając z Grigorem Dimitrowem 1:6, 6:7(4), 2:6, tym samym nie obronił tytułu z 2013 roku.
Podczas turnieju w Toronto Brytyjczyk pokonał Nicka Kyrgiosa 6:2, 6:2, a następnie awansował do ćwierćfinału dzięki walkowerowi Richarda Gasqueta. W meczu o półfinał uległ Jo-Wilfriedowi Tsondze 6:7(5), 6:4, 4:6. W Cincinnati pokonał João Sousę 6:3, 6:3 i Johna Isnera 6:7(3), 6:4, 7:6(2), by następnie ulec Rogerowi Federerowi 3:6, 5:7. W US Open Murray pokonał m.in. Tsongę 7:5, 7:5, 6:4. W ćwierćfinale przegrał z Đokoviciem 6:7(1), 7:6(1), 2:6, 4:6. W grze mieszanej razem z Casey Dellacqua zaliczyli drugą rundę.
Następnie zawodnik wygrał zawody w Shenzhen, pokonując w finale Tommy’ego Robredo 5:7, 7:6(9), 6:1. W Pekinie wygrał z Jerzym Janowiczem w trzech setach oraz Pablem Cuevasem i Marinem Čiliciem w dwóch. W półfinale uległ Đokoviciowi 3:6, 4:6. W Szanghaju awansował do trzeciej rundy, w której lepszy okazał się David Ferrer. W kolejnych dwóch turniejach – w Wiedniu i Walencji Brytyjczyk triumfował. W pierwszych zawodach zrewanżował się Ferrerowi, pokonując go 5:7, 6:2, 7:5. W drugich rozgrywkach ponownie pokonał Ferrera, tym razem w półfinale, a w meczu mistrzowskim wygrał z jego rodakiem Tommym Robredo 3:6, 7:6(7), 7:6(8).
W ostatnim w sezonie turnieju rangi ATP World Tour Masters 1000 w Paryżu pokonał Juliena Benneteau i Grigora Dimitrowa. W ćwierćfinale uległ Novakowi Đokoviciowi 5:7, 2:6. W kończącym sezon turnieju Barclays ATP World Tour Finals Andy Murray wygrał jeden mecz fazy grupowej (z Raonicem; porażki z Federerem i Nishikorim), kończąc ją ze stanem gemów 22–32. Sezon zakończył na czwartej pozycji w rankingu.
2015.
Murray rozpoczął sezon 2015 od udziału w Pucharze Hopmana, w którym występował w parze z Heather Watson. Brytyjczyk wygrał wszystkie mecze singlowe i dwa mecze mikstowe, ale mimo tego jego reprezentacja zajęła ostatecznie drugie miejsce w grupie. W Melbourne nie stracił seta aż do meczu czwartej rundy, gdy pokonał Grigora Dimitrowa 6:4, 6:7(5), 6:3, 7:5. W ćwierćfinale wygrał z Nickiem Kyrgiosem 6:3, 7:6(5), 6:3, a w półfinale z Tomášem Berdychem 6:7(6), 6:0, 6:3, 7:5. W swoim czwartym finale w Australian Open po raz trzeci z rzędu przegrał z Novakiem Đokoviciem, tym razem wynikiem 6:7(5), 7:6(4), 3:6, 0:6. Był to jego szósty przegrany wielkoszlemowy mecz mistrzowski.
W Rotterdamie i Dubaju Brytyjczyk osiągnął ćwierćfinał. W zawodach w Indian Wells Murray awansował do półfinału, w którym uległ Đokoviciowi 2:6, 3:6. Murray przegrał również z Serbem w finale zawodów ATP World Tour Masters 1000 w Miami, kończąc spotkanie wynikiem 6:7(3), 6:4, 0:6. Był to drugi w sezonie finał dla Brytyjczyka, a zarazem drugi przegrany z Novakiem Đokoviciem. Na początku maja wygrał rozrywki singlowe na nawierzchni ziemnej w Monachium, gdzie po ponad 3-godzinnej potyczce pokonał reprezentanta gospodarzy Philippa Kohlschreibera 7:6(4), 5:7, 7:6(4), dzięki temu zdobył premierowy tytuł na mączce. W następnym tygodniu pokonał wszystkich przeciwników podczas zawodów w Madrycie, zaś ostatnim okazał się Rafael Nadal. Szkot kontynuował serię zwycięskich spotkań w Rzymie, jednakże wycofał się po drugiej rundzie. Murray zaliczył swój trzeci półfinał we French Open, w którym uległ w pięciu setach Đokovicowi, kończąc tym samym serię 15 wygranych spotkań z rzędu na mączce.
W trakcie zawodów w Queen’s Club zwyciężył w finale Kevina Andersona 6:3, 6:4. W wielkoszlemowym Wimbledonie znów dotarł do najlepszej czwórki, ale nie zdołał wygrać z Federerem. Następnie wziął udział w ćwierćfinale Pucharu Davisa, w którym Wielka Brytania zanotowała najlepsze osiągnięcie od 1981 roku, pokonując Francję 3:1.
Okres przygotowawczy do US Open Murray zainaugurował występem w turnieju w Waszyngtonie, w którym jako najwyżej rozstawiony (w pierwszej rundzie miał wolny los) przegrał z Tejmurazem Gabaszwilim. Tydzień później, w ramach US Open Series, zwyciężył w rozgrywkach w Montrealu, pokonując w meczu mistrzowskim Đokovicia 6:4, 4:6, 6:3.
2016.
Podobnie jak rok temu, Brytyjczyk wziął udział w Pucharze Hopmana, nie zmieniając również partnerki. W meczach grupowych ulegli późniejszym tryufatorom, Australii Green 1:2, a w ostatnim występie wygrali z reprezentacją Niemiec.
Murray w piątym wielkoszlemowym finale Australian Open po raz czwarty trafił na Novaka Đokovicia, lecz ponownie przegrał, tym razem 1:6, 5:7, 6:7(3).
Po tym turnieju aż do kolejnych wielkoszlemowych zawodów, czyli French Open występował tylko w zawodach kategorii ATP World Tour Masters 1000. Podczas marcowych zawodów w Indian Wells i Miami Brytyjczyk odpadł po wygraniu jednego pojedynku, przegrywając odpowiednio z Federico Delbonisem oraz Grigorem Dimitrowem. W kwietniu dotarł do półfinału rozgrywek w Monte Carlo, natomiast w majowych rywalizował o zwycięstwo w całym turnieju w Madrycie i Rzymie z Novakiem Đokoviciem, w pierwszym z nich uległ Serbowi 2:6, 6:3, 3:6, natomiast na kortach Foro Italico Murray pokonał go 6:3, 6:3, wygrywając z nim po raz 10. w karierze i po raz pierwszy na mączce. Trzeci pojedynek Brytyjczyka z Serbem miał miejsce w finale wielkoszlemowego French Open i drugi raz wygrał Đoković, tym razem w czterech setach. Występ Brytyjczyka w finale był pierwszym od 1937 roku, kiedy uczynił to Bunny Austin.
Murray po French Open wystąpił w lokalnych zawodach w Londynie (Queen’s Club), w których wygrał w trzech setach z Milosem Raonicem. Jego następnym występem były wielkoszlemowe zawody na kort trawiastych Wimbledonu. Do ćwierćfinału awansował bez straty seta. W spotkaniu o półfinał pokonał Jo-Wilfrieda Tsongę, a w kolejnym meczu wygrał z Tomášem Berdychem. W meczu mistrzowskim ponownie pokonał Milosa Raonica, tym razem wynikiem 6:4, 7:6(3), 7:6(2), zdobywając drugi tytuł w brytyjskim turnieju.
Andy Murray na igrzyskach olimpijskich jako pierwszy tenisista w historii obronił tytuł. Przegrał w ćwierćfinale US Open z Keiem Nishikorim. Pod koniec sezonu wygrał turnieje rangi ATP World Tour Masters 1000 w Szanghaju i Paryżu oraz turniej ATP World Tour Finals w Londynie. Po raz pierwszy w historii ostatni mecz roku (z Đokoviciem) zadecydował bezpośrednio o pierwszym miejscu w rankingu.
2017.
W finale w Dosze przegrał z Đokoviciem, a na Australian Open pokonał go w czwartej rundzie Mischa Zverev. W ćwierćfinale w Dubaju obronił siedem meczboli w pojedynku przeciwko Philippowi Kohlschreiberowi (mecz zakończony wynikiem 6:7(4), 7:6(18), 6:1), żeby w końcu jednak sięgnąć po tytuł. Z kolei w Indian Wells zwyciężył tylko w jednym meczu, a Miami opuścił z powodu kontuzji.
Okres gry na kortach ziemnych zwieńczył półfinałem French Open, w którym lepszy okazał się Stan Wawrinka.
W Londynie (Queen’s Club), gdzie pięć razy zdobywał tytuł, nie wygrał ani jednego meczu. Przegrał w pierwszej rundzie ze szczęśliwym przegranym Jordanem Thompsonem. Nie obronił trofeum również na Wimbledonie, odpadając po pięciosetowym ćwierćfinałowym pojedynku z Samem Querreyem.
Murray opuścił północnoamerykańską fazę sezonu z powodu kontuzji biodra, tracąc pozycję lidera na rzecz Nadala.

</doc>
<doc id="545669" url="https://pl.wikipedia.org/wiki?curid=545669" title="Dankmar Adler">
Dankmar Adler

Dankmar Adler (ur. 3 lipca 1844 w Lengsfeld (dzisiaj Stadtlengsfeld) pod Eisenach (Niemcy), zm. 16 kwietnia 1900 w Chicago) – amerykański architekt i inżynier, z pochodzenia niemiecki Żyd. Odegrał istotną rolę w szkole chicagowskiej.
Życiorys.
Urodził się w Stadt Lengsfeld w Niemczech, był synem rabina Liebmana Adlera i Sary Eliel, która zmarła wkrótce po porodzie. Dziesięć lat później (1854) naciski gospodarcze i polityczne skłoniły rodzinę Adlerów do emigracji do Stanów Zjednoczonych, gdzie Liebman i jego druga żona, Zerlina Picard, osiedlili się w Detroit, gdzie spędził resztę dzieciństwa. Rabin Adler zajmował ambonę Kongregacji Beth El. Młody Dankmar studiował rysunek pod okiem Juliusa Melchersa (ojca artysty Gariego Melchersa) i uczęszczał do Ann Arbor Union High School, aby przygotować się do studiów na Uniwersytecie Michigan. Po zdaniu egzaminu wstępnego był praktykantem u kilku architektów z Detroit: Johna J. Schaefera, a następnie E. Willarda Smitha i młodego asystenta Smitha, Johna Bancrofta.
Studiował łącznie na 2 Uniwersytetach: Michigan i Chicago architekturę, tam też w roku 1861 osiedlił się jako architekt. W tym samym roku (1861) jego rodzina także przeniosła się do Chicago. W 1881 r. razem z Louisem Sullivanem założył biuro architektoniczne "Adler &amp; Sullivan".
Adler był prezydentem Western Association of Architects, sekretarzem American Institute of Architects i członkiem wielu innych stowarzyszeń zawodowych. W latach 1873-1877 był też sekretarzem United Hebrew Charities Chicago. Biuro Adler &amp; Sullivan było głównym przedstawicielem stylu nazywanego Chicago School of Architecture (Chicagowska Szkoła Architektury). W samym Chicago według ich projektów powstał między innymi Central Music Hall oraz liczne budowle świeckie i sakralne. Biuro współpracowało także przy powstaniu Carnegie Hall w Nowym Jorku.

</doc>
<doc id="545670" url="https://pl.wikipedia.org/wiki?curid=545670" title="Suwak na chustę">
Suwak na chustę

Suwak (pierścień) na chustę - element munduru harcerskiego spinający chustę harcerską pod szyją. Jest to najczęściej pleciony ze skóry pierścień. W zależności od zwyczaju panującego w drużynie harcerskiej, może zastąpić go kora, albo suwak może zostać ozdobiony szyszką lub symbolem drużyny. W niektórych drużynach nie nosi się suwaków, lecz wiąże chustę na węzeł.

</doc>
<doc id="545672" url="https://pl.wikipedia.org/wiki?curid=545672" title="Katarzyna Surmiak-Domańska">
Katarzyna Surmiak-Domańska

Katarzyna Surmiak-Domańska (ur. 1967 w Olsztynie) – polska reporterka.
Życiorys.
W 1980 roku zagrała główną rolę Kaśki Marczak w serialu telewizyjnym dla młodzieży "Tylko Kaśka", opartym na motywach powieści Janiny Zającówny pod tytułem "Heca z Łysym".
Absolwentka filologii romańskiej na Uniwersytecie Warszawskim. W latach 1993–1994 prowadziła audycje dotyczące muzyki poważnej w warszawskiej rozgłośni Radio Mozart, a w latach 2012–2013 program "Hot Doc" w telewizji Planete + poświęcony filmom dokumentalnym.
Od 1995 r. związana z „Gazetą Wyborczą”. Publikuje reportaże, wywiady i eseje o tematyce społecznej i kulturalnej. Jej teksty ukazują się w dodatkach „Gazety Wyborczej”: „Duży Format”, „Wysokie Obcasy” oraz czasopiśmie „Książki. Magazyn do czytania”
W swoich tekstach przeciwstawia się kulturze patriarchatu i kulturze macho, opisuje także zjawiska rasizmu i nacjonalizmu. Bohaterami jej tekstów były ofiary przemocy w rodzinie, księży pedofilów w Polsce i w Irlandii, ale także ludzie samotni, nieprzystosowani, wykluczeni, także ze względu na identyfikację seksualną. Szczególnie interesuje się kulturą i historią Stanów Zjednoczonych, najwięcej tekstów poświęciła południowemu regionowi USA, tzw. Pasowi Biblijnemu. W 2013 roku wzięła udział w zjeździe Ku Klux Klanu w stanie Arkansas.
Była asystentką reżysera oraz współautorką scenariusza do filmu dokumentalnego "Licheńskie proroctwo" z 2001.
Od 2010 roku współpracuje jako wykładowczyni i tutorka z Polską Szkołą Reportażu (szkoła założona przez Instytut Reportażu).
Życie prywatne.
Ma córkę Julię. Mieszka w Warszawie i w Puszczy Białowieskiej.

</doc>
<doc id="545673" url="https://pl.wikipedia.org/wiki?curid=545673" title="Ernest Ansermet">
Ernest Ansermet

Ernest Ansermet (ur. 11 listopada 1883 w Vevey, zm. 20 lutego 1969 w Genewie) – szwajcarski dyrygent, wybitny wykonawca muzyki współczesnej.
Życiorys.
W 1903 ukończył studia matematyczne na Uniwersytecie w Lozannie, następnie przez kilkanaście lat uczył matematyki. Jednak jego zainteresowanie muzyką skłoniło go do podjęcia nauki dyrygentury u Ernesta Blocha i Alexandra Antoine Dénériaza w Lozannie. Następnie studiował u Otto Barblana w Genewie i u André’a Gedalge’a w Paryżu. Korzystał również z rad Arthura Nikischa i Felixa Weingartnera.
W latach 1912–1914 prowadził Kursaal-Konzerte w Montreux, a w latach 1915–1918 koncerty symfoniczne w Lozannie. W tym czasie nawiązał przyjaźnie z kilkoma kompozytorami: z Claudem Debussy, Mauricem Ravelem i mieszkającym wówczas w Szwajcarii Igorem Strawinskim. W 1915, z rekomendacji Strawinskiego, Ansermet został pierwszym dyrygentem zespołu Ballets Russes Siergieja Diagilewa, z którym debiutował w Nowym Jorku (1916), w krajach Ameryki Południowej (1917) oraz w Londynie (1919).
W 1918 założył w Genewie Orchestre de la Suisse Romande, którą prowadził do 1968. Dyrygował gościnnie znanymi orkiestrami symfonicznymi w Europie i w USA. Wykonywał i propagował muzykę współczesną. Dyrygował prawykonaniami dzieł Strawinskiego, m.in. "Historii Żołnierza" ("L'Histoire du soldat") (Lozanna, 1918) oraz "Mszy" na chór i 10 instrumentów dętych blaszanych (mediolańska La Scala, 1948). Był cenionym interpretatorem dzieł kompozytorów francuskich (Debussy'ego, Ravela i Roussela) i swoich rodaków (Honeggera i Martina). Miał szczególne uznanie dla twórczości Bartóka oraz Brittena, prowadząc premiery jego dzieł: "Gwałt na Lukrecji" ("The Rape of Lucretia") (Glyndebourne, 1946) i "Cantata misericordium" (Genewie, 1963). Dał także pierwsze wykonania utworów Blocha, Coplanda, Hindermitha, de Falli, Satiego, Prokofjewa, Lutosławskiego, Martinů i Waltona.
Doktor honoris causa uniwersytetów w Neuchâtel i Lozannie. W 1955 został odznaczony komandorią Legii Honorowej. Od 1978, w ramach Międzynarodowego Konkursu Muzycznego w Genewie, odbywa się corocznie Międzynarodowy Konkurs Dyrygencki im. Ernesta Ansermeta.
Twórczość.
Jego dorobek kompozytorski nie jest szczególnie znaczący. Komponował utwory orkiestrowe (w tym poemat symfoniczny "Feuilles de Printemps"), fortepianowe i pieśni. Dokonał też licznych transkrypcji orkiestrowych, m.in. "Six épigraphes antiques" Debussy'ego.
Opublikował kilka prac teoretycznych. Istotne znaczenia miał traktat "Les fondements de la musique dans la conscience humaine", w którym stanowczo opowiedział się przeciw technice seryjnej.
Dokonał wielu nagrań płytowych, zwłaszcza utworów Strawinskiego, głównie z własną orkiestrą Suisse Romande.

</doc>
<doc id="545674" url="https://pl.wikipedia.org/wiki?curid=545674" title="Aad de Mos">
Aad de Mos

Aad de Mos (ur. 27 marca 1947 roku w Hadze) – holenderski piłkarz i trener piłkarski.
Największe sukcesy szkoleniowe odnosił w latach 80. Prowadził wówczas m.in. AFC Ajax, z którym dwukrotnie zdobył mistrzostwo kraju. Ponadto belgijski KV Mechelen doprowadził do zwycięstwa w Pucharze Zdobywców Pucharów, a z RSC Anderlechtem awansował do finału tych rozgrywek. W latach 90., mimo iż trenował m.in. PSV Eindhoven i Werder Brema, nie potrafił powtórzyć tych osiągnięć. Po trzech latach pracy szkoleniowej w krajach Zatoki Perskiej, powrócił do ojczyzny i w latach 2006–2008 był opiekunem piłkarzy SBV Vitesse. Prowadził również Kavalę i Spartę Rotterdam.

</doc>
<doc id="545675" url="https://pl.wikipedia.org/wiki?curid=545675" title="Układ biegu jałowego">
Układ biegu jałowego

Układ biegu jałowego jest podukładem wchodzącym w skład gaźnika, służy do wytworzenia mieszanki zapewniającej stateczną pracę silnika bez obciążenia. Układ ten posiada własne dysze paliwa i powietrza, dozujące odpowiednią ilość składników. Mieszanka paliwowo-powietrzna jest zasysana przez otwór wylotowy układu biegu jałowego znajdujący się tuż za zamkniętą przepustnicą. Takie umieszczenie otworu wylotowego jest uzasadnione, gdyż w tym miejscu panuje najwyższe podciśnienie. Ilość wypływającej mieszanki jest regulowana przez wkręt regulacyjny.

</doc>
<doc id="545677" url="https://pl.wikipedia.org/wiki?curid=545677" title="Lepidokrokit">
Lepidokrokit

 Lepidokrokit – minerał z gromady wodorotlenków. Stosunkowo pospolity, lecz słabiej rozpowszechniony od goethytu. Nazwa pochodzi z greckiego od słów gr."lepis" (łuska listek) i gr."chrochis" (włókno, nić) i nawiązuje do pokroju kryształów tego minerału.
Właściwości.
Ma identyczny jak goethyt skład chemiczny, lecz nieco odmienną strukturę i obok niego stanowi ważny składnik limonitu. Jest kruchy, przeświecający. Zazwyczaj wykształca niewielkie kryształy, występujące najczęściej w formie szczotek krystalicznych. Często tworzy pseudomorfozy po pirycie, hematycie i magnetycie. Współwystępuje z barytem, kwarcem, syderytem, magnetytem.
Występowanie.
Występuje w pęcherzach pogazowych skał wulkanicznych w strefie utleniania. Gromadzi się w utworach osadowych, tworząc złoża rudne pochodzenia morskiego, jeziornego lub bagiennego. Tworzy się jako produkt procesów hydrotermalnych oraz przeobrażeń wietrzeniowych. Spotykany jest w niektórych żyłach kruszcowych, druzach i geodach.
Miejsca występowania: Rosja, Niemcy – (Westfalia), Słowacja, Czechy, Wielka Brytania, Hiszpania, Ukraina, USA, Meksyk.
W Polsce – na Dolnym Śląsku – ok. Stanisławowa k. Jawora, w Górach Kaczawskich, w Tarnowskich Górach. Ładne okazy lepidokrokitów spotykane są w okolicach Brudzowic k. Siewierza.

</doc>
<doc id="545682" url="https://pl.wikipedia.org/wiki?curid=545682" title="Droga Żelazna Iwanogrodzko-Dąbrowska">
Droga Żelazna Iwanogrodzko-Dąbrowska



</doc>
<doc id="545683" url="https://pl.wikipedia.org/wiki?curid=545683" title="Chusta harcerska">
Chusta harcerska

Chusta – element munduru harcerskiego. Zwinięta, jest noszona na bluzie mundurowej, pod kołnierzem (czasami na kołnierzu) i spięta suwakiem lub zawiązana na węzeł (zależy to od zwyczajów drużyny). Pierwotnie w skautingu chusta, jak każdy element munduru, miała swoje znaczenie praktyczne – służyła do opatrywania ran. Obecny regulamin mundurowy ZHP również uwzględnia takie zastosowanie – "Chusta może być zdejmowana i służyć np. jako chusta trójkątna w nagłym wypadku."
Każda drużyna harcerska ma swój własny kolor chusty. Aktualnie w ZHP wymiary chusty środowiska to 70x70x100 cm, gdzie dopuszczony jest też wybór chust o wymiarach 90x90x130 cm, natomiast w ZHR wymiary wynoszą 130x90x90 cm. Chusta może być jednokolorowa, dwukolorowa także mamy do czynienia z chustami trójkolorowymi i zawierającymi w sobie więcej barw. Zdarzają się na chustach również różne dodatki na przykład: frędzelki.
Często barwy chusty i jej krój mają swoje znaczenie symboliczne. Kolory symbolizują różne cechy pożądane u harcerza.
Chusta może poza drużyną być przyjęta jako jednolite oznaczenie dla Szczepu lub Hufca. Przykładami tutaj są: I Środowiskowy Szczep Harcerski "Matecznik" z Piotrkowa Trybunalskiego (chusty czarne z błękitnym obszyciem wzorowane na chustach barwach Czarnej Trzynastki Wileńskiej), I Kutnowski Szczep „Innominata” (chusty czarne z pomarańczowym obszyciem i wyszytym logiem szczepu – słupami grunwaldzkimi z napisem "Innominata", kolor wzorowany na barwach I Kutnowskiej Drużyny Wędrowniczej im. T. Rejtana) czy Szczep Błękitni z Radomska.
Elementem zwyczajowym dla wielu drużyn jest zawiązywanie supła na końcu chusty, jako przypomnienia o powinności spełnienia dobrego uczynku.

</doc>
<doc id="545684" url="https://pl.wikipedia.org/wiki?curid=545684" title="Droga Żelazna Warszawsko-Wiedeńska">
Droga Żelazna Warszawsko-Wiedeńska



</doc>
<doc id="545687" url="https://pl.wikipedia.org/wiki?curid=545687" title="Madżong">
Madżong

Madżong (inne spotykane pisownie: "mahjong", "mah jong", "mahjongg"; chin. trad. 麻將, chin. upr. 麻将, pinyin: májiàng； kant. 麻雀, jyutping: maa4 zoek3; jap. mājan 麻雀) – pochodząca z Chin gra dla czterech graczy. W grze wykorzystuje się specjalny komplet 144 kamieni podobnych nieco do stosowanych przy grze w domino, ale podzielonych na grupy w sposób podobny do kolorów w kartach i tworzące kilka innych grup – Wiatry, Smoki oraz Kwiaty i Pory Roku. Gra początkowo była zaplanowana jako hazardowa, gra się też towarzysko. Istnieją różne wersje zasad z mniejszym albo większym znaczeniem elementu losowego.
W wielu krajach odbywają się turnieje madżonga, w związku z czym powstało bardzo wiele różnych zestawów zasad: kilka typów chińskich, japońskie, brytyjskie, europejskie, amerykańskie i inne. W tym artykule skupiono się na zasadach brytyjskich, ponieważ są one najściślejsze i nie wprowadzają nowych zasad, a jedynie stosują te używane w Chinach przed 1920, kiedy to gracze amerykańscy zaczęli wymyślać rozmaite nowe układy specjalne kamieni.
Kamieni używa się także do wróżenia – są dwie metody: Mała i Wielka, z których ta druga jest bardzo skomplikowana.
Reguły gry.
Kamienie.
Tradycyjnie zestaw stu czterdziestu czterech kamieni do madżonga jest wykonany z kości słoniowej lub bawolej i drewna bambusowego, lecz dzisiaj spotyka się najczęściej komplety z tworzyw sztucznych — są one łatwiejsze i tańsze w wyrobie, a także bardziej odporne na uszkodzenia. Z jednej strony każdego kamienia znajdują się odpowiednie oznaczenia w różnych kolorach, w zależności od rodzaju kamienia. Wymiary kamieni mogą być bardzo różne, najczęściej jednak wynoszą 30×20×10 mm.
Kolory.
Zasadnicza część kompletu dzieli się na trzy kolory (jak już napisano wyżej, nie chodzi o barwę, lecz kolory w sensie tych karcianych): bambusy, monety oraz znaki, wyrażające wartości od 1 do 9. Każdy kamień występuje w grze w czterech kopiach, zatem każdy kolor składa się z 36 kamieni (9×4).
Bambusy i monety przedstawiają odpowiednią, zależnie od numeru, liczbę patyczków bambusowych i krążków, przy czym 1 Bambus oznaczony jest zazwyczaj obrazkiem wróbla lub ryżowca, rzadziej młodego pędu bambusa. Kamienie wchodzące w skład znaków oznaczane są zaś chińskimi liczebnikami od 10 000 do 90 000 (1 znak – 10 000, 2 znaki – 20 000 itd.).
Wiatry.
Kolejne kamienie symbolizują cztery wiatry. Każdy z nich jest oznaczony chińskim znakiem i literą łacińską (zgodnie z nazewnictwem ang.):
Razem kamieni w tej grupie jest 16 (4×4).
Smoki.
Kamienie oznaczające trzy smoki – Czerwonego (🀄, Zhōng, 中), Zielonego (🀅, Fā, 發) i Białego (🀆, Bái, 白) – są łatwe do rozpoznania po kolorze chińskiego znaku. Biały Smok jest albo pusty (bez żadnego oznaczenia), albo na jego kamieniu widnieje niebieski kontur. Ponownie — każdy smok ma cztery kamienie.
Kwiaty i Pory Roku.
Cztery kamienie oznaczone liczbami w kolorze zielonym (Kwiaty) i cztery z liczbami czerwonymi (Pory Roku) nie biorą właściwie czynnego udziału w grze, mogą jednak dać posiadaczowi cenne punkty dodatkowe.
Na kamieniach przedstawiających kwiaty widnieją stylizowane obrazki: 🀢 śliwy, 🀣 orchidei, 🀥 chryzantemy i 🀤 bambusa, obrazki Pór Roku (🀦 wiosna, 🀧 lato, 🀨 jesień, i 🀩 zima) są natomiast bardzo różne – w zależności od zestawu.
Kiedy gracz dostanie w grze jeden z tych ośmiu kamieni, natychmiast wykłada go na stole przed sobą obrazkiem do góry i bierze kamień zastępczy z części muru zwanej Przedziałem Kongów albo Martwym Murem.
Kamienie oznaczone numerem 1 odpowiadają Wiatrowi Wschodniemu, 2 – Południowemu, 3 – Zachodniemu, 4 – Północnemu. Zdobycie własnego Kwiatu lub Pory Roku daje podwojenie liczby punktów gracza z danego rozdania.
Kości.
Do zaczęcia gry potrzebne są dwie kości (sześcienne). Tradycyjne kości chińskie mają 1 i 4 czerwone, a pozostałe liczby czarne, lecz można użyć równie dobrze jakichkolwiek sześciennych kości do gry.
Żetony.
Ponieważ madżong jest również grą hazardową, czasem w grze stosuje się tradycyjne chińskie żetony – pałeczki z wartością oznaczoną kropkami. Zwykle na początku gry każdy z graczy otrzymuje żetony o łącznej wartości 2000 punktów. Bardziej praktyczne, choć mniej egzotyczne, wydaje się jednak prowadzenie normalnego zapisu punktów.
Podstawki do kamieni.
Każdy z graczy ustawia swoje kamienie na podłużnych podstawkach, tak by pozostali ich nie widzieli. W niektórych zestawach jedna z podstawek jest czarna – przysługuje ona Wiatrowi Wschodniemu i przekazywana jest od gracza do gracza wraz ze zmianami Wiatrów, a następnie do każdego Wiatru Wiodącego. Można też kamienie ustawić na stole, jak przy grze w domino.
Rozpoczęcie gry.
Wybór Wiatru Wschodniego.
Przed przystąpieniem do gry pierwszą czynnością jest wyjęcie po jednym kamieniu z każdego z czterech Wiatrów i położenie ich koszulkami do góry na stole. Po przemieszaniu każdy z czterech graczy podnosi jeden kamień. Gracz, który wyciągnął Wiatr Wschodni wybiera sobie miejsce. Wiatr Zachodni siada naprzeciw niego. Wiatr Południowy – po prawej stronie Wschodniego, a Północny – po lewej. Należy na to zwrócić uwagę, nie jest to bowiem normalne ustawienie stron świata.
Podczas pierwszej partii Wiatr Wschodni jest graczem uprzywilejowanym. To właśnie on rozpoczyna grę, ponadto uzyskuje podwójną liczbę punktów (z drugiej jednak strony musi też płacić podwójnie pozostałym graczom).
Po rozegraniu każdego rozdania dotychczasowy Wiatr Południowy (gracz po prawej stronie) staje się Wiatrem Wschodnim w kolejnym rozdaniu. Zasady tej nie stosuje się w przypadku gdy Madżonga zrobił Wiatr Wschodni lub jeżeli najbliższe rozdanie jest Gulaszem (bo nikt nie skompletował Madżonga) – wtedy Wiatry pozostają bez zmian. A zatem jeśli któryś z pozostałych wiatrów (S, W, N) zrobi Madżonga, Wiatr Południowy staje się Wschodnim, Zachodni – Południowym, Północny – Zachodnim, a Wschodni – Północnym.
Kiedy Wiatrem Wschodnim był już każdy z graczy, rozpoczyna się następną partię, w której Wiatrem Wiodącym jest Wiatr Południowy itd. Pełna rozgrywka madżonga składa się z czterech takich partii i trwa zwykle ok. pięciu godzin. Gra może zostać przerwana po każdej pełnej partii, gdy każdy gracz był już w uprzywilejowanej pozycji Wiatru Wschodniego (lub innego Wiodącego), a co za tym idzie – szanse wszystkich zostały wyrównane.
Mycie Kamieni.
Po wylosowaniu Wiatru Wschodniego i pozostałych, wszystkie kamienie wykłada się na stole koszulkami do góry i dwóch graczy – Wiatr Południowy i Północny – „myją” je, czyli mieszają (tasują). Czynność ta nazywana jest również Ćwierkaniem Wróbli od charakterystycznego dźwięku stukających o siebie kamieni. Kiedy Wiatr Wschodni uzna, że kamienie są już wystarczająco „umyte”, mówi „Pou!”. Wtedy każdy gracz bierze 36 przypadkowych kamieni do zbudowania swojej części Muru.
Budowanie Muru.
Każdy z graczy buduje przed sobą jedną ścianę Muru, długą na osiemnaście kamieni, a wysoką na dwa. Następnie łączy się wszystkie cztery ściany tak, by dotykały wewnętrznej strony ściany po lewej oraz końca ściany po prawej, tworząc kwadrat symbolizujący Wielki Mur Chiński. Zgodnie z tradycją należy zwrócić uwagę, by narożniki były dokładnie zetknięte, ponieważ w przeciwnym razie Złe Duchy mogłyby się dostać do wnętrza.
Przerwanie Muru.
Po ustawieniu Muru Wiatr Wschodni rzuca dwiema kośćmi do gry w celu ustalenia, kto ma przerwać Mur. Sumę wyrzuconych oczek odlicza się w kierunku przeciwnym do ruchu wskazówek zegara (w prawo), zaczynając od siebie jako „jeden”. Gracz, na którego wypadnie, ponownie rzuca dwiema kośćmi i sumuje uzyskany wynik z liczbą oczek wyrzuconych przez Wiatr Wschodni. Taką liczbę kamieni odlicza na Murze zaczynając od prawego końca swojej ściany w lewo (wyjątkowo – poza tym przypadkiem w mahjongu zawsze obowiązuje kierunek przeciwny do ruchu wskazówek zegara!). Liczy się jedynie górne kamienie. W miejscu, w którym zostanie zakończone liczenie (może to nastąpić też na ścianie innego gracza) dokonuje się przerwania Muru: wyjmuje dwa kamienie i stawia górny kamień na poprzedniej parze, zaś dolny na trzeciej (lub drugiej, zgodnie z innymi zasadami, właściwie nie ma to znaczenia).
Przykładowo, jeśli Wiatr Wschodni wyrzucił 2 i 4, Wiatr Południowy będzie przerywać Mur. Jeżeli wyrzucił 3 i 6, to razem z rzutem Wiatru Wschodniego daje 15. Zatem Wiatr Południowy odlicza od prawej strony swojej ściany 15 par kamieni, wyjmuje piętnastą i stawia górny kamień na parze szesnastej, a dolny na osiemnastej. Te dwa kamienie nazywane są Luźnymi Kamieniami.
Rozdanie Kamieni.
Zaczynając od przerwy w Murze, Wiatr Wschodni bierze dla siebie cztery kamienie (dwie pary), następnie daje po cztery kolejno Wiatrowi Południowemu, Zachodniemu i Północnemu. Czynność tę powtarza trzykrotnie, aż każdy gracz ma po 12 kamieni. Wtedy Wiatr Wschodni bierze sobie pierwszy i trzeci kamień z górnego rzędu, daje pierwszy kamień z dolnego rzędu Wiatrowi Południowemu i następne dwa kolejno Zachodniemu i Północnemu. Wiatr Wschodni może również poczekać z wzięciem ostatniego kamienia, aż rozda pozostałym ich kamienie – ta opcja proponowana jest szczególnie dla graczy początkujących, ponieważ pozwala uniknąć zamieszania.
Po rozdaniu kamieni każdy gracz ma ich trzynaście, a Wiatr Wschodni – czternaście. Jeżeli któryś z graczy otrzymał jakieś Kwiaty lub Pory Roku, natychmiast wykłada je przed sobą na stole i bierze w zamian tyle samo Luźnych Kamieni. Pierwszy wymienia Wiatr Wschodni, następnie pozostali gracze w kolejności przeciwnej do wskazówek zegara.
Przedział Kongów (Martwy Mur).
Po rozdaniu, z drugiego końca Muru odsuwa się nieco siedem par wraz z Luźnymi Kamieniami (razem 14 kamieni). Służą one dobieraniu dodatkowych kamieni za Kongi, Kwiaty i Pory Roku, natomiast nie biorą one udziału w grze. Jeżeli nikt nie zrobi Madżonga, rozgrywanie rozdania kończy się na ostatnim kamieniu przed Martwym Murem.
Kiedy oba Luźne kamienie zostaną zabrane, stawia się kolejne dwa kamienie Martwego Muru na wierzchu w taki sam sposób. Praktyczne jest wsunięcie kości między zwykły Mur i Przedział Kongów, aby było dokładnie wiadomo, gdzie Mur się kończy.
Rozgrywka.
Cel gry.
Podstawowym celem gry jest zebranie czterech zestawów po trzy lub cztery takie same kamienie i jednej pary. Kiedy jeden z graczy uzyska taki układ, mówi „Madżong” lub „Do uzupełnienia ręki” i następuje podliczenie punktów wszystkich graczy w danym rozdaniu. Wspomniane zestawy to:
Gra.
Na początku gry trzech graczy ma po trzynaście kamieni, natomiast Wiatr Wschodni ma czternaście. Gra rozpoczyna się od zrzutki Wiatru Wschodniego. Kładzie on jeden ze swych kamieni obrazkiem do góry wewnątrz reszty Muru, podając jednocześnie jego nazwę, np. „Trzy Charaktery” lub „Biały Smok”.
Jeżeli któryś z graczy posiada dwa lub trzy takie same kamienie, to może, jeśli zechce, powiedzieć „Pung” lub „Kong” i zabrać zrzutkę, wykładając cały zestaw przed sobą na stole. Następnie on zrzuca jeden ze swych kamieni, podając jego nazwę, itd.
Gra toczy się w kierunku przeciwnym do ruchu wskazówek zegara. Gracz lub gracze znajdujący się między zrzucającym a biorącym zrzutkę tracą swoją kolejkę. Jeżeli żaden z graczy nie bierze zrzutki do Punga lub Konga, gracz kolejny (po prawej stronie zrzucającego), i tylko on, może zabrać zrzutkę do utworzenia Czou, wykładając go przed sobą na stole.
Jeżeli zrzutka nie zostanie zabrana, kolejny gracz bierze kamień z otwartego końca Muru (nie Martwego) i zrzuca dowolny kamień z posiadanych w tym momencie 14, tak aby mieć zawsze 13 (nie licząc dodatkowych kamieni dobranych za posiadane Kongi, Kwiaty lub Pory Roku). Gracz biorący zrzutkę do Konga musi posiadać Zakrytego Punga i wyłożyć go na stole. Jeżeli ma Odkrytego Punga (na stole), może skompletować Konga jedynie z Muru, a nie ze zrzutki.
Kiedy gracz uzbiera takie zestawy kamieni, że brakuje mu tylko jednego do zrobienia Madżonga, musi ogłosić, że „Poluje”. Taka deklaracja służy jako ostrzeżenie dla pozostałych graczy, którzy muszą uważać, jakie kamienie zrzucają, aby nie dać wygrać Polującemu. Gracz, który „Poluje”, może wziąć zrzutkę dla uzupełnienia jakiegokolwiek układu dającego mu Madżonga, a więc również pary. W takim przypadku może się zdarzyć, że dwóch graczy będzie potrzebowało tego samego kamienia. Przypada on temu, który jest bliższy gracza zrzucającego w kierunku gry. Może się też zdarzyć, że w trakcie gry (nie do zrobienia Madżonga) jeden z graczy potrzebuje zrzutkę do skompletowania Punga, a inny – Czou. Pierwszeństwo przypada Pungowi.
Rabowanie Konga.
Jeżeli jeden z graczy poluje, a inny ma przed sobą Odkrytego Punga z kamieni, których potrzebuje Polujący, a następnie bierze z Muru czwarty taki sam kamień uzyskując Konga, Polujący może zabrać ten kamień „Rabując Konga”. Daje mu to podwojenie punktacji, ale z drugiej strony jedyna kombinacja, jakiej może służyć ten kamień to Czou, za którego nie ma punktów. Pozwala jednak zrobić Madżonga, jeśli nie ma innego wyjścia.
Gulasz.
Kiedy żaden z graczy nie zdoła zrobić Madżonga, a cały Mur, nie licząc Przedziału Kongów, zostanie rozebrany, gra kończy się niczym i następuje Gulasz. Cztery kamienie „Dwa Bambusy” stają się „Dzikie” i mogą zastępować każdy inny kamień podobnie jak dżokery w kartach. Czasami i w mahjongu spotyka się specjalne kamienie – dżokery. Wtedy „Dwa Bambusy” pozostają sobą, po prostu dodaje się do kamieni cztery dżokery. Po zbudowaniu Muru i rozdaniu kamieni, jak w zwykłej grze, każdy gracz wybiera trzy ze swoich kamieni do wymiany i układa je przed sobą koszulkami do góry. Każdy wymienia kamienie trzy razy: z graczem naprzeciw, po prawej i po lewej. Rozpoczyna Wiatr Wschodni, wymieniając z Zachodnim, potem Południowym i wreszcie Północnym. Po zakończeniu wymian, Wiatr Wschodni dokonuje pierwszej zrzutki i gra toczy się normalnie, z tym jednym wyjątkiem, że nie są dozwolone Czou, chyba że stanowią część układu specjalnego (zob. dalej).
Martwe Kamienie.
Zrzutki, które nie zostały natychmiast zabrane przez innych graczy dla utworzenia Punga, Konga lub Czou (zanim kolejny gracz wziął kamień z Muru), zwane są Martwymi Kamieniami i nie biorą już udziału w grze.
Kamienie Małe, Wielkie i Honory.
Kamienie z numerami od 2 do 8 określane są jako Małe, pozostałe – jako Wielkie. Wiatry i Smoki są dodatkowo nazywane Honorami, ponieważ mogą powodować podwajanie punktacji w przeciwieństwie do Jedynek i Dziewiątek, które są również Kamieniami Wielkimi.
Bukiety.
Jeżeli gracz weźmie z Muru jeden z Kwiatów lub Pór Roku, kładzie go przed sobą na stole i bierze dodatkowy Luźny Kamień z Martwego Muru. Posiadanie własnego Kwiatu lub Pory Roku (tzn. odpowiedniego do Wiatru, którym jest dany gracz w aktualnej grze) podwaja punktację. Posiadanie pełnego zestawu czterech Kwiatów lub Pór Roku powoduje dwukrotne podwojenie liczby punktów. Przykładowo, jeżeli gracz ma cztery Pory Roku i własny Kwiat, podwaja swoje punkty trzykrotnie.
Wieczne Polowanie.
Czasem może się zdarzyć, że już po pierwszej zrzutce jeden z graczy stwierdzi, że „Poluje”, czyli że brak mu jednego kamienia do Madżonga. Jeżeli nie zmieni swojego układu do chwili otrzymania potrzebnego kamienia ze zrzutki lub z Muru i w ten sposób zrobi Madżonga, przysługuje mu dodatkowe podwojenie punktów.
Zrobienie Madżonga.
Z wyjątkiem Specjalnych Układów (zob. dalej), aby zrobić Madżonga gracz musi posiadać co najmniej 14 kamieni (ostatni wzięty z Muru lub ze zrzutki) w czterech Pungach lub Kongach (ewentualnie z jednym Czou) i obowiązkowo jedną parę identycznych kamieni. Kwiaty i Pory Roku nie są tu brane pod uwagę, liczą się jedynie do punktacji. Poszczególne zestawy nie muszą być z tego samego koloru, choć wytrawni gracze oburzają się na takie „brudne” Madżongi, jak również na Madżongi zawierające Czou. Jednak kiedy otrzyma się bardzo złe kamienie z rozdania, jest to czasem jedyna możliwość uniknięcia straty dużej liczby punktów. Zawsze należy pamiętać o zgłoszeniu „Polowania”. Jeżeli gracz o tym zapomni i zgłasza od razu Madżonga, musi dokonać normalnej zrzutki i czekać na następny kamień do uzupełnienia Madżonga, którego może już nie zdobyć.
Punktacja.
Kiedy jeden z graczy zgłosi Madżonga, wszyscy wykładają swoje kamienie i następuje podliczenie punktów. Najpierw zlicza się punkty podstawowe, a następnie podwojenia.
Punkty podstawowe.
1. Dla wszystkich graczy:
2. Dla gracza, który zrobił Madżonga:
Podwojenia.
1. Dla wszystkich graczy:
2. Dla gracza, który zrobił Madżonga:
Jak widać, teoretycznie możliwe jest uzyskiwanie niezwykle wysokich punktacji (pewien gracz miał ponoć układ dający 752 064 pkt.), ale w praktyce ustala się zwykle „limit”, ponad który punkty już się nie liczą. W rozgrywkach turniejowych jest to 1000 punktów (dla Wiatru Wschodniego 2000). Punkty za Układy Specjalne oblicza się w odmienny sposób, właśnie w oparciu o ustalony limit (zob. dalej).
Rozliczenie.
Wszyscy gracze, bez względu na ich punkty, płacą temu, który zrobił Madżonga taką liczbę punktów, jaką ten uzyskał. (Wiatr Wschodni zawsze płaci i otrzymuje podwójnie). Pozostali gracze płacą sobie różnicę uzyskanych przez siebie punktów. Dla przykładu, jeżeli Wiatr Południowy zrobił Madżonga i uzyskał 80 pkt., Zachodni ma 60, Północny 40, a Wschodni 20, to Południowy dostaje od Zachodniego i Północnego po 80 pkt. a od Wschodniego 160 pkt. Północny płaci Zachodniemu 20 pkt., Wschodni płaci Zachodniemu 80 pkt. (podwójna różnica) i Północnemu 40 pkt. (również podwójna różnica).
Układy Specjalne.
Niektóre podręczniki podają dosłownie setki specjalnych układów Madżonga o nieraz bardzo wymyślnych nazwach, jednakże są one w większości wymysłem graczy amerykańskich z lat 20. ubiegłego wieku. Poniższe 19 układów uznawanych jest przez Brytyjskie Stowarzyszenie Madżonga dla rozgrywek turniejowych i należy przyjąć je za jedynie oryginalne (tzn. będące w użyciu w Chinach przed 1920). Punktacja dotyczy również przypadków, kiedy gracz nie ma pełnego układu, ale zgłosił „Polowanie” zanim inny gracz zgłosił Madżonga.
Kary za błędy w grze.
Zła liczba kamieni.
Jeżeli w trakcie gry okaże się, że jeden z graczy ma za mało kamieni w ręku, nie wolno mu dobierać i nie wolno mu zrobić Madżonga (co właściwie jest w tym wypadku niemożliwe). Nie wolno mu też brać zrzutek, ale może podliczyć swoje punkty, jeżeli inny gracz zrobi Madżonga.
Jeżeli któryś z graczy będzie miał za dużo kamieni, również nie może skorygować tego błędu, nie może zrobić Madżonga, ani też nie może podliczyć swoich punktów (otrzymuje zero punktów).
Błędne podanie nazwy zrzutki.
Kiedy jeden z graczy błędnie nazwie zrzucany przez siebie kamień, a inny gracz będzie chciał zabrać zrzutkę do uzupełnienia, Punga, Konga lub Czou, musi zapłacić wprowadzonemu w błąd graczowi (lub graczom, jeżeli dwóch będzie jednocześnie potrzebowało ten sam kamień) 50 punktów.
Jeżeli zrzutka potrzebna byłaby któremuś z graczy do zrobienia Madżonga, gra zostaje natychmiast przerwana i podlicza się punkty. Ten, który się pomylił musi zapłacić robiącemu Madżonga całą uzyskaną przez niego liczbę punktów, a także długi pozostałych graczy wobec zwycięzcy. Pozostali gracze między sobą się nie rozliczają.
Błędne zgłoszenie Madżonga.
Kiedy gracz zgłasza Madżonga, a potem okazuje się, że go nie ma, gra może toczyć się dalej, jeżeli nikt inny nie odsłonił jeszcze swoich kamieni.
W przypadku, gdy którykolwiek z pozostałych graczy wyłożył choć część kamieni z ręki aby podliczyć punkty, gra zostaje przerwana, a ten, kto dokonał błędnego zgłoszenia płaci pozostałym trzem graczom liczby punktów równe połowie limitu.
Mylne zabranie zrzutki.
Gracz, który błędnie zabrał zrzutkę dla uzupełnienia Punga, Konga lub Czou, musi naprawić swój błąd zanim następny gracz weźmie kamień z Muru. Jeżeli tego nie zrobi, to wykłada taki błędny zestaw przed sobą i może kontynuować grę, ale nie może zrobić Madżonga. Nie liczą się też punkty, które gracz otrzymałby za ten zestaw.
Strzał z Armaty.
Jest to najpoważniejsze przestępstwo w grze, polegające na „sprezentowaniu” Madżonga graczowi, który ogłosił, że „Poluje”, a z wyłożonych przed nim zestawów wynika w sposób oczywisty, na jaki konkretny kamień czeka.
Jeżeli któryś z graczy „strzeli z armaty”, zrzucając ten właśnie kamień, za karę musi zapłacić zwycięzcy należności obu pozostałych graczy, jak również swój dług. Pozostali między sobą się już nie rozliczają.
Szczególnie trzeba uważać w następujących sytuacjach:
Taktyka gry.
Z pozoru Madżong może wydawać się grą w znacznej mierze opartą na przypadku. Jeżeli jednak obserwować będziemy wytrawnego gracza, zauważymy z jaką regularnością wygrywa. Madżong jest grą losową, ale umiejętności logicznego myślenia i zdolność przewidywania odgrywają znacznie większą rolę. Gracz musi umieć obserwować kamienie wykładane i zrzucane przez pozostałych, rozpoznawać potencjalne możliwości układów wynikających z kamieni otrzymywanych z rozdania, a nade wszystko musi być przygotowany na zmiany planów w trakcie gry.
Przykładowo, jeżeli jeden z graczy zbiera układ „Bramy Niebios” w Kółkach, a inny gracz wyłoży Punga z Dziewięciu Kółek, układ ten okazuje się nieosiągalny i trzeba natychmiast zmienić taktykę i nastawić się na inny układ. Zależy oczywiście kiedy to nastąpi. Na początku gry będzie można zdecydować się jeszcze na „Wijącego się Węża”, „Czystość”, „Zakopany Skarb” lub zwykły układ.
Później szanse na zdobycie czterech Wiatrów z Muru do zrobienia „Wijącego się Węża” znacznie zmaleją, choć nadal można mieć nadzieję na „Czystość”. Pod koniec gry jedynym wyjściem z sytuacji jest często przejście do defensywy i niedopuszczenie, aby inny gracz zrobił Madżonga.
Ważne jest też śledzenie zrzutek i obserwowanie Martwych Kamieni, z których można wywnioskować, na jakie układy są jeszcze szanse. Jeżeli dostanie się fatalne kamienie przy rozdaniu, najlepiej grać ostrożnie, zbierając zwykły układ i koncentrując się na układach dających podwojenie punktacji. W przypadku, kiedy nie ma nadziei nawet na zwykłego Madżonga, należy nastawić się na niedopuszczenie pozostałych graczy do zrobienia Madżonga, zrzucając swoje Honory na początku gry, kiedy tamci nie mają jeszcze par i nie mogą zabierać zrzutek.
Z drugiej strony, przy dobrych kamieniach z rozdania, trzeba umieć od razu rozpoznać potencjalne układy specjalne, na które można liczyć. Zasadniczo trzeba mieć osiem lub więcej kamieni składowych danego układu na początek. Nie można jednak grać zbyt ostrożnie – trzeba mierzyć wysoko i starać się skończyć możliwie szybko, biorąc każdą możliwą zrzutkę.
Jeżeli po rozdaniu nie ma się przewagi któregoś koloru, można nastawić się na „Przeplatankę” lub „Potrójną Przeplatankę”. W taktyce ważna jest też szybkość gry – należy sprawiać wrażenie, że się wie co się robi, aby wyprowadzać pozostałych graczy z równowagi. Trzeba starać się pamiętać, jakie kamienie zostały zrzucone, a nie wodzić nosem nad Martwymi Kamieniami, aby przeciwnicy nie domyślili się, że jesteśmy w trudnej sytuacji.
Nie zaleca się gry z tzw. „Otwartym Dachem” czyli bez określenia limitu punktów możliwych do zdobycia w jednym rozdaniu. Kiedy jeden z graczy uzyska bardzo wysoką wygraną, dalsza gra może po prostu stać się nudna, bo nikt nie będzie mógł go pokonać.
Etykieta.
Nie ma tu żadnych ścisłych reguł, ale pewne „smaczki” są zachowywane. Dotyczy to przede wszystkim czynności wstępnych związanych z losowaniem miejsc, budową Muru i rozdawaniem. Przestrzega się również sposobu wykładania Pungów i Kongów: Odkryty Kong ma trzy kamienie położone normalnie, a jeden ze skrajnych odwrócony koszulką do góry. Zakryty Pung, wykładany na końcu gry do podliczenia punktów, ma środkowy kamień koszulką do góry. Zakryty Kong ma oba skrajne kamienie koszulkami do góry. Namiętni gracze w madżonga przywiązują dużo wagi do atmosfery w czasie gry, zaopatrując się w chińskie lampiony, kadzidła, zieloną herbatę itd. 
Madżong dla dwóch, trzech i pięciu graczy.
Madżong jest właściwie grą dla czterech graczy. Jednakże, poza rozgrywkami turniejowymi, inna liczba osób również może pograć.
Dwóch graczy.
Wariant gry przeznaczony raczej dla początkujących, aby zapoznali się z regułami. Podobnie losuje się, kto będzie Wiatrem Wschodnim (drugi jest Zachodnim), buduje się Mur i rozdaje. W rozgrywce nie są dozwolone Czou, a do zgłoszenia Madżonga gracz musi posiadać cztery układy dające podwojenie punktacji lub układ na połowę limitu.
Obliczanie punktów odbywa się tak samo, z dwoma wyjątkami: Wiatr Wschodni nie płaci ani nie dostaje podwójnie oraz kiedy zgłaszający Madżonga ma mniej punktów niż jego przeciwnik, po otrzymaniu całej swojej liczby punktów, musi zapłacić przeciwnikowi różnicę między swoimi i jego punktami.
Trzech graczy.
Miejsca losuje się za pomocą trzech kamieni Wiatrów (Wschodniego i dwóch innych), po czym gra toczy się normalnie. Nie są dozwolone Czou. Zawsze któryś z graczy musi być Wiatrem Wschodnim (tzn. „dziadek” nigdy nie może nim być).
Pięciu graczy.
Miejsca losuje się czterema kamieniami Wiatrów i Białym Smokiem. Gracz, który wyciągnie Białego Smoka, odpoczywa w pierwszym rozdaniu. Kiedy ktoś zrobi Madżonga, następuje rozliczenie Punktów i gracz, który był Wiatrem Wschodnim odpoczywa przez następną grę, a czekający (Biały Smok) wchodzi na jego miejsce, stając się Wiatrem Północnym (Wiatry się przesuwają, jak w normalnej grze).
Wyjątkiem jest sytuacja, kiedy Wiatr Wschodni zrobi Madżonga. Wtedy Biały Smok czeka jeszcze jedną kolejkę. Po każdej grze aktualny Wiatr Wschodni zamienia się z oczekującym. Punktacja każdego z pięciu graczy prowadzona jest osobno.
Rozgrywki turniejowe.
W turniejach madżonga stosuje się następujące zmiany w przepisach, opracowane przez Brytyjskie Stowarzyszenie Madżonga.
Filozofia madżonga i wróżenie.
Poniżej podane są jedynie ogólne znaczenia poszczególnych kamieni, ich tradycyjne nazwy i przypisani im „Strażnicy” (Kwiaty i Pory Roku), zmieniający znaczenie podstawowe. Pominięte zostały znacznie bardziej skomplikowane zasady wróżenia i elementy starożytnej filozofii przyrody zamknięte w pudełku z kamieniami madżonga, a także znaczenia specjalnych zestawień kamieni, czy też ich ustawień w różnych miejscach układu. Podano tu jedynie Małą metodę wróżenia, gdyż metoda Wielka jest bardzo skomplikowana.
Rozpoczynamy od Mycia Kamieni, jak przed rozdaniem w grze, przesuwając je wkoło w kierunku przeciwnym do wskazówek zegara. Następnie rozsuwamy kamienie na boki, tak by utworzyć wolną przestrzeń wewnątrz koła. Wybieramy przypadkowo trzynaście kamieni (koszulkami do góry) i mieszamy je ponownie na wolnym polu środkowym. Wreszcie ustawiamy trzy kamienie dalej od nas, trzy przed sobą, po lewej i po prawej stronie, pozostawiając jeden kamień w środku. Jest to pięć kierunków świata w filozofii chińskiej. (Bliżej wróżącego jest Wschód, dalej Zachód, po prawej – Południe i po lewej Północ.)
Jako pierwszy odkrywamy kamień środkowy (Czung), następnie lewy kamień na Wschodzie i prawy kamień na Północy. Jeżeli w tych pozycjach znajdują się odpowiednio kamienie Środka, Początku i Końca (w grze określane jako Czerwony, Zielony i Biały Smok)), są to Trzy Wielkie Błogosławieństwa. Następnie odkrywamy pozostałe kamienie i przystępujemy do interpretacji zgodnie z poniższymi znaczeniami. Jeżeli któryś z kamieni to Kwiat lub Pora Roku, dobieramy dodatkowy kamień z zewnętrznego koła, a „Strażnika” stawiamy nad nim. Jeżeli jest to własny strażnik, kamień ten przyjmuje nowe znaczenie według poniższych wskazówek.
Kamienie na Wschodzie odnoszą się do obecnego okresu i bezpośredniego otoczenia. Kamienie na Południu i Północy opisują bezpośrednią przyszłość, a prawy kamień na Północy przedstawia końcowy rezultat danej sprawy. Południe określa też aspekty pozytywne (Yang), a Północ – negatywne (Yin). Kamienie na Zachodzie to sprawy odległe lub przeciwne, które jednak będą miały wpływ na wynik sprawy. Wreszcie kamień Środkowy reprezentuje daną osobę.
Znaczenie kamieni.
W nawiasie podano nazwy chińskie w transkrypcji pinyin, a następnie wymowę IPA (w drugim wypadku pominięto tony).

</doc>
<doc id="545688" url="https://pl.wikipedia.org/wiki?curid=545688" title="Pokrowsk (Rosja)">
Pokrowsk (Rosja)

Pokrowsk (ros. "Покровск", jak. Покровскай) – miasto w Rosji, w Jakucji; ośrodek administracyjny ułusu changałaskiego.
Leży na Płaskowyżu Nadleńskim na lewym brzegu Leny, 80 km powyżej Jakucka; 10 tys. mieszkańców (2005); ośrodek rejonu rolniczego; przemysł materiałów budowlanych; przystań rzeczna; muzeum regionalne.
Osiedle założone w 1682 roku pod nazwą "Karaulnyj Mys"; status osiedla typu miejskiego od 1941 r.; prawa miejskie w 1998 r.
Znajduje się tu siedziba Parku Narodowego „Słupy Leńskie”.

</doc>
<doc id="545689" url="https://pl.wikipedia.org/wiki?curid=545689" title="Partia Pracujących Kurdystanu">
Partia Pracujących Kurdystanu

Partia Pracujących Kurdystanu (, PKK), w latach 2002–2003 jako KADEK, a w latach 2003–2005 jako KONGRA-GEL – partia polityczna i ruch separatystyczny Kurdów tureckich.
Historia.
Geneza.
Korzenie partii sięgają kurdyjskiego ruchu studenckiego o lewicowej orientacji. Założyciele PKK byli członkami Rewolucyjnego Stowarzyszenia Studentów Ankary i Organizacji Młodzieży Rewolucyjnej, grupy te wyznawały marksistowsko-leninowskie i maoistowskie poglądy. W 1974 roku radykalni studenci założyli grupę partyzancką Kurdystan Rewolucyjny, której twórcą i liderem był Abdullah Öcalan, znany pod pseudonimem „Apo”. Partyzanci określali się jako „Apocular”, czyli Zwolennicy Apo. W 1977 roku Kurdystan Rewolucyjny przyjął program polityczny, „Apocular” domagali się w nim niepodległości Kurdystanu, budowy państwa marksistowsko-leninowskiego oraz likwidacji struktur plemiennych i wszelkich form ucisku. Wzorem dla kurdyjskich rewolucjonistów był Wietkong.
27 listopada 1978 roku we wsi Fis nieopodal Diyarbakır odbył się zjazd założycielski PKK. Twórcami partii byli dotychczasowi „Apocular”, a „Apo” został jej przywódcą.
Działalność do 1980 roku.
Początkowo ogarnięci doktryną marksizmu-leninizmu członkowie PKK zwalczali niemal wszystkich przeciwników tej ideologii. Partia sformowała bojówki atakujące zarówno ugrupowania prawicowe, jak i lewicowych konkurentów. Celem ataków byli też Kurdowie o umiarkowanych i prawicowych poglądach, liderzy plemienni czy posiadacze ziemscy. Wszyscy wspomniani byli przez PKK oskarżani o kolaborację z tureckim rządem.
Pierwszą spektakularną akcją PKK było usiłowanie zabójstwa najzamożniejszego posiadacza ziemskiego w regionie miasta Siverek. Atak na rezydencje „feudała” przeprowadziło siedmiu członków Komitetu Centralnego partii, napastnicy zostali odparci przez ochronę.
Działalność z Syrii i Libanu.
Dzień przed wojskowym zamachem stanu we wrześniu 1980 roku kierownictwo PKK przedostało się do Syrii. Nie wiadomo, czy ucieczka była zbiegiem okoliczności, czy PKK dostała informacje o planowanym puczu. Rządzący Syrią Hafiz al-Asad zezwolił przywódcom partii na zamieszkanie w Damaszku i umożliwił otworzenie obozów szkoleniowych PKK w libańskiej dolinie Bekaa (ta część Libanu była okupowana przez Syryjczyków). W latach 1980-1982 około 300 bojowników zostało przeszkolonych w tzw. Akademii im. Mahsuma Korkmaza w Helwe.
Do obozów szkoleniowych partii napłynęli Kurdowie z Turcji, Iranu i Iraku. Wśród ochotników znalazły się również setki kobiet. Partyzanci przechodzili szkolenie wojskowe prowadzone pod okiem oficerów Sił Zbrojnych Syrii i fedainów z Demokratycznego Frontu Wyzwolenia Palestyny. Bojowników obowiązywała rygorystycznie rozumiana dyscyplina: nie mogli oni spożywać alkoholu i innych używek, ani nawet łączyć się w pary. Ochotnicy poddani byli również indoktrynacji w duchu ortodoksyjnego komunizmu.
Al-Asad, nie chcąc prowokować Turcji, zabronił PKK przeprowadzania operacji militarnych z terenu Syrii. Partia wykazała się za to w wojnie libańskiej, w której u boku palestyńskich fedainów walczyła z Izraelem.
Podczas gdy struktury partii rozwijały się na emigracji, w Turcji zostały niemal całkowicie rozbite. W tureckich więzieniach znalazła się nie tylko większość kadry dowódczej, ale też zwolenników partii. W samym tylko 1983 roku do więzień trafiło około 15 tysięcy podejrzanych o sprzyjanie PKK. Represje objęły nie tylko separatystów, ale ogół kurdyjskiej mniejszości.
Działalność z północnego Iraku i początek rebelii.
Na położenie partii korzystnie wpłynęła wojna iracko-irańska. W trakcie konfliktu PKK zbudowała swoje struktury w irackim Kurdystanie, z którego prowadziła zbrojne eskapady na teren Turcji. Przeciwnikiem separatystów były nie tylko tureckie służby, ale także oddziały złożone z kurdyjskich kolaborantów.
W 1984 roku sformowane zostały Siły Wyzwolenia Kurdystanu ("Hêzên Rizgarîya Kurdistan") pełniące funkcję militarnego skrzydła partii, dwa lata później przemianowane na Ludową Armię Wyzwolenia Kurdystanu ("Artêşa Rizgarîya Gelê Kurdistan"). Oddziały HRK 15 sierpnia 1984 roku zaatakowały siły tureckie w prowincji Siirt. Była to pierwsza duża operacja wojskowa PKK. W 1985 roku kierownictwo partii sformowało Narodowy Front Wyzwolenia Kurdystanu (ERNK). Od tego momentu siły HRK stanowiły umundurowaną formację przystosowaną do walk w górach, ERNK natomiast „partyzantkę miejską” szkoloną do zadań terrorystycznych, obejmujących głównie ataki bombowe.
„Kurdyjska intifada”.
W 1987 roku turecki rząd wprowadził na obszarze tureckiego Kurdystanu stan wyjątkowy, co nie zatrzymało rebeliantów – wojna partyzancka ogarnęła całą południowo-wschodnią Turcję.
Wiosną 1990 roku w Nusaybin (potem też innych kurdyjskich miastach) wybuchło spontaniczne powstanie "Serhildan", określane jako „kurdyjska intifada”. Liczebność ARGK, liczącej wówczas 2000 partyzantów, zaczęła dynamicznie rosnąć osiągając stan 10 tysięcy pod koniec 1992 roku. Rebelianci na zajętych terenach tworzyli alternatywne struktury administracji, biura partii i sądy. Członkowie partii dystrybuowali pośród Kurdów żywność, działali również podlegający partii lekarze.
Tureckie władze na bunt odpowiedziały masowymi aresztowaniami, zabójstwami i stosowaniem tortur wobec ludności kurdyjskiej. Turcy zakazali również Kurdom demonstrowania odrębności etnicznej, a nawet zabronili używania języka kurdyjskiego. We wrześniu 1992 roku Syria pod naciskiem Turcji zamknęła Akademię im. Mahsuma Korkmaza, a w październiku siły irackich Peszmergów zaatakowały bazy PKK w północnym Iraku. 20 marca 1993 roku Öcalan ogłosił jednostronne zawieszenie broni, które po dwóch miesiącach zostało zerwane. Nowa ofensywa PKK straciła jednak swój impet, zaś armia turecka odzyskała inicjatywę (tzw. Plan Zamek).
Po 1991 roku turecka armia kilkakrotnie wkraczała do północnego Iraku. Celem wojsk tureckich była likwidacja mieszących się tam obozów PKK. W 1994 roku do Kurdystanu irackiego wkroczyły liczące 35 tysięcy żołnierzy oddziały Tureckich Sił Zbrojnych. W 1995 roku armia turecka dwukrotnie powtórzyła akcje przeciwko oddziałom PKK w Iraku. Interweniująca armia nie zdołała zlikwidować irackich baz partii.
Według oficjalnych danych rządu w Ankarze, w konflikcie do 1999 roku zginęło 25139 członków PKK, 5882 funkcjonariuszy sił bezpieczeństwa i 5424 cywilów. W prowincjach objętych wojną Turcy wysiedlili ludność z 3-4 tysięcy wsi i osad, wiele z nich następnie spalono i zrównano z ziemią. Akcje wysiedleńcze często prowadzone były w ramach odwetu. Rząd Turcji przyznał, że przesiedlono 362915 osób. Zdaniem niezależnych obserwatorów i organizacji pozarządowych, rzeczywista liczba przymusowo przesiedlonych wynosi około 800 tysięcy.
Ujęcie Öcalana i wstrzymanie walk.
Pod koniec 1998 roku rząd Syrii wydalił z kraju liderów partii. Decyzja była skutkiem nacisków USA i Turcji. Z Syrii wyjechał między innymi przebywający w Damaszku Abdullah Öcalan. 16 lutego 1999 roku tureckie siły specjalne ujęły lidera PKK w Kenii. Sympatycy partii o współudział w porwaniu oskarżyli rządy Stanów Zjednoczonych i Izraela. Polityk został przez turecki sąd skazany na karę śmierci, którą następnie zmieniono na dożywotnie pozbawienie wolności. Choć Öcalan do dzisiaj pozostaje w więzieniu, dalej uważany jest przez partię za jej przywódcę.
W lutym 2000 roku kierownictwo partii ogłosiło jednostronne zawieszenie broni i zapowiedziało prowadzenie działalności politycznej metodami pokojowymi.
Jako KADEK i KONGRA-GEL.
W 2002 roku PKK zmieniła nazwę na KADEK, czyli Kurdyjski Kongres Demokratyczno-Wolnościowy. KADEK deklarował, że odciął się od terrorystycznej przeszłości i będzie prowadził pokojową działalność, niemniej jednak skrzydło militarne ruchu działało dalej i rekrutowało oraz szkoliło nowych bojowników. Rząd turecki donosił przy tym o tym, że separatyści zakupili w Iranie, Iraku i Armenii znaczną ilość uzbrojenia, w tym przeciwlotnicze pociski ręczne Strzała-2.
W 2003 roku KADEK zmienił nazwę na KONGRA-GEL, czyli Kurdyjski Kongres Narodowy. Rok później KONGRA-GEL ogłosił zakończenie rozejmu. W kwietniu 2005 roku ugrupowanie powróciło do nazwy PKK.
Wznowienie walk.
W 2004 roku separatyści wznowili działalność zbrojną. Kampanii partyzanckiej towarzyszyły zamachy terrorystyczne przeprowadzane przez członków partii.
We wrześniu 2006 roku kierownictwo PKK zaproponowało obustronne zawieszenie broni, co odrzucone zostało przez stronę turecką.
W lutym 2008 roku wojsko tureckie wkroczyło do północnego Iraku celem likwidacji baz PKK w górach Kandil. Według tureckiego rządu w trwającej kilka dni ofensywie zginęło 27 tureckich funkcjonariuszy i 237 bojowników PKK.
W połowie lipca 2014 roku PKK zaangażowała się w walki z siłami Państwa Islamskiego w Rożawie. W sierpniu tego samego roku bojownicy wystąpili przeciwko Państwu Islamskiemu w północnym Iraku. W trakcie bitwy o Ajn al-Arab we wrześniu 2014 roku oddziały PKK bezpośrednio otrzymywały amerykańskie wsparcie. Kampanii przeciwko Państwu Islamskiemu towarzyszyły starcia pomiędzy PKK a Turcją na granicy syryjsko-tureckiej.
W marcu 2015 roku Öcalan wezwał do zakończenia wojny z Turcją i podjęcia rozmów na temat zawieszenia broni. Walki czasowo ustały, jednak już w lipcu konflikt wybuchł na nowo.
W marcu 2016 roku PKK przystąpiła do turecko-kurdyjskiej koalicji Zjednoczony Rewolucyjny Ruch Ludowy. Do sojuszu przystąpiło też kilka innych lewicowych ugrupowań w tym Turecka Partia Komunistyczna / Marksiści-Leniniści, Maoistowska Partia Komunistyczna i Marksistowsko-Leninowska Partia Komunistyczna.
Konflikt z islamistami.
Oddziały partii zwalczają dżihadystów z Tureckiego Hezbollahu (zwanego też Kurdyjskim Hezbollahem). Hezbollah jest sunnicką formacją islamistyczną, która dąży do utworzenia w Turcji państwa religijnego. Islamistom nie odpowiadają skrajnie lewicowe poglądy PKK. Hezbollah był w przeszłości zbrojony przez turecki rząd, co oficjalnie potwierdzono w 2010 roku.
Odgałęzienia PKK w Syrii i Iranie.
PKK podporządkowała sobie część ruchu kurdyjskiego w Syrii i Iranie. W Syrii odgałęzieniem PKK jest Partia Unii Demokratycznej (PYD), a w Iranie Partia Wolności Kurdystanu (PJAK).
PYD utworzona została w 2003 roku. Po wybuchu wojny domowej w Syrii PYD zawarła układ o nieagresji z reżimem Baszszara al-Asada. Umożliwiło to partii zdominowanie regionów Syrii zamieszkiwanych przez Kurdów. W listopadzie 2013 roku przedstawiciele PYD utworzyli autonomiczny rząd syryjskiego Kurdystanu. Region autonomiczny określany jest jako Rożawa, Zachodni Kurdystan. Według tureckiego rządu z PKK powiązana jest też kurdyjska milicja Powszechne Jednostki Ochrony (YPG).
PJAK utworzona została w 2004 roku. Partia dysponuje militarnym skrzydłem znanym jako Siły Obronne Wschodniego Kurdystanu. Oddziały operują z obszarów północnego Iraku, skąd atakują cele irańskie. Stany Zjednoczone, Iran i Turcja uznają PJAK za organizację terrorystyczną.
PKK, PYD i PJAK współtworzą koalicję Unia Wspólnot w Kurdystanie (Koma Civakên Kurdistan).
Działalność w Europie.
Na początku lat 90. PKK utworzył struktury w Europie. Członkowie PKK działają pod przykrywką stowarzyszeń i związków zawodowych (ze względu na uznawanie PKK za grupę terrorystyczną). Organizacje działające pod parasolem PKK są szczególnie rozwinięte w Niemczech. W połowie lat 90. służby RFN twierdziły, że w kraju znajduje się około 6 tysięcy członków PKK i około 50 tysięcy sympatyków ugrupowania. Członkowie PKK w Europie zaangażowani są w antyturecką propagandę, zdarzały się też fizycznie ataki na tureckie cele, czy starcia ze zwolennikami tureckiej prawicy.
Z Europy nadają media PKK. Wśród nich znajdują się stacje telewizyjne Roj-TV (nadaje z Danii i Belgii), czy Mesopotamia TV (nadaje z Danii). PKK do celów propagandowych wykorzystuje też rozgłośnię radiową Dengê Kurdistan oraz gazety, wśród których większym wydawnictwem jest Yeni Özgür Politika.
Związki z Sokołami Wolności Kurdystanu.
Niejasne są relacje PKK z terrorystycznymi Sokołami Wolności Kurdystanu (TAK). Organizacja prawdopodobnie utworzona została w 2004 roku w następstwie rozłamu w PKK. TAK bywa określana w mediach jako bojówka PKK, odłam PKK lub grupa z nią powiązana.
Kontakty i wsparcie zagraniczne.
Od 1980 roku partia wspierana była przez Syrię. Od 1980 roku do 1998 roku przywódcy organizacji ukrywali się w Damaszku, wydalono ich stamtąd dopiero po naciskach ze strony Turcji i Stanów Zjednoczonych. W latach 80. partyzanci PKK szkoleni byli w Libanie przez oficerów Syryjskich Sił Zbrojnych i fedainów z Demokratycznego Frontu Wyzwolenia Palestyny. Syria zapewniała także rebeliantom dostawy broni. W 1998 roku rządy Syrii i Turcji zawarły porozumienie, na mocy którego strona syryjska całkowicie wycofały się ze wspierania PKK.
W latach 80. bojownicy partii szkoleni byli w obozach treningowych na terenie Libii.
Według informacji zawartych na stronie The Washington Institute, do 1991 roku grupę dozbrajał i szkolił Związek Radziecki. Według Aleksandra Litwinienki Abdullah Öcalan został przeszkolony przez funkcjonariuszy KGB i FSB.
W trakcie swojego procesu Öcalan zeznał, że Grecja miała przekazywać partii broń i trenować jej bojowników. Szkolenia odbywać się miały w bazie wojskowej w Lawrio.
Zdaniem Council on Foreign Relations PKK wspierana była przez iracki reżim Saddama Husajna.
Według Barry'ego Rubina latach 90. rebelianci mieli przejść szkolenia wojskowe pod okiem przebywających na Bliskim Wschodzie żołnierzy północnokoreańskich.
W 2008 roku Turcja i Azerbejdżan oskarżyły Armenię o ukrywanie bojowników PKK w obozach na terenie Górskiego Karabachu, czemu rząd armeński zaprzeczył.
W trakcie bitwy o Ajn al-Arab we wrześniu 2014 roku oddziały PKK otrzymywały bezpośrednie wsparcie wojskowe ze strony USA.
Partia oskarżana była o wspieranie ormiańskiej organizacji terrorystycznej ASALA.
Ideologia.
Jest partią narodowo-wyzwoleńczą, separatystyczną i głoszącą demokratyczny konfederalizm. Ostatni z nurtów jest specyficzną ideologią opracowaną przez Abdullaha Öcalana w trakcie jego pobytu w więzieniu.
Zanim przyjęła demokratyczny konfederalizm głosiła poglądy marksistowsko-leninowskie z wpływami maoizmu.
Głównym celem formacji jest niepodległość Kurdystanu.
Jako organizacja terrorystyczna.
PKK uznawana jest za organizację terrorystyczną przez Australię, Kanadę, Kazachstan, Irak, Iran, Japonię, Unię Europejską, Stany Zjednoczone, Syrię, Turcję i Wielką Brytanię. W praktyce na arenie międzynarodowej traktowana jest jako partner w negocjacjach politycznych.
Jako organizacja przestępcza.
Według szacunków Interpolu źródłem finansowania działalności organizacji jest handel narkotykami. Interpol w 1992 roku poinformował o tym, że PKK kontrolowała nawet do 80% europejskiego rynku narkotykowego. Ugrupowanie jest również zaangażowane w pranie pieniędzy. Proceder ten odbywa się poprzez różnego rodzaju firmy, instytucje, czy organizacje charytatywne.
W maju 2008 roku partia wpisana została na amerykańską listę handlarzy narkotyków.

</doc>
<doc id="545690" url="https://pl.wikipedia.org/wiki?curid=545690" title="Królestwo Galicji">
Królestwo Galicji

Królestwo Galicji (, ) – średniowieczne królestwo na Półwyspie Iberyjskim, powstałe w wyniku wydzielenia z królestwa Asturii w roku 910. Od 929 przyłączone do Leónu. Wydzielone na krótko w latach 982–984.
Królestwo Galicji czasowo odzyskało formalną odrębność po podziale Leónu w 1065. Jednak po przegranej wojnie z królem Leónu Alfonsem VI utraciło ją.
W 1097 od Galicji odłączono hrabstwo Portugalii.
W 1111 królowa Kastylii i Leónu Urraka Kastylijska wydzieliła Królestwo Galicji swemu synowi Alfonsowi VII. Po objęciu przez niego rządów w Kastylii i Leónie w 1126, Galicja na stałe została włączona do Królestwa Leónu.
Do 1837 roku nazwa przetrwała w praktykowanej tytulaturze królów Hiszpanii, tytułem "króla Galicji" mają prawo posługiwać się również współcześni królowie.
Obecnie Galicja jest jedną z 17 wspólnot autonomicznych Hiszpanii.

</doc>
<doc id="545692" url="https://pl.wikipedia.org/wiki?curid=545692" title="Czingiz Ajtmatow">
Czingiz Ajtmatow

Czingiz Torekulowicz Ajtmatow (ros. Чингиз Торекулович Айтматов, kirg. Чыңгыз Төрөкулович Айтматов; ur. 12 grudnia 1928 w Szeker, Kirgiska Autonomiczna SRR, zm. 10 czerwca 2008 w Norymberdze, Niemcy) – rosyjski i kirgiski pisarz, jeden z animatorów pieriestrojki, zapoczątkował też otwarcie Kirgistanu na zachód. Ponadto dramaturg i scenarzysta filmowy.
Ukończył wyższą szkołę rolniczą (1953) oraz Instytut Literacki imienia A.M. Gorkiego (1958).
W swoich utworach literackich często posługiwał się przypowieścią i metaforą, zajmował się tematyką obyczajową i społeczną. Często sięgał też do folkloru.
Zasiadał w jury konkursu głównego na 22. MFF w Cannes (1969).
Adaptacje filmowe.
Książki Czingiza Ajtmatowa stanowiły podstawę wielu adaptacji filmowych. Najbardziej znaną aktorką, która stworzyła postacie głównych bohaterek utworów pisarza, jest Natalja Arinbasarowa.
Nagrody i odznaczenia.
Został odznaczony m.in. Złotym Medalem '"Sierp i Młot” Bohatera Pracy Socjalistycznej (31 lipca 1978), dwukrotnie Orderem Lenina, Orderem Rewolucji Październikowej, dwukrotnie Orderem Czerwonego Sztandaru Pracy, Orderem Przyjaźni Narodów oraz rosyjskim Orderem Przyjaźni (1998) i Orderem Uśmiechu. Trzykrotny laureat Nagrody Państwowej ZSRR (1968, 1977, 1983) oraz Nagrody Leninowskiej za cykl „Opowieści gór i stepów” (1963).
Bibliografia.
Źródła w języku angielskim
Źródła w języku rosyjskim

</doc>
<doc id="545694" url="https://pl.wikipedia.org/wiki?curid=545694" title="Projtydy">
Projtydy

Projtydy – w mitologii greckiej córki Projtosa i Steneboi: Lizyppe, Ifinoe, Ifianassa.
Projtydy sprzeciwiające się kultowi Dionizosa zostały ukarane przez bogów szaleństwem – krążyły po Peloponezie zarażając swoim obłędem inne kobiety i zmuszając je do mordowania własnych dzieci. Projtydy zostały uzdrowione przez wieszczka Melampusa, który w zamian otrzymał od Projtosa dwie trzecie królestwa dla siebie i swojego brata, Biasa. Melampos otrzymał również rękę Lizyppy, a Bias – Ifianassy. Ostatnia z córek Projtosa, Ifinoe, zmarła.

</doc>
<doc id="545696" url="https://pl.wikipedia.org/wiki?curid=545696" title="Układ CRT">
Układ CRT

Układ CRT (od ) – zintegrowany układ łączący utleniający reaktor katalityczny z filtrem cząstek stałych. Jego zastosowanie w układzie wydechowym silnika Diesla umożliwia znaczną redukcję emisji toksycznych składników spalin.
Zasada działania.
Spaliny najpierw przepływają przez ceramiczny wkład reaktora katalitycznego utleniającego, w których zachodzą reakcje utleniania tlenku węgla, węglowodorów, jak również tlenku azotu NO do dwutlenku azotu NO2, który jest niezbędny w procesie samooczyszczania ceramicznego filtra cząstek stałych, znajdującego się w drugiej części układu CRT.
Filtr cząstek stałych ma postać układu równoległych kanałów prostopadłościennych, z których połowa jest zaślepiona po stronie wlotu filtra, zaś druga połowa po stronie wylotu, przy czym układ zaślepek tworzy wzór szachownicy. W ten sposób każdy kanał otwarty od strony wlotu sąsiaduje z czterema kanałami otwartymi od strony wylotu; spaliny opuszczające układ muszą pokonać ceramiczne ścianki kanałów, zatrzymujące cząstki stałe. W celu usunięcia tych cząstek w układzie CRT zastosowano technikę tzw. ciągłej regulacji filtra. Układ ten pracuje w temperaturze 200 - 450°C. Do prawidłowego działania układu wymagana jest niska zawartość siarki w paliwie (&lt;50ppm).

</doc>
<doc id="545701" url="https://pl.wikipedia.org/wiki?curid=545701" title="Sangar">
Sangar

Sangar – osiedle typu miejskiego w azjatyckiej części Rosji, w Jakucji.
Leży na Nizinie Środkowojakuckiej na prawym brzegu Leny; ok. 250 km na północny zachód od Jakucka.
Miejscowość w szybkim tempie się wyludnia – jeszcze w 1989 r. zamieszkiwało w niej ok. 10,1 tys. mieszkańców, w 2005 – już tylko ok. 4,5 tys.Ośrodek wydobycia węgla kamiennego; przemysł materiałów budowlanych i spożywczy (rybny); przystań rzeczna.
Osada jest ośrodkiem administracyjnym ułusu kobiajskiego.

</doc>
<doc id="545704" url="https://pl.wikipedia.org/wiki?curid=545704" title="Chusta">
Chusta

Chusta – płat materiału, zwykle kwadratowy, prostokątny lub trójkątny. Stosowana jest, przeważnie jako część ubioru kobiecego, do okrywania głowy, ramion i pleców, często jako ozdoba. Niektóre chusty służą do noszenia przedmiotów lub dzieci.
Niekiedy chusta może pełnić funkcję odznaki wyróżniającej jakąś grupę osób, jak np. chusta harcerska.
Niektóre rodzaje chust:

</doc>
<doc id="545708" url="https://pl.wikipedia.org/wiki?curid=545708" title="Układ PF">
Układ PF

Układ PF – system oczyszczający spaliny silników o zapłonie samoczynnym. Jest on przeznaczony do silników z elektronicznie sterowanymi układami zasilania common rail. Filtr ma konstrukcję przegrodową i jest wykonany z porowatej masy krzemowej. Jego samoczynna regulacja polega na okresowym wypalaniu cząstek stałych. Spalanie następuje przy dopływie tlenu w temperaturze 550 °C. Regeneracja jest kontrolowana przez sterownik wtrysku, który umożliwia podniesienie temperatury spalin opuszczających kolektor wylotowy.

</doc>
<doc id="545711" url="https://pl.wikipedia.org/wiki?curid=545711" title="Farba spotowa">
Farba spotowa



</doc>
<doc id="545714" url="https://pl.wikipedia.org/wiki?curid=545714" title="Christian Gottfried Daniel Nees von Esenbeck">
Christian Gottfried Daniel Nees von Esenbeck

Christian Gottfried Daniel Nees von Esenbeck (ur. 14 lutego 1776 w pałacu Reichenberg koło Reichelsheim (Odenwald), zm. 16 marca 1858 we Wrocławiu) – niemiecki lekarz, botanik, filozof, działacz społeczny i polityczny.
Życiorys.
W latach 1796–1799 studiował medycynę w Jenie, w roku 1800 po ukończeniu studiów medycznych otworzył praktykę lekarską, którą jednak wkrótce porzucił dla studiów językoznawczych i przyrodniczych. W 1816 roku został członkiem Niemieckiej Akademii Przyrodników Leopoldina (niem. "Deutsche Akademie der Naturforscher Leopoldina"), gdzie w 1818 został wybrany dożywotnim prezesem. W 1817 rozpoczął pracę jako profesor botaniki w Erlangen, by w 1818 przenieść się do Uniwersytetu w Bonn. W 1830 przeniósł się do Wrocławia gdzie wykładał botanikę na Uniwersytecie Wrocławskim oraz został dyrektorem wrocławskiego Ogrodu Botanicznego, zajmując stanowisko Ludolfa Christiana Treviranusa. Stopniowo zaczął udzielać się politycznie, społecznie i religijnie. W okresie Wiosny Ludów wyjechał do Berlina jako poseł do landtagu (1848). Za swoją działalność polityczną został w 1852 roku zwolniony z Uniwersytetu Wrocławskiego (bez prawa do emerytury). Umarł w biedzie we Wrocławiu w roku 1858.
Miał brata Theodora Friedricha Ludwiga Nees von Esenbecka, znanego botanika, mykologa i farmaceutę.
Osiągnięcia.
Członek wielu towarzystw naukowych (ponad 70), wydał podręcznik botaniki, a także przetłumaczone na język niemiecki dzieła angielskiego botanika Roberta Browna.
W nazwach naukowych opisanych przez niego taksonów dodawany jest skrót jego nazwiska Nees (jego brat opisywany jest skrótem T. Nees).

</doc>
<doc id="545715" url="https://pl.wikipedia.org/wiki?curid=545715" title="Świat życia">
Świat życia



</doc>
<doc id="545718" url="https://pl.wikipedia.org/wiki?curid=545718" title="Saxifraga aizoon">
Saxifraga aizoon



</doc>
<doc id="545719" url="https://pl.wikipedia.org/wiki?curid=545719" title="Roślina poduszkowa">
Roślina poduszkowa



</doc>
<doc id="545720" url="https://pl.wikipedia.org/wiki?curid=545720" title="Alfred Schütz (filozof)">
Alfred Schütz (filozof)

Alfred Schütz (ur. 13 kwietnia 1899 w Wiedniu, zm. 20 maja 1959 w Nowym Jorku) – austriacki filozof i socjolog, główny reprezentant socjologii fenomenologicznej.
Życiorys.
Schütz urodził się i mieszkał przez 40 lat w Austrii. Studiował prawo w Wiedniu. W 1939 opuścił ojczyznę i przeniósł się do Stanów Zjednoczonych, gdzie współpracował z New School for Social Research. Przez prawie całe swoje życie Schütz pracował w banku, wykładając gościnnie w New School. W tym czasie napisał kilkadziesiąt artykułów, w których rozwijał swoją teorię filozoficzną i socjologiczną.
Poglądy i koncepcje.
W swoich pracach Schütz rozwijał fenomenologię Edmunda Husserla, łącząc ją z rozwijaną przez Maxa Webera teorią działania oraz z amerykańskim interakcjonizmem symbolicznym. Schütz nie był nigdy bezpośrednio uczniem Husserla, ale prowadził intensywne studia nad jego dziełami. Pierwsza książka Schütza "Der sinnhafte Aufbau der sozialen Welt", która ukazała się w 1932, spotkała się z dużym zainteresowaniem naukowców, w tym samego Husserla, który rozpoczął ożywioną korespondencję z Schützem. 
W swoim głównym dziele Schütz krytykował słabości Weberowskiej metody "verstehen", czyli współodczuwającej introspekcji badacza w stosunku do obiektu swoich dociekań socjologicznych. Sytuacja taka wymagała podzielania przez ludzi wspólnych znaczeń. Schütz starał się zatem znaleźć odpowiedź na pytanie, jak to się staje, że ludzie podzielają subiektywne znaczenia sytuacji. W swoich rozważaniach Schütz przyjął tezę Husserla, że każdy człowiek posiada swój "świat życia" (niem. "Lebenswelt"), który przyjmuje za coś oczywistego. Ludzie sądzą, że dzielą ten sam świat życia i działają tak, jak gdyby żyli we wspólnym świecie doświadczeń i doznań. Schütz uważał, że poznanie procesów społecznych możliwe jest tylko poprzez obserwację interakcji, w których jednostki zaczynają podzielać ten sam świat. Podstawowym elementem myśli austriackiego filozofa była intersubiektywność, czyli tworzenie się i utrzymywanie wspólnego, subiektywnego świata dla różnych jednostek wchodzących ze sobą w liczne interakcje. 
Schütz używał również określenia "wiedza podręczna" dla oznaczenia ogółu zasad i przepisów społecznych, które umożliwiają ludziom działanie w świecie społecznym. Jest to wiedza praktyczna, która oceniana jest ze względu na swoją skuteczność. Zasób wiedzy, przyswajany w procesie socjalizacji, stanowi absolutną rzeczywistość działań każdego człowieka i nadaje sens wszelkim zdarzeniom. Ludzie, nawiązując stosunki z innymi, przyjmują zasadę "wzajemnej przekładalności perspektyw", co oznacza, że każdy człowiek traktuje innych, tak jak gdyby posiadali ten sam zasób wiedzy podręcznej bez względu na różnice ich doświadczeń życiowych. W trakcie interakcji ludzie mają tendencję do ignorowania różnic w biografii i działają na zasadzie domniemania, że świat jest taki sam dla wszystkich. Taktyką ułatwiającą interakcje są "typifikacje", polegające na klasyfikowaniu różnorodnych zachowań w podobne do siebie typy. Wchodząc w kolejne interakcje, nie musimy analizować szczegółowo zachowań, a używamy raczej wypracowanych wcześniej typyfikacji.

</doc>
<doc id="545721" url="https://pl.wikipedia.org/wiki?curid=545721" title="Bodajbo">
Bodajbo

Bodajbo – miasto w azjatyckiej części Rosji, w obwodzie irkuckim; ośrodek administracyjny rejonu bodajbińskiego.
Leży na południu Wyżyny Patomskiej, na prawym brzegu Witimu; ok. 980 km na północny wschód od Irkucka. Ośrodek regionu wydobycia złota (leńsko-witimski okręg złotonośny); przemysł spożywczy, drzewny, maszynowy; port rzeczny.
Założone w 1864 r. jako ośrodek wydobycia złota; w 1912 r. miały tu miejsce krwawo stłumione strajki robotnicze (tzw. masakra leńska); prawa miejskie w 1925 r.
W mieście ma siedzibę dyrekcja Rezerwatu Witimskiego.

</doc>
<doc id="545722" url="https://pl.wikipedia.org/wiki?curid=545722" title="Lebenswelt">
Lebenswelt



</doc>
<doc id="545723" url="https://pl.wikipedia.org/wiki?curid=545723" title="Višegrad">
Višegrad

Višegrad (cyr. Вишеград) – miasto w Bośni i Hercegowinie, w Republice Serbskiej, siedziba gminy Višegrad. Leży nad rzeką Driną. W 2013 roku liczyło 5203 mieszkańców.
Demografia.
Według spisu ludności, sporządzonego w 1931 r., większość tj. 48.62%, stanowili prawosławni Serbowie. W 1991, okręg miejski Višegradu miał 21,199 mieszkańców, z czego 62.81% było Boszniakami, 32.85% Serbami, 1.48% Jugosłowianami, 0.17% Chorwatami, a 2.69% innymi. Samo miasto miało 11,668 ludności, z których, 64% stanowili Boszniacy, 29% Serbowie, 3% Jugosłowianie, a 5% inni.
Historia i obecność w kulturze.
Višegrad jest znany przede wszystkim dzięki Ivo Andriciowi, który opisał jego życie obracające się wokół starego mostu na rzece Drinie – "Most na Drinie" ("Na Drini Ćuprija").
Niedaleka prawosławna wioska Sokoloviće jest miejscem urodzenia jednego z największych wezyrów Porty Osmańskiej, serbskiego brańca, nawróconego na islam, pod imieniem – Mehmed Pasza Sokolović.
Miasto było także sceną wczesnych walk wojny w Bośni 1992–1995. Populacja Boszniaków była później wygnana i tysiące z nich, zostało zamordowanych w czasie czystek etnicznych.
W 2007 roku Most Mehmeda Paszy Sokolovicia w Višegradzie został wpisany na listę światowego dziedzictwa UNESCO.

</doc>
<doc id="545725" url="https://pl.wikipedia.org/wiki?curid=545725" title="FIFA (seria)">
FIFA (seria)

FIFA – seria komputerowych gier sportowych o tematyce piłki nożnej, wyprodukowanych przez kanadyjski odłam amerykańskiego przedsiębiorstwa Electronic Arts, EA Sports.
Nazwa pochodzi od organizacji FIFA, od której Electronic Arts wykupiło licencję na użycie owej nazwy. Pierwsza wersja ("FIFA International Soccer") ujrzała światło dzienne w 1994 roku. Od tego czasu powstały liczne kontynuacje i podserie, między innymi "FIFA Street" osadzona w realiach futbolu ulicznego czy menedżer piłkarski "FIFA Manager".
Od wydania gry "FIFA Football 2003" seria jest polonizowana, a w grze "FIFA 06" po raz pierwszy dodano polski komentarz (w rolach komentatorów: Dariusz Szpakowski (od FIFA 06 do FIFA 21) Włodzimierz Szaranowicz (od FIFA 06 do FIFA 15), Jacek Laskowski (od FIFA 16) i Tomasz Smokowski (od FIFA 22). Dodano polską ekstraklasę, lecz jej licencja wygasła w wersji "FIFA 12". W "FIFA 14" z powrotem pozyskano licencję na polską ekstraklasę i Reprezentację Polski.

</doc>
<doc id="545726" url="https://pl.wikipedia.org/wiki?curid=545726" title="Funkcje harcerskie ZHR">
Funkcje harcerskie ZHR

Funkcje harcerskie w ZHR występują na wszystkich poziomach harcerskiej struktury, tzn. od zastępów po Naczelnictwo ZHR. Funkcje są zróżnicowane pod względem obowiązków i wynikają z systemu zastępowego oraz z potrzeb danych jednostek. Według ogólnie przyjętej zasady, w przypadku pełnienia kilku funkcji na różnych szczeblach jednocześnie, na mundurze nosi się sznur oznaczający funkcję najwyższego szczebla.
Funkcje w jednostkach i funkcje obrzędowe.
Powszechne są też funkcje nie opisywane przez regulaminy ZHR i zależne tylko od potrzeb i możliwość lub wynikające z unikalnej obrzędowości danej jednostki, zwłaszcza w zastępach i drużynach, ale również na kolejnych poziomach struktury organizacji. Najczęściej spotykane to:
Funkcje takie zazwyczaj nie mają swoich odznaczeń, chyba że wynika to z unikalnej obrzędowości. Decyzje o przyznawaniu poszczególnych funkcji należą do osoby kierującej daną jednostką lub osób decyzyjnych, lecz często przyznanie danej funkcji wynika z inicjatywy osoby chcącej się jej podjąć lub dokonań danej osoby. Funkcje mogą być też narzędziem metodycznym – mogą stanowić nagrodę i motywować do dalszej pracy i rozwoju.

</doc>
<doc id="545728" url="https://pl.wikipedia.org/wiki?curid=545728" title="Agnieszka Fitkau">
Agnieszka Fitkau



</doc>
<doc id="545729" url="https://pl.wikipedia.org/wiki?curid=545729" title="Gideon Mantell">
Gideon Mantell

Gideon Algernon Mantell (ur. 3 lutego 1790, zm. 10 listopada 1852) – angielski lekarz, geolog i paleontolog, odkrywca jednej z pierwszych, opisanych naukowo skamieniałości pochodzących od dinozaura, konkretnie od iguanodona (1822).
Życiorys.
Urodził się w Lewes, hrabstwo Sussex. Był lekarzem z powołania zajmującym się położnictwem i chirurgią mającym kontakt z pacjentami na co dzień. Pomimo natłoku obowiązków związanych z medyczną praktyką w Lewes, znajdował trochę czasu na swoją pasję, którą była geologia. Zazwyczaj wczesnym rankiem przed rozpoczęciem pracy wyruszał na poszukiwania zainspirowany sensacyjnymi odkryciami w owym czasie skamieniałych ogromnych krokodyli, później zidentyfikowanych jako ichtiozaury) przez Mary Anning przy Lyme Regis w Dorset. Mantell rozpoczął poszukiwania skamieniałych szczątków zwierząt i roślin. Skamieniałości znajdowano w okolicy znanej jako The Weald w hrabstwie Sussex w pokładach kredowych z górnego okresu kredy, którym początek dało ciepłe morze tam istniejące.

</doc>
<doc id="545731" url="https://pl.wikipedia.org/wiki?curid=545731" title="Cosplay">
Cosplay

 – artystyczne hobby, w ramach którego osoby nazywane cosplayerami tworzą przebrania i wcielają się w postać fikcyjną. Termin ‘cosplay’ powstał w Japonii w 1984 roku, ale za początki tego zjawiska uważa się konwent 1st World Science Fiction Convention, który miał miejsce w Nowym Jorku w 1939 roku.
Cosplay często nazywany jest hobby, a samo cosplayowanie odnosić się może do każdej sytuacji, w której ważną rolę odgrywa jakiś strój i zmiana charakteru, a miejscem występu nie zawsze jest scena, np. gry fabularne (inaczej zwane RPG). Cosplayerzy inspiracje czerpią z wielu źródeł, przy czym najpopularniejszymi z nich są komiksy (w tym manga), anime, seriale telewizyjne, filmy aktorskie i animowane, książki oraz gry wideo.
Cosplay jako hobby bardzo mocno rozwija się do dnia dzisiejszego. W latach 90. zyskał miano fenomenu w wielu częściach Azji, szczególnie w Japonii i po dziś dzień to właśnie z tą częścią świata jest najbardziej kojarzony.
Cosplayerów najczęściej można spotkać na zlotach fanów fantastyki oraz kultury azjatyckiej, na których organizowane są specjalne konkursy, w ramach których wybiera się najlepszy kostium i występ sceniczny. Czasami organizowane są wydarzenia dedykowane właśnie cosplayerom, a konkursów o charakterze międzynarodowym wciąż przybywa. Istnieją również specjalne strony internetowe i aplikacje skierowane konkretnie do pasjonatów cosplayu.
Etymologia.
Termin ‘cosplay’ to kombinacja słów ‘costume’ (kostium, strój) oraz ‘play’ (odgrywanie roli). Nazwę tę wymyślił Noboyuki Takahashi pracujący w Studio Hard, który w 1984 roku uczestniczył w konwencie 1984 World Science Fiction Convention (Worldcon) w Los Angeles i zafascynował się osobami, które wcielały się w ukochanych bohaterów swoim strojem i zachowaniem. Swoje wrażenia opisał w magazynie “My Anime”. Chcąc uniknąć terminu ‘Maskarada’, który nie pasował do tego, co chciał zawrzeć w swoim opisie, stworzył nowe słowo, właśnie ‘cosplay’.
Kostiumy i gra aktorska.
Stroje, które tworzą cosplayerzy, mają bardzo zróżnicowaną tematykę, mogą powstawać z wielu materiałów i różnić się od siebie poziomem trudności wykonania. Przyjmuje się jednak, że stroje kojarzone z Halloween czy Mardi Gras nie są częścią cosplayu, ponieważ nie odnoszą się do odtworzenia stroju i usposobienia danej postaci, a skupiają na kulturze oraz symbolice danego święta.
Poza tworzeniem strojów, często bardzo szczegółowych, cosplayerzy starają się wcielić w postać, której strój szykują poprzez imitowanie jej manier czy języka ciała, szczególnych póz lub mówieniem o sobie jak o postaci.
Postaci, w które się wcielają cosplayerzy, mogą pochodzić z wielu źródeł, w tym komiksów, anime, seriali telewizyjnych, filmów aktorskich i animowanych oraz gier wideo. Równie często zdarzają się stroje inspirowane kreacjami z musicali, a nawet zespołami muzycznymi. Niektórzy cosplayerzy decydują się tworzenie własnych kreacji, na podstawie ilustracji lub opisów, które sami stworzyli. Inspiracje mogą mieć wiele źródeł, a nawet fuzją kilku gatunków, np. Wonder Woman w stroju kojarzonym ze Steampunkiem. Nie istnieją również bariery etniczne ani płciowe. W cosplayu każdy może być, kim chce.
Cosplayerzy najczęściej tworzą stroje w oparciu o grafikę lub zdjęcie referencyjne zwane potocznie ‘refką’. Każdy kostium to godziny pracy i poświęcenia, by strój był jak bardziej zbliżony do tego, co widać na obrazku. Poza zdobywaniem nowych umiejętności, hobby to uczy praktycznych rozwiązań, a także pracy z często nietypowymi materiałami. Zdarza się, że cosplayerzy kształcą się w dziedzinach, które pomagają im w rozwoju. Nawet w Polsce można spotkać wielu cosplayerów kształcących się na takich kierunkach jak krawiectwo, projektowanie ubioru czy wizaż. By w pełni wcielić się w postać, często o odmiennym kolorze włosów lub oczu, cosplayerzy zakładają peruki oraz szkła kontaktowe. Niezwykle ważna jest również charakteryzacja oraz makijaż.
Zdarza się, że postać posiada broń lub różdżkę, takie elementy również wykonują cosplayerzy. W Polsce najpopularniejszymi materiałami używanymi do tego typu prac są drewno, styrodur, termoplastyki, a ostatnio również druk 3D.
Konkursy i ocena strojów.
Konkursy na najlepszy strój oraz prezentacje odbywają się na praktycznie każdym konwencie związanym z grami wideo, kulturą azjatycką oraz fantastyką. Często są najważniejszym punktem programu, który gromadzi pod sceną tłumy. Kilka lat temu nagrodami były głównie punkty, które można było wymienić w konwentowym sklepie z gadżetami, obecnie najpopularniejsze są statuetki i medale, zdarzają się również nagrody pieniężne.
Największym konkursem w Polsce jest ‘Maskarada’, która odbywa się w ramach festiwalu fantastyki Pyrkon w Poznaniu. W każdej z kategorii konkursowych można wygrać nagrodę pieniężną, a od 2019 roku zdobywca nagrody Grand Prix zyskuje również prawo do reprezentowania Polski na konkursie międzynarodowym. ‘Maskarada’ od kilku lat odbywa się na Sali Ziemi, a transmisja z konkursu jest udostępniana na telebimach rozmieszczonych na terenie festiwalu. Za organizację konkursu odpowiada Zofia „Zula” Skowrońska.
Jury oceniające stroje składa się najczęściej z cosplayerów docenionych na konkursach międzynarodowych lub odbywających się w Polsce, a także osób znanych ze swoich strojów lub prezentacji. Często do jury zaprasza się również fotografów związanych z fandomem cosplayowym lub osoby, których wiedza może posłużyć w uczciwej i rzetelnej ocenie, np. rzemieślników.
Ocenie podlega zgodność stroju z grafiką referencyjną, różnorodność technik, poprawne wykonanie, a także zachowanie sceniczne, pomysł na zaprezentowanie się na scenie i odgrywanie postaci. Najpopularniejszymi kategoriami konkursowymi są najlepszy strój, najlepsza prezentacja i najlepsza prezentacja grupowa. Na części konkursów pojawiają się również takie kategorie jak największe podobieństwo do postaci, najlepszy strój postaci własnej, najlepsza charakteryzacja/makijaż czy najlepsza peruka.
W Polsce istnieje pełny zakaz startowania w konkursie na najlepszy strój ze strojem kupionym, nie wykonanym samodzielnie.
Konkursy międzynarodowe.
Od 2010 roku w Polsce organizowane są eliminacje do konkursów międzynarodowych. Za większość z nich odpowiedzialna jest organizacja MIOHI, która takie konkursy przeprowadza na swoich konwentach. Na chwilę obecną konwentami tymi są Magnificon w Krakowie oraz Japanicon w Poznaniu. MIOHI organizuje eliminacje do konkursów: EuroCosplay (EC) z finałami w Londynie, European Cosplay Gathering (ECG) z finałami w Paryżu, Clara Cow’s Cosplay Cup (CCCC) z finałami w Rotterdamie, International Cosplay League (ICL) z finałami w Madrycie i Cosplay World Masters (CWM) z finałami w Lizbonie. W roku 2017 odbyły się eliminacje do konkursu China International Cartoon &amp; Animation Festival (CICAF) z finałami w Chinach. Za eliminacje odpowiedzialny był zespół pracujący przy konkursie, który odbył się w ramach Warsaw Comic Con. W 2019 roku po raz pierwszy zostały przeprowadzone eliminacje do konkursu International Cosplay Champions Cup z finałami w Bratysławie, odbyły się one w ramach konkursu Maskarada na festiwalu fantastyki Pyrkon. Pozostałe konkursy o charakterze międzynarodowym nie miały eliminacji w Polsce, kandydaci mogli samodzielnie zgłosić się do udziału, jeżeli zezwalał na to jego wewnętrzny regulamin.

</doc>
<doc id="545733" url="https://pl.wikipedia.org/wiki?curid=545733" title="PKK">
PKK



</doc>
<doc id="545735" url="https://pl.wikipedia.org/wiki?curid=545735" title="Ziemia Królowej Maud">
Ziemia Królowej Maud

Ziemia Królowej Maud (norw. "Dronning Maud Land", ang. "Queen Maud Land") – region w Antarktydzie Wschodniej pomiędzy Ziemią Enderby na wschodzie i Ziemią Coatsów na zachodzie; obszar roszczeń Norwegii, uznawany przez rząd norweski za terytorium zależne.
Nazwa.
Obszar został nazwany na cześć królowej Norwegii – Maud Koburg (1869–1938).
Geografia.
Region w Antarktydzie Wschodniej pomiędzy Ziemią Enderby na wschodzie i Ziemią Coatsów na zachodzie. Zajmuje powierzchnię 2,7 miliona km², stanowiąc ok. jedną szóstą kontynentu Antarktydy.
Jest to płaskowyż pokryty pokrywą lodową o grubości do 2,4 km, w obszarze przybrzeżnym przybiera charakter górzysty. Równolegle do wybrzeża ciągną się pasma górskie, m.in. Góry Mühliga-Hofmanna, Heimefront Range (norw. "Heimefrontfjella"), Orvin Mountains (norw. "Orvinfjella"), Wohlthat Mountains (niem. "Wohlthatmassiv", norw. "Wohlthatmassivet") i Sør-Rondane. Najwyższym szczytem jest Jøkulkyrkja Mountain (3148 m n.p.m.) we wschodniej części Gór Mühliga-Hofmanna. Skały tu występujące należą do najstarszych na kontynencie, niektóre powstały 300 milionów lat temu.
W części nadmorskiej Ziemia Królowej Maud obejmuje następujące obszary (z zachodu na wschód):
Na obszarze od 100 do 250 km od wybrzeża występują liczne nunataki.
Wzdłuż wybrzeża rozciągają się lodowce szelfowe Riiser-Larsena i Fimbul.
Kilka krajów prowadzi przybrzeżne stacje badawcze, m.in. Republika Południowej Afryki i Rosja prowadzą tu całoroczne stacje.
Flora i fauna.
Świat roślinny i zwierzęcy Ziemi Królowej Maud jest ubogi. Spotkać tu można m.in. porosty, mchy i algi. Występują tu m.in. pierwotniaki, grzyby, sinice i roztocza.
W regionie gniazduje kilka gatunków ptaków morskich takich jak pingwiny cesarskie i białookie, petrele antarktyczne i petrele śnieżne, wydrzyki antarktyczne i oceanniki żółtopłetwe. Na zboczach nunataku Svarthamaren Mountain znajduje się największa znana na świecie kolonia petreli antarktycznych.
Historia.
Wybrzeże Ziemi Królowej Maud było pierwszym fragmentem Antarktydy dostrzeżonym 27 stycznia 1820 roku przez rosyjskiego badacza Fabiana Bellingshausena (1778–1852) i jednym z ostatnich regionów zbadanych na kontynencie.
Historia eksploracji Ziemi Królowej Maud związana jest z rozwojem wielorybnictwa w wodach antarktycznych. Pierwsze wyprawy finansowane były przez norweskiego potentata Larsa Christensena (1884–1965), syna Christena Christensena (1845–1923).
Region został odkryty, zbadany i zmapowany przez trzecią wyprawę norweską w latach 1929–1930. Norwescy polarnicy Hjalmar Riiser-Larsen (1890–1965) (kierownik wyprawy) i Finn Lützow-Holm (1890–1950) eksplorowali obszar między 37° a 49°30ʹE. Riiser-Larsen nazwał region na cześć królowej Norwegii – Maud Koburg (1869–1938) – "Dronning Maud Land". Podczas wyprawy nakręcił film pokazywany później w kinach Oslo. Dalsze badania regionu prowadziła czwarta wyprawa norweska w latach 1930–1931.
W 1930 roku Riiser-Larsen odkrył z powietrza Wybrzeże Księcia Olafa i Wybrzeże Księżniczki Marty, a w 1931 roku Wybrzeże Księżniczki Ragnhildy. Wybrzeże Księżniczki Astrid zostało odkryte w 1931 roku przez kapitana statku wielorybniczego.
Podczas kolejnej ekspedycji w latach 1936–1937 norweski lotnik Viggo Widerøe (1904–2002) obleciał tereny przybrzeżne, które nazwano Wybrzeżem Księcia Haralda.
W 1939 roku niemiecka ekspedycja antarktyczna (niem. "Deutsche Antarktische Expedition") prowadzona przez Alfreda Ritschera (1879–1963) wykonała zdjęcia lotnicze obszaru między 5°W a 15°E do około 75°S. Duże obszary Ziemi Królowej Maud zostały sfotografowane z powietrza podczas amerykańskiej Operacji Highjump przeprowadzonej w latach 1946–1947.
Pierwszą wyprawą naukową do Ziemi Królowej Maud była norwesko-brytyjsko-szwedzka ekspedycja antarktyczna w latach 1949–1952. Podczas tej wyprawy założono stację badawczą Maudheim, skąd prowadzono eksploracje regionu z powietrza i z lądu.
W związku z Międzynarodowym Rokiem Geofizycznym w latach 1957–1958 na Ziemi Królowej Maud powstało kilka całorocznych stacji naukowych, m.in. radziecka, japońska (Syowa), norweska i belgijska. Na początku lat 60. XX w. Norwegia zaprzestała działalności i jej stację przejęła Republika Południowej Afryki, która od tego czasu prowadzi nieprzerwaną działalność badawczą na Ziemi Królowej Maud. Stacja radziecka przeszła w ręce Rosji, której główną stacją jest Nowołazariewskaja. Stacja belgijska została zamknięta w 1961 roku, ale Belgia ponowni zaangażowała się w badania, wznosząc w 2009 roku stację Princesse-Élisabeth. W latach 1966–1969 tymczasową bazę utrzymywały tu również Stany Zjednoczone.
Norwegia zintensyfikowała swoją działalność w regionie ponownie w latach 1976–1977. Norweski Instytut Polarny przeprowadził wówczas dużą ekspedycję do zachodniej Ziemi Królowej Maud i wschodniej części Morza Weddella. W latach 1989–1990 wzniesiono stację Troll, która od 2005 roku prowadzi działalność całoroczną. Druga, mniejsza, sezonowa stacja norweska Tor znajduje się ok. 100 km na wschód od stacji Troll. Ponadto na Ziemi Królowej Maud własne stacje prowadzą Indie (Maitri), Niemcy (Kohnen), Szwecja (Wasa) i Finlandia (Aboa).
Polityka.
Norweska eksploracja Ziemi Królowej Maud w latach 20. i 30. XX wieku stała się podstawą dla Norwegii do wysunięcia w 1939 roku roszczeń terytorialnych wobec obszaru między 20°W a 45°E. 14 stycznia 1939 roku Norwegia zaanektowała terytorium.
Obszar roszczeń interpretowany jest jako rozciągający się od wybrzeża do bieguna południowego. Wobec roszczeń norweskich zastrzeżenia zgłosiły m.in. Stany Zjednoczone, Chile i Związek Radziecki, Niemcy je odrzuciły a Wielka Brytania je zaakceptowała. Nazistowskie Niemcy zgłosiły własne roszczenia do regionu między 4°50'W a 18°30'E sięgającym 72°44'S – który został obfotografowany przez wyprawę Ritschera i nazwany "Neuschwabenland".
W 1949 roku Norwegia ogłosiła Ziemię Królowej Maud swoim terytorium zależnym – dependencją. Wraz z podpisaniem Układu Antarktycznego, roszczenia te zostały „zamrożone”

</doc>
<doc id="545736" url="https://pl.wikipedia.org/wiki?curid=545736" title="Andrew Jordt Robinson">
Andrew Jordt Robinson



</doc>
<doc id="545739" url="https://pl.wikipedia.org/wiki?curid=545739" title="Baidupedia">
Baidupedia



</doc>
<doc id="545740" url="https://pl.wikipedia.org/wiki?curid=545740" title="Ziemia Coatsów">
Ziemia Coatsów

Ziemia Coatsów (ang. "Coats Land", hiszp. "Tierra de Coats") – region w Antarktydzie Wschodniej nad południowo-wschodnim brzegiem Morza Weddella, między Ziemią Królowej Maud na wschodzie a Lodowcem Szelfowym Filchnera na południowym zachodzie.
Znajdują się tu dwie stacje badawcze – argentyńska Belgrano II i brytyjska Halley.
Roszczenia terytorialne wobec wschodniej części Ziemi Coatsów wysuwa Norwegia, zachodniej Argentyna a wobec środkowej Wielka Brytania.
Nazwa.
Ziemia Coatsów została nazwana na cześć braci Jamesa Coatsa (1841–1912) i Andrew Coatsa (1862–1930), których przedsiębiorstwa wsparły finansowo Szkocką Narodową Wyprawę Antarktyczną (ang. "Scottish National Antarctic Expedition", SNAE) w latach 1902–1904.
Geografia.
Region w Antarktydzie Wschodniej nad południowo-wschodnim brzegiem Morza Weddella, między Ziemią Królowej Maud na wschodzie a Lodowcem Szelfowym Filchnera na południowym zachodzie. Rozciąga się przez około 500 km z północnego wschodu na południowy zachód między 20°00'W a 36°00'W.
Obejmuje wybrzeża — Leopolda i Cairda. Główne wzniesienia to Theron Mountains, Góry Shackletona i Whichaway Nunataks. 
Na Ziemi Coatsów znajdują się argentyńska stacja badawcza Belgrano II i brytyjska Halley. 
Historia.
Północno-wschodnia część Ziemi Coatsów została odkryta przez Williama Speirsa Bruce’a (1867–1921), kierownika Szkockiej Narodowej Wyprawy Antarktycznej (ang. "Scottish National Antarctic Expedition", SNAE) w latach 1902–1904. 3 marca 1904 roku Bruce dostrzegł ze statku ląd, który nazwał Ziemią Coatsów. W latach 1911–1912 Druga Niemiecka Wyprawa Antarktyczna (niem. "Zweite Deutsche Antarktisexpedition") odkryła dalsze tereny Ziemi Coatsów na zachodzie. W grudniu 1914 roku i w styczniu roku 1915 Ernest Shackleton (1874–1922) odkrył tereny na południu. 
W 1957 roku Trans-Antarktyczna Ekspedycja Wspólnoty Narodów (ang. "Commonwealth Trans-Antarctic Expedition") przeprowadziła badania w regionie Theron Mountains, Góry Shackletona i Whichaway Nunataks.
Polityka.
Roszczenia do wschodniej części Ziemi Coatsów wysuwa Norwegia, do zachodniej Argentyna a do środkowej Wielka Brytania. Wraz z podpisaniem Układu Antarktycznego, roszczenia te zostały „zamrożone”

</doc>
<doc id="545741" url="https://pl.wikipedia.org/wiki?curid=545741" title="Baidu Baike">
Baidu Baike

Baidu Baike () – chińska encyklopedia internetowa wzorowana na Wikipedii. Została założona 20 kwietnia 2006 przez firmę Baidu, twórcę największej chińskiej wyszukiwarki internetowej. Encyklopedia oparta jest na oprogramowaniu podobnym do wiki, jednak artykuły muszą przejść system filtrujący, aby podlegały zasadom cenzury wprowadzonym przez rząd.
Do szybkiego wzrostu liczby haseł w Baidu Baike przyczynia się m.in. niejasny stosunek do kwestii przestrzegania praw autorskich – wiele artykułów jest bezpośrednio skopiowanych z różnych stron internetowych. W niespełna trzy tygodnie od otwarcia encyklopedii liczba artykułów urosła do 100 tys., a w styczniu 2011 znajdowały się w niej 3 miliony haseł (dla porównania w tym samym czasie w chińskiej Wikipedii było ok. 330 tys. artykułów).
W styczniu 2016 roku Baidupedia zawierała już ponad 13 milionów haseł. W tym czasie anglojęzyczna Wikipedia miała ich jedynie 5 milionów, a Wikidane dysponowały 16 milionami odnośników. Liczba edycji w tej encyklopedii jest jednak mała jak na tak dużą ilość artykułów. Dla porównania kiedy Baidupedia miała na koncie 100 mln edycji, w angielskiej Wikipedii było już ich ponad 800 mln, a w Wikidanych ponad 300 mln.

</doc>
<doc id="545742" url="https://pl.wikipedia.org/wiki?curid=545742" title="System informacyjny">
System informacyjny

System informacyjny – posiadająca wiele poziomów struktura pozwalająca użytkownikowi na przetwarzanie, za pomocą procedur i modeli, informacji wejściowych w wyjściowe. Natomiast system informatyczny jest wydzieloną, skomputeryzowaną, częścią systemu informacyjnego.
Komputeryzacja systemów informacyjnych jest coraz powszechniejszym sposobem zwiększenia sprawności działania systemu zarządzania, ponieważ mimo początkowych wydatków na szkolenia, oprogramowanie i wdrożenie, system informatyczny umożliwia formalizację struktury organizacyjnej, zwiększenie rozpiętości kierowania, automatyzowanie zadań, dostarcza niezwłocznie żądanych informacji, ułatwia pracę grupową w przedsiębiorstwach posiadających wiele oddziałów.
W teorii zarządzania "system informacyjny" to zespół środków materialnych, finansowych, algorytmów i ludzi, zapewniający sprawne zarządzanie przedsiębiorstwem.
Na gruncie ekonomiki informacji "system informacyjny" definiowany jest jako kompleks powiązanych ze sobą procesów informacyjnych.
System informacyjny jest specyficznym systemem społeczno-gospodarczym, który obok procesów informacyjnych zawsze współtworzą także zasoby oraz informacja.
Przykład.
Niech będzie dany zbiór formula_1 obiektów (zwany uniwersum) i zbiór formula_2 atrybutów opisujących obiekty. Systemem informacyjnym formula_3 nazywamy parę:
formula_4
System informacyjny korzystnie jest przedstawić w postaci tablicy, gdzie wiersze reprezentują obiektu uniwersum, a kolumny – wartości atrybutu dla poszczególnych obiektów.
Poniższy przykład przedstawia prosty system informacyjny opisujący owoce. Każdy obiekt uniwersum (owoc) jest opisany poprzez 4 atrybuty: średnicę w centymetrach, kolor, smak i nazwę.

</doc>
<doc id="545745" url="https://pl.wikipedia.org/wiki?curid=545745" title="Mamakan">
Mamakan

Mamakan - osiedle typu miejskiego w azjatyckiej części Rosji, w obwodzie irkuckim.
Leży u ujścia rzeki Mamakan do Witimu; ok. 12 km na zachód od Bodajbo; 4 tys. mieszkańców (2005). Znajduje się tu Mamakańska Elektrownia Wodna.
Powstało w 1957 roku jako baza budowniczych elektrowni.

</doc>
<doc id="545746" url="https://pl.wikipedia.org/wiki?curid=545746" title="Cinecitta">
Cinecitta



</doc>
<doc id="545747" url="https://pl.wikipedia.org/wiki?curid=545747" title="Marcin Masecki">
Marcin Masecki

Marcin Masecki (ur. 6 września 1982 w Warszawie) – polski pianista, wykonujący muzykę jazzową i poważną.
Ukończył Berklee College of Music w Bostonie. Grał m.in. w trio z Wojciechem Pulcynem (kontrabas) i Grzegorzem Grzybem (perkusja), w formacjach Alchemik, z którą nagrał trzy płyty, "Alchemik", "Sfera Szeptow" i "Drakula w Bukareszcie", oraz "Oxen". W 1998 roku nagrał płytę "Tribute to Marek &amp; Wacek" z Andrzejem Jagodzińskim, a w 2000 roku obaj muzycy wraz z Kwartetem Prima Vista nagrali płytę z muzyką filmową z okresu międzywojennego "Gdzie są filmy z tamtych lat". W 2005 wystąpił gościnnie na płycie "Czarno widzę" zespołu Afro Kolektyw. Współpracował m.in. z takimi artystami jak: Tomasz Stańko, George Garzone, Hal Crook, Dave Samuels, Michał Urbaniak, Wojciech Waglewski, Reni Jusis.
Często gra koncerty solowe i duety między innymi z Candelarią Saenz Valiente (jego żona), perkusistami Ziwem Rawicem, Wojtkiem Soburą (z którym tworzy zespół Wczasowicz Paweł), czy Sebastianem Frankiewiczem. Występuje w trio z Raphaelem Rogińskim (gitara) i Maciem Morettim (perkusja). Ten ostatni skład w 2008 roku wydał płytę koncertową zatytułowaną "2525252525" (od nazwy klubu, w którym koncert miał miejsce – Chłodna 25 w Warszawie).
Jako solista w repertuarze klasycznym reprezentuje estetykę usterki.
Jest lub był członkiem zespołów:
Współpracuje lub współpracował również z zespołami Pink Freud (płyta "Alchemia"), Muzykoterapia (pierwsza płyta zespołu), Niewinni Czarodzieje, Waglewski Fisz Emade (płyta "Męska muzyka"); był też pianistą w kwartecie Zbigniewa Wegehaupta, z którym nagrał dwie płyty: "Wege" oraz "Tota".
W tym też roku wydał solową płytę "Mięso" oraz koncertową z triem TAQ "Live in Mińsk Mazowiecki".
W roku 2009 wydał dwie płyty: solowa płyta "BOB" oraz nagrania zespołu Paristetris.
W roku 2011 z sekstetem Profesjonalizm nagrał płytę "Chopin Chopin Chopin". Płytę wydała oficyna Lado ABC.
W roku 2007, podczas pobytu w Londynie, Masecki rozpoczął pracę nad nagraniem Kunst der Fuge Johanna Sebastiana Bacha. Na początku nagranie miało być wyprodukowane dzięki „cegiełkom”, które każdy mógł kupować, wpłacając na wskazane konto dowolną sumę. Współautorem tego pomysłu był Wojtek Zrałek-Kossakowski (związany z "Krytyką Polityczną"). Po zebraniu podstawowej sumy projekt zaczął ewoluować artystycznie i koncepcyjnie. Po kilku latach, za zgodą udziałowców, do produkcji dołączył Narodowy Instytut Audiowizualny oraz niezależne wydawnictwo warszawskie Lado ABC. Ostatecznie Kunst der Fuge została nagrana na fortepianie, przy użyciu starego dyktafonu kasetowego. Tym samym powstało jedno z pierwszych nagrań lo-fi muzyki poważnej. Płytę wydano w 2012.
Wraz z Janem Młynarskim założył Jazz Band Młynarski-Masecki.

</doc>
<doc id="545748" url="https://pl.wikipedia.org/wiki?curid=545748" title="Sole amonowe">
Sole amonowe

Sole amonowe, sole amoniowe − sole zawierające kationy amonowe i aniony dowolnych reszt kwasowych.
Przykłady:

</doc>
<doc id="545751" url="https://pl.wikipedia.org/wiki?curid=545751" title="Promień zwyczajny">
Promień zwyczajny

Promień zwyczajny – w kryształach dwójłomnych, jeden z dwu promieni powstałych z rozdzielenia promienia światła padającego na taki kryształ. Charakteryzuje się izotropową (równą w różnych kierunkach) prędkością rozchodzenia się w krysztale. Spełnia on prawo Snelliusa przy przechodzeniu przez powierzchnię kryształu – leży w płaszczyźnie padania światła. Polaryzacja tego promienia jest prostopadła do płaszczyzny głównej (płaszczyzny przechodzącej przez dany promień światła i przecinającą go oś optyczną). Oznacza się go przez formula_1 (ang. "ordinary" – zwyczajny).
Promień ten wydaje się więc zachowywać jak zwyczajny promień światła. Nie dotyczy to jednak promienia nadzwyczajnego.

</doc>
<doc id="545755" url="https://pl.wikipedia.org/wiki?curid=545755" title="E5 (trasa europejska)">
E5 (trasa europejska)

E5 (lub, ) – jedna z tras europejskich. Jest zbudowana w kierunku północ-południe; rozpoczyna się w Greenock w Szkocji a kończy w Algeciras w Hiszpanii. Biegnie przez trzy kraje – Wielką Brytanię (Szkocję i Anglię), Francję i Hiszpanię (w tym też przez Kraj Basków).
Łącznie trasa ta ma 3281 km.
Stary system numeracji.
W latach 1950 – 1983 obowiązywał poprzedni system numeracji, według którego oznaczenie E5 dotyczyło trasy o pierwotnym przebiegu: "Londyn – Wiedeń – Budapeszt – Belgrad – Aleksandropolis", którą w 1951 roku wydłużono do tureckiej miejscowości Yayladağı, zaś w 1968 roku ponownie została przedłużona – tym razem do granicy z Syrią. Przez cały czas funkcjonowania starego systemu arteria E5 była zaliczana do kategorii „A”, w której znajdowały się główne trasy europejskie.
Drogi w ciągu dawnej E5.
"Lista dróg opracowana na podstawie materiału źródłowego"

</doc>
<doc id="545756" url="https://pl.wikipedia.org/wiki?curid=545756" title="Mamakańska Elektrownia Wodna">
Mamakańska Elektrownia Wodna

Mamakańska Elektrownia Wodna () – elektrownia wodna w azjatyckiej części Rosji (Jakucja) na rzece Mamakan koło miejscowości Mamakan.
Zapora o wysokości 57 m i długości 345 m; cztery hydrozespoły o łącznej mocy 100 MW; średnia produkcja roczna 356 mln. kWh.
Budowę rozpoczęto w 1957 r.; pierwsze dwa hydrozespoły oddano do użytku w grudniu 1961 r.; całość ukończono w 1963 r.
W wyniku zbudowania zapory powstał Mamakański Zbiornik Wodny.

</doc>
<doc id="545758" url="https://pl.wikipedia.org/wiki?curid=545758" title="Flaga Socjalistycznej Federalnej Republiki Jugosławii">
Flaga Socjalistycznej Federalnej Republiki Jugosławii



</doc>
<doc id="545759" url="https://pl.wikipedia.org/wiki?curid=545759" title="Promień nadzwyczajny">
Promień nadzwyczajny

Promień nadzwyczajny – w kryształach dwójłomnych, jeden z dwu promieni powstałych z rozdzielenia promienia światła padającego na taki kryształ. Charakteryzuje się anizotropią prędkości rozchodzenia się w krysztale (prędkość ta zależy od kierunku, w którym się rozchodzi). Nie spełnia on prawa Snelliusa (np. może zmieniać kierunek nawet wówczas, gdy światło pada prostopadle do powierzchni kryształu). Nie musi on leżeć w jednej płaszczyźnie z promieniem padającym (zob. płaszczyzna padania światła). Polaryzacja tego promienia jest równoległa do płaszczyzny głównej (płaszczyzny przechodzącej przez dany promień światła i przecinającą go oś optyczną). Promień taki oznacza się symbolem formula_1 (ang. "extraordinary" – nadzwyczajny), ponieważ ma inne właściwości w porównaniu z promieniem zwyczajnym, który spełnia prawo Snelliusa.

</doc>
<doc id="545762" url="https://pl.wikipedia.org/wiki?curid=545762" title="João Guimarães Rosa">
João Guimarães Rosa

João Guimarães Rosa (ur. 27 czerwca 1908 w Cordisburgo, zm. 19 listopada 1967 w Rio de Janeiro) – brazylijski prozaik, często uważany za najwybitniejszego dwudziestowiecznego pisarza brazylijskiego.
Guimarães Rosa z wykształcenia był lekarzem, przez wiele lat pracował jako zawodowy dyplomata. Wykazywał wyjątkowy talent do języków, mówił lub czytał w kilkunastu. Literacką sławę zyskał dzięki opublikowaniu w 1956 opowiadań z cyklu "Corpo de Baile" i powieści "Wielkie pustkowie" ("Grande Sertão: Veredas"), rozgrywającej się wśród brazylijskich bandytów ("jagunço") na tle "sertão" – rozległego, nieurodzajnego lub pokrytego dżunglą płaskowyżu.
W swej twórczości mieszał wątki realistyczne z ludową tradycją i metafizycznymi rozważaniami.
W 2008 został pośmiertnie odznaczony Krzyżem Wielkim brazylijskiego Orderu Zasługi dla Kultury.

</doc>
<doc id="545763" url="https://pl.wikipedia.org/wiki?curid=545763" title="Standard Liège">
Standard Liège

Royal Standard de Liège – belgijski klub piłkarski z siedzibą w Liège. Został założony w 1898 roku.

</doc>
<doc id="545764" url="https://pl.wikipedia.org/wiki?curid=545764" title="Standard Liege">
Standard Liege



</doc>
<doc id="545765" url="https://pl.wikipedia.org/wiki?curid=545765" title="Łupek grafitowy">
Łupek grafitowy

Łupek grafitowy – skała metamorficzna o wyraźnie zaznaczonej laminacji, złożona głównie z drobnych blastów (ziarn) kwarcu. Zawartość grafitu wynosi do kilku %, jednak ze względu na jego niewielkie rozmiary (zwykle tworzy drobne wrostki w ziarnach kwarcu) oraz intensywną barwę, nadaje skale czarne zabarwienie.
Innymi składnikami skały mogą być drobno wykształcone łyszczyki oraz nielicznie występują chloryty. Podrzędnie mogą występować inne minerały, np. skalenie.
Łupki grafitowe powstają w wyniku przeobrażenia łupków ilastych lub piaszczystych bogatych w substancje węglowe lub bitumiczne.
Skała ta jest twarda i odporna na wietrzenie. W masywach zbudowanych ze skał metamorficznych często skałki są zbudowane z łupków grafitowych.
W Polsce łupki grafitowe występują w Sudetach – w Masywie Śnieżnika i Krowiarkach oraz na Przedgórzu Sudeckim, a także w Tatrach Zachodnich.
Zobacz też.
lidyt

</doc>
<doc id="545766" url="https://pl.wikipedia.org/wiki?curid=545766" title="Joao Guimaraes Rosa">
Joao Guimaraes Rosa



</doc>
<doc id="545767" url="https://pl.wikipedia.org/wiki?curid=545767" title="Gwiazdki zuchowe">
Gwiazdki zuchowe

Gwiazdki zuchowe – "stopnie" zdobywane przez zuchy, oznaczane w postaci gwiazdek noszonych nad lewą kieszenią bluzy mundurowej pod Znaczkiem zucha. Pomagają w osiągnięciu przez zuchy określonego etapu rozwoju, przygotowującego do podjęcia zadań odpowiadających nazwie gwiazdki. Rolą gwiazdek zuchowych jest wspieranie rozwoju intelektualnego, duchowego, fizycznego i społecznego zucha.
Metodyka.
Jedynym wymogiem, który zuch musi spełnić przed przystąpieniem do zdobywania gwiazdki, jest poznanie i zrozumienie Prawa Zucha oraz złożenie Obietnicy. 
Jest to umotywowane faktem, iż aby przystąpić do pracy nad rozwojem danej osoby, musi ona znać cel, do którego dąży. Drużynowy w swoim planie pracy powinien umieścić te sprawności, które pomogą dzieciom w realizacji programu danej gwiazdki. Gwiazdki powinny być uroczyście przyznawane w Kręgu Rady, a fakt ich przyznania wpisywany do książeczki zuchowej. Nie powinno się narzucać zadań zuchom, a także łączyć spraw szkolnych i zuchowych.

</doc>
<doc id="545768" url="https://pl.wikipedia.org/wiki?curid=545768" title="Łupki metamorficzne">
Łupki metamorficzne



</doc>
<doc id="545773" url="https://pl.wikipedia.org/wiki?curid=545773" title="Mamakański Zbiornik Wodny">
Mamakański Zbiornik Wodny

Mamakański Zbiornik Wodny () – zbiornik wodny w azjatyckiej części Rosji (obwód irkucki) na rzece Mamakan.
Leży w dolinie Witimu u podnóża Wyżyny Północnobajkalskiej; powierzchnia 10,82 km²; długość 30 km, szerokość do 0,5 km; maksymalna głębokość 45 m; pojemność 0,197 km³. Powstał w wyniku zbudowania zapory Mamakańskiej Elektrowni Wodnej.

</doc>
<doc id="545774" url="https://pl.wikipedia.org/wiki?curid=545774" title="Unia Ekonomiczna Beneluksu">
Unia Ekonomiczna Beneluksu



</doc>
<doc id="545775" url="https://pl.wikipedia.org/wiki?curid=545775" title="Kąt natarcia">
Kąt natarcia

Kąt natarcia – jest to (umowny) kąt pomiędzy kierunkiem strugi napływającego powietrza a cięciwą powierzchni nośnej (skrzydła) lub płata wirnika. Kąt natarcia ma kluczowy wpływ na powstawanie siły nośnej działającej na skrzydło i odpowiedzialnej za unoszenie się samolotu w powietrzu.
Im mniejszy kąt natarcia, tym większa musi być prędkość opływającej strugi powietrza, by utrzymać taką samą wartość siły nośnej. Wraz ze wzrostem kąta natarcia, wzrasta siła nośna, aż do osiągnięcia pewnego punktu krytycznego. Następuje wtedy gwałtowny spadek siły nośnej, dochodzi do przeciągnięcia. Wspomniany punkt krytyczny określa się mianem kąta krytycznego.
Każdy płat posiada określony krytyczny kąt natarcia i konstruktorzy tak dobierają profil lotniczy aby aerodyna (np. samolot, szybowiec, paralotnia) miała poprawne właściwości lotne we wszystkich stanach lotu.
Zazwyczaj płaty o małym kącie krytycznym mają mniejsze opory podczas przelotu, natomiast mają gorsze właściwości podczas startu i lądowania, a często mają gorszą charakterystykę przeciągnięcia (wymagają bardziej precyzyjnego pilotażu, są mniej tolerancyjne na błędy pilotażu).
Kąt natarcia zwiększa się celowo np. podczas lądowania samolotu, aby przy zmniejszającej się prędkości w kontrolowany sposób utrzymać, a następnie stopniowo zmniejszać siłę nośną.
Zmianę kąta natarcia i siły nośnej w trakcie lotu oraz podczas lądowania uzyskuje się sterem wysokości oraz (głównie podczas lądowania) za pomocą m.in. klap, slotów jak również innych powierzchni sterowych skrzydła.
W niektórych, nielicznych samolotach, jak np. Vought F-8 Crusader kąt natarcia można zmieniać poprzez zmianę kąta ustawienia całego płata w stosunku do kadłuba (tzw. zmienny kąt zaklinowania).
Kolejnym zastosowaniem są śmigła nowoczesnych elektrowni wiatrowych. Zmiana kąta natarcia jest tu używana do regulowania mocy wytwarzanego prądu elektrycznego.

</doc>
<doc id="545780" url="https://pl.wikipedia.org/wiki?curid=545780" title="Witold Bendkowski">
Witold Bendkowski

Witold Stefan Bendkowski (ur. 2 września 1961 w Rawie Mazowieckiej) – polski piłkarz, występujący na pozycji obrońcy.
Jest wychowankiem Mazovii Rawa Mazowiecka, później grał w Unii Skierniewice. W 1981 był już piłkarzem ŁKS Łódź, grał w tym klubie do 1990. Po 9 sezonach spędzonych w Łodzi przez 3 lata kontynuował karierę w Korei Południowej w klubie Yukong Oil Seul by w roku 1993 wrócić do ŁKS, gdzie grał do 1999. Jego największym sukcesem jest zdobycie mistrzostwa Polski w 1998 z ŁKS-em Łódź. W polskiej lidze wystąpił 376 razy i strzelił 2 bramki, w tym jedną strzałem niemal z połowy boiska (przeciwko Wiśle Kraków). Grał m.in. w meczach eliminacji Ligi Mistrzów z Manchesterem United, a także w Pucharze UEFA przeciwko AS Monaco. Karierę skończył w 2000 roku w Unii Skierniewice. W sezonie 2002-2003 był tam trenerem. Do końca sezonu 2008/2009 pracował w ŁKS Łódź, gdzie zajmował się marketingiem.
Reprezentacja Polski.
W reprezentacji Polski Bendkowski rozegrał 5 meczów. Debiutował 22 maja 1988 w Dublinie w przegranym 1:3 meczu z Irlandią. Ostatni mecz w kadrze rozegrał tego samego roku, 21 września w Chociebużu, w wygranym 2:1 meczu z NRD.

</doc>
<doc id="545785" url="https://pl.wikipedia.org/wiki?curid=545785" title="Zamek w Siewierzu">
Zamek w Siewierzu



</doc>
<doc id="545786" url="https://pl.wikipedia.org/wiki?curid=545786" title="Chanat Astrachański">
Chanat Astrachański

Chanat Astrachański – historyczne państwo w ujściu dolnej Wołgi, ze stolicą w Astrachaniu, pod panowaniem tatarskich chanów, powstałe na początku lat 60. XV wieku, po rozpadzie Złotej Ordy.
Podbity w 1554 r. przez Iwana IV Groźnego i przyłączony do Księstwa Moskiewskiego.

</doc>
<doc id="545787" url="https://pl.wikipedia.org/wiki?curid=545787" title="Hawley Harvey Crippen">
Hawley Harvey Crippen

Hawley Harvey Crippen, znany głównie jako Dr Crippen (ur. 11 września 1862, zm. 23 listopada 1910) – angielski lekarz (z pochodzenia Amerykanin) stracony za zabójstwo.
Jako lekarz specjalizował się w chorobach oczu i uszu. Jego drugą żoną była Kunigunde Mackamotski (z pochodzenia Polka, znana pod nazwiskiem Cora Turner). W 1900 roku lekarz przeniósł się wraz z żoną do Anglii i osiadł w Londynie, gdzie pracował w angielskiej filii firmy farmaceutycznej.
Po przyjęciu w domu doktora 31 stycznia 1910 roku Crippen rozpowiedział, iż żona wróciła do Stanów, gdzie po pewnym czasie zmarła i została skremowana w Los Angeles. W rzeczywistości Hawley Harvey Crippen otruł i poćwiartował Corę Turner, a ciało schował w piwnicy swego domu. Zniknięciem żony doktora zainteresował się Scotland Yard, który zlecił przeszukanie domu mordercy – co doprowadziło do ujawnienia szczątek, które Bernard Spilsbury zidentyfikował jako ciało Turner.
Hawley Harvey Crippen chcąc uniknąć aresztowania, musiał zbiec z Anglii. Przedostał się wraz z kochanką Ethel le Neve do Belgii. Dalej zamierzał popłynąć przez Atlantyk do Kanady. Na pokładzie „Montrose’a” jego kochanka udawała syna Crippena (w celu uniknięcia rozpoznania przez załogę). Kapitan statku nabrał jednak podejrzeń i za pomocą telegrafu skontaktował się z policją. Scotland Yard zdecydował się za pomocą statku SS „Laurentic” (który był szybszą jednostką) dotrzeć do Quebecu wcześniej od Crippena i tam w porozumieniu z kanadyjską policją dokonać aresztowania. Doktor i jego kochanka zostali aresztowani jeszcze na „Montrosie” 31 lipca 1910 roku.
Podczas procesu ławnikom wystarczyło zaledwie 27 minut, by uznać Crippena za winnego i skazać go na karę śmierci poprzez powieszenie. Jego kochankę uniewinniono. Wyrok wykonano 23 listopada 1910 roku. Sprawa była swego czasu bardzo głośna. Ujęcie Crippena było możliwe dzięki telegrafowi. Był to pierwszy przypadek, by to urządzenie pomogło w ujęciu groźnego przestępcy.
W 2007 roku David Foran z Michigan State University zasugerował, że zwłoki znalezione pod podłogą domu państwa Crippen nie należały do Cory, gdyż wykluczają to przeprowadzone badania porównawcze DNA z odnalezionych w 1910 r. szczątków oraz pobranego od krewnych Cory. Jedna z teorii zakłada, że Crippen przeprowadzał nielegalne aborcje, a zwłoki należały do jednej z jego pacjentek, która zmarła w czasie zabiegu. Część badaczy twierdzi też, że próbki ze szczątków mogły ulec kontaminacji albo krewni Cory mogli nie być jej prawdziwymi krewnymi (stąd negatywny wynik badań DNA). Inna hipoteza zakłada, że zwłoki mogły zostać ukryte pod podłogą piwnicy jeszcze przed tym jak państwo Crippen wprowadzili się do swojego domu.
Sprawa dra Crippena została opisana między innymi w "Stuleciu detektywów" Jürgena Thorwalda.

</doc>
<doc id="545791" url="https://pl.wikipedia.org/wiki?curid=545791" title="Użyteczność publiczna">
Użyteczność publiczna

Użyteczność publiczna – zadania, których cel stanowi: "bieżące i nieprzerwane zaspokajanie zbiorowych potrzeb ludności w drodze świadczenia usług powszechnie dostępnych" (ustawa o gospodarce komunalnej). Poza sferą użyteczności publicznej gmina nie może prowadzić działalności w formach przewidzianych przez ustawę o finansach publicznych. W tym przypadku gospodarka komunalna może być prowadzona w formie spółki prawa handlowego.

</doc>
<doc id="545792" url="https://pl.wikipedia.org/wiki?curid=545792" title="Black Jack Poznań">
Black Jack Poznań



</doc>
<doc id="545793" url="https://pl.wikipedia.org/wiki?curid=545793" title="Góry Patomskie">
Góry Patomskie

Góry Patomskie ("Wyżyna Patomska", ros. Пaтомское нагорье) – góry w azjatyckiej części Rosji, w obwodzie irkuckim.
Leżą między dolinami rzek: Leny, Witimu i Czary; średnia wysokość ok. 1200 m n.p.m.; maksymalna 1924 m n.p.m. Sfałdowane podczas orogenezy bajkalskiej; zbudowane ze skał prekambryjskich (łupki krystaliczne, wapienie, piaskowce). W niższych partiach tajga sosnowo-modrzewiowa, w wyższych limba syberyjska i tundra górska. Eksploatacja złóż złota (Bodajbo).
Badania geologiczne prowadził w 1865 r. Piotr Kropotkin, jego imieniem nazwano jeden z grzbietów Gór Patomskich.
Główne miejscowości: Bodajbo, Kropotkin.
W południowej części gór znajduje się Rezerwat Witimski.

</doc>
<doc id="545794" url="https://pl.wikipedia.org/wiki?curid=545794" title="Teoria działania">
Teoria działania



</doc>
<doc id="545795" url="https://pl.wikipedia.org/wiki?curid=545795" title="Leer (Ostfriesland)">
Leer (Ostfriesland)

Leer (Ostfriesland) – miasto powiatowe w północno-zachodniej części Niemiec, leżące we Wschodniej Fryzji często nazywane „Brama Fryzji Wschodniej”, w kraju związkowym Dolna Saksonia, siedziba powiatu Leer.
Geografia.
Miasto leży blisko granicy z Holandią. Od zachodu Leer jest ograniczone rzeką Ems, a od południa – Ledą. Miasto ma bogato rozwiniętą komunikację wodną (port morski i śródlądowy) i drogową. Posiada też własny port lotniczy w Papenburgu. Rozwinięty jest tu przemysł stoczniowy, rybołówstwo, handel, rzemiosło i turystyka.
Zabytki.
Najsłynniejszą budowlą miasta jest ratusz z roku 1894 zbudowany w stylu niemiecko-niderlandzkiego neorenesansu.
Na uwagę zasługuje znajdujący się w pobliżu Leer zespół wiatraków Mitling-Mark wraz z muzeum "Omas Küche" ("Babcina kuchnia").
W pobliżu tama na Ledzie.
Transport.
W mieście znajduje się stacja kolejowa Leer.

</doc>
<doc id="545798" url="https://pl.wikipedia.org/wiki?curid=545798" title="Symboliczny interakcjonizm">
Symboliczny interakcjonizm



</doc>
<doc id="545800" url="https://pl.wikipedia.org/wiki?curid=545800" title="Alpen Gold Poznań">
Alpen Gold Poznań



</doc>
<doc id="545802" url="https://pl.wikipedia.org/wiki?curid=545802" title="MKK Pyra Poznań">
MKK Pyra Poznań

MKK Pyra Poznań (Młodzieżowy Klub Koszykówki Pyra Poznań) – klub koszykarski z Poznania, zajmujący się szkoleniem dzieci i młodzieży w tej dyscyplinie sportu. MKK Pyra powstał w 3 kwietnia 1995 roku, a jego głównym celem było propagowanie i rozwijanie koszykówki wśród młodych ludzi.

</doc>
<doc id="545804" url="https://pl.wikipedia.org/wiki?curid=545804" title="Lymnaeidae">
Lymnaeidae



</doc>
<doc id="545806" url="https://pl.wikipedia.org/wiki?curid=545806" title="Lista chanów krymskich">
Lista chanów krymskich

Ten artykuł przedstawia listę chanów krymskich z tatarskiej dynastii Girejów, panujących od XV do XVIII wieku w Chanacie Krymskim.
Po zajęciu chanatu Rosja mianowała jeszcze dwóch tytularnych chanów:

</doc>
<doc id="545807" url="https://pl.wikipedia.org/wiki?curid=545807" title="Spójność">
Spójność

Spójność to najogólniej pojęta, pewna jednocząca zgodność, która może występować w relacjach pomiędzy ciałami fizycznymi, ich własnościami (zachowaniami) lub też między pojęciami (obiektami abstrakcyjnymi), np. w rozumowaniu.
To czy coś jest spójne zależy od przyjętych kryteriów zgodności. W różnych zastosowaniach termin ten odwołuje się do różnych kontekstów.

</doc>
<doc id="545808" url="https://pl.wikipedia.org/wiki?curid=545808" title="Kropotkin">
Kropotkin



</doc>
<doc id="545811" url="https://pl.wikipedia.org/wiki?curid=545811" title="Kelly Howell">
Kelly Howell



</doc>
<doc id="545815" url="https://pl.wikipedia.org/wiki?curid=545815" title="Franck Ribéry">
Franck Ribéry

Franck Bilal Ribéry (wym. []; ur. 7 kwietnia 1983 w Boulogne-sur-Mer) – francuski piłkarz występujący na pozycji pomocnika. W latach 2006–2014 reprezentant Francji. Zakończył karierę 22 października 2022 roku.
Kariera.
Ribéry zaczynał karierę w klubie US Boulogne, gdzie grał w sezonie 2001-2002. Następnym zespołem w karierze Francuza był Olympique Alès. Po roku niespełna 20-letni zawodnik zmienił drużynę na sporo silniejszy Stade Brestois 29. Dobre występy w tym klubie zaowocowały podpisaniem kontraktu z pierwszoligowym FC Metz.
Tu także grał na wysokim poziomie, więc po rozegraniu 20 meczów Ribéry przeniósł się do tureckiego Galatasaray SK, gdzie zdobył swoje pierwsze trofeum – Puchar Turcji.
Jednak pod względem sportowym Ribéry nie był całkowicie zadowolony, toteż po pół roku wrócił do ojczyzny i grał w Olympique Marsylia.
W Marsylii Ribéry spisywał się znakomicie, co spowodowało, że stał się obiektem zainteresowania m.in. takich klubów jak FC Barcelona, Arsenal, Bayern Monachium, Real Madryt, Juventus F.C., Inter Mediolan czy Manchester United. Ostatecznie przeszedł do Bayernu Monachium, gdzie występował, podobnie jak w Olympique Marsylia, z numerem 7. W sezonie 2009/2010 zdobył mistrzostwo Niemiec, zaś rok później zagrał w finale Ligi Mistrzów, w którym Bayern uległ Chelsea F.C. (1:1 w podstawowym czasie gry) 4:3 w karnych. W sezonie 2012/2013 ponownie wystąpił w finale Champions League, gdzie Bayern pokonał Borussię Dortmund 2:1. W czerwcu 2013 przedłużył kontrakt z klubem do 2017. W maju 2019 roku Bayern ogłosił, że po zakończeniu sezonu Ribéry odejdzie z klubu. W latach 2019 -2021 był zawodnikiem Fiorentiny. Od 2021 do 2022 był piłkarzem US Salernitana 1919, w której zakończył swoją karierę piłkarską.
Ribéry zaliczył pierwszy występ w reprezentacji Francji na Mistrzostwach Świata w 2006 roku w Niemczech. Powołanie dla uzdolnionego zawodnika zostało wymuszone na Raymondzie Domenechu przez kibiców. Ribéry został uznany na tym turnieju za jednego z najlepszych piłkarzy swojej drużyny, a Francja wywalczyła wicemistrzostwo świata. Ribéry zdobył swojego pierwszego reprezentacyjnego gola w 41. minucie w meczu 1/8 finału z Hiszpanią.
Życie prywatne.
W wieku 2 lat uczestniczył w wypadku samochodowym, podczas którego wypadł z pojazdu przez przednią szybę. Blizna pozostała po obrażeniach, jakich doznał w tym wypadku, jest wyraźnie widoczna na prawej stronie twarzy. Mimo że Ribéry należał do najlepiej zarabiających francuskich piłkarzy, nie chciał poddać się operacji plastycznej. Nie zdecydował się też na zabieg prostowania zębów i korekty złamanego nosa. „Blizny to nic hańbiącego” – powiedział w jednym z wywiadów.
Pod wpływem narzeczonej, a później żony, Wahiby, Franck Ribéry przyjął islam i zmienił imię na Bilal Yusuf Mohammed. Mają 2 córki: Hiziyę i Shahinez i syna Seifa.

</doc>
<doc id="545816" url="https://pl.wikipedia.org/wiki?curid=545816" title="Beniamin (program)">
Beniamin (program)

Beniamin - program komputerowy, Filtr rodzinny kontrolujący zawartość stron WWW i komunikatorów internetowych, stworzony w 1995 r. przez firmę AKKORP, promowany przez Katolickie Centrum Kultury i oficjalnie zalecany od 2006 r. przez Ministerstwo Edukacji Narodowej. Program działa wyłącznie pod systemem Microsoft Windows, jest dostępny w obniżonej cenie dla szkół i instytucji publicznych oraz płatnej dla pozostałych użytkowników.
Beniamin blokuje dostęp do określonych stron WWW na podstawie zestawu słów kluczowych, umożliwia też prowadzenie i ręczne modyfikowanie białej i czarnej listy stron WWW. Spełnia również częściowo rolę zapory sieciowej, umożliwiając blokowanie wyświetlania reklam, pobierania określonych typów plików, dostępu do Usenetu i komunikatorów internetowych. Program działa niezależnie od używanej przeglądarki WWW.
Kontrowersje.
Według oficjalnych zapewnień Ministerstwa Edukacji program ma służyć głównie do blokowania stron o tematyce pornograficznej i chronić młodzież szkolną przed treściami przestępczymi i pedofilskimi. Według pierwszych recenzji w standardowej konfiguracji program nie spełniał stawianych mu zadań:
Po opublikowaniu recenzji producent zmienił listę słów kluczowych i sposób szyfrowania, co utrudnia analizę działania nowych wersji programu.

</doc>
<doc id="545820" url="https://pl.wikipedia.org/wiki?curid=545820" title="Kropotkin (obwód irkucki)">
Kropotkin (obwód irkucki)

Kropotkin - osiedle typu miejskiego w azjatyckiej części Rosji, w obwodzie irkuckim.
Leży na Wyżynie Patomskiej; ok. 90 km na północny wschód od Bodajbo; 2 tys. mieszkańców (2002). Ośrodek regionu wydobycia złota.
Do 1930 r. osiedle nazywało się "Tichono-Zadonskij"; obecna nazwa na cześć badacza tego rejonu, Piotra Kropotkina.

</doc>
<doc id="545822" url="https://pl.wikipedia.org/wiki?curid=545822" title="Kay Rebecca Taylor">
Kay Rebecca Taylor



</doc>
<doc id="545823" url="https://pl.wikipedia.org/wiki?curid=545823" title="FC Santos">
FC Santos



</doc>
<doc id="545824" url="https://pl.wikipedia.org/wiki?curid=545824" title="Reprezentacja Komorów w piłce nożnej mężczyzn">
Reprezentacja Komorów w piłce nożnej mężczyzn

Reprezentacja Komorów w piłce nożnej od 2003 jest członkiem CAF, a od 2005 FIFA. Związek piłkarski został założony w 1979 roku. Nigdy nie awansowała do finałów mistrzostw świata, a w Pucharze Narodów Afryki zadebiutiwała w 2022. Pierwszy oficjalny mecz międzynarodowy rozegrała 26 sierpnia 1979 w Reunionie z Mauritiusem przegrywając 3:0.
Obecnym selekcjonerem kadry Komorów jest Amir Abdou

</doc>
<doc id="545825" url="https://pl.wikipedia.org/wiki?curid=545825" title="La Soupe aux choux">
La Soupe aux choux



</doc>
<doc id="545828" url="https://pl.wikipedia.org/wiki?curid=545828" title="Diabolical Masquerade">
Diabolical Masquerade

Diabolical Masquerade – szwedzki jednoosobowy projekt muzyczny prezentujący w swych dokonaniach awangardowy melodic black metal z wpływami death metalu, rocka progresywnego, ambientu oraz muzyki poważnej. 
Pomysł zrodził się około 1993 roku w Sztokholmie z inicjatywy Andersa Nyströma pseudonim "Blakkheim" multiinstrumentalisty znanego z występów w grupie muzycznej Katatonia. 
W nagraniach "Blakkheimowi" pomagał szwedzki multiinstrumentalista Dan Swanö, który oprócz kompozycji zrealizował partie dodatkowych instrumentów oraz aranżacje partii solowych gitary elektrycznej.
Działalność Diabolical Masquerade została zarzucona w 2004 roku. Tłumaczona przez Nyströma brakiem inspiracji przy tworzeniu kolejnego piątego albumu.

</doc>
<doc id="545829" url="https://pl.wikipedia.org/wiki?curid=545829" title="Deborah Blaisdell">
Deborah Blaisdell



</doc>
<doc id="545832" url="https://pl.wikipedia.org/wiki?curid=545832" title="Spójnia Stargard">
Spójnia Stargard

Spójnia Stargard (ze względów sponsorskich występująca pod nazwą PGE Spójnia Stargard) – polski klub koszykarski grający w Polskiej Lidze Koszykówki (polska ekstraklasa) z siedzibą w Stargardzie. Powstał w 1949 jako zrzeszenie sportowe „Spójnia” z sekcjami wielosekcyjnymi: boks, piłka nożna, żeglarstwo, kolarstwo, pływanie, od 1953 jako Terenowe Koło Sportowe ZS „Spójnia” z sekcją koszykówka mężczyzn, w 1954 ZS „Sparta”, od 1956 KS „Spójnia”, w 1961 z dwóch klubów powstał SKS „Spójnia” z sekcjami koszykówka mężczyzn i kobiet (rozwiązana w 1969) oraz żeglarską i tenisa ziemnego, w latach 60/90. brydż sportowy, szachy, tenis ziemny, piłka ręczna, karate, aikido (obecnie nie funkcjonujące przy klubie), od 2004 stowarzyszenie KS Spójnia Stargard z koszykówką w I lidze, od 2015 z sekcją kobiecej siatkówki w III lidze, od 2016 w II lidze w piłce siatkowej kobiet, 17 maja 2018 klub po 14 latach przerwy awansował do Polskiej Ligi Koszykówki. Od 2 lipca 2018 klub posiada osobowość prawną spółki akcyjnej "Spójnia Stargard – Sportowa Spółka Akcyjna". Po powstaniu spółki w stowarzyszeniu "KS Spójnia Stargard" pozostała sekcja siatkarska, rozwiązana w 2020. Od 12 czerwca 2019 ze względów sponsorskich klub występuje pod nazwą PGE Spójnia Stargard.
Historia.
Geneza.
We wrześniu 1949 rozpoczęło działalność Zrzeszenie Sportowe „Spójnia” w wyniku likwidacji koła sportowego ZS „Związkowiec”. ZS „Spójnia” składało się z następujących kół sportowych (sekcji): boks, piłka nożna, żeglarska, kolarska, pływacka. Pierwszym prezesem ZS „Spójnia” został Józef Tropaczyński, którym był do 1953. ZS „Spójnia” prowadziło działalność we wpółpracy przy danym zakładzie patronackim. ZS „Spójnia” przejęło basen pływacki w 1949 i od 1950 klub prowadził sekcję pływacką, stworzył powszechne warunki do uprawiania tego sportu. W 1951 Powiatowy Komitet Kultury Fizycznej wraz z klubem Spójnia zorganizował pierwsze mistrzostwa szkół. W 1952 odbyły się mecze w Szczecinie w ramach Pucharu Polski. Do tych rozgrywek zakwalifikował się zespół SKS Stargard Szczeciński przy Państwowym Liceum Pedagogicznym.
Powstanie sekcji, wydarzenia 1953–1993.
1 sierpnia 1953 połączono wszystkie koła sportowe, działające od 1949 przy zakładach pracy, w jedno Terenowe Koło Sportowe ZS „Spójnia”. Powstała sekcja koszykówki mężczyzn. Prezesem klubu został Konrad Karaszewski. W 1954 z połączenia ZS „Spójnia” z drugim stargardzkim ZS „Ogniwo”, powstało ZS „Sparta”. W 1956 polski sport przeszedł kolejną reorganizację. Działające zrzeszenia sportowe zastąpiły federacje sportowe działające przy CRZZ. W wyniku tych przeobrażeń powstał KKS „Błękitni”, który nie przejął sekcji koszykówki. Został reaktywowany klub sportowy „Spójnia” z wiodącą sekcją koszykówka. W 1961 Klub Żeglarski „Miedwie” połączył się ze „Spartą”, klubem sportowym „Spójnia” tworząc nowy klub SKS „Spójnia”. W 1966 trenerem A klasowego zespołu seniorów został Ryszard Janik. Klub w kolejnych latach awansował do III ligi, a następnie do II ligi. W 1991 Spójnia w sezonie 1990/1991 w rozgrywkach o mistrzostwo II ligi grupy B zajęła 3 miejsce.
Awans do ekstraklasy, PGE Spójnia Stargard SSA, wydarzenia 1994–2019.
W 1994 Spójnia w rundzie zasadniczej sezonu 1993/94 rozgrywkach II ligi zajęła pierwsze miejsce i awansowała do I ligi. W sezonie 1996/1997 klub zdobył pierwszy tytuł w historii klubu – wicemistrzostwo Polski. W 2004 nastąpił spadek do I ligi, w 2007 do II ligi. W 2009 nastąpił awans do I ligi. W 2010 drużynę poprowadził Tadeusz Aleksandrowicz. W 2016 nowym szkoleniowcem Spójni Stargard został Krzysztof Koziorowicz. Klub zajął III miejsce w I lidze. W maju 2018 Spójnia Stargard po 14 latach awansowała do ekstraklasy. W lipcu 2018 na potrzeby ekstraklasy powstała "Spójnia Stargard Sportowa Spółka Akcyjna" i zafunkcjonowała w nowej strukturze. 23 stycznia 2019 trenerem został Kamil Piechucki. 28 kwietnia 2019 zakończył się sezon 2018/2019. Klub zajął 13 miejsce w PLK. 12 czerwca 2019 Spójnia Stargard SSA podpisała umowę/kontrakt sponsoringowy z Polską Grupą Energetyczną, tym samym klub będzie nosił nazwę PGE Spójnia Stargard. W dniach od 13 do 15 września 2019 odbywały się obchody 70-lecia powstania Spójni Stargard. 28 września 2019 stargardzki koszykarski zespół rozpoczął inaugurację sezonu 2019/2020 w Energa Basket Lidze.
Wydarzenia 2020–2023.
18 marca 2020 władze PLK zdecydowały ("ze względu na epidemię koronawirusa") o zakończeniu sezonu 2019/2020. Stargardzki zespół zajął 9 miejsce. 27 sierpnia 2020 nastąpiła inauguracja rozgrywek ligowych w PLK sezonu 2020/2021. 27 października 2020 obowiązki pierwszego trenera przejął Maciej Raczyński, dotychczasowy asystent Jacka Winnickiego, który ponownie był trenerem Spójni od 13 listopada 2019. Z dniem 10 stycznia 2021 trenerem został Marek Łukomski.
14 lutego 2021 stargardzki zespół zagrał w finale turnieju o Puchar Polski w koszykówce przegrywając z mistrzem kraju Eneą Zastalem BC Zielona Góra. W ekstraklasie po rundzie zasadniczej zespół zajął 8 miejsce, w ćwierćfinale play off przegrał z Eneą Zastalem BC Zielona Góra. 1 września 2021 r. nastąpiła inauguracja rozgrywek ligowych w PLK sezonu 2021/2022. 9 lutego 2022 Marek Łukomski został zwolniony, obowiązki pierwszego trenera przejął Maciej Raczyński. Drużyna w sezonie 2021/2022 zajęła 11 miejsce. 
Z dniem 2 czerwca 2022 stanowisko trenera objął Sebastian Machowski. 23 sierpnia 2022 stargardzki zespół w hali Ośrodka Sportu i Rekreacji w Stargardzie odbył trening otwarty, na którym stawiło się kilkuset kibiców stargardzkiego klubu. PGE Spójnia zainaugurowała sezon 2022/2023 spotkaniem 24 września 2022 ze Śląskiem Wrocław. 
30 września 2022 gośćmi honorowymi podczas meczu PGE Spójni Stargard z Eneą Abramczyk Astorią Bydgoszcz byli koszykarze, trenerzy i byli działacze Spójni Stargard. 18 lutego 2023 w półfinale Pucharu Polski w Lublinie stargardzki zespół przegrał z gospodarzami turnieju 86:109.
Kadra sezon 2022/2023.
Zespół PGE Spójni Stargard w okresie przygotowawczym do sezonu 2022/2023 rozegrał pierwsze przedsezonowe sparingi w sierpniu, następnie we wrześniu 2022. Jako pierwsze sparingi drużyna stargardzka rozegrała mecze na wyjeździe z zespołami easyCredit Basketball Bundesligi, przegrywając z Basketball Löwen Braunschweig 81:102, drugi sparing wygrali z BG Göttingen 86:85. 2 września 2022, w pierwszym meczu XX Memoriału im. Wojtka Michniewicza zespół zmierzył się z Anwilem Włocławek, doznając porażki 82:85, 3 września 2022 w Toruniu Spójnia przegrała z Treflem Sopot 86:98. Od 5 września drużyna przebywała w Vizura Sports Center w Belgradzie, gdzie rozegrała dwa sparingi. 6 września zmierzyła się z serbskim Spartakiem Subotica (porażka 70:83), 7 września natomiast przegrała 72:82 z mistrzem Rumunii, BT Cluj-Napoca. 16 września 2022 stargardzki klub w Stargardzie przegrał z Seawolves Rostock Seawolves 77:85. W rewanżu Rostocku 18 września 2022 klub ze Stargardu przegrał z beniaminkiem niemieckiej bundesligi 86:105. Sparingowy bilans stargardzkiego zespołu, to jedno zwycięstwo i siedem porażek. W rozgrywkach ekstraklasy sezonu 2022/2023 PGE Spójnia była na piątym miejscu notując dwanaście zwycięstw i osiem porażek.
Skład drużyny na dzień 09 grudnia 2023.
Polska Liga Koszykówki sezon 2022/2023 ↘
1. W trakcie sezonu przyszli: 
2. W trakcie sezonu odeszli: 
Prezesi, działacze, trenerzy, zawodnicy.
Prezesi.
W historii stargardzkiego klubu prezesami byli:
Aktualnie prezesem PGE Spójni Stargard jest Paweł Ksiądz.
19 lipca 2022 w Spójni Stargard SSA odbyło się walne zgromadzenie akcjonariuszy. Wybrane zostały władze sportowej spółki na kolejną kadencję. Prezesem Spójni Stargard Sportowej Spółki Akcyjnej pozostał Paweł Ksiądz, którego pierwsza kadencja się zakończyła, będzie na tym stanowisku drugą, trzyletnią kadencję. Dyrektorem jest Krzysztof Koziorowicz.
W nowej kadencji nie będzie wiceprezesa. Tadeusz Gutowski, dotychczasowy wiceprezes, wszedł do rady nadzorczej Spójni Stargard SSA. Jednocześnie jest prezesem Klubu Sportowego Spójnia Stargard, w którym nie ma koszykówki, a jest siatkówka. Zmieniła się struktura organizacyjna i zarząd Spójni Stargard SSA będzie jednoosobowy.
Działacze.
Działacze związani ze Spójnią z lat 1949–2020, to między innymi:
Trenerzy.
Trenerami zespołu koszykarskiego byli:
Zawodnicy.
Wychowankowie klubu.
Na przestrzeni 70 lat klub koszykarski Spójnia miał wielu stargardzkich wychowanków. Byli to między innymi zawodnicy:
Zawodnicy z polskich klubów.
Klub koszykarski Spójnia w swojej historii pozyskiwał zawodników z innych polskich klubów. Byli to między innymi zawodnicy:
Zawodnicy z zagranicy.
W Spójni występowali również zawodnicy z zagranicy. Byli to między innymi:
Nazwa klubu, przekształcenia, zestawienia, historyczne składy, sukcesy.
Zestawienia (1953-2023), historyczne składy Spójni.
W latach od 1953 do 1958 Spójnia Stargard rozgrywała mecze na szczeblu szkolnym, od 1958 do 2020 rozgrywała mecze w B klasie, A klasie, lidze okręgowej, III lidze, II lidze, I lidze i w PLK. Udokumentowany źródłowo okres to 1968-2020, gdyż jest brak w źródłach szczegółowego udokumentowania okresu 1953-1968, co nie pozwala na bardziej dokładniejszy bilans tych lat, dlatego są to bilanse przybliżone co do statystyk stargardzkiego klubu. Składy stargardzkiego zespołu są zbilansowane od 1953.
Sukcesy klubu.
Spójnia Stargard w okresie swojego istnienia odniosła wiele sukcesów sportowych do których przyczynili się zawodnicy, sportowcy, trenerzy, działacze, sponsorzy oraz politycy, dziennikarze i kibice. Poniżej zestawienie najbardziej znaczących sukcesów:
Pamiątki związane ze Spójnią.
Z klubem sportowym Spójnia Stargard było i jest związanych wiele pamiątek, wyróżnień, dyplomów, odznaczeń, medali, między innymi:
Inne sekcje w Spójni.
Siatkówka kobiet.
W Klubie Sportowym Spójnia Stargard oprócz sekcji koszykówki mężczyzn działała w latach 2015–2020 sekcja siatkówki kobiet.
Brydż, tenis ziemny, szachy, piłka ręczna, karate, aikido.
W swojej wieloletniej historii w Spójni działały także sekcje:
Sekcje zostały powołane w latach 70./80. i 90.
Ciekawostki.
W historii klubu sportowego Spójnia Stargard było wiele interesujących wydarzeń, uroczystości, spotkań, sukcesów, porażek, rekordów sportowych, ciekawostek, w tym między innymi:

</doc>
<doc id="545834" url="https://pl.wikipedia.org/wiki?curid=545834" title="Komfort Forbo Stargard">
Komfort Forbo Stargard



</doc>
<doc id="545835" url="https://pl.wikipedia.org/wiki?curid=545835" title="Komfort Stargard">
Komfort Stargard



</doc>
<doc id="545836" url="https://pl.wikipedia.org/wiki?curid=545836" title="Spójnia Stargard Szcz.">
Spójnia Stargard Szcz.



</doc>
<doc id="545838" url="https://pl.wikipedia.org/wiki?curid=545838" title="Obrzędy końcowe">
Obrzędy końcowe

Obrzędy końcowe (łac. "Ritus conclusionis") – w Kościele rzymskokatolickim ostatnia część mszy, następująca po Liturgii eucharystycznej. 
Obejmują błogosławieństwo końcowe i rozesłanie.
Na zgromadzeniach liturgicznych wierni są witani, pozdrawiani jak i żegnani. Pożegnanie dokonywało się przez błogosławieństwo. Najstarsza jego forma znajduje się w "Konstytucjach apostolskich" (IV w.). Obejmowała: 
Z biegiem czasu obrzędy zakończenia rozbudowywano i upodabniały się do obrzędów wstępnych – wprowadzono inne modlitwy, śpiewy, formuły błogosławieństwa. W liturgii bizantyjskiej, np. tym, którzy nie przyjmowali Komunii rozdawano niekonsekrowane, ale pobłogosławione chleby zwane autidoron.
Historia obrzędu.
W rzymskim świecie starożytnym kończono zgromadzenie formułą "Missa" (w Bizancjum po grecku "Minsa"). Zostało to przejęte przez chrześcijan i nadano mu znaczenie religijne. Zwyczaj kończenia Eucharystii zwrotem (poświadczony jest od IV wieku):"Ite, Missa est" (Idźcie msza skończona) 
Poprzedzało go wyrażenie: 
Odpowiedź zgromadzonych: 
"Et cum spiritu tuo" (I z duchem twoim) 
"Ite, Missa est" (Idźcie, msza jest - co znaczy rozesłanie) albo "Benedicamus Domino" (Błogosławmy Panu) 
Odpowiedź zgromadzonych: 
Inne ze znanych ówczesnych zakończeń to: "Idźcie w pokoju" (w Antiochii) czy "Idźcie w pokoju Chrystusa" (w zachodniej Syrii) – wierni na te słowa odpowiadali: "W imię Pana". 
W VIII wieku pojawiło się także w liturgii galijskiej zakończenie Mszy słowami "Benedicamus Domino"(Błogosławimy Pana). Popularność tego zwrotu spowodowała, że w XI wieku stał się on powszechnie używany w Mszach poza świątecznymi, które nadal kończono słowami "Ite, Missa est". Natomiast już od XII wieku zakończenie Mszy za zmarłych brzmiało "Requiescant in pace" (Niech odpoczywają w pokoju). 
Błogosławieństwo.
Gestu błogosławieństwa wiernych znakiem krzyża, początkowo nie stosowano. Liturgia rzymska kończyła się zawołaniem "Ite, Missa est", po którym celebrans udawał się do zakrystii (pierwotnie znajdowała się zwykle przy wejściu do kościoła), a przechodząc obok wiernych (ci prosili go o błogosławieństwo słowami: "Iube, Domne, benedicere"), odpowiadał: "Benedicat vos Dominus". Długo był to przywilej biskupa (np. w liturgii galijskiej, już w VI wieku kapłan po "Pater Noster" (Ojcze nasz) udzielał błogosławieństwa tym, którzy nie przystępowali do Komunii). Błogosławieństwo przez kapłana upowszechniło się dopiero w XI wieku. Biskup błogosławił czyniąc znak krzyża ręką, kapłan natomiast posługiwał się przedmiotami liturgicznymi, np.: kielichem, pateną, krzyżem, relikwiami, korporałem, itp. 
Od XII wieku błogosławieństwa zaczęto udzielać już nie w drodze powrotnej, ale od ołtarza, używając różnych formuł. Ta, która stosowana jest dzisiaj (pochodzi z XIII wieku (Synod w Albi, Ordo Romanus XIV): 
W XIII wieku zrównano błogosławieństwo kapłańskie z biskupim, formę tego ostatniego poszerzono o wersety poprzedzające: 
Poza tym biskup błogosławił czyniąc potrójny, (niekiedy nawet poczwórny, na cztery strony świata) znak krzyża, a słowa błogosławieństwa były przez niego śpiewane. 
Inne formy zakończenia Mszy zawierały np. odczytywanie Prologu Ewangelii Jana, pokropienie wodą święconą czy wystawienie Najświętszego Sakramentu i błogosławienie Nim. 
Obecnie możliwe jest do wyboru: 
Rozesłanie.
pocałunek ołtarza oraz wyjście celebransa z asystą do zakrystii. 
Obrzędy końcowe opuszcza się, kiedy po Mszy ma mieć miejsce inna czynność liturgiczna.

</doc>
<doc id="545842" url="https://pl.wikipedia.org/wiki?curid=545842" title="Ludowy Klub Sportowy Spójnia">
Ludowy Klub Sportowy Spójnia



</doc>
<doc id="545850" url="https://pl.wikipedia.org/wiki?curid=545850" title="Target (miejscowość)">
Target (miejscowość)

Target – miejscowość i gmina we Francji, w regionie Owernia-Rodan-Alpy, w departamencie Allier.
Demografia.
Według danych na rok 1990 gminę zamieszkiwały 264 osoby, a gęstość zaludnienia wynosiła 10 osób/km². W styczniu 2015 r. Target zamieszkiwały 294 osoby, przy gęstości zaludnienia wynoszącej 11,1 osób/km².

</doc>
<doc id="545853" url="https://pl.wikipedia.org/wiki?curid=545853" title="Michael Bolton">
Michael Bolton

Michael Bolotin, znany jako Michael Bolton (ur. 26 lutego 1953 w New Haven) – amerykański piosenkarz i autor tekstów piosenek. Od połowy lat 70. do połowy lat 80. występował jako muzyk hard rocka i heavy metalu, zarówno na swoich wczesnych albumach solowych, jak i tych, które nagrał jako frontman zespołu Blackjack. Stał się bardziej znany ze swojej serii pop rockowych ballad, nagranych po zmianie stylistycznej pod koniec lat 80.
Osiągnięcia Boltona obejmują sprzedaż ponad 75 mln płyt, nagranie ośmiu najlepszych albumów 10 i dwóch singli numer jeden na listach przebojów Billboard, a także zdobycie sześciu nagród American Music Awards i dwóch nagród Grammy.
27 sierpnia 2002 otrzymał własną gwiazdę w Alei Gwiazd w Los Angeles znajdującą się przy 7018 Hollywood Boulevard.
Życiorys.
Wczesne lata.
Urodził się w New Haven w Connecticut w rodzinie pochodzenia żydowskiego jako syn Helen Lili (z domu Gubin) i George’a L. „Bulleta” Bolotinów. Jego dziadkowie byli rosyjskimi imigrantami. Ma brata Orrina i siostrę Sandrę. Od najmłodszych lat był pod wpływem Raya Charlesa. W wieku siedmiu lat dołączył do swojego pierwszego zespołu.
Kariera.
W 1975 w wieku 22 lat, po podpisaniu kontraktu płytowego z wytwórnią RCA, rozpoczął nagrywanie w The Church Studio w Tulsie w stanie Oklahoma. Swoją pierwszą płytę zatytułował własnym nazwiskiem "Michael Bolotin". Na początku swojej kariery muzycznej koncentrował się na hard rocku, a jego zespół Blackjack otwierał trasę koncertową dla heavy metalowego artysty Ozzy’ego Osbourne’a. Po przyjęciu pseudonimu Bolton, wspólnie z Laurą Branigan nagrał swój pierwszy duży hit „How Am I Supposed to Live Without You” (1982) jako autor tekstów. W 1983 podjął współpracę z wytwórnią Columbia Records (Sony Music), z którą związany był do 2001. Nagrał album w stylu rockowym "Michael Bolton" (1983) i potem "Everybody’s Crazy" (1985). Trzecia płyta "The Hunger" zawierała m.in. przebój „That’s What Love Is All About” i cover piosenki Ottisa Reddinga „(Sittin' On) The Dock Of The Bay”.
Po nagraniu płyty "Soul Provider" (1989), która uzyskała sześciokrotny status multi-platyny nastąpił przełom w jego karierze. Płyta zawierała wówczas takie przeboje jak: „Soul Provider”, „How Can We Be Lovers”, „You Wouldn’t Know Love”, czy standard „Georgia on My Mind”. Za wykonanie piosenki „How Am I Supposed To Live Without You” otrzymał nagrodę Grammy.
Następny album "Time, Love &amp; Tenderness" sprzedano w ponad 13-milionowym nakładzie. Album ten zdobył dwie nagrody Grammy w kategorii "Najlepszy wokalista" oraz dwie nagrody American Music Award w kategoriach: "Ulubiona Pop/Rock płyta" oraz "Ulubiony Pop/Rock artysta". Piosenkarz wylansował takie hity jak: „Missing You Now” (w duecie z Kennym G), „Time, Love &amp; Tenderness”, „Steel Bars” czy „When A Man Loves A Woman”. Podobnie jak poprzednia płyta otrzymała 8 razy status multiplatyny.
Płyta "Timeless – The Classics", zawierała klasyczne R&amp;B i popowe standardy, m.in. „Yesterday”, „To Love Somebody” i „You Send Me”. W tym samym czasie artysta wziął udział w nagrywaniu ścieżki dźwiękowej do filmu "Tylko ty" ("Only You", 1994) z Robertem Downey Jr. i Marisą Tomei – śpiewając piosenkę „Once In A Lifetime”.
Następnym albumem w muzycznym dorobku artysty była płyta "The One Thing" (1993), zawierająca dziesięć piosenek, w tym „Said I Loved You...But I Lied”. Płyta zdobyła trzykrotnie status multiplatyny.
Podsumowaniem dokonań na przestrzeni 10 lat było wydanie albumu "The Greates Hits 1985–1995", który obok znanych już utworów zawierał kilka nowych kompozycji – „Can I Touch You There”, „I Promise You”, „I Found Someone”, „This River” czy cover piosenki Roya Orbisona pt. „A Love So Beautiful”. Płyta zdobyła status potrójnej platyny.
W 1997 powrócił po czterech latach milczenia płytą "All That Matters", na której znalazł się wielki przebój nominowany do nagrody Grammy „Go The Distance”. Piosenka pochodziła z filmu animowanego Disneya "Herkules" ("Hercules", 1997). W tym samym roku, wydał także swoją pierwszą książkę przeznaczoną dla dzieci pt. "The Secret Of The Lost Kingdom", wydaną przez Hyperion Books For Children.
W 1998 firma płytowa Sony Classica wydała album zatytułowany "My Secret Passions – The Arias", gdzie Bolton zaprezentował w pełni swój czterooktawowy głos, śpiewając arie operowe m.in. z Luciano Pavarottim i znaną sopranistką Renée Fleming. Album szybko znalazł się na szczycie listy Billboard's Traditional Classical Chart i utrzymywał się w czołówce przez kilka tygodni.
Kolejny albumy to: "Timeless – The Classics Vol. 2" (1999), "Love Songs" (2001) i "Only A Woman Like You" (2002, wyd. Jive Records).
W 2002 zadebiutował w roli aktorskiej jako Michael Volt w filmie "High Voltage".
Jako wokalista występował z innymi artystami, takimi jak Lucia Aliberti, Patti LaBelle, José Carreras, Tony Cetinski, Ray Charles, Celine Dion, Plácido Domingo, Renée Fleming, Wynonna Judd, BB King, The Lonely Island, Luciano Pavarotti, Percy Sledge i Zucchero. Był autorem tekstów do piosenek dla: Barbry Streisand – „We’re Not Making Love Anymore”, zespołu KISS – „Forever”, Joe Cockera – „Living Without Your Love”, Kenny Rogersa – „Just The Thought Of Losing You”, Cher – „I Found Someone”, Laury Branigan – „How Am I Supposed To Live Without You”. 
W 2010 nagrał piosenkę „Break Free” („Uwolnij się”) w duecie z Ireną Jarocką.
W 2011 wystąpił z zespołem The Lonely Island w programie SNL z utworem „Jack Sparrow". Do piosenki powstał teledysk, który obejrzały miliony widzów. Michael wciela się w nim w popularne postacie.
1 lipca 2011 wystąpił przed warszawską publicznością na wielkim koncercie inaugurującym polską prezydencję w UE.
W 2013 wydał autobiografię noszącą tytuł "The Soul of it All", opisuje w niej swoje dzieciństwo, drogę do sukcesu i proces tworzenia swoich największych hitów. W tym samym roku wydał również płytę "Ain’t No Mountain High Enough". Płyta jest hołdem dla znanej wytwórni płytowej „Hitsville”. Znajdują się tam takie hity jak „Signed, Saved, Delivered”, „Ain’t Nothing Like The Real Thing” czy „Gotta Keep Dreamin".
Życie prywatne.
Spotykał się z Cher (1986), Marlą Maples (1991), Gabrielą Sabatini (1991), Brooke Shields (1992), Teri Hatcher (1992) i Ashley Judd (1996-97).
4 maja 1975 ożenił się z Maureen McGuire (1974-90), z którą ma trzy córki – Isę (ur. 1976), Holly (ur. 1978) i Taryn (ur. 1980). W 1990 doszło do rozwodu. W 1992 związał się z aktorką Nicollette Sheridan, ich związek trwał pięć lat. 14 marca 2006 Sheridan i Bolton ogłosili swój ponowny związek, śpiewali w duecie „Second Time Around” z albumu „Bolton Swings Sinatra”. Jednak para odwołała zaręczyny 26 sierpnia 2008.
Michael ma swoją fundację „Michael Bolton Charities”, która pomaga samotnym matkom, rozwiązuje problemy przemocy w rodzinie i stara się zapewnić lepszą przyszłość biednym.
Jest wegetarianinem.

</doc>
<doc id="545854" url="https://pl.wikipedia.org/wiki?curid=545854" title="Leda">
Leda



</doc>
<doc id="545855" url="https://pl.wikipedia.org/wiki?curid=545855" title="Dialog przed prefacją">
Dialog przed prefacją

Dialog przed prefacją – mówiony lub śpiewany dialog celebransa z wiernymi podczas Eucharystii (mszy św.), poprzedzający prefację.
Geneza.
Dialog ten występuje na początku prefacji rozpoczynającej starożytną modlitwę eucharystyczną, zwaną Kanonem rzymskim. Należy on do najstarszych formuł liturgicznych tej modlitwy, zachowaną jeszcze tylko w liturgii eucharystii egipskiej. Według takich historyków liturgii jak Louis Bouyer czy Dom Gregory Dix, dialog ten jest bez wątpienia pochodzenia semickiego i jest jednym ze świadectw paschalnego charakteru wczesnej Eucharystii. Trzeci wers jest zapisem pierwotnego "dziękczynienia" (dosł. "eucharistía").
Dialog ten został także zachowany w liturgii Kościoła Ewangelicko-Augsburskiego w RP (w formie niewiele odbiegającej).

</doc>
<doc id="545856" url="https://pl.wikipedia.org/wiki?curid=545856" title="Mama (ujednoznacznienie)">
Mama (ujednoznacznienie)



</doc>
<doc id="545857" url="https://pl.wikipedia.org/wiki?curid=545857" title="Peter Joseph Lenne">
Peter Joseph Lenne



</doc>
<doc id="545858" url="https://pl.wikipedia.org/wiki?curid=545858" title="Judo na Letnich Igrzyskach Olimpijskich 1964">
Judo na Letnich Igrzyskach Olimpijskich 1964

Turniej judo na XVIII Igrzyskach Olimpijskich − odbywał się w dniach 20–23 października 1964 r. w Tokio, w hali Nippon Budōkan. Startowali w nim tylko mężczyźni.

</doc>
<doc id="545859" url="https://pl.wikipedia.org/wiki?curid=545859" title="Jeff Stryker">
Jeff Stryker

Jeff Stryker (ur. 21 sierpnia 1962 w Carmi) – amerykański aktor, scenarzysta, reżyser i producent filmów pornograficznych, muzyk.
Jeden z najpopularniejszych aktorów porno w popkulturze lat 80. XX wieku. Swoją karierę w gejowskiej branży filmowej porno rozpoczął w wieku 23 lat. Wyróżniał się wśród innych odtwórców ról erotycznych wielkością penisa (ok. 25 cm w stanie wzwiedzionym), występując wyłącznie z prezerwatywą w produkcjach pornograficznych heteroseksualnych, biseksualnych, gejowskich. 
John Waters określił go jako „Cary’ego Granta pornografii”, a według opinii Watersa, Stryker powinien zastąpić Charliego Hunnama w ekranizacji bestsellerowej powieści E.L. James "Pięćdziesiąt twarzy Greya". Z kolei artystka Rachel Mason opisała go jako „Brada Pitta filmów gejowskich”. 
W lipcu 2019 zajął drugie miejsce w rankingu „250 największych gejowskich gwiazd porno w historii”.
Życiorys.
Wczesne lata.
Urodził się w Carmi w Illinois jako syn pielęgniarki i Joego Howarda Peytona, biznesmena i sprzedawcy samochodów. Jego rodzina miała pochodzenie angielskie, niemieckie, słowackie i irlandzkie. Wychowywał się w dużej rodzinie z trzema braćmi i czterema siostrami w Springfield, gdzie uczęszczał do Springfield High School. Miasto Springfield borykało się z problemami ekonomicznymi, a gdy dorastał, była fala przestępczości i często wdawał się w bójki. Mając zaledwie 11 lat pracował dorywczo na własne utrzymanie. W wieku 13 lat został wysłany przez swoich rodziców do szkoły wojskowej Missouri Military Academy w Mexico w stanie Missouri, gdzie otrzymał GED. Jego rodzice rozwiedli się, gdy miał 14 lat. Ojciec ożenił się ponownie. 
Stryker początkowo chciał zostać pracownikiem agencji handlu nieruchomościami. Pracował jako ogrodnik, mechanik i striptizer oraz dostarczał balony. Studiował na wydziale nieruchomości i fotografii w Lincoln Land Community College w Springfield.
Początki kariery w branży porno.
Stryker podczas nauki dorabiał wraz z kolegą Daglishem w reklamie jako fotomodel do aktów. Wówczas lokalny fotograf wysłał jego zdjęcie w spodenkach rowerowych do Johna Travisa, filmowca produkcji pornograficznych Falcon Studios w Los Angeles w Kalifornii. Travis, który zaczynał w branży kręcąc 8–milimetrowe taśmy, w tym dwie gejowskie sceny porno z udziałem Johna Holmesa, zaproponował Strykerowi udział w scenie swojej produkcji. Początkowo współpracownik Travisa, Chuck Holmes, założyciel Falcon Studios, miał sfinansować Strykerowi lot z Burbanku do San Francisco, lecz ostatecznie wycofał się ze współpracy. Z kolei John Travis przeszedł do studia Catalina Video w Los Angeles i, po długiej negocjacji, zatrudnił Strykera w roli protagonisty swoich filmów jako aktyw. W życiu prywatnym, Stryker i o 20 lat starszy Travis przez dwa i pół roku byli ze sobą w związku. 
W realizacji biseksualnej "Przełącznik jest włączony" ("The Switch Is On", 1985), nominowanej w 1988 do AVN Award w kategorii „najlepsze biseksualne wideo”, Stryker wystąpił w roli prostodusznego młodego farmera Boba. Następnie zagrał rolę złego chłopaka Jeffa, skazanego przez sąd na odbycie kary 30 dni więzienia za ukrywanie broni w gejowskim filmie kryminalnym "Narzędzie mocy" ("Powertool", 1986), który stał się najbardziej udanym i najlepiej sprzedającym się filmem swoich czasów. Travis zdobył dwie branżowe nagrody przyznane w 1987 przez czasopismo „Adult Video News” – dla najlepszego reżysera gejowskiego wideo i najlepszego filmu gejowskiego wideo, a w latach 2002–2003 film był nominowany do Grabby Award jako najlepsze klasyczne wideo. 
Po latach Stryker ujawnił, że w jego pierwszych filmach użyto jego twarzy i ciała, a w scenach zbliżenia penisa korzystano z dublera.
Rozwój kariery.
W 1986 Stryker podpisał kontrakt z założycielem Huge Video – Mattem Sterlingiem. Za rolę gwiazdy rocka w "Życiu na szali" ("Bigger Than Life", 1986) został uhonorowany branżową nagrodą XRCO Award przyznaną przez X-Rated Critics Organization jako najlepszy aktor gejowski, a sam film dostał XRCO Award w kategorii najlepszy film gejowski i najlepszy reżyser filmów gejowskich. Jednak pracując dla różnych studiów i reżyserów, Stryker znalazł się w sporze kontraktowym z Mattem Sterlingiem. 
W filmie Inches Video "In Hot Pursuit" (1987) w reż. Johna Travisa wystąpił w podwójnej roli profesjonalnego ilustratora i Indianina wojownika. Z kolei "Stryker Force" (1987) z jego udziałem był nominowany w 2002 do Grabby Award w kategorii najlepsze klasyczne wideo. Był też bohaterem filmów heteroseksualnych w reż. Paula Thomasa – "Jamie Loves Jeff" (1988) i "Dziedziczka" ("Heiress", 1988), a także "Bez serca" ("Heartless", 1990) w reż. Davida Elliota. Po udziale w filmie gejowskim "Narzędzie mocy 2" ("Powertool II: Breaking Out", 1991), uhonorowanym Grabby Award w kategorii „najlepsze wideo”, przeszedł z zarabiania 400 dolarów tygodniowo na 4 tys. dolarów. 
Stryker pozował też jako fotomodel dla gejowskich magazynów. Był na okładkach: „Advocate Men” (w czerwcu 1986, w czerwcu 1987 i w sierpniu 1989), „Inches” (w lipcu 1986), „All Man” (lato 1987, w marcu 1991 i w lipcu 1996), „Skin Flicks” (w październiku 1987), „Torso” (w lipcu 1989 i w grudniu 1990), „Man Date” (1990), „Advocate Classifieds” (w marcu 1995) i „Adam Gay Video XXX Showcase” (1998). Zdjęcia ze sceny z Adamem Grantem w kolejnym filmie "Większy niż życie, w gorącej gonitwie" ("Bigger than Life, In Hot Pursuit", 1987) zostały opublikowane w "Jeff Stryker Dreams" (1987). Znalazł się też na okładce magazynu australijskiego „Campaign” (w maju 1985), nowozelandzkiej edycji „Out!” (w grudniu 1988) i „Edge” (1989). 
Spróbował swoich sił jako reżyser takich produkcji jak "Buntownik" ("The Rebel", 1988), "Strykin’ It Deep" (1989), "Ladies’ Man" (1990), "Dziki samiec" ("Wild Buck", 1993) z udziałem Toma Byrona i "Santa’s Cummin'!" (1996), gdzie wystąpił w stroju Świętego Mikołaja. Napisał też scenariusz do filmów – "Raw" (2001) z Kenem Rykerem i "Jeff Stryker Does Hard Time" (2001).
26 maja 2001 w klubie nocnym Circuit w dzielnicy Lake View w Chicago znalazł się na Ścianie Sław Grabby Award. 15 stycznia 2004 jego nazwisko trafiło do alei sław Hustler Porn Walk of Fame w West Hollywood, a w 2009 za swoją pracę w filmach dla dorosłych został wprowadzony do Alei Sław AVN Award.
W 2019 zajął drugie miejsce w rankingu „225 największych w historii gwiazd gejowskiego porno”, przeprowadzonym przez „Boy Culture”, a magazyn „Instinct” określił go „gejowską lalką Kena” i „gejowską wersją Jenny Jameson z branży dla dorosłych”.
Pokazy sceniczne.
W latach 1988–1999 odbył tournée po Stanach Zjednoczonych, Europie i Australii z widowiskiem "Jeff Stryker Does Hard Time", wymyślonym przez Strykera, reżysera i dramaturga Seana Michaela i Johna Travisa, który odkrył Strykera i stworzył większość jego filmów. W czerwcu 1998 rozpoczął występy w nowojorskim Peep-show Ronniego Larsona.
W 2001 odwiedził Los Angeles, Chicago i Houston w Teksasie ze spektaklem "Twardy czas" ("Hard Time"), komedią rozgrywającą się w więzieniu. Wybrał się w trasę z przedstawieniem teatralnym "Wyrafinowany wieczór z Jeffem Strykerem" ("A Sophisticated Evening with Jeff Stryker"), prezentowanym w Los Angeles latem 2006 i w Provincetown w Massachusetts latem 2007. Producentem był pisarz komediowy Bruce Vilanch. W tym programie Stryker wykonał komiksowy monolog o swoim życiu i przygodach w filmach dla dorosłych, przeprowadził komediowy skecz z jednym z widzów, a w finale tańczył nago. W 2007 wspólnie z ekipą porno modeli przygotował odtwarzane na żywo przed publicznością sceny erotyczne do dwugodzinnego programu "Twardy czas" ("Hard Time"). Zdjęcia kręcono w większości miast w Ameryce Północnej, Kanadzie, Brazylii, Argentynie, Kolumbii, Australii oraz Europie (w Niemczech, Anglii, Szwecji i we Włoszech). W 2012 wystąpił w Fort Lauderdale na Florydzie.
Działalność muzyczna.
Zajmował się twórczością muzyczną country. Współpracował z Bobem Esty, producentem muzycznym odpowiedzialnym za hity m.in. Donny Summer i Cher. W 1993 nagrał singiel „Wild Buck” w trzech wersjach. W 2003 jako Jeff Stryker &amp; His Soggy-Bottomed Boyz nagrał singiel z dwiema piosenkami – „Pop You in the Pooper” i „What a Man Has to Do”. 
Merchandising.
Duże dochody przyniosły mu produkcje kalendarzy, kart do gry, widokówek z życzeniami, koszulek, odzieży i 30–centymetrowych lalek z jego postacią. Na rynku zabawek oferowano kopię całej jego postaci w mundurze wojskowym. 
W 1991 ukazała się widokówka z jego wizerunkiem autorstwa paryskich artystów - malarza Pierre’a Commoya i fotografa Gillesa Blancharda. W styczniu 2004 Holandia wydała jego oficjalny znaczek pocztowy.
Firma Health Devices Inc. und California Publishers Liquidating Corp., produkująca gadżety erotyczne, wykonała „Jeff Stryker Cock and Balls”, wierny odlew jego zewnętrznych narządów płciowych i sporządziła ich silikonowe kopie w skali 1:1, które natychmiast podbiły ten rynek. Aktor otrzymał ze sprzedaży tego produktu ok. 25.000 USD (w sprzedaży detalicznej 60 dolarów), mimo że zaskarżył firmę o honorarium w wysokości 1 miliona USD, co było skutkiem błędów w kontrakcie. Wcześniej branża erotyczna oferowała gumowe, sztuczne penisy, będące jedynie atrapami tego narządu. Produkt oferowany dzięki odlewowi dokonanemu na Strykerze, po raz pierwszy w najdrobniejszym szczególe przypominał naturalny narząd płciowy. W 1995 dildo zostało przeanalizowane naukowo w artykule przedstawionym na konferencji Bowling Green State University w Bowling Green w Ohio w dziedzinie studiów kulturowych: "Lesbian Pornography and Transformation: Foucault, Bourdieu i de Certeau Make Sense of the Jeff Stryker Dildo" autorstwa Mary T. Conway, wówczas absolwentki studentka Uniwersytetu Temple. W artykule z 1999 salon.com napisanym przez dziennikarza nowojorskiego, dildo zostało opisywane jako obiekt kultury wyższej; wspomniano o tym w powieści Allana Gurganusa "Plays Well with Others" (1997), w której narrator czyści szafę wypełnioną dildami, a najlepszym znaleziskiem jest „Jeff Stryker, potwór, ale w jakiś sposób rzymski w swoim genialnym, obywatelskim pięknie”. 
We wrześniu 2013 nakładem wydawnictwa Bruno Gmünder Verlag w Berlinie ukazała się książka "Catalina: The Vintage Years" ze zdjęciami Strykera. Wziął udział w kampanii uprawu marihuany do celów medycznych wydając 250–stronicowy album "Organic Marijuana Grow".
Obecność w kulturze masowej.
Próbował swoich sił w aktorstwie. Joe D’Amato powierzył mu rolę Michaela we włoskim dramacie erotycznym "Dirty Love" (1988). Pod swoim prawdziwym nazwiskiem zagrał główną rolę Chucka – dowódcy bandy najemników we włoskim horrorze "Zombie – pożeracze mięsa 3" ("Oltre la morte/After Death", 1988) z udziałem Ottaviana Dell’Acquy, Alana Collinsa i Jima Gainesa. Później w amerykańskim wydaniu DVD użyto nazwiska Jeff Stryker i dodano wywiad w zwiastunie w tamtym czasie, opisujący jego doświadczenie podczas kręcenia tego filmu w Manili. Wystąpił w serialach dokumentalnym Channel 4 "The Word" (1993) z Shaquille O’Nealem i Shaggy. Zagrał w niemieckim dreszczowcu telewizyjnym "Czarna klątwa" ("Der Schwarze Fluch - Tödliche Leidenschaften", 1995) u boku Jamesa Brolina i Brenta Huffa. Użyczył głosu w angielskiej wersji serii shōnen manga "Trigun" (1998). W krótkometrażowej półgodzinnej niemieckiej komedii erotycznej Rosy von Praunheima "Czy mogę być twoją kiełbaską?" ("Can I Be Your Bratwurst, Please?", 1999) pojawił się jako hollywoodzki obiekt seksualnych fantazji. Fragment sceny, w której Stryker tańczył nago z jego filmu "Jeff Stryker Does Hard Time" (2001) był wykorzystany w jednym z odcinków serialu "Queer as Folk".
W 1989 wziął udział w sesji fotograficznej dla Thierry’ego Muglera. W 1992 w Centier City Civic Center, podczas pokazu mody Thierry’ego Muglera, wystąpił jako model z Traci Lords na imprezie charytatywnej na rzecz walki z AIDS. 
Gościł w dwóch odcinkach miniserialu dokumentalnego HBO "Pornobiznes: Naga prawda" ("Pornucopia: Going Down in the Valley", 2004), a także w filmach dokumentalnych – "Naga forsa" ("Seed Money: The Chuck Holmes Story", 2015), wyświetlanym na 10. edycji Festiwalu Filmów Porno w Berlinie, "Jeff Stryker in Manila" (2018) i "Circus of Books" (2019) z udziałem Larry’ego Flynta, prezentowanym podczas Tribeca Film Festival. 
Życie prywatne.
Ujawnił publicznie swój biseksualizm. Spotykał się z Wernerem Pochathem. Romansował także z aktorkami porno – Jamie Summers i Robin Byrd. 
Jako samotny rodzic wychowywał swojego syna Josepha (ur. 1990), kiedy ten ukończył zaledwie rok życia, walcząc w sądzie z jego matką, która ostatecznie zrzekła się wszystkich praw rodzicielskich. W 2004 syn został zaatakowany przed Ulysses S. Grant High School w Van Nuys w Kalifornii z powodu rasizmu przez dziewięcioro latynoskich i ormiańskich nastoletnich kolegów z klasy; był pobity, miał złamany nos i dźgnięty nożem w twarz. Kiedy Joseph miał 16 lat i zadawał się w szkole z niewłaściwym towarzystwem, w obawie o narkotyki i gangi w Los Angeles, Stryker wysłał go do swojej matki, religijnej chrześcijanki.
W latach 1988–1992 do branży gejowskiej filmów dla dorosłych dołączył jego przyrodni brat Rick Stryker, jednak mimo swojej popularności opuścił przemysł i wrócił do życia prywatnego. 
W latach 2004–2005 Jeff Stryker prowadził klub muzyczny i kawiarnię w Valley Village w San Fernando Valley, które nie przyniosły mu sukcesu finansowego. 
W styczniu 2009 Stryker obwinił folkowy klub nocny Kulak’s Woodshed, który znajduje się tuż obok jego biura, za zakłócanie spokoju i tym samym przeszkodzenie mu w ukończeniu autobiografii, ponieważ hałas i głośne tłumy zakłócały jego koncentrację. 
W 2017 przeżył pożar w Kalifornii, co udokumentował w filmiku opublikowanym na YouTube.

</doc>
<doc id="545861" url="https://pl.wikipedia.org/wiki?curid=545861" title="Dan Swanö">
Dan Swanö

Dan Erland Swanö (ur. 10 marca 1973 w Finspång, Östergötland) – szwedzki kompozytor, muzyk, multiinstrumentalista oraz wokalista i producent, muzyk sesyjny. Znany z występów i współpracy z grupami w gatunkach black metal, death metal, metal progresywny oraz rock progresywny. Przez wiele lat był liderem nieistniejącej już, deathmetalowej formacji Edge of Sanity. Obecnie jest wokalistą, gitarzystą i klawiszowcem w szwedzkim zespole Nightingale.
Swanö współpracował i występował także z takimi grupami muzycznymi jak: Altar, Another Life, Bloodbath, Brejn Dedd, Canopy, Cronian, Diabolical Masquerade, Evoke, Godsend, Gwynbleidd, Infestdead, Kaoteon, Karaboudjan, Katatonia, Maceration, Mahlstrøm, Masticate, November's Doom, Odyssey, Opeth, Overflash, Pan.Thy.Monium, Ribspreader, Route Nine, Sörskogen, Star One, Steel, Subway Mirror, The Lucky Seven, The Project Hate MCMXCIX, Therion, Total Terror, Ulan Bator, Under Black Clouds, Unicorn, WWounded Knee.
Wybrana dyskografia.
 

</doc>
<doc id="545864" url="https://pl.wikipedia.org/wiki?curid=545864" title="Liturgia eucharystyczna">
Liturgia eucharystyczna

Liturgia eucharystyczna (łac. "Liturgia eucharistica") to trzecia część katolickiej mszy św. w rycie rzymskim, po Obrzędach wstępnych i Liturgii słowa, a przed Obrzędami końcowymi. Według Konstytucji Soborowej Sacrosanctum concilium, razem z liturgią słowa tworzy jedną nierozerwalną całość:
Liturgia eucharystyczna obejmuje głównie przygotowanie darów ofiarnych, Modlitwę eucharystyczną i Obrzędy komunijne. Dawniej zwana "Mszą wiernych" – po kazaniu ostiariusz wypraszał wszystkich nieochrzczonych z kościoła.

</doc>
<doc id="545867" url="https://pl.wikipedia.org/wiki?curid=545867" title="John Curtis Estes">
John Curtis Estes



</doc>
<doc id="545869" url="https://pl.wikipedia.org/wiki?curid=545869" title="Kult jednostki">
Kult jednostki

Kult jednostki – kult pojedynczej osoby występujący w imperialnym, autorytarnym, autokratycznym lub totalitarnym systemie władzy, prowadzący do wyidealizowania, niejednokrotnie do deifikacji władcy (na przykład Cesarz Cesarstwa Wielkiej Japonii do 1 stycznia 1946 roku był bóstwem) lub przywódcy.
Cechy.
Przywódca otaczany takim kultem jest przedstawiany przez państwową propagandę jako osoba nieprzeciętnie utalentowana, nieomylna, której cały naród/narody jest winien wdzięczność. Jego wizerunek jest powielany w niezliczonych pomnikach (związany z kultem osoby jest kult posągu/ów przedstawiającego czczoną osobę), obrazach (kult obrazu/ów pokazującego czczoną osobę) itd., a przypisywane mu myśli i wypowiedzi są nieustannie cytowane w książkach i innych mediach. Jakakolwiek próba kwestionowania geniuszu osoby otaczanej kultem bądź dewastowania jej wizerunków w totalitarnym państwie jest karana surowymi represjami.
Czasami kult przybiera formę religijną bądź parareligijną z rytuałami na cześć przywódcy, modlitwami do niego i medytowaniem jego wypowiedzi. Ciało przywódcy może zostać zabalsamowane i wystawione na widok publiczny w mauzoleum, np. Mauzoleum Mao Zedonga.
Kult jednostki jest typowym elementem oficjalnej propagandy politycznej państw, rządzonych przez dyktaturę, jak np. Gwinea Równikowa w czasach rządów Francisco Macíasa Nguemy, czy Zair pod rządami Josepha-Désiré Mobutu, który własne nazwisko zmienił na "Mobutu Sese Seko Kuku Ngbendu wa za Banga", oznaczające „Wszechpotężny wojownik, który nie zaznał porażki z powodu swej niezwykłej wytrzymałości i niezłomnej woli i który, krocząc od zwycięstwa do zwycięstwa, pozostawia za sobą zgliszcza”.
Pochodzenie nazwy.
Termin „kult jednostki” został spopularyzowany pod wpływem języka rosyjskiego (культ личности), w którym po raz pierwszy użyty został przez Nikitę Chruszczowa na XX Zjeździe KPZR w 1956 r. W wygłoszonym tam referacie "O kulcie jednostki i jego następstwach" Chruszczow potępił Józefa Stalina za błędy w przywództwie, wypaczenie komunizmu i otaczanie swojej osoby kultem. Określenie to było jednak używane już w XIX wieku w odniesieniu do kultu jaki wyrósł wokół władców starożytnych imperiów.
Inne przykłady.
Za przykładem Stalina, kult wokół własnej osoby budowali także inni przywódcy komunistyczni: Mao Zedong, Kim Ir Sen, Enver Hoxha, Nicolae Ceaușescu, Kim Dzong Il, jak również niekomunistyczni dyktatorzy tacy jak Saddam Husajn, Francisco Macías Nguema, Saparmurat Nijazow czy Józef Piłsudski (patrz kult Józefa Piłsudskiego).
We wczesnych latach funkcjonowania Polskiej Rzeczypospolitej Ludowej kult jednostki budowano wokół Bolesława Bieruta.
W państwach o ustrojach opartych na ideologii narodowo-socjalistycznej oraz faszystowskiej, kultem otaczano Adolfa Hitlera, Benito Mussoliniego i Francisco Franco.

</doc>
<doc id="545871" url="https://pl.wikipedia.org/wiki?curid=545871" title="System PHACSY">
System PHACSY

System PHACSY (ang. "PHARE Accounting System") – wspólnotowy system dla sprawozdawczości finansowej używany przez jednostki zarządzające w ramach programu PHARE. Nie zastępował on systemu księgowego lecz pozwalał na bieżąco wprowadzać dane o kontraktach oraz płatnościach, i przekazywać je na bieżąco na dyskietkach do Komisji Europejskiej. Z powodu zawodności i nieelastyczności został w 1996 r. zastąpiony przez system PERSEUS.

</doc>
<doc id="545875" url="https://pl.wikipedia.org/wiki?curid=545875" title="Kościół św. Augustyna w Lipinach Śląskich">
Kościół św. Augustyna w Lipinach Śląskich



</doc>
<doc id="545877" url="https://pl.wikipedia.org/wiki?curid=545877" title="Pustak szklany">
Pustak szklany



</doc>
<doc id="545881" url="https://pl.wikipedia.org/wiki?curid=545881" title="Siecino (jezioro)">
Siecino (jezioro)

Siecino – jezioro położone na Pojezierzu Drawskim w gminie Złocieniec. Wody jeziora zaliczane są do I klasy czystości. Długość linii brzegowej: 23 km, powierzchnia: 729,7 ha, głębokość do 44,3m w najgłębszym punkcie.
Przez Siecino przepływa rzeka Rakoń. Na jeziorze są dwie wyspy: Ostrów (30 ha, połączone groblą z brzegiem) i Kępa (18 ha). Na obydwu wyspach planuje się utworzenie rezerwatu leśno-florystycznego. Na wodach jeziora obowiązuje strefa ciszy i zakaz używania silników spalinowych. Można na nim spotkać m.in. kormorany, tracze i gągoły. Z ryb dominuje sielawa europejska, w dużych ilościach występują także szczupak pospolity, leszcz, lin, i okoń.
Wokół jeziora prowadzi niebieski szlak rowerowy o długości 38,9 km. Nad jeziorem Siecino od lat organizowany jest doroczny zlot motocyklowy miasta Złocieniec. Siecino to jedno z najczęściej wybieranych przez nurków polskich jezior: doskonałe warunki do nurkowania.
Nad Siecinem wyznaczono 2 letnie kąpieliska śródlądowe:
W sezonie 2013 r. sezon kąpielowy obejmował okres od 1 lipca do 31 sierpnia.

</doc>
<doc id="545884" url="https://pl.wikipedia.org/wiki?curid=545884" title="Port lotniczy Amsterdam - Schiphol">
Port lotniczy Amsterdam - Schiphol



</doc>
<doc id="545889" url="https://pl.wikipedia.org/wiki?curid=545889" title="Wykładnia porównawcza">
Wykładnia porównawcza

Wykładnia porównawcza (komparatystyczna, prawnoporównawcza) - poszukuje właściwego znaczenia danego tekstu prawnego w znaczeniu/znaczeniach, jakie mają podobne teksty prawne (odnoszące się do podobnych zagadnień, rodzajów problemów lub instytucji prawnych). Nazwa pochodzi od łacińskiego "comparare", które oznacza "porównać".
Wykorzystywane na jej użytek teksty prawne mogą pochodzić:
Porównanie może się tu też odbywać zarówno do tekstów prawnych, jakie nadal obowiązują, jak i tekstów prawnych, jakie straciły swoją moc obowiązującą.
Wykładnia komparatystyczna zyskuje na znaczeniu zwłaszcza wtedy, gdy miało miejsce przyjęcie w jakimś zakresie prawa, jakie obowiązuje obecnie za granicą lub w innej jurysdykcji lub jakie obowiązywało w dalekiej przeszłości (tzw. recepcja prawa), albo gdy ustanawiając jakąś regulację prawną, wyraźnie wzorowano się na rozwiązaniach (regulacjach), jakie funkcjonują gdzieindziej. Wynika to z tego, że można założyć, że „zapożyczając” obce prawo, znajdujące się w nim rozwiązania, instytucje, regulacje, chciano przyjąć je w takim kształcie, w jakim ono istniało/istnieje (było rozumiane/jest rozumiane) tam, skąd je „pobrano”.

</doc>
<doc id="545891" url="https://pl.wikipedia.org/wiki?curid=545891" title="Góry Bajkalskie">
Góry Bajkalskie

Góry Bajkalskie (ros. Байкальский Хребет) – góry w azjatyckiej części Rosji, w obwodzie irkuckim i Buriacji.
Rozciągają się wzdłuż północno-zachodniego brzegu Bajkału; długość pasma ok. 300 km; średnia wysokość 1700–2000 m n.p.m.; najwyższy szczyt Góra Czerskiego (2572 m n.p.m.). Sfałdowane podczas orogenezy bajkalskiej; liczne zapadliska i rowy powstały w czasie orogenezy alpejskiej (w tym rów jeziora Bajkał); zbudowane ze skał prekambryjskich (łupki krystaliczne, gnejsy, piaskowce, marmury) i paleozoicznych. W niższych partiach tajga modrzewiowa (zachodnie i północne stoki) lub tajga iglasta (wschodnie stoki), w wyższych limba syberyjska, tundra górska i rumowiska skalne.
W Górach Bajkalskich bierze początek Lena i jej górne prawe dopływy (m.in. Kirenga).
W południowej części gór znajduje się Rezerwat Bajkalsko-Leński.

</doc>
<doc id="545892" url="https://pl.wikipedia.org/wiki?curid=545892" title="Pustak stropowy">
Pustak stropowy

Pustak stropowy – wyrób ceramiczny lub betonowy stosowany jako wypełniające elementy budowlane do stropów i stropodachów gęstożebrowych.

</doc>
<doc id="545894" url="https://pl.wikipedia.org/wiki?curid=545894" title="STEP">
STEP

Program Step (ang. "Science and Technology for Environment Protection"), program Nauka i Technologia na rzecz Ochrony Środowiska – proekologiczny program Unii Europejskiej, którego nazwa jest akronimem od pełnej angielskiej nazwy. Program zainicjowany został przez Radę Europy 20 listopada 1989 r. na wniosek Komisji Europejskiej. Zakończony w 1992 r.
"Dziennik Urzędowy UE L 359" z 8 grudnia 1989 r. podaje następujące zadania programu:

</doc>
<doc id="545895" url="https://pl.wikipedia.org/wiki?curid=545895" title="Close Encounters of the Third Kind">
Close Encounters of the Third Kind



</doc>
<doc id="545897" url="https://pl.wikipedia.org/wiki?curid=545897" title="Sprint (sport)">
Sprint (sport)



</doc>
<doc id="545899" url="https://pl.wikipedia.org/wiki?curid=545899" title="Jan Ocieski">
Jan Ocieski

Jan Ocieski herbu Jastrzębiec (ur. 1501 w Ocieszynie, zm. 12 maja 1563) – kanclerz wielki koronny od 22 lutego 1552, sekretarz królewski Zygmunta I Starego od 1544 roku, dworzanin królewski od 1531 roku.
Życiorys.
Syn Rafała (zm. 1538) bachmistrza bocheńskiego i Zofii, urodzony prawdopodobnie w Ocieszynie, w niezamożnej rodzinie szlacheckiej. W latach 1516–1518 studiował w Akademii Krakowskiej, gdzie uzyskał bakalaureat nauk wyzwolonych. Później przebywał w otoczeniu Krzysztofa Szydłowieckiego jako dworzanin, potem sekretarz – obracając się wśród osób o wysokiej referendarz wielki koronny od 1546, kasztelan zawichojski od 1546, biecki od 1547, senator na sejmach od 1547, ochmistrz królowej od 1548, podkanclerzy koronny od 1549, starosta generalny krakowski 1553–1563, dyplomata, prawnik, pamiętnikarz, mówca i mecenas, przedstawiciel dyplomatyczny Rzeczypospolitej w Imperium Osmańskim w 1535 roku. kulturze humanistycznej. Wkrótce też rozpoczął karierę dyplomatyczną. Trzykrotnie posłował do Turcji (przed bitwą pod Obertynem w 1531 do Konstantynopola w sprawach wołoskich, w 1533 pogłębiając pokojowe stosunki polsko-tureckie i w 1543 w związku z zajęciem Budy przez Turków i niepokojami pogranicznymi); do cesarza Karola V (w 1540 w sprawie schedy mediolańskiej dla Bony) i do Rzymu (w grudniu 1540, m.in. w sprawie annat). We Włoszech zwiedził ważniejsze miasta, opisując je szczegółowo w swym diariuszu. Latem roku 1541 powrócił do Polski. Pomiędzy poselstwami sprawował szereg urzędów ziemskich. Od roku 1544 był stronnikiem królowej Bony, dzięki której postąpił znacznie w kolejnych godnościach. Później związał się z obozem Zygmunta Augusta, sprowadzając do Polski w roku 1553 Katarzynę Austriaczkę – trzecią żonę Zygmunta Augusta. W polityce wewnętrznej wspierał ideologię katolicką; nie zezwalał dysydentom na odbywanie synodów w Krakowie i przyczynił się do banicji F. Lismanina, niemniej pracował nad pogodzeniem wyznań, a w roku 1558 domagał się na sejmie, soboru narodowego obok egzekucji praw. Był zwolennikiem wzmocnienia władzy królewskiej, na sejmie egzekucyjnym 1562/1563 roku poparł projekt egzekucji królewszczyzn. Posiadał dużą wiedzę prawniczą, słynął jako znakomity mówca i mecenas sztuki.

</doc>
<doc id="545901" url="https://pl.wikipedia.org/wiki?curid=545901" title="Eugeniusz Szermentowski">
Eugeniusz Szermentowski

Eugeniusz Bolesław Marian Szermentowski z domu Schummer (ur. 8 lipca 1904 w Krasnem, zm. 24 czerwca 1970) – polski pisarz i dziennikarz.
Życiorys.
Urodził się 8 lipca 1904 w Krasnem w rodzinie Franciszka Aleksandra Schummera i Stefanii Reginy z domu Stall.
Od 1923 studiował prawo na Uniwersytecie Warszawskim. W 1925 zaczął publikować w prasie. Od 1927 pracował w warszawskim tygodniku „Radio”, a później w piśmie „Świat”. W 1940 więziony na Pawiaku. Podczas powstania warszawskiego przebywał w Warszawie. Stworzył wtedy notatki o tych wydarzeniach, które zostały opublikowane w 2004 roku w książce "Dzienniki z Powstania Warszawskiego" autorstwa jego wnuczki, Zuzanny Pasiewicz. Po wojnie prowadził księgarnię. W latach 1948–1953 zawiesił działalność pisarską, by wkrótce do niej powrócić.
W 1954 roku zmienił nazwisko z Schummer na Szermentowski. Z nieznanych powodów przyjął nazwisko polskiego malarza Józefa Szermentowskiego, który według Kurjera Warszawskiego z 10 września 1873 roku i Gazety Narodowej nr 288 z 1873 zmarł bezpotomnie w Paryżu.

</doc>
<doc id="545903" url="https://pl.wikipedia.org/wiki?curid=545903" title="Wschód jest czerwony">
Wschód jest czerwony

Wschód jest czerwony () – pieśń, która w okresie rewolucji kulturalnej pełniła "de facto" rolę hymnu ChRL. Za autora słów uważany jest wieśniak z prowincji Shaanxi - Li Youyuan (李有源), który doznał natchnienia oglądając wschodzące słońce i ułożył nowe słowa do melodii ludowej "Jadąc na białym koniu" (骑白马). Miało to się stać w latach 40., kiedy komunistyczna partyzantka prowadziła walki z Japończykami. Słowa pieśni opublikowano w 1944 r. w „Dzienniku Yan’anu” (延安日报), wydawanym w Yan’anie, bazie komunistów.
Pieśń, obok Małej czerwonej książeczki, jest przejawem kultu jednostki, jakim otaczano Mao Zedonga w czasie rewolucji kulturalnej. Była wówczas nadawana codziennie rano przez wszechobecne megafony, śpiewali ją uczniowie i studenci przed rozpoczęciem zajęć. Oficjalny hymn ChRL, "Marsz ochotników", nie był w tym czasie wykonywany, a jego autor, Tian Han przebywał w areszcie.
„Wschód jest czerwony” to również tytuł widowiska z 1965 roku.
Tytuł piosenki to jednocześnie nazwa pierwszego chińskiego sputnika (Dong Fang Hong 1) oraz marka samochodu.

</doc>
<doc id="545906" url="https://pl.wikipedia.org/wiki?curid=545906" title="SPES">
SPES

Program SPES - (ang. "Stimulation Plan for Economic Science") Program Stymulowania Nauk Ekonomicznych - program Unii Europejskiej z dziedziny ekonomicznej zainicjowany w 1989 roku. Jego nazwa jest akronimem od pełnej angielskiej nazwy programu. Dotyczy przede wszystkim stymulowanie mobilności kadry ekonomistów na obszarze UE i EFTA poprzez promocję współpracy w ramach projektów naukowo-badawczych oraz podnoszenia poziomu kształcenia. Do pozostałych zadań programu należy pomoc dla ekonomicznych środowisk uniwersyteckich (przede wszystkim Akademie Ekonomiczne i wyższe uczelnie kształcące z zakresu marketingu i zarządzania), zachęcanie młodych ekonomistów do dalszej pracy naukowo-badawczej (stypendia, fundusze na projekty) oraz wymiana informacji pomiędzy naukowcami państw należących do Unii Europejskiej oraz wspomaganie centrów badawczych.

</doc>
<doc id="545907" url="https://pl.wikipedia.org/wiki?curid=545907" title="Mistrzostwa Świata w Piłce Nożnej 2006/Grupa B">
Mistrzostwa Świata w Piłce Nożnej 2006/Grupa B

Tabela.
Grupa B
Anglia – Paragwaj.
Sobota, 10 czerwca 2006
15:00 – FIFA WM-Stadion Frankfurt, Frankfurt – Widzów: 48 000
Trynidad i Tobago – Szwecja.
Sobota, 10 czerwca 2006
18:00 – FIFA WM-Stadion Dortmund, Dortmund – Widzów: 62 959
Anglia – Trynidad i Tobago.
Czwartek, 15 czerwca 2006
18:00 – Frankenstadion, Norymberga – Widzów: 41 000
Szwecja – Paragwaj.
Czwartek, 15 czerwca 2006
21:00 – Olympiastadion, Berlin – Widzów: 72 000
Szwecja – Anglia.
Czwartek, 20 czerwca 2006
21:00 – FIFA WM-Stadion Köln, Kolonia – Widzów: 45 000
Paragwaj – Trynidad i Tobago.
Wtorek, 20 czerwca 2006
21:00 – Fritz Walter Stadion, Kaiserslautern – Widzów: 46 000

</doc>
<doc id="545908" url="https://pl.wikipedia.org/wiki?curid=545908" title="William B. Cushing">
William B. Cushing

William Barker Cushing (ur. 4 listopada 1842 w Delafield, zm. 17 grudnia 1874 w Waszyngtonie) – oficer Marynarki Wojennej Stanów Zjednoczonych, komandor porucznik, znany głównie z zatopienia konfederackiego okrętu pancernego CSS „Albemarle”.
Życiorys.
Urodził się w Delafield w Wisconsin, ale wychowywał się głównie w stanie New York. W latach 1857–1861 studiował w Akademii Marynarki Wojennej USA, lecz został stamtąd wydalony za słabe wyniki w nauce i brak dyscypliny. Jednakże po wybuchu wojny secesyjnej w Ameryce, został przywrócony do Akademii. W 1862 został promowany na stopień kapitana marynarki ("lieutenant").
Odznaczył się następnie podejmowaniem wielu ryzykownych akcji, wykazując dużą inicjatywę (w biografii z 1997 nazwano go „komandosem Lincolna” ("Lincoln's Commando").
Służył w działaniach wojennych na rzekach, głównie Karoliny Północnej, jako oficer na kanonierce „Commodore Perry”, następnie dowodził parowcem „Ellis”. 24 listopada 1862 „Ellis” utknął na mieliźnie na rzece New River, po czym następnego ranka odpierał ataki wojsk konfederackich, podpalając w końcu unieruchomiony okręt i ewakuując się z załogą na zdobytym szkunerze. Dowodził następnie kanonierkami „Commodore Barney”, „Shokokon” i do końca wojny „Monticello”.
W nocy z 27 na 28 października 1864 dowodził kutrem parowym „Numer 1” w ochotniczej misji, która zakończyła się zatopieniem konfederackiego okrętu pancernego CSS „Albemarle” w Plymouth w Karolinie Północnej, za pomocą miny wytykowej. Na skutek wybuchu, kuter również zatonął i z jego załogi uratowały się tylko dwie osoby, w tym on sam. Akcja ta uczyniła go sławnym i został awansowany na komandora podporucznika ("Lieutenant Commander"). W styczniu 1865 odznaczył się w desancie marynarki na Fort Fisher w Karolinie Północnej.
Po wojnie służył jako oficer na slupie USS „Lancaster”. W 1872 awansowany na komandora porucznika ("Commander"). W latach 1873–1874 dowodził slupem USS „Wyoming”. Podczas remontu okrętu w stoczni w Waszyngtonie, zachorował i zmarł 17 grudnia 1874.
Rodzina.
Miał dwóch braci, z których jeden zginął w bitwie pod Gettysburgiem w 1863, a drugi w walkach z Apaczami w 1871.
Pamięć.
W uznaniu zasług Cushinga, jego nazwiskiem nazwano pięć amerykańskich okrętów: torpedowiec USS „Cushing” (TB-1) (1890–1920) i niszczyciele USS „Cushing” (DD-55) (1915–1936), USS „Cushing” (DD-376) typu „Mahan” (1936–1942), USS „Cushing” (DD-797) typu „Fletcher” (1944–1961) i USS „Cushing” (DD-985) typu „Spruance” (1979–2005).

</doc>
<doc id="545909" url="https://pl.wikipedia.org/wiki?curid=545909" title="Mistrzostwa Świata w Piłce Nożnej 2006/Grupa C">
Mistrzostwa Świata w Piłce Nożnej 2006/Grupa C

Tabela.
Grupa C
Argentyna – Wybrzeże Kości Słoniowej.
Sobota, 10 czerwca 2006
21:00 – FIFA WM-Stadion Hamburg, Hamburg – Widzów: 49 480
Serbia i Czarnogóra – Holandia.
Niedziela, 11 czerwca 2006
15:00 – Zentralstadion, Lipsk – Widzów: 37 216
Argentyna – Serbia i Czarnogóra.
Piątek, 16 czerwca 2006
15:00 – FIFA WM-Stadion Gelsenkirchen, Gelsenkirchen – Widzów: 52 000
Holandia – Wybrzeże Kości Słoniowej.
Piątek, 16 czerwca 2006
18:00 – Gottlieb-Daimler-Stadion, Stuttgart – Widzów: 52 000
Holandia – Argentyna.
Środa, 21 czerwca 2006
21:00 – FIFA WM-Stadion Frankfurt, Frankfurt – Widzów: 48 000
Wybrzeże Kości Słoniowej – Serbia i Czarnogóra.
Środa, 21 czerwca 2006
21:00 – FIFA WM-Stadion München, Monachium – Widzów: 66 000

</doc>
<doc id="545910" url="https://pl.wikipedia.org/wiki?curid=545910" title="Clayton Norcross">
Clayton Norcross

Clayton Wesley Norcross (ur. 8 września 1954 w Arcadii w stanie Kalifornia) – amerykański aktor telewizyjny i model.
Życiorys.
Wczesne lata.
Urodził się w Arcadii jako młodszy syn i jedno z pięciorga dzieci Barry’ego, profesora historii, który ze swoją rodziną każdego lata podróżował po zachodniej części Stanów Zjednoczonych i Kanadzie, obcując z naturą. Wychowywał się wraz ze starszym bratem Davidem i trzema siostrami – Ritą, Galą i Nancy. Nic nie wskazywało, że zostanie aktorem. Uczęszczał do Arcadia High School, a następnie ukończył San Diego State University na wydziale telekomunikacji i wydziale filmowym.
Kariera.
Po ukończeniu studiów, trafił do działu operacyjnego telewizji ABC. Przez dwa lata zajmował się wymyślaniem wątków i pisaniem scenariuszy seriali i oper mydlanych. Następnie przyjął propozycję sesji zdjęciowej dla magazynu "GQ". W 1980 roku podpisał kontrakt z nowojorską agencją modeli i kolejne pięć lat spędził podróżyjąc między Stanami Zjednoczonymi, Europą i Japonią. Odniósł wielki sukces w Mediolanie, pracując dla światowej sławy projektantów: Armaniego, Salvatore Ferragamo i Gianfranco Ferré.
Decyzję o rezygnacji z modelingu podjął w Grecji, gdy otrzymał angaż do roli Bobby’ego w komedii przygodowej "Sky High" ("Hamos sto aigaio", 1985). Początki kariery aktorskiej nie były łatwe. Pojawił się w jednym z odcinków miniserialu ABC "Dynastia Colbych" ("The Colbys", 1986) jako Steward oraz dramacie telewizyjnym NBC "Intymne spotkania" ("Intimate Encounters", 1986) u boku Jamesa Brolina.
Od 23 marca 1987 do lipca 1989 roku odtwarzał rolę Thorne’a Forrestera, młodszego syna Erica (John McCook) i Stephanie (Susan Flannery), zazdrosnego o względy starszego brata Ridge'a (Ronn Moss), którego próbował zabić, zakochanego w Caroline Spencer w operze mydlanej CBS "Moda na sukces" ("The Bold and the Beautiful"). Gdy jednak Norcross zaczął krytykować scenariusz, umiejętności kolegów, atmosferę na planie i domagał się podwyżki, a jej nie otrzymał, ostatecznie odmówił dalszej współpracy. Stracił nie tylko rolę, ale także wiarygodność, czego efektem był brak propozycji w Stanach Zjednoczonych i konieczność szukania nowych kontaktów za granicą. Występował potem w telenoweli argentyńskiej "Milagros" ("Más allá del horizonte", 1994) jako Augusto oraz gościnnie w serialach, m.in. "Przystanek Alaska" ("Northern Exposure", 1995), "Nocny Patrol" ("Baywatch Nights", 1995) czy "JAG – Wojskowe Biuro Śledcze" (1997).
W 2006 roku wziął udział w kręconym w Brazylii dla włoskiej telewizji reality show "Farma".

</doc>
<doc id="545911" url="https://pl.wikipedia.org/wiki?curid=545911" title="Mistrzostwa Świata w Piłce Nożnej 2006/Grupa D">
Mistrzostwa Świata w Piłce Nożnej 2006/Grupa D

Tabela.
Grupa D
Meksyk – Iran.
Niedziela, 11 czerwca 2006
18:00 – FIFA World Cup Stadium Nuremberg, Norymberga – Widzów: 41 000
Angola – Portugalia.
Niedziela, 11 czerwca 2006
21:00 – FIFA World Cup Stadium Cologne, Kolonia – Widzów: 45 000
Meksyk – Angola.
Piątek, 16 czerwca 2006
21:00 – FIFA World Cup Stadium Hanover, Hanower – Widzów: 43 000
Portugalia – Iran.
Sobota, 17 czerwca 2006
15:00 – FIFA World Cup Stadium Frankfurt, Frankfurt – Widzów: 25 444
Portugalia – Meksyk.
Wtorek, 21 czerwca 2006
16:00 – FIFA World Cup Stadium Gelsenkirchen, Gelsenkirchen – Widzów: 52 000
Iran – Angola.
Środa, 21 czerwca 2006
16:00 – Zentralstadion, Lipsk – Widzów: 38 000

</doc>
<doc id="545912" url="https://pl.wikipedia.org/wiki?curid=545912" title="Andrzej Opaliński (marszałek wielki koronny)">
Andrzej Opaliński (marszałek wielki koronny)

Andrzej Opaliński herbu Łodzia (ur. 25 listopada 1540, zm. 8 marca 1593 roku) – marszałek wielki koronny w 1574 roku, marszałek nadworny koronny w 1572 roku, kasztelan śremski w latach 1569–1572, kasztelan przemęcki w latach 1560–1569, starosta generalny Wielkopolski w latach 1578–1593, starosta leżajski 1587-1593, starosta kopanicki w 1563 roku, starosta śremski w 1565 roku, starosta kcyński w 1563 roku, starosta kolski w 1592 roku.
Życiorys.
Andrzej Opaliński urodził się 25 listopada 1540 jako syn Macieja i Jadwigi Lubrańskiej. Studiował w Lipsku w 1551 roku. W 1556 został starostą śremskim, w 1560 kasztelanem przemęckim, w 1569 śremskim i w 1572 marszałkiem nadwornym koronnym. Poseł na sejm piotrkowski 1567 roku, sejm 1570 roku, sejm 1572 roku z województwa poznańskiego. Był uczestnikiem zjazdu w Knyszynie 31 sierpnia 1572 roku. Podczas bezkrólewia poparł kandydaturę Henryka Walezego, którego elekcję potwierdził w 1573 roku. Na sejmie koronacyjnym 1574 został marszałkiem wielkim koronnym. Był jednym z przywódców obozu austriackiego po ucieczce króla. Pobrał 6000 zł od Habsburgów i zaciągnął ponad 2000 niemieckiej piechoty. Na elekcji głosował za cesarzem i obwołał Maksymiliana II królem oraz posłował do niego zapraszając na tron, a kiedy zwolennicy Batorego wzięli górę, rozpuścił zaciągi i na zjeździe w Łowiczu w 1576 był rzecznikiem ugody. Wierność swą Batoremu oświadczył w Rawie i witał go w Krakowie. Uczestnik wyprawy gdańskiej, brał udział w walkach o latarnię. Starostwo generalne wielkopolskie dostał w 1578, co ostatecznie poróżniło go z Górkami i odtąd był w Wielkopolsce rzecznikiem polityki króla i Jana Zamoyskiego. Trzymał z Zamoyskim i prymasem po śmierci Batorego, a więc w Wielkopolsce i przeważnie proaustriackiej oraz był dość odosobniony. Do ostrego starcia między nim i Górką doszło na sejmie konwokacyjnym 1587. Opowiedział się za „Piastem” lub królewiczem szwedzkim na sejmie elekcyjnym. W 1587 roku podpisał reces, sankcjonujący wybór Zygmunta III Wazy. W Malborku witał Zygmunta III i począł zaraz budzić w nim nieufność w stosunku do kanclerza. W 1589 roku był sygnatariuszem traktatu bytomsko-będzińskiego. Względy elekta zaskarbił sobie umiarkowanym stanowiskiem w sprawie Estonii. Stał się w Wielkopolsce zdecydowanie niepopularny. Był wrogi Zamoyskiemu, a, gdyby triumfowała partia austriacka zabezpieczył się umową z J. Zborowskim, kasztelanem gnieźnieńskim, która asekurowała każdego z nich, gdyby strona przeciwna wzięła górę. Zamoyskiego ostro krytykował na sejmie koronacyjnym, a względem pokonanych zalecał łaskawość. Opaliński był w 1598 jednym z komisarzy traktujących w Będzinie i Bytomiu o pokój z Habsburgami i tegoż roku na zjeździe senatorów w Piotrkowie razem z prymasem bronił króla przed atakami Zamoyskiego. Walnie przyczynił się do tego, że posłowie odrzucili na sejmie pacyfikacyjnym 1589 przygotowany przez Zamoyskiego projekt reformy elekcyjnej i teraz miał mocną pozycję na dworze. W 1592 Wielkopolanie dzięki jego zabiegom wypowiedzieli się przeciw detronizacji, a sejm inkwizycyjny tego samego roku zamiast osłabić, pozycję króla umocnił.
Opaliński był gorliwym protektorem jezuitów, zwłaszcza poznańskich Dziedzic, Radlina i Włoszakowic, trzymał królewszczyzny: Kcynię, Nakło, Śrem, Gniezno, Kopanicę, Kolo, Rogoźno, a w Małopolsce: Leżajsk, Rohatyn, Krasnystaw. Zmarł 3 marca 1593 na zamku poznańskim, a pochowany został w Radlinie.
Z zaślubionej w 1560 Katarzyny Kościeleckiej miał synów: Piotra, krajczego koronnego, Andrzeja, bpa poznańskiego, Łukasza, marszałka wielkiego koronnego oraz córki: Zofię, żonę J. Leszczyńskiego, Gertrudę, żonę S. Rydzyńskiego, później M. Ostroroga Lwowskiego i wreszcie J. Firleja, Jadwigę, żonę P. Myszkowskiego i Katarzynę, zakonnicę. Był ojcem Łukasza Opalińskiego.

</doc>
<doc id="545914" url="https://pl.wikipedia.org/wiki?curid=545914" title="Sonic Advance 3">
Sonic Advance 3

Sonic Advance 3 – piąta z kolei gra z serii Sonic the Hedgehog wydana na przenośną konsolkę Game Boy Advance wyprodukowana przez firmę Sega. Znacznie różni się ona od poprzednich części, gdyż w prowadzono w niej dość skomplikowany system drużyn, w którym bohaterowie formują dwuosobowe składy (druga postać kontrolowana jest przez komputer). Każda drużyna ma swoją ściśle określoną formację ("Speed", "Power" lub "Fly") i może stosować specjalne techniki zwane "„Tag Actions”" – rodzaj takiej techniki zależy od towarzyszącego nam bohatera. System formacji drużynowych obecny w Sonic Advance 3 został później rozbudowany i wykorzystany w Sonic Heroes.
Fabuła gry.
Doktor Eggman, który pragnie przejąć władzę nad światem, zdołał zebrać wszystkie siedem Szmaragdów Chaosu. Dowiedziawszy się o tym, Sonic i Tails postanawiają powstrzymać złego doktora, lecz zanim udaje im się dotrzeć do jego bazy, Eggman wywołuje "kontrolę chaosu" przy pomocy szmaragdów i dzieli świat na kilka równoległych wymiarów. Jedynym ratunkiem dla świata naszych bohaterów jest moc Głównego Szmaragdu, który potrafi neutralizować moc zwykłych szmaragdów. Co gorsza, Sonic i Tails zostają oddzieleni od reszty towarzyszy, którzy znajdują się teraz w różnych wymiarach, a na dodatek Eggman stara się, aby bohaterowie nie zepsuli po raz kolejny jego planu. Dlatego do walki wystawia swoje najnowsze dzieło – najpotężniejszego jak dotąd robota bojowego Gemerla.
Grywalne postacie.
Sonic the Hedgehog.
Główny bohater gry i jedna z pierwszych postaci, dostępna od początku gry. Jest bohaterem typu Speed (szybkość).
Miles „Tails” Prower.
Najlepszy przyjaciel Sonica i druga z postaci, którą możemy grać od początku gry. Jego umiejętność latania ułatwia przejście niektórych poziomów w grze. Tails jest bohaterem typu Fly (lot).
Knuckles the Echidna.
Ostatni żyjący przedstawiciel plemienia kolczatek i strażnik Głównego Szmaragdu na wyspie Anioła. Jest bohaterem formacji Power. Można go odblokować pokonując mini-bossa w trzecim akcie Sunset Hill Zone jako Sonic.
Amy Rose.
Przyjaciółka Sonica, która jest w nim zakochana i ciągle zabiega o jego względy. W walce używa swojego młotka Piko Piko. Nie ma ona ściśle określonego typu formacji (typ będzie taki sam jak typ jej towarzysza). Amy odblokujesz, jeśli jako Sonic pokonasz mini-bossa trzeciego aktu Toy Kingdom Zone.
Cream the Rabbit.
Mała dziewczynka, którą charakteryzuje wysoka grzeczność ale i naiwność. Cream, podobnie jak Tails jest bohaterem formacji Fly, a odblokować ją można pokonując minibossa w akcie trzecim Cyber Track Zone (jako Sonic).

</doc>
<doc id="545918" url="https://pl.wikipedia.org/wiki?curid=545918" title="Mistrzostwa Świata w Piłce Nożnej 2006/Grupa E">
Mistrzostwa Świata w Piłce Nożnej 2006/Grupa E

Tabela.
Grupa E
Stany Zjednoczone – Czechy.
Poniedziałek, 12 czerwca 2006
18:00 – FIFA World Cup Stadium Gelsenkirchen, Gelsenkirchen – Widzów: 52 000
Włochy – Ghana.
Poniedziałek, 12 czerwca 2006
21:00 – FIFA World Cup Stadium Hanover, Hanower – Widzów: 43 000
Czechy – Ghana.
Sobota, 17 czerwca 2006
18:00 – FIFA World Cup Stadium Cologne, Kolonia
Włochy – Stany Zjednoczone.
Sobota, 17 czerwca 2006
21:00 – Fritz-Walter-Stadion, Kaiserslautern – Widzów: 46 000
Czechy – Włochy.
Czwartek, 22 czerwca 2006
16:00 – FIFA World Cup Stadium Hamburg, Hamburg – Widzów: 50 000
Ghana – Stany Zjednoczone.
Czwartek, 22 czerwca 2006
16:00 – FIFA World Cup Stadium Nuremberg, Norymberga – Widzów: 41 000

</doc>
<doc id="545919" url="https://pl.wikipedia.org/wiki?curid=545919" title="USS Nautilus">
USS Nautilus

USS "Nautilus" to nazwa okrętów Marynarki Wojennej Stanów Zjednoczonych (US Navy).
Zobacz też:

</doc>
<doc id="545920" url="https://pl.wikipedia.org/wiki?curid=545920" title="Mistrzostwa Świata w Piłce Nożnej 2006/Grupa H">
Mistrzostwa Świata w Piłce Nożnej 2006/Grupa H

Tabela.
Grupa H
Hiszpania – Ukraina.
Środa, 14 czerwca 2006
15:00 – Zentralstadion, Lipsk – Widzów: 43 000
Tunezja – Arabia Saudyjska.
Środa, 14 czerwca 2006
18:00 – FIFA WM-Stadion München, Monachium – Widzów: 66 000
Arabia Saudyjska – Ukraina.
Poniedziałek, 19 czerwca 2006
18:00 – FIFA World Cup Stadium Hamburg, Hamburg – Widzów: 50 000 
Hiszpania – Tunezja.
Poniedziałek, 19 czerwca 2006
21:00 – Gottlieb-Daimler-Stadion, Stuttgart – Widzów: 52 000
Arabia Saudyjska – Hiszpania.
Piątek, 23 czerwca 2006
16:00 – Fritz Walter Stadion, Kaiserslautern – Widzów: 46 000
Ukraina – Tunezja.
Piątek, 23 czerwca 2006
16:00 – Olympiastadion, Berlin – Widzów: 72 000

</doc>
<doc id="545921" url="https://pl.wikipedia.org/wiki?curid=545921" title="Ki-61">
Ki-61



</doc>
<doc id="545925" url="https://pl.wikipedia.org/wiki?curid=545925" title="Mistrzostwa Świata w Piłce Nożnej 2006/Grupa G">
Mistrzostwa Świata w Piłce Nożnej 2006/Grupa G

Tabela.
Grupa G
Korea Południowa – Togo.
Wtorek, 13 czerwca 2006
15:00 - FIFA World Cup Stadium Frankfurt, Frankfurt - Widzów: 48 000
Francja – Szwajcaria.
Wtorek, 13 czerwca 2006
18:00 - Gottlieb-Daimler-Stadion, Stuttgart - Widzów: 52 000
Francja – Korea Południowa.
Niedziela, 18 czerwca 2006
21:00 - Zentralstadion, Lipsk - Widzów: 43 000
Togo – Szwajcaria.
Poniedziałek, 19 czerwca 2006
15:00 - FIFA World Cup Stadium Dortmund, Dortmund - Widzów: 65 000
Togo – Francja.
Piątek, 23 czerwca 2006
21:00 - RheinEnergieStadion, Kolonia - Widzów: 45 000
Szwajcaria – Korea Południowa.
Piątek, 23 czerwca 2006
21:00 - AWD-Arena, Hanower - Widzów: 43 000

</doc>
<doc id="545926" url="https://pl.wikipedia.org/wiki?curid=545926" title="Andrzej Zborowski (zm. 1598)">
Andrzej Zborowski (zm. 1598)

Andrzej Zborowski herbu Jastrzębiec (ur. ok. 1525, zm. w 1598 roku) – miecznik koronny i krakowski (w 1570 roku), marszałek nadworny koronny (lata 1574-1589), kasztelan sanocki (w 1580 roku), kasztelan biecki (w 1590 roku), starosta radomski, kalwinista.
Syn Marcina Zborowskiego, podczaszego koronnego i kasztelana kaliskiego oraz Anny Konarskiej z Góry h. Abdank (1499-1575). Miał sześciu braci (jednym z nich był niesławny Samuel Zborowski) i sześć sióstr. Jako jedyny z rodzeństwa przeszedł na katolicyzm.
Studiował we Frankfurcie nad Odrą, w Wittenberdze, Moguncji i Wiedniu w latach 1557-1562.
Poseł na sejm 1569 roku z województwa sandomierskiego, poseł na sejm konwokacyjny 1573 roku, podpisał akt konfederacji warszawskiej.
Porucznikował u Zborowskiego, Bronisława Samuela (z rodu Gruszeckich herbu Lubicz), który potem był wojskim i łowczym czernihowskim.
Ożenił się z Barbarą Jordan (zm. 1605), wdową po ks. Piotrze Zbaraskim, i od 1575 miał z nią sześcioro dzieci - trzech synów: Marcina Dersława (zm. 1613), Spytka (zm. 1608) i Andrzeja (1583 - 1630) - kasztelana oświęcimskiego, ożenionego z Anną Trach; oraz trzy córki: Helenę, Katarzynę i Mariannę.
Poparł wraz z braćmi elekcję Henryka Walezego, który z wdzięczności uczynił go marszałkiem nadwornym koronnym. W 1575 roku w czasie wolnej elekcji głosował na cesarza Maksymiliana II Habsburga. W 1576 popierał Stefana Batorego, lecz pominięty w nadawaniu urzędów, przeszedł do obozu prohabsburskiego. Był przeciwnikiem Jana Zamoyskiego. W 1587 roku podpisał elekcję Maksymiliana III Habsburga. Stanął na czele wyprawy zbrojnej pretendenta do tronu polskiego, arcyksięcia Maksymiliana, w 1588 roku. W czasie bitwy pod Byczyną dostał się wraz ze swoim protektorem do polskiej niewoli.

</doc>
<doc id="545929" url="https://pl.wikipedia.org/wiki?curid=545929" title="Chińskie nazwiska">
Chińskie nazwiska

Typowe chińskie nazwisko składa się z:
Dwusylabowe nazwiska, na przykład "Ouyang" i "Sima", należą do rzadkości. Z kolei najpopularniejsze nazwiska – "Li", "Liu", "Zhang" – mają po kilkadziesiąt milionów użytkowników ("Li" ponad sto milionów).
Tradycyjne imiona są zwykle dwusylabowe, chociaż ostatnio panuje moda na imiona jednosylabowe, między innymi Yao Ming. Zgodnie z tradycją rodzice często starają się, żeby imiona rodzeństwa miały jeden znak wspólny – taki układ miały imiona sióstr Song: Song Meiling, Song Qingling i Song Ailing.
Strukturę analogiczną do chińskich mają również nazwiska koreańskie, a w obu Koreach również znany jest zwyczaj nadawania imion z jedną sylabą wspólną. Przykładem mogą być dwaj synowie Kim Dzong Ila – Kim Dzong Czul i Kim Dzong Un – którzy w imionach dzielą z ojcem sylabę "Dzong" (正, kor. 정).
"Xing" i "shi" – pochodzenie nazwisk.
Obecnie w języku chińskim „nazwisko” określa się terminem "xingshi" (姓氏). Oba człony tego terminu oznaczają jednak innego rodzaju nazwiska.
W starożytnych Chinach panował matrylinearny system pokrewieństwa, stąd poczynając od czasów historycznych (dynastie Xia, Shang i Zhou) nazwisko córka oraz syn dziedziczyli po matce. Znak pierwotnie oznaczający nazwisko – xing (wym. "śing", 姓) składa się z dwóch elementów – "kobieta" i "rodzić". Wiele najstarszych nazwisk zawiera w sobie klucz "kobieta", np. 姬 (Ji), 姒 (Si), 媯 (Gui), 姜 (Jiang) oraz 嬴 (Ying).
Wraz z rozwojem społeczeństwa patrylinearnego nazwisko dzieci zaczęły dziedziczyć po ojcu, przy czym założyciele bocznych linii rodu często przyjmowali przydomki – shi (wym. szy, 氏), podczas gdy kontynuatorzy linii głównej pozostawali przy "xing". O ile jednak "xing" pozostawało niezmienne od urodzenia, o tyle "shi" można było zmieniać za życia. Często zdarzało się, że ojciec i syn nosili inne "shi", albo że dwie osoby o odmiennym "xing" miały to samo "shi".
"Shi" przyjmowano od nazw państw, miast, pełnionych urzędów, profesji, miejsc zamieszkania, pokrewieństwa z królami Zhou oraz od zi.
Przed upadkiem dynastii Zhou do kobiet zwracano się po "xing", a do mężczyzn po "shi". Osoby o tym samym "xing" nie mogły się pobrać, bo uważano je za krewnych. Jeżeli "shi" kandydata na męża było identyczne z "xing" kandydatki, nie stanowiło to problemu dla zawarcia związku. W czasach późniejszych tradycja unikania ślubów między osobami o tym samym nazwisku była jednak przestrzegana. Dopiero ostatnio zaczyna się to zmieniać, chociaż w niektórych regionach Chin zwyczaj ten jest podtrzymywany.
"Shi" pozwalało poznać pozycję społeczną danej osoby, bo posługiwała się nim jedynie arystokracja. Reszta społeczeństwa używała jedynie imion.
W Okresie Wiosen i Jesieni "shi" wśród arystokracji zaczęto dziedziczyć na równi z "xing". W Okresie Walczących Królestw również zwykli ludzie zaczęli używać "xing", a termin "bai xing" (sto nazwisk) stał się synonimem "ludu", co symbolizowało spadek roli arystokracji.
Od czasów dynastii Qin i Han użytkowe różnice między "shi" i "xing" uległy zatarciu i zaczęto używać terminu xingshi (姓氏).
Kolejność imienia i nazwiska.
Odwrotna niż w jęz. polskim, tradycyjna chińska kolejność nazwisko-imię prowadzi do częstych nieporozumień, a w szczególności nagminnego mylenia imienia z nazwiskiem. Utarło się jednak, że ta kolejność jest przestrzegana, chyba że sam zainteresowany postanowi inaczej. Kolejność "zachodnią" (imię-nazwisko) przyjmują najczęściej Chińczycy, którzy żyją lub pracują za granicą, np. Yundi Li, Ang Lee czy Ziyi Zhang itd. W chińskiej pisowni osoby te wymieniane są jako: Li Yundi, Lee Ang, Zhang Ziyi.
Bardzo możliwe, że wraz z otwieraniem się Chin na świat i upowszechnianiem się wiedzy o chińskich nazwiskach kolejność „imię nazwisko” niebawem stanie się normą, jak to miało miejsce w przypadku nazwisk japońskich. Taką kolejność już wprowadzają niektóre serwisy internetowe (np. Internet Movie Database).
Chińską kolejność, podobnie zresztą jak wiele chińskich nazwisk, przejęto także w Korei i Wietnamie.
Pisownia imienia.
W transkrypcji hanyu pinyin imiona pisane są łącznie (Mao Zedong), a w Wade-Giles z dywizem (Mao Tse-tung).
Identyfikację imienia i nazwiska utrudnia czasem rozłączna pisownia imienia, nadal spotykana wśród Chińczyków z Hongkongu i Tajwanu, szczególnie, kiedy nazwisko jest zapisywane w jednej z rzadziej używanych transkrypcji, lub "na ucho", na użytek użytkowników konkretnego języka (głównie angielskiego).
Ta ostatnia metoda jest popularna szczególnie wśród Chińczyków w USA, którzy starają się, żeby ich nazwisko dobrze brzmiało. Tajwańczycy i Hongkończycy czasem skracają jedną z sylab imienia do jednej litery, np. Yuan T. Lee. Zdarza się, że piszą tak całe chińskie imię, a posługują się imieniem angielskim, np. York C.P. Liao.
Odmiana chińskich nazwisk po polsku.
Jeżeli chodzi o odmianę chińskich nazwisk w języku polskim nie istnieje żadna norma. W specjalistycznym piśmiennictwie utarło się jednak kilka zasad, które są na ogół przestrzegane, choć nie są zbyt konsekwentne:
Spolszczanie i wymowa.
Istnieją nieliczne nazwiska, które mają utartą polską pisownię. To przede wszystkim Czang Kaj-szek i Sun Jat-sen, których brzmienie pochodzi z chińskich dialektów południowych i trafiło do polskiego przez angielski. Stosowanie tych form jest zalecane ze względu na uzus, aczkolwiek niektórzy autorzy stosują pisownię w hanyu pinyin: Jiang Jieshi i Sun Zhongshan.
Szerokie użycie nazwiska w języku chińskim.
Kolejność nazwisko-imię ma uzasadnienie w nieco innej funkcji, jaką pełni w chińskim kręgu kulturowym nazwisko. Jest ono używane dużo częściej niż na Zachodzie, podczas gdy imię pozostaje zarezerwowane dla rodziny i najbliższych przyjaciół.
Żeby osłabić formalny wydźwięk nazwiska, Chińczycy dodają do niego rozmaite przyrostki, np. "lao" (stary), "xiao" (mały), "da" (duży). Takie przyrostki są stosowane wśród znajomych i np. forma "Lao Che" (Stary Che) będzie odpowiadała polskiej formie "panie Czesiu", przy czym określenie "stary" jest wyrazem szacunku oraz oznaką nawiązanych relacji.
Po nazwisku dodaje się często tytuły w rodzaju "xiansheng" (pan, albo mąż), "nushi" (pani o kobiecie w średnim wieku), "taitai" (pani, ale w szczególności mężatka; "taitai" używa się z nazwiskiem męża, mimo że Chinki nie zmieniają nazwisk po zamążpójściu), "xiaojie" (o młodej kobiecie) itd. W myśl tej zasady do Anga Lee, można zwrócić się "Li Xiansheng" (Panie Lee), a do Zhang Ziyi – "Zhang Xiaojie" (Panno Zhang).
Ekwiwalentem polskich „pan” i „pani” są także typowe dla języka chińskiego tytuły zawodowe, na przykład laoshi (nauczyciel), jiaoshou (profesor), daifu (doktor, o lekarzu), shifu (mistrz). Od takiego tytułu wzięła się w przeszłości zlatynizowana forma imienia Konfucjusza: po chińsku Konfucjusz nazywa się Kong Fuzi – "Wielki Mistrz Kong" – co jezuici zapisali po łacinie "Confucius". Przestrzeganie odpowiedniej tytulatury zawodowej (dyrektor, kierownik, profesor) jest ważnym elementem chińskiej etykiety.
Uwaga: inaczej niż w języku polskim („pan minister Kowalski”), po chińsku nie łączy się tytułów zawodowych i grzecznościowych, a więc należy się zwracać "Zhang jiaoshou" (profesorze Zhang), a nie "Zhang xiansheng jiaoshou" (panie profesorze Zhang).
Tytuł zi (mistrz) występuje również po innych nazwiskach chińskich filozofów, na przykład Mengzi, Sunzi, Xunzi, Laozi, Mozi.
Angielskie imię.
W Hongkongu, Singapurze, na Tajwanie, a także w Chińskiej Republice Ludowej modne jest przyjmowanie angielskiego imienia, co ułatwia kontakty z cudzoziemcami. Wielu Chińczyków ma takie imiona, na przykład Jackie Chan, Bruce Lee, Leslie Cheung. Zdaniem socjologów moda na angielskie imię przyspiesza okcydentalizację dalekowschodnich społeczeństw.
Dziedziczenie nazwiska.
W Chinach dzieci dziedziczą nazwisko po ojcu. Kobiety po zamążpójściu pozostają przy nazwisku panieńskim, co jest pamiątką po fakcie, iż nazwisko "xing" dziedziczono wyłącznie po matce. Przykładem może być Jiang Qing, najbardziej znana żona Mao Zedonga, określana przez zachodnią prasę jako "madame Mao".
Chińskie nazwiska cudzoziemców.
Od czasów misyjnej działalności jezuitów w Chinach utarło się, że osoby zawodowo i/lub osobiście związane z tym krajem dla wygody Chińczyków przyjmują chińskie nazwiska. Tworzy się je zwykle według następujących zasad:
Do osób, które przyjęły chińskie nazwiska, należą: Joseph Needham, Mateusz Ricci, Michał Boym, Robert van Gulik.

</doc>
<doc id="545931" url="https://pl.wikipedia.org/wiki?curid=545931" title="IJsselmeer">
IJsselmeer

Ĳsselmeer – jezioro w Holandii o powierzchni ok. 1100 km² i średniej głębokości 5-6 m, leżące pomiędzy prowincjami: Holandią Północną, Flevoland i Fryzją. Nazwa jeziora pochodzi od rzeki Ĳssel, która wpada do niego od południowego wschodu poprzez mniejsze jezioro o nazwie Ketelmeer.
Jezioro Ĳsselmeer powstało w 1932 r., kiedy zatoka Zuiderzee została zamknięta 32-kilometrową tamą Afsluitdijk. W 1975 Ĳsselmeer zostało podzielone na dwie części poprzez ukończenie kolejnej tamy Houtribdijk (obecnie zwanej Markerwaarddijk), która przebiega pomiędzy Enkhuizen a Lelystad. Dawna południowa część Ĳsselmeer tworzy obecnie jezioro Markermeer.

</doc>
<doc id="545935" url="https://pl.wikipedia.org/wiki?curid=545935" title="Jan Zborowski">
Jan Zborowski

Jan Zborowski herbu Jastrzębiec (ur. 19 grudnia 1538, zm. 25 sierpnia 1603 w Odolanowie) – hetman nadworny koronny, sekretarz królewski, dworzanin królewski, rotmistrz królewski, kasztelan gnieźnieński, starosta odolanowski, starosta grudziądzki.
Życiorys.
Należał do magnackiego rodu Zborowskich. Był synem kasztelana krakowskiego Marcina Zborowskiego. W młodości przebywał na dworach księcia pruskiego Albrechta Hohenzollerna i króla Zygmunta II Augusta. W latach 1559–1561 odbył podróże zagraniczne do Niemiec i do Francji.
Po powrocie do kraju rozpoczął służbę wojskową. W latach 1563–1569 uczestniczył w wojnie o Dominium Maris Baltici. W Inflantach zyskał opinię zdolnego i odważnego dowódcy. Za zasługi w walkach z armią cara Iwana IV Groźnego został w 1570 roku obdarowany przez króla godnością rotmistrza, a w 1572 roku otrzymał awans na hetmana nadwornego koronnego.
Poseł województwa poznańskiego na sejm 1572 roku.
Po śmierci króla polskiego Zygmunta II Augusta wspólnie z braćmi stanął na czele stronnictwa Zborowskich. Podczas elekcji poparł kandydaturę księcia Andegawenii, Henryka. Wpływami wśród szlachty przyczynił się do wyniesienia pretendenta francuskiego na tron. W 1573 roku uczestniczył w poselstwie panów polskich do Paryża, która miała przywieźć Henryka Walezego do Rzeczypospolitej Obojga Narodów. W czasie spotkania poselstwa z królem elektem w katedrze Notre-Dame zmusił księcia Andegawenii, wypowiadając głośno w jego kierunku zdanie: "", do zaprzysiężenia artykułu konfederacji warszawskiej gwarantującego szlachcie polskiej i litewskiej swobodę wiary, sumienia i słowa. Poseł województw: poznańskiego i województwa kaliskiego na sejm konwokacyjny w 1574 roku.
W 1574 roku po ucieczce Henryka Walezego z Krakowa nawoływał do jego natychmiastowej detronizacji. Podczas kolejnej elekcji w 1576 roku poparł kandydaturę księcia Siedmiogrodu. Za wydatną pomoc w wyniesieniu na tron polski Stefana Batorego otrzymał urząd kasztelana gnieźnieńskiego. Otrzymał również dowództwo gwardii królewskiej, która brała udział w wojnie ze zbuntowanym Gdańskiem. 17 kwietnia 1577 roku na grobli jeziora Lubiszewskiego pokonał w bitwie znacznie liczniejszą armię dowodzoną przez kondotiera Jana Winkelbrucha. Brak większych sił uniemożliwił mu jednak zdobycie szturmem miasta.
Po ugodzie króla z patrycjatem Gdańska walczył w Inflantach. W latach 1579–1581 brał udział we wszystkich kampaniach wojennych prowadzonych na wschodzie przez Stefana Batorego. Odznaczył się podczas oblężenia Pskowa. Mimo że należał do rodu Zborowskich pozostał lojalny wobec króla w 1584 roku, gdy ścięto jego brata Samuela Zborowskiego, a drugiego, Krzysztofa Zborowskiego, za przygotowania do rokoszu skazano na banicję.
W 1585 roku wycofał się prawie całkowicie z życia politycznego. W 1587 roku podpisał elekcję Maksymiliana III Habsburga. W ostatnich latach życia przejawiał aktywność głównie w kwestiach religijnych. Będąc zagorzałym luteraninem i obrońcą dogmatu o konsubstancjacji sprzeciwiał się „unii ambony i ołtarza” z wyznawcami kalwinizmu. Znajdował się w opozycji do zgody sandomierskiej z 1570 roku. Utrzymywał w Pleszewie zbór luterański, który istniał do 1615 roku.
Był wybrany prowizorem przez protestancko-prawosławną konfederację wileńską w 1599 roku. 
Trzykrotnie żonaty, pozostawił dwie córki: z małżeństw z Elżbietą Prońską, Elżbietę Annę (zm. przed 1615) żonę najpierw Piotra Opalińskiego a potem Adama Sędziwoja Czarnkowskiego; z trzeciego małżeństwa z Katarzyną z Konarskich córkę Zofię (zm. 1618) która wyszła za mąż najpierw za Jerzego Radziwiłła kasztelana trockiego, a po raz drugi za Abrahama Sieniutę. 
Córki i wdowa pozostały ewangeliczkami do śmierci. Kościół w Pleszewie przekazał katolikom Czarnkowski, dopiero po śmierci swojej żony w 1615 r. 

</doc>
<doc id="545937" url="https://pl.wikipedia.org/wiki?curid=545937" title="Markermeer">
Markermeer

Markermeer – jezioro w Holandii o powierzchni ok. 700 km² i średniej głębokości 3–4 m, leżące pomiędzy prowincjami: Holandią Północną, Flevoland i jeziorem IJsselmeer. Nazwa jeziora pochodzi od dawnej wyspy, obecnie półwyspu Marken.
Jezioro Markermeer było pierwotnie częścią zatoki Zuiderzee, która po wybudowaniu tamy Afsluitdijk stała się jeziorem IJsselmeer. W 1976 zakończono budowę kolejnej tamy Houtribdijk (obecnie zwanej Markerwaarddijk), która przebiega pomiędzy Enkhuizen a Lelystad. Południowa część IJsselmeer stała się odrębnym jeziorem, które nazwano Markermeer.

</doc>
<doc id="545938" url="https://pl.wikipedia.org/wiki?curid=545938" title="Warnia">
Warnia

Warnia (Borowa, Rak, Warna) – polski herb szlachecki.
Opis herbu.
W polu srebrnym rak czerwony w słup.Klejnot – takiż sam rak.Labry: czerwone podbite srebrem.
Herbowni.
Baraniec, Bądkowski, Bątkowski, Boszkowski, Brachowski, Burkat, Bużkiewicz, Czymbajewicz, Ćwirko, Damiecki, Dąbrowski, Gnoinicki, Gnoiński, Gnojnicki, Godycki, Lekczycki, Leksicki, Leksycki, Lekszycki, Łekszycki, Łększycki, Nosal, Nosala, Palewski, Płaza, Pstroski, Racki, Raczek, Rak, Rapacki, Turski, Zarzecki, Zarzycki, Żołnierzowski
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.

</doc>
<doc id="545939" url="https://pl.wikipedia.org/wiki?curid=545939" title="Houtribdijk">
Houtribdijk

Houtribdijk, obecnie zwana Markerwaarddijk – tama w Holandii o długości 30 km, zbudowana na jeziorze IJsselmeer. Rozciąga się od miasta Lelystad w prowincji Flevoland do Enkhuizen w Holandii Północnej i rozdziela IJsselmeer na dwie części. Dawna południowa część stanowi teraz odrębne jezioro o nazwie Markermeer. Przez tamę przebiega droga N302.

</doc>
<doc id="545940" url="https://pl.wikipedia.org/wiki?curid=545940" title="Simone Inzaghi">
Simone Inzaghi

Simone Inzaghi, ps. Inzaghino (ur. 5 kwietnia 1976 w Piacenzy) – włoski piłkarz, napastnik. Obecnie trener Interu Mediolan. Jest bratem Filippo Inzaghiego.
Przebieg kariery.
Karierę rozpoczął w rodzinnym mieście Piacenzy, następnie był wypożyczany do kilku słabszych klubów z niższych lig.
Przełom i zarazem droga do lepszego klubu nastąpił w sezonie 1998/1999, gdy zdobył 15 bramek w 30 występach w swoim pierwszym klubie Piacenzy Calcio.
W sezonie 1999/2000 bronił już barw S.S. Lazio. Inzaghino mimo dobrej gry nie strzelał tylu bramek ile od niego oczekiwano. Gdy już jednak zdobywał gole były to jedne z ważniejszych dla klubu, często decydujące o wygranych meczach jak np. 14 marca 2000 w meczu Ligi Mistrzów wbił cztery bramki Olympique’owi Marsylia. W rundzie wiosennej sezonu 2004/2005 Inzaghi był wypożyczony do Sampdorii. 28 sierpnia 2007 roku klub S.S. Lazio oficjalnie potwierdził wypożyczenie zawodnika do Atalanty BC, a po zakończeniu rozgrywek piłkarz powrócił do Lazio. W 2010 roku zakończył karierę.
29 marca 2000 roku Simone debiutował w reprezentacji Włoch w meczu przeciwko Hiszpanii, przegranym przez Włochów 0:2. Łącznie w reprezentacji Włoch rozegrał 3 mecze.
Życie prywatne.
Jego bratem jest były napastnik i były trener Milanu – Filippo Inzaghi.

</doc>
<doc id="545941" url="https://pl.wikipedia.org/wiki?curid=545941" title="Lekyt">
Lekyt

Lekyt ( "lḗkythos", lm. "lḗkythoi") – w ceramice starogreckiej niewielkie dzbankowate naczynie o wydłużonym kształcie przeznaczone na oliwę i płynne pachnidła. 
U Greków słowem tym ogólnie określano naczynie na wonności (również takie jak alabastron, aryballos). Współcześnie nazwa ta oznacza rodzaj dzbanuszka o wąskiej szyi z lejkowatym wylewem i niewielką stopką oraz z brzuścem o zróżnicowanym kształcie (w zależności od stylistyki okresu). Zwykle wyposażony jest w nieduże pionowe imadło (rzadziej bezimadłowy). Obejmuje z reguły niewielkie naczynia o przeciętnej wysokości ok. 20 cm. 
Rozwój form.
Wykształcił się prawdopodobnie z kulistego ojnochoe jeszcze w okresie panowania stylu protogeometrycznego. W czasach stosowania techniki czarnofigurowej rozwinął się w Attyce na początku VI stulecia p.n.e. w dwie odrębne formy należące do zastawy stołowej: 
Wyprowadzoną z tego drugiego, kolejną, doskonalszą formę stanowił rozwinięty ok. 560-530 p.n.e. czarnofigurowy attycki lekyt o walcowatym korpusie z wyraźnie zaznaczonymi ramionami, o wysokim lejkowatym wylewie na wąskiej szyjce i z małą, lecz stosunkowo wysoką stopką. Był ulubioną formą Malarza Amasisa, jaka szczyt popularności osiągnęła w połowie V stulecia.
Naczynie zwykle jednak kojarzone z tą nazwą, to najczęstszy wśród zabytków tej kategorii i najbardziej znany attycki lekyt czerwonofigurowy – wysmuklony, o kształcie cylindrycznym, z masywnym, lejkowatym wylewem, osadzony na mocno wyodrębnionej, krążkowatej stopce. Jego brzusiec przybiera formę zwężającą się ku dołowi, a rozszerzającą ku górze (średnica korpusu największa na poziomie ramion), ażeby później przyjąć kształt walcowaty. Lekyty te wyrabiano od końca VI stulecia do 2 ćwierci V wieku p.n.e. Najokazalsze spośród nich osiągają do 30-50 cm wysokości. Do greckich twórców malarstwa wazowego zdobiących z upodobaniem lekyty należeli m.in. Malarz Amasisa, Malarz Diosfosa, (Saburowa), Malarz Achillesa, .
Do odmiany pochodnej od cylindrycznej, lecz dość rzadko spotykanej, należy lekyt żołędziowaty o korpusie tegoż kształtu, z drobną stopką i plastycznym opracowaniem spodu brzuśca naśladującym miseczkę żołędzia, wytwarzany pod koniec V wieku. 
Jako forma ceramiczna lekyt rozpowszechniony był również w ceramice południowoitalskiej, gdzie popularność zyskał przede wszystkim lekyt aryballosowy, ulegający lokalnym przetworzeniom i modyfikacjom dekoracyjnym. W charakterystycznej swym zdobnictwem ceramice apulskiej doznaje on przede wszystkim wysmuklenia brzuśca, przybierając kształt owoidalny, osadzony na szerokiej, słabo uwydatnionej stopce; w drugiej połowie IV w. p.n.e. kształt jego ulega dalszemu wysmukleniu wraz z wydłużeniem szyi i zmniejszeniem delikatnego wylewu. Jego odmiana w stylu Gnathia nie różni się zasadniczo budową, a jedynie zdobieniem, też ulegając wysmukleniu w IV/III stuleciu p.n.e. Ich przeciwieństwem jest kampański lekyt brzuchaty, różniący się nie tylko stylistyką, lecz także budową.
W starożytnych wyrobach szklanych pojęcie to znajduje odniesienie do formy tzw. dilekytu – połączonego dwururkowego unguentarium zawieszonego na wspólnym łukowym imadle. 
Rola kultowa.
Znane już w epoce Homera, lekyty były zasadniczo naczyniami do użytku domowego, przeznaczonymi na oliwę m.in. do nacierania ciała, o czym wyraźnie świadczy ich budowa (przewężona szyja i trąbkowaty wylew o płaskim obrzeżu). Z czasem jednak przekształciły się w naczynie odgrywające istotną rolę w kulcie zmarłych, zawierające balsamiczną oliwę do namaszczania ciał, a następnie składane w ofierze zmarłym, tzn. traktowane jak dzisiejsze znicze nagrobne. Innowacją wprowadzoną w V wieku p.n.e. przez czarnofigurowego Malarza Beldam były małe, bardzo smukłe lekyty o fałszywym wnętrzu, tzn. zamiast zbiornika mieszczącym tylko wgłębienie pozwalające oszczędzić na ilości drogiego balsamu ofiarnego. 
Do celów sepulkralnych przeznaczone były szczególnie lekyty białogruntowane, początkowo zdobione długo w technice czarnofigurowej i typowe dla Attyki, gdzie produkcję ich rozpoczęto w drugiej połowie V w. p.n.e. Zwiększony popyt na nie jako symbol pamięci o zmarłym wpłynął na rozwój ich zdobnictwa w latach 460-400 p.n.e. wraz z wprowadzeniem wielobarwności rysunku: czarnym pokostem (firnisem) nakreślano jedynie kontury postaci, zaś szaty malowano farbami. Nietrwałość białej powłoki (pobiałka, angoba) pokrywającej powierzchnię naczynia kompensowała kolorystyka przedstawień (ciepłe brązy z barwą pomarańczową i czerwoną), w których dominowała tematyka życia codziennego oraz mitologiczna. Pod koniec V stulecia mnożą się pesymistyczne motywy związane ze śmiercią (opłakiwanie zmarłego, mityczny Charon, postać zmarłego na grobie), co można łączyć z ówczesną złą sytuacją polityczną i schyłkiem potęgi Aten. 
Pod koniec V stulecia zaczęto również stawiać na grobach duże lekyty marmurowe, mające charakter monumentu (zwłaszcza na ateńskiej nekropolii Keramejkos). Osiągające od ok. 1 m do 2 m wysokości, zdobiono figuralnymi reliefami wiążącymi się z kultem zmarłych; w praktyce pełniły one funkcję tradycyjnych stel oznaczających miejsce pochówku.
&lt;gallery widths="150" heights="220" perrow="4" caption="Szczególne typy/odmiany lekytów"&gt;
Plik:KAMA Guerrier s'armant.jpg|Lekyt Dejaniry
Plik:Acorn-lekythos Louvre MNB1320.jpg|Lekyt żołędziowy
Plik:Eros Apulia Louvre K213.jpg|Apulski lekyt aryballosowy 
Plik:Marble lekythos Louvre Ma3403.jpg|Marmurowy lekyt grobowy
&lt;/gallery&gt;

</doc>
<doc id="545943" url="https://pl.wikipedia.org/wiki?curid=545943" title="Marek Mazurkiewicz">
Marek Mazurkiewicz

Marek Karol Mazurkiewicz (ur. 20 czerwca 1931 w Wilnie) – polski prawnik, doktor habilitowany nauk prawnych, profesor nadzwyczajny, polityk, poseł na Sejm I, II i III kadencji, sędzia Trybunału Konstytucyjnego w stanie spoczynku, w 2010 wiceprezes Trybunału Konstytucyjnego.
Życiorys.
Działalność naukowa i zawodowa.
Studia na Wydziale Prawa Uniwersytetu Wrocławskiego ukończył w 1954. Dwa lata później rozpoczął pracę naukową na tej uczelni. Na Wydziale Prawa Uniwersytetu Wrocławskiego uzyskał stopień naukowy doktora nauk prawnych i doktora habilitowanego. Był członkiem Senatu i prorektorem tego uniwersytetu. Odbył zagraniczne staże naukowe m.in. w Uniwersytecie Karola w Pradze, Uniwersytecie w Wiedniu, Columbia University w Nowym Jorku oraz Uniwersytetach w Bochum i Monachium. Po studiach odbył aplikację sądową, uzyskał także uprawnienia radcy prawnego. Orzekał w sądzie powiatowym w Lubaniu Śląskim i sądzie wojewódzkim we Wrocławiu. Jest profesorem Wydziału Prawa Wyższej Szkoły Menedżerskiej w Legnicy i autorem licznych publikacji z zakresu prawa finansowego i prawa ochrony środowiska.
Działalność publiczna.
Należał do PZPR, Socjaldemokracji RP i Sojuszu Lewicy Demokratycznej. W latach 1991–2001 sprawował mandat posła I, II i III kadencji. W Sejmie II kadencji pełnił funkcje wiceprzewodniczącego Komisji ds. Układu Europejskiego, przewodniczącego Komisji Ustawodawczej i przewodniczącego Komisji Konstytucyjnej Zgromadzenia Narodowego. W III kadencji był m.in. członkiem Komisji Integracji Europejskiej oraz Komisji Odpowiedzialności Konstytucyjnej. W 2001 nie ubiegał się o reelekcję.
W listopadzie tegoż roku został wybrany na urząd sędziego Trybunału Konstytucyjnego. W 2006 był obok Jerzego Stępnia jednym z dwóch kandydatów na stanowisko prezesa TK, a w marcu 2010 prezydent Lech Kaczyński powołał go na stanowisko wiceprezesa Trybunału. W grudniu tego samego roku zakończył dziewięcioletnią kadencję.
Obejmował także funkcje społeczne (przewodniczącego Towarzystwa Zintegrowanego Zarządzania Środowiskiem, wiceprezesa Towarzystwa Naukowego Prawa Ochrony Środowiska i wiceprezesa Towarzystwa Przyjaciół Ossolineum).
Odznaczenia.
Odznaczony Krzyżem Komandorskim Orderu Odrodzenia Polski (2010).

</doc>
<doc id="545946" url="https://pl.wikipedia.org/wiki?curid=545946" title="Wydział Prawa WSM w Legnicy">
Wydział Prawa WSM w Legnicy



</doc>
<doc id="545948" url="https://pl.wikipedia.org/wiki?curid=545948" title="Adam Stefan Trembecki">
Adam Stefan Trembecki

Adam Stefan Trembecki (ur. 29 października 1921 w Krakowie, zm. 25 marca 2007) – profesor zwyczajny, doktor habilitowany inżynier nauk technicznych. Specjalista technologii, organizacji i ekonomiki procesów górniczych. Ostatnio sprawował stanowisko rektora Wyższej Szkoły Menedżerskiej w Legnicy.
Wykształcenie.
W roku 1944 rozpoczął studia na Akademii Górniczo-Hutniczej, które ukończył w 1948 r. uzyskując na Wydziale Górniczym z wyróżnieniem tytuł magistra inżyniera. Po studiach podjął pracę jako asystent w Katedrze Mineralogii Uniwersytetu Jagiellońskiego. Stopień doktora nauk technicznych uzyskał na Akademii Górniczo-Hutniczej w roku 1951, natomiast stopień naukowy doktora habilitowanego otrzymał na Akademii Górniczo-Hutniczej w roku 1961. W 1972 roku uzyskał stopień naukowy profesora nadzwyczajnego, a od 1977 roku posiada tytuł profesora zwyczajnego. 
Działalność naukowa.
Główne kierunki działalności naukowej prof. Trembeckiego to geologia poszukiwania złóż surowców mineralnych, technologie górnicze, ekonomia procesów produkcyjnych, organizacja procesów produkcyjnych, planowanie regionalne oraz sozologia. 
Publikacje.
W trakcie swojej działalności naukowej opublikował 210 referatów (w języku polskim, angielskim, niemieckim i węgierskim), jest autorem 3 patentów. Przez 17 lat prowadził wykłady na Uniwersytecie Wrocławskim z zakresu szacowania złóż surowców mineralnych oraz przez 5 lat wykładał na Politechnice Lubelskiej ekonomię. 
Do najważniejszych publikacji należą:

</doc>
<doc id="545951" url="https://pl.wikipedia.org/wiki?curid=545951" title="Piotr Małachowski">
Piotr Małachowski



</doc>
<doc id="545953" url="https://pl.wikipedia.org/wiki?curid=545953" title="Kolporter Holding">
Kolporter Holding



</doc>
<doc id="545956" url="https://pl.wikipedia.org/wiki?curid=545956" title="Wolność gospodarcza">
Wolność gospodarcza

Wolność gospodarcza – swoboda podejmowania działalności gospodarczej, wolna od ingerencji państwa. Jest pochodną wolności człowieka i prowadzi do powstrzymania się państwa od ingerowania w tę autonomię w sposób, który zaprzeczałby istnieniu praw i wolności obywateli w gospodarce. Tym samym, wolność gospodarcza jest dla gospodarującego obywatela gwarancją autonomii jego woli, stosunków konkurencji i porządku gospodarczego.
Zakres wolności gospodarczej.
Pojęcie „wolności gospodarczej” jest rozumiane bardzo różnie, zaś zakres tej wolności wyznaczany w bardzo szerokim kontinuum – od całkowitego leseferyzmu, przez libertarianizm, liberalizm, umiarkowany ordoliberalizm aż do gospodarki planowej, w której nie ma żadnej wolności gospodarczej. Za częściowym ograniczaniem całkowitej wolności gospodarczej przemawiają następujące argumenty:
Na przykład Friedrich August von Hayek postulował by państwo pełniło rolę gwaranta prawa (włącznie z możliwością stosowania przymusu w ramach tego prawa), regulowało koszty zewnętrzne i zarządzało dobrami publicznymi. Wśród zadań państwa Hayek wymieniał zarządzanie systemem miar i wag, ewidencję gruntów, szkolnictwo, naukę, infrastrukturę transportową, usługi sanitarne i zdrowie oraz roboty publiczne. Według niego państwo może być aktywnym podmiotem gospodarczym na wolnym rynku, ale nie powinno wykorzystywać swojej pozycji do jego dominacji – na przykład przez ustanawianie państwowych monopoli.
Milton Friedman uznawał z kolei, że państwo powinno zajmować się bezpieczeństwem zewnętrznym i wewnętrznym, kontrolowaniem cen monopolistycznych i przestrzeganiem praw antymonopolowych, ochroną wolnego handlu (minimalizacja ceł, ograniczanie monopoli technicznych), wsparciem prywatnej dobroczynności, ochroną wolnego rynku i konkurencji oraz ochroną własności prywatnej.
Dla odmiany Murray Rothbard uważał, że wszystkie usługi publiczne mogą być o wiele efektywniej dostarczane przez sektor prywatny, krytykował prawo państwa do stosowania siły, państwowym monopolom, bankowości centralnej a samo państwo określał mianem „bandyckiego gangu”.
Zasada wolności gospodarczej w Polsce.
Zasada wolności gospodarczej została wyrażona w Konstytucji RP jako jeden z elementów społecznej gospodarki rynkowej. Wolność gospodarcza przysługuje każdemu na równych prawach, co oznacza, że każdy ma prawo podjąć działalność gospodarczą, jeśli tylko posiada ku temu odpowiednie środki finansowe i jest gotów ponieść ryzyko.
Ograniczenie wolności działalności gospodarczej jest dopuszczalne tylko w drodze ustawy i tylko ze względu na ważny interes publiczny. Ograniczenie takie dotyczy na przykład posłów i senatorów, którzy nie mogą prowadzić działalności gospodarczej z osiąganiem korzyści z majątku Skarbu Państwa lub samorządu terytorialnego, ani nabywać tego majątku (art. 107 Konstytucji RP).

</doc>
<doc id="545957" url="https://pl.wikipedia.org/wiki?curid=545957" title="Tłumaczenie automatyczne">
Tłumaczenie automatyczne

Tłumaczenie automatyczne, tłumaczenie maszynowe – dziedzina językoznawstwa komputerowego, która zajmuje się stosowaniem algorytmów tłumaczenia tekstu z jednego języka (naturalnego) na drugi.
Pierwsze odnotowane pomysły tłumaczy automatycznych pochodzą już z XVII w., lecz nie było możliwości ich realizacji. Dopiero nadejście komputerów pozwoliło tej dziedzinie „rozwijać powoli skrzydła”. Pierwsze maszyny tłumaczące pojawiły się w 1933 r. i wykorzystywano je głównie w wojskowości.
Główne metody.
Główne metody realizowania tłumaczenia automatycznego:
Podstawowe jednostki języka.
Niekiedy frazy i zdania traktuje się jako jedno i określa mianem sememów.
Kwestie semantyczne.
Pierwszą kwestią jest zagadnienie sensowności. Wyróżnia się trzy rodzaje sensowności.
Zestawmy powyższe z zagadnieniem automatycznego tłumaczenia. Tłumaczenie z pewnością musi brać pod uwagę każdy z omawianych sensów. Sensy te manifestują się w języku naturalnym. Wynika stąd problem właściwej interpretacji, zwłaszcza sensu wolicjonalno-emotywnego. Nietrudno zresztą zauważyć, że właśnie ten sens stwarza najwięcej problemów przy tłumaczeniu. Rozważmy przykład wzięty z reklamy: w wielu reklamach spotykamy się z określeniem produktów spożywczych jako lekkich. Określenie to odnosi się pośrednio do preferowanego w naszej kulturze bycia szczupłym, tzn. lekkim. Gdyby nie kod kulturowy, nie zrozumielibyśmy tej aluzji.
Warto zauważyć, iż na znaczenie wypowiedzi wpływa również sens, jaki mogą mieć reprezentacje brzmieniowe i graficzne wypowiedzi.
Samo pojęcie znaczenia ma istotny wpływ na zagadnienie automatycznego tłumaczenia. Myślę, że twórcy programów do automatycznego tłumaczenia mieliby uproszczone zadanie gdyby znali odpowiedz do czego odnoszą się poszczególne części wypowiedzi. Problematyczna jest też zmienność znaczenia. Język jest tworem żywym. Oznacza to, iż jego części bądź przestają funkcjonować, bądź tworzą się nowe, bądź znaczenie ich ulega częściowej lub całościowej zmianie.
Metaforyczność stanowi ważny problem. W języku naturalnym znajdują się metafory (nie ma ich w języku logiki). Kiedy mamy do czynienia z metaforą? Wtedy gdy zostanie złamana zasada kompozycji znaczeniowej, która mówi, że znaczenie wyrażenia całościowego jest funkcją znaczeń wyrażeń składowych. Np. zdanie: „Matematyka jest moją piętą achillesową” oznaczałoby dosłownie, nie metaforycznie, że matematyka jest dla mnie częścią nogi mitycznego herosa. Jednakże nie można pozbyć się metafor, gdyż język straciłby swą moc informacyjną.
Synonimia. Nawet w jednym języku nastręcza ona trudności przez to, iż wyrazy mają różny zakres pojęciowy. W tłumaczeniu problem ten ulega tylko powiększeniu. Częstokroć bywa tak, że tłumaczony wyraz nie ma swego idealnego odpowiednika w drugim języku.
Homonimy są kolejnymi problemami w automatycznym tłumaczeniu. Właściwa interpretacja jest przy nich bardzo ważna. Np. zdanie: „Podszedł do zamku” można interpretować na różne sposoby i interpretacje są zależne od kontekstu. Pojawia się tu kwestia umiejętności donoszenia się do kontekstu przez automatycznego tłumacza.
Dużą grupę problemów stanowią różnice w składni między językami. Np. w języku angielskim istotne jest miejsce wyrazu w zdaniu (jest to język pozycyjny), natomiast w języku polskim nie. Innymi problemami jest występowanie w języku rodzajników określonych i nieokreślonych lub podmiotu domyślnego. Powstaje również pytanie o możliwość stworzenia języka pośredniego w tłumaczeniu, biorąc pod uwagę dotychczasowe rozważania (szczególnie te odnoszące się do kultury).
Rodzaje programów tłumaczenia automatycznego (maszynowego):
Efekty.
Efektywność tłumaczeń całkowicie maszynowych jest słaba (można łatwo rozpoznać, że tłumaczenie było przeprowadzone maszynowo), jednak można zrozumieć treść. Tłumaczenie takie pozwala zorientować się w ogólnym przekazie zawartym w tekście. Przykładowo:
Ocena.
Istnieje wiele różnych środków do oceny (ewaluacji) wydajności systemów tłumaczenia maszynowego. Najstarszą z nich jest wykorzystanie ludzkich osądów do oceny jakości tłumaczenia. Mimo że ludzka ocena pochłania sporo czasu, nadal jest najbardziej solidnym sposobem porównania różnych systemów. Zautomatyzowane środki oceny to m.in. BLEU, NIST i METEOR.

</doc>
<doc id="545960" url="https://pl.wikipedia.org/wiki?curid=545960" title="MSC">
MSC



</doc>
<doc id="545961" url="https://pl.wikipedia.org/wiki?curid=545961" title="Stare Miasto w Chojnowie">
Stare Miasto w Chojnowie

Stare Miasto - najstarsza część miasta Chojnowa, położona w centrum miasta, w obrębie murów miejskich, czyli dawnego grodu Chojnów.
Ulice.
Ulice w obrębie dawnych murów miejskich:

</doc>
<doc id="545963" url="https://pl.wikipedia.org/wiki?curid=545963" title="Trofalaksja">
Trofalaksja

Trofalaksja – forma kontaktu społecznego owadów, gdzie dochodzi do wymiany związków chemicznych (np. węglowodorów). Substancje te pochodzą z gruczołów zagardzielowych znajdujących się na głowie. Owady podczas czyszczenia rozprowadzają je na powierzchni ciała. Węglowodory tworzą wzór bodźców chemicznych, tzw. „wizę kolonii”, poprzez którą owady się komunikują. Skład lipidów umożliwia relacje osobnikom występującym na tym samym obszarze lub w gnieździe, np. mrówkom Formicidae, pszczołom Apidae i osom Vespidae. Podczas kontaktów dochodzi do wymiany lipidów, więc na powierzchni owada znajduje się mieszanina lipidów pochodzących też od innych członków kolonii. Owady rozróżniają gatunek lub płeć partnera poprzez porównanie składu lipidów. Przykładowo, jeśli osobnik innego gatunku znajdzie się w kolonii termitów, to jej członkowie szybko rozpoznają „intruza” i wypędzają go z gniazda.
Trofalaksja u mrówek.
Mrówki wymieniają się płynną zawartością pokarmową. Większość mrówek może przechowywać w swoim żołądku znajdującym się w tylnej górnej części odwłoku więcej pokarmu niż potrzebuje. Tylko część mrówek pełni rolę dostarczycieli pokarmu do kolonii, ale wszystkie dzielą się z towarzyszką, która o pokarm poprosi. Można mówić tutaj o "wspólnym żołądku" służącym do przechowywania zapasów pożywienia.
U australijskich mrówek miodowych niektóre robotnice przechowują więcej pokarmu niż pozostałe mrówki. Mrówki te o niezwykle mocno rozdętych odwłokach pozostają zawieszone w komorach ziemnego gniazda i magazynują zebrany przez inne robotnice nektar.
Trofalaksja u pszczół miodnych.
Występuje u pszczół robotnic - nie zauważono jej u trutni.

</doc>
<doc id="545968" url="https://pl.wikipedia.org/wiki?curid=545968" title="Jacob Robert Oppenheimer">
Jacob Robert Oppenheimer



</doc>
<doc id="545970" url="https://pl.wikipedia.org/wiki?curid=545970" title="Postępowanie naprawcze">
Postępowanie naprawcze

Postępowanie naprawcze – rodzaj postępowania wprowadzonego przez przepisy ustawy z dnia 28 lutego 2003 r. – Prawo upadłościowe i naprawcze ().
Postępowanie to stosowało się wobec przedsiębiorców, którzy byli zagrożeni niewypłacalnością, a jego podstawowym celem było uchronienie takich przedsiębiorców przed upadłością i doprowadzenie do układu z wierzycielami. Przedsiębiorca był zagrożony niewypłacalnością, jeżeli pomimo wykonywania swoich zobowiązań, według rozsądnej oceny jego sytuacji ekonomicznej było oczywistym, że w niedługim czasie stanie się niewypłacalny.
Jeśli przedsiębiorca uznał, że był zagrożony niewypłacalnością, wówczas mógł złożyć w sądzie oświadczenie o wszczęciu postępowania naprawczego, oraz:
Jeżeli przedsiębiorca był wpisany do Krajowego Rejestru Sądowego lub innego właściwego rejestru, do oświadczenia należało dołączyć odpis z rejestru.
O złożeniu oświadczenia o wszczęciu postępowania naprawczego przedsiębiorca ogłaszał w Monitorze Sądowym i Gospodarczym oraz w co najmniej jednym dzienniku o zasięgu lokalnym i w jednym o zasięgu ogólnopolskim. Ogłoszenie w Monitorze Sądowym i Gospodarczym nie mogło nastąpić przed upływem 14-dniowego terminu (który rozpoczynał się od złożenia oświadczenia sądowi), w którym sąd mógł zakazać wszczęcia postępowania naprawczego. Sąd mógł, w ciągu 14 dni od złożenia oświadczenia o wszczęciu postępowania naprawczego, zakazać wszczęcia tego postępowania jeżeli oświadczenie to zostało złożone z naruszeniem przepisów lub jeżeli zawarte w nim lub w załączonych dokumentach dane lub oświadczenia były nieprawdziwe.
Data ogłoszenia w Monitorze Sądowym i Gospodarczym była dniem wszczęcia postępowania naprawczego. Z dniem wszczęcia postępowania naprawczego przedsiębiorca składał wniosek o wpis informacji o wszczęciu postępowania naprawczego odpowiednio do Krajowego Rejestru Sądowego albo ewidencji działalności gospodarczej.
Po wszczęciu postępowania sąd ustanawiał nadzorcę sądowego (koszty jego pracy pokrywał przedsiębiorca prowadzący postępowanie naprawcze - w wysokości podwójnego przeciętnego miesięcznego wynagrodzenia w sektorze przedsiębiorstw) nadzorca sądowy miał za zadanie czuwać nad prawidłowym przebiegiem postępowania naprawczego, ponadto sąd mógł powołać biegłego w celu sprawdzenia prawdziwości danych w oświadczeniu przedsiębiorcy i sprawdzenia stanu przedsiębiorstwa. 
Skutki wszczęcia postępowania naprawczego były następujące:
Nie mogły być wszczynane przeciwko przedsiębiorcy egzekucje i postępowania zabezpieczające, a wszczęte podlegały z mocy prawa zawieszeniu. 
Od dnia wszczęcia postępowania naprawczego do dnia prawomocnego zatwierdzenia układu albo umorzenia postępowania przedsiębiorca nie można było zbywać ani obciążać swego majątku. 
Głównym celem postępowania naprawczego i planu naprawy przedsiębiorstwa było przywrócenie przedsiębiorcy zdolności do konkurowania. Sposób naprawy (propozycje rozwiązań układowych) powinien był określać restrukturyzację zobowiązań, które mogły być objęte układami w postępowaniu upadłościowym oraz stan majątku oraz zatrudnienia w przedsiębiorstwie. 
Restrukturyzacja zobowiązań następowała w drodze układu zawartego na zgromadzeniu wierzycieli.
Od dnia 1 stycznia 2016 r. nie można wszcząć postępowania naprawczego. Zostało wprowadzone postępowanie restrukturyzacyjne. Jednakże w sprawach, w których przed dniem wejścia w życie Prawa restrukturyzacyjnego przedsiębiorca złożył oświadczenie o otwarciu postępowania naprawczego, stosuje się przepisy dotychczasowe.

</doc>
<doc id="545976" url="https://pl.wikipedia.org/wiki?curid=545976" title="Infiltracja">
Infiltracja



</doc>
<doc id="545977" url="https://pl.wikipedia.org/wiki?curid=545977" title="Abdullah I">
Abdullah I



</doc>
<doc id="545979" url="https://pl.wikipedia.org/wiki?curid=545979" title="Rekord świata">
Rekord świata



</doc>
<doc id="545980" url="https://pl.wikipedia.org/wiki?curid=545980" title="Czerwony Grzbiet">
Czerwony Grzbiet

Czerwony Grzbiet – górny odcinek północno-zachodniej grani Małołączniaka w Tatrach Zachodnich. Odchodzi od szczytu Małołączniaka (2096 m) i opada w kierunku północno-zachodnim po Kobylarzowe Siodełko (ok. 1820 m). Nazwa grzbietu pochodzi od nazwy Czerwony Wierch (tak dawniej górale nazywali Małołączniaka). Wschodnie stoki Czerwonego Wierchu opadają do Wyżniej i Niżniej Świstówki Małołąckiej (górne piętra Doliny Małej Łąki), kończąc się imponującym urwiskiem Wielkiej Turni. Stoki zachodnie opadają do Doliny Litworowej (górne piętro Doliny Miętusiej). Powyżej Kobylarzowego Siodełka stoki te obrywają się urwiskiem Litworowego Grzbietu do Kobylarzowego Żlebu.
Partie wierzchołkowe Czerwonego Grzbietu są stosunkowo płaskie, natomiast stoki podcięte są stromymi urwiskami, co było przyczyną kilku śmiertelnych wypadków wśród turystów z powodu zabłądzenia. Pomyłka (możliwa przy złej widoczności, np. podczas mgły) następowała przy Kobylarzowym Siodełku, turyści zamiast skręcić do Kobylarzowego Żlebu szli dalej granią.
Dolna część grzbietu zbudowana jest z wapieni i dolomitów, ale już od wysokości 1840 m w górę grzbiet pokryty jest czapą skał krystalicznych, należącą do płaszczowiny Czerwonych Wierchów.
Grzbiet jest porośnięty murawą. Licznie występujące tu kępy situ skucina o czerwieniejących pędach nadają grzbietowi czerwone zabarwienie (często już w połowie lata). W murawie licznie zakwitają gatunki granitolubnej roślinności alpejskiej: omieg kozłowiec, sasanka alpejska, lilijka alpejska i in. M.in. stwierdzono tutaj występowanie babki górskiej – bardzo rzadkiej rośliny, w Polsce występującej tylko w Tatrach i to w nielicznych tylko miejscach. Imponujące widoki na bliski stąd Giewont.
Czerwony Grzbiet był dawniej wypasany. Jego zachodnie stoki to Litworowy Upłaz i należały do Hali Upłaz, zaś wschodnie to Czerwony Upłaz i należały do Hali Mała Łąka. Na wysokości około 1870 m, zaraz na granicy skał wapiennych i krystalicznych znajduje się w Czerwonym Upłazie Ratuszowe Źródło, z którego woda wpływa do otworu jaskini Awen w Ratuszu. Oprócz tej jaskini w Czerwonym Grzbiecie znajduje się kilkanaście innych jaskiń, m.in. Meander w Małołąckim Siodle, Jaskinia Wyżnia Litworowa, Czerwona Studzienka,  Szara Studnia, Jaskinia w Kobylarzowym Żlebie, Studnia na Szlaku, Niebieska Studnia i duża jaskinia Zośka – Zagonna Studnia.

</doc>
<doc id="545987" url="https://pl.wikipedia.org/wiki?curid=545987" title="Kościół Wniebowstąpienia Pańskiego w Warszawie (Ursynów)">
Kościół Wniebowstąpienia Pańskiego w Warszawie (Ursynów)

Kościół Wniebowstąpienia Pańskiego – kościół rzymskokatolicki znajdujący się w dzielnicy Ursynów w Warszawie.
W kościele znajduje się obraz Matki Boskiej Ursynowskiej Wytrwale Szukającej koronowany koronami prymasowskimi przez kardynała Józefa Glempa. W kościele znajdują się także relikwie: świętego papieża Jana Pawła II, arcybiskupa warszawskiego św. Zygmunta Szczęsnego Felińskiego, św. o. Pio, św. siostry Faustyny, bł. ks. Jerzego Popiełuszki oraz bł. ks. Antoniego Rewery.
Historia.
Na przełomie lat 1975 i 1976 ks. Tadeusz Wojdat, ówczesny proboszcz parafii św. Zofii Barat w Grabowie po raz pierwszy wystąpił o lokalizację kościoła. Władze początkowo odmawiały, ale 21 marca 1980 zgoda na budowę kościoła na Ursynowie została wydana, w lipcu wskazano lokalizację przy al. Komisji Edukacji Narodowej 101. Zezwolenie na wstępne prace budowlane zostało wydane 1 grudnia 1980. 
12 kwietnia 1981 odprawiono pierwszą mszę św. na terenie obecnego kościoła. 3 maja bp. Jerzy Modzelewski poświęcił plac pod budowę, a 1 września oddano do użytku pierwszy, tymczasowy budynek katechetyczny. Jednocześnie Kuria Metropolitalna Warszawska zatwierdziła projekt kościoła dr inż. arch. Marka Budzyńskiego i inż. arch. Zbigniewa Badowskiego. Prace budowlane przy właściwym kościele rozpoczęto 5 marca 1982, a 28 listopada prymas Polski, Józef Glemp dokonał wmurowania kamienia węgielnego i aktu erekcyjnego. 25 grudnia bp. Władysław Miziołek poświęcił dolny kościół oddany do użytku w stanie surowym. W 1984 r. do parafii przybyły siostry zakonne ze Zgromadzenia Córek św. Franciszka Serafickiego z Sandomierza. 23 lutego na terenie budowy wydarzył się pożar, którego gaszenie zajęło ok. 8 godzin. Pożar ten opóźnił dalszą budowę. 
1 grudnia kuria erygowała parafię Wniebowstąpienia Pańskiego w Warszawie. Na terenie nowo powstałej parafii mieszkało ok. 35 tys. osób. 
28 maja 1987 oddano do użytku stały budynek administracyjno-katechetyczny, a 4 maja 1989 kościół oddano do użytku w stanie surowym. 1 września 1992 na terenie kościoła rozpoczęło działalność I Katolickie Liceum Społeczne, a od stycznia 1996 zaczął ukazywać się miesięcznik parafialny - „Wiadomości Ursynowskie”. 21 maja 1998 ks. kardynał Józef Glemp poświęcił ukończony dolny kościół. Od września 1998 w skrzydle administracyjnym budynku rozpoczęła działalność świetlica socjoterapeutyczna Caritasu oraz chór parafialny Vox Cordis. 16 kwietnia 2000 oddano do użytku dzwonnicę, na której zawieszono dzwon dotychczasowo wiszący na tymczasowej konstrukcji oraz dwa nowe dzwony. 29 maja 2003 ks. kardynał Józef Glemp dokonał konsekracji górnego kościoła, a 18 czerwca 2006 koronował obraz Matki Boskiej Wytrwale Szukającej. Powtórna koronacja nastąpiła 18 czerwca 2011. Natomiast we wrześniu 2006 oddano do użytku organy koncertowe. Pierwszy koncert organowy odbył się w październiku 2008.
Na przedpolu kościoła 18 maja 2000 roku w 80. rocznicę urodzin papieża otwarto park im. Jana Pawła II.
Budynek kościoła pojawia się w kilku filmach (m.in. w "Dekalogu I" Krzysztofa Kieślowskiego) oraz teledyskach (m.in. "Mars napada" Kazika i "Polskie mięso" T.Love).

</doc>
<doc id="545992" url="https://pl.wikipedia.org/wiki?curid=545992" title="Walc stulecia">
Walc stulecia

Walc stulecia – powieść Rafała A. Ziemkiewicza z 1998 roku, należąca do tzw. fantastyki socjologicznej. Powieść wydało wydawnictwo superNOWA. Książka ukazała się także w formie audiobooka.
Fabuła.
Utwór wyraźnie kontrastuje ze sobą bogaty, wielobarwny, odchodzący w zapomnienie świat końca Belle époque i szarą rzeczywistość XXI wieku; stanowi zarazem potwierdzenie pesymistycznych sądów autora co do kierunku rozwoju współczesnej cywilizacji.
Powieść opowiada o pracy programisty komputerowego nad tytułową grą (wręcz przenosi nas w świat tej gry do Wiednia i Petersburga roku 1914) oraz opisuje intrygę przeciwko niemu, mającą na celu przejęcie projektowanej gry.
Nagrody.
Książka wyróżniona nagrodą im. Janusza A. Zajdla w kategorii najlepsza powieść roku 1998.
Odbiór.
Według Dominika Jamrogi z portalu Polter.pl książka "napisana została świetnym językiem". Damian Kopeć z portalu Granice.pl także chwali powieść Ziemkiewicza, mówiąc, że książka idzie pod prąd współczesnych trendów. Na portalu Lubimyczytać.pl do listopada 2018 "Walc stulecia" zdobył 231 ocen ze średnią 6,58/10 gwiazdek, przy czym ocen dobrych (czyli 6) oraz bardzo dobrych (czyli 7) było niemal tyle samo z niewielką przewagą tych drugich.

</doc>
<doc id="545993" url="https://pl.wikipedia.org/wiki?curid=545993" title="Jabłoniec (Beskid Wyspowy)">
Jabłoniec (Beskid Wyspowy)

Jabłoniec – wzgórze o wysokości 624 m n.p.m. w Beskidzie Wyspowym oraz część miejscowości Limanowa w województwie małopolskim. Znajduje się na długim pasie wzniesień oddzielających dolinę potoków Mordarka i Smolnik od doliny potoków Jabłoniec i Słomka. Jabłoniec wznosi się w pobliżu drogi krajowej nr 28 na odcinku z Limanowej do Nowego Sącza.
Wzgórze Jabłoniec jest niemal całkowicie bezleśne, otoczone polami uprawnymi. Rozciąga się z niego szeroka panorama widokowa obejmująca cały horyzont. Szczególnie dobrze widoczne jest stąd pobliskie Pasmo Łososińskie.
W czasie I wojny światowej, w grudniu 1914 r. na wzgórzu tym doszło do dużej i krwawej bitwy pomiędzy wojskami austro-węgierskimi i rosyjskimi, w wyniku której ofensywa rosyjska na zachód została powstrzymana (tzw. bitwa pod Limanową). Pozostałością jest duży cmentarz na Jabłońcu znajdujący się na jego północno-zachodnim grzbiecie. Znajdują się na nim nagrobki żołnierzy, kaplica-mauzoleum i pomnik upamiętniający śmierć na Jabłońcu dowódcy płk. hr Othmara Muhra. Obok cmentarza z I wojny światowej niewielki cmentarz żołnierzy radzieckich z czasów II wojny światowej. Na pobliskim Golcowie znajduje się mniejszy cmentarz wojenny tej samej bitwy.

</doc>
<doc id="545994" url="https://pl.wikipedia.org/wiki?curid=545994" title="Obraz Matki Boskiej Ursynowskiej Wytrwale Szukającej">
Obraz Matki Boskiej Ursynowskiej Wytrwale Szukającej

Wizerunek Matki Boskiej Ursynowskiej Wytrwale Szukającej – wizerunek Matki Boskiej namalowany na płótnie lnianym techniką olejną.
Obraz znajduje się w kościele Wniebowstąpienia Pańskiego na Ursynowie. Został ukoronowany przez kard. Józefa Glempa 18 czerwca 2006.

</doc>
<doc id="545995" url="https://pl.wikipedia.org/wiki?curid=545995" title="José Carlos Somoza">
José Carlos Somoza

José Carlos Somoza Ortega (ur. 13 listopada 1959 w Hawanie) – hiszpański pisarz.
W 1960 r. jego rodzina zmuszona była wyemigrować z kraju z powodów politycznych; udali się do Hiszpanii, gdzie zaopiekowali się nimi kastylijscy przyjaciele. Mieli wiele szczęścia, gdyż nie posiadali wówczas niemal niczego (wszystko pozostawiając w kraju) i gdyby nie pomoc przyjaciół, zostaliby bez środków do życia.
Sam Somoza uważa się za Hiszpana, w Hiszpanii się wychował i wciąż tam mieszka. Szczególnie bliskie są mu Madryt i Kordoba, gdzie rozpoczął studia na wydziale medycyny (psychiatria). W 1994 r. z dyplomem psychiatry zdecydował się wysłać swe teksty do wydawnictw i na konkursy literackie. Pierwsze z jego opowiadań ukazało się jeszcze w tym samym roku, niedługo po wyłonieniu tekstu przez "jury" jednego z konkursów. Wówczas zdecydował się porzucić psychiatrię – którą wciąż czynnie uprawiał – i na stałe zająć się pisarstwem. Międzynarodowy sukces, jaki przyniosła mu piąta z książek, "La caverna de las ideas" ("Jaskinia filozofów", polski przekład: Agnieszka Rurarz, nagroda „Złoty Sztylet” za 2002 r.) utwierdził go w przekonaniu, że podjął właściwą decyzję.

</doc>
<doc id="545996" url="https://pl.wikipedia.org/wiki?curid=545996" title="Rafał Wilk (sportowiec)">
Rafał Wilk (sportowiec)

Rafał Wilk (ur. 9 grudnia 1974 w Łańcucie) – polski żużlowiec, trener żużlowy i sportowiec niepełnosprawny; trzykrotny mistrz paraolimpijski z Londynu (2012) i z Rio (2016) w handbike'u; dwukrotny mistrz świata z Kanady 2013; mistrz świata z Greenvill 2014 USA jazda na czas; dwukrotny mistrz świata z Nottwil Szwajcaria 2015.
Życiorys.
Karierę rozpoczął w 1991, licencję uzyskał w barwach drużyny Stali Rzeszów. Klub z tego miasta reprezentował przez sześć lat i właśnie w nim odnosił swoje największe sukcesy. Następnie zmieniał dwukrotnie kluby, w 1997 startował w J.A.G. Speedway Club Łódź, a w kolejnym sezonie przywdziewał plastron gnieźnieńskiego Startu. Po okresie dwóch lat startów poza Rzeszowem, w sezonie 1999 powrócił do macierzystego klubu, który reprezentował przez kolejne dwa sezony. Sezon 2001 to pierwszy sezon Rafała Wilka z „Wilkiem” na plastronie, czyli starty w krośnieńskim klubie. Po roku startów w Krośnie zawodnik postanowił po raz kolejny powrócić do Rzeszowa, gdzie startował przez kolejne trzy lata. W sezonie 2004 po słabszym sezonie w barwach Stali Rzeszów zawodnik postanowił się ponownie przenieść do Krosna, aby z walczyć o utrzymanie beniaminka I ligi.
3 maja 2006 podczas meczu ligowego miał wypadek, po którym stracił władzę w nogach i w konsekwencji zakończył karierę żużlową. W latach 2009-2011 pełnił funkcję trenera klubu KMŻ Lublin jednak po nieudanym początku sezonu 2011 rozwiązał umowę z klubem za porozumieniem stron.
Po wypadku nie zrezygnował z czynnej kariery sportowej i zaczął uprawiać narciarstwo zjazdowe na nartach jednośladowych mono ski. Ponadto trenuje kolarstwo na rowerze z napędem ręcznym, tzw. handbike. W tej dyscyplinie odnosi sukcesy (1. miejsce w Mistrzostwach Polski, VI w MŚ w jeździe na czas, cztery zwycięstwa w zawodach Pucharu Europy, 2. miejsce w maratonie nowojorskim; 1. miejsce w klasyfikacji generalnej Pucharu Świata 2012, 2013).
W 2012 roku podczas XIV letnich igrzysk paraolimpijskich zdobył dwa złote medale w kolarstwie szosowym w kategorii H3 (tzw. handbike): w jeździe na czas na dystansie 16 kilometrów z czasem 25.24,17 (5 września), oraz w wyścigu ze startu wspólnego na dystansie 64 kilometrów z czasem 1:50:05 (7 września).
Podczas kolarskich Mistrzostw Świata w konkurencjach paraolimpijskich 2013 rozgrywanych w kanadyjskiej miejscowości Baie-Comeau zdobył dwa tytuły Mistrza Świata w jeździe indywidualnej na czas, oraz ze startu wspólnego.
W 2016 roku podczas XV letnich igrzysk paraolimpijskich (był chorążym polskiej reprezentacji podczas ceremonii otwarcia) zdobył dwa medale kolarstwie szosowym w kategorii H4 (handbike): złoty w jeździe na czas, oraz srebrny w wyścigu ze startu wspólnego.

</doc>
<doc id="545998" url="https://pl.wikipedia.org/wiki?curid=545998" title="Między Ściany">
Między Ściany

Między Ściany – duża skała u wylotu Doliny Lejowej w Tatrach Zachodnich. Zwana jest też Cisową Skałą. Zaczyna się przy niej żółty szlak turystyczny biegnący Doliną Lejową, a u jej podnóża płynie Lejowy Potok. Zbudowana jest z wapieni numulitowych pochodzących z eocenu. Są to najmłodsze skały osadowe w północnej części Tatr, powstałe w wyniku fałdowania i położone są bezpośrednio na płaszczowinie reglowej. Udostępniona jest (za opłatą) do wspinaczki przez cały rok. Obok skały znajduje się niewielka płaska polanka i punkt pobierania opłat za wejście do Tatrzańskiego Parku Narodowego, przed wejściem do doliny jest usytuowana polana Biały Potok. Skała i cała Dolina Lejowa nie są jednak własnością TPN, lecz Wspólnoty Leśnej Uprawnionych Ośmiu Wsi z siedzibą w Witowie.

</doc>
<doc id="546003" url="https://pl.wikipedia.org/wiki?curid=546003" title="Prezydenci Mongolii">
Prezydenci Mongolii

W Mongolii obowiązuje system parlamentarny, prezydent pełni głównie funkcje reprezentacyjne.
Zgodnie z konstytucją przyjętą w 1992 roku Prezydent Mongolii jest "„Głową Państwa” i ucieleśnieniem jedności ludu Mongolii", zaś "Mongolia jest republiką, na której czele stoi prezydent, wybierany na 4 lata w wyborach powszechnych".
Poniższa lista zawiera wszystkich przywódców Mongolii od momentu uzyskania przez kraj niepodległości.

</doc>
<doc id="546014" url="https://pl.wikipedia.org/wiki?curid=546014" title="John Gardner (pisarz)">
John Gardner (pisarz)

John Champlin Gardner, Jr. (ur. 21 lipca 1933 w Batavii w stanie Nowy Jork, zm. 14 września 1982 w hrabstwie Susquehanna w stanie Pensylwania) – amerykański powieściopisarz, krytyk literacki i nauczyciel. 
W jego dorobku literackim można znaleźć powieści, książki dla dzieci, książki dydaktyczne, libretta, sztuki oraz tłumaczenia. Najbardziej znanym jego utworem jest postmodernistyczna powieść pt. "Grendel" z 1971 roku, będąca przetworzeniem legendy opisanej w staroangielskim poemacie heroicznym "Beowulf".
Gardner zginął w wypadku motocyklowym.

</doc>
<doc id="546015" url="https://pl.wikipedia.org/wiki?curid=546015" title="North American A-2 Savage">
North American A-2 Savage

North American AJ Savage – przemianowany na A-2 Savage w 1962 po wprowadzeniu jednolitego systemu nazewnictwa w siłach zbrojnych Stanów Zjednoczonych. Bombowiec pokładowy zaprojektowany i budowany na potrzeby US Navy przez zakłady North American Aviation. Wszedł do służby w 1949.
Historia.
"Dzikus" był dużym pokładowym bombowcem szturmowym (attack-bomber) o napędzie mieszanym śmigłowo-odrzutowym przeznaczonym do przenoszenia broni atomowej. Budowany był także w wersji fotorozpoznawczej i jako "latający tankowiec".
System napędowy samolotu składał się z dwóch silników tłokowych Pratt &amp; Whitney R-2800 i turboodrzutowego Allison J33, wszystkie silniki używały tego samego paliwa. Podwójny napęd miał zapewnić odpowiednią moc przy starcie samolotu i w czasie misji bojowych.
Pierwszy produkcyjny AJ odbył lot w maju 1949, a pierwsze lądowanie tego samolotu na lotniskowcu odbyło się 31 sierpnia 1950.
Pierwsze wersje produkcyjne Savage'a (AJ-1) zostały w późniejszym czasie przebudowane na latające tankowce. Druga wersja produkcyjna samolotu, AJ-2, weszła do służby w 1953 (pierwszy lot odbył się 19 lutego 1953) i w porównaniu z pierwszą wersją posiadała ona silniki o większej mocy i zmodyfikowany statecznik pionowy.
Trzecią i ostatnią wersją produkcyjną był AJ-2P – samolot rozpoznania fotograficznego, wyposażony w 18 aparatów fotograficznych i w porównaniu z AJ-2 mający większy zapas paliwa.
Do czasów dzisiejszych przetrwał jeden samolot tego typu, A-2B Savage z numerem seryjnym 130418. Znajduje się on w National Museum of Naval Aviation w bazie marynarki wojennej Naval Air Station Pensacola w Pensacoli.
Użytkownicy.
Jedynym użytkownikiem Savege'a była United States Navy, używały go następujące dywizjony:

</doc>
<doc id="546016" url="https://pl.wikipedia.org/wiki?curid=546016" title="Fonotelistyka">
Fonotelistyka

Fonotelistyka "(fonokartystyka, filostyka)" – kolekcjonowanie kart telefonicznych. Ten rodzaj kolekcjonerstwa rozwinął się w Polsce wraz z pojawieniem się aparatów na karty magnetyczne (Urmet – 1990 r.) i aparatów na karty z układami elektronicznymi (Centertel – 1995 r. i TP SA – 1996 r.).

</doc>
<doc id="546018" url="https://pl.wikipedia.org/wiki?curid=546018" title="Savage">
Savage



</doc>
<doc id="546019" url="https://pl.wikipedia.org/wiki?curid=546019" title="Péter Esterházy">
Péter Esterházy

Péter Esterházy von Galántha [] (ur. 14 kwietnia 1950 w Budapeszcie, zm. 14 lipca 2016 tamże) – węgierski pisarz i eseista. Jego bratem był piłkarz Márton Esterházy, a dziadkiem były premier Węgier Móric Esterházy.
Życiorys.
Esterházy pochodził ze starej magnackiej rodziny. W czasach rządów komunistycznych rodzina została pozbawiona majątku. Przyszły pisarz ukończył studia matematyczne i pracował w latach 1974–1978 w branży IT, w 1979 rozpoczął karierę pisarską, zdobywając sobie uznanie serią opowiadań i powieści. W 1980/90 przebywał na stypendium DAAD w RFN, 1996/97 był członkiem Kolegium Naukowego (Wissenschaftskolleg) w Berlinie, był również członkiem Niemieckiej Akademii Języka i Literatury (Deutsche Akademie für Sprache und Dichtung).
Jego najbardziej znaczącym dziełem jest pochodząca z 2001 r. "Harmonia caelestis", w której opisuje Węgry i Europę na tle historii własnej rodziny. Pisał ją nieświadomy faktu trzydziestoletniej współpracy własnego ojca z węgierskimi służbami bezpieczeństwa. Dowiedziawszy się o tym wątek ten rozwinął w kolejnym tomie, napisanym rok później "Javított kiadás – melléklet a Harmonia caelestishez" (Wydanie poprawione – dodatek do "Harmonii caelestis").

</doc>
<doc id="546021" url="https://pl.wikipedia.org/wiki?curid=546021" title="Graeme Rutjes">
Graeme Rutjes

Graeme Wayne Rutjes (ur. 26 marca 1960 w Sydney w Australii) – holenderski piłkarz grający na pozycji środkowego obrońcy. Z reprezentacją Holandii, w której barwach rozegrał 13 meczów, brał udział w finałach mistrzostw świata 1990. Od 1985 do 1996 roku był zawodnikiem klubów belgijskich – KV Mechelen i RSC Anderlecht. Łącznie zdobył z nimi pięć tytułów mistrzowskich i dwa Puchary kraju, ponadto z Mechelen w 1988 roku wygrał rozgrywki o Puchar Zdobywców Pucharów.
Sukcesy piłkarskie.
W reprezentacji Holandii od 1989 do 1991 roku rozegrał 13 meczów i strzelił 1 gola – uczestnik mistrzostw świata 1990 (1/8 finału, wystąpił w jednym meczu).

</doc>
<doc id="546022" url="https://pl.wikipedia.org/wiki?curid=546022" title="Wyżnia Upłaziańska Rówień">
Wyżnia Upłaziańska Rówień

Wyżnia Upłaziańska Rówień – niewielki, względnie równy obszar w dolnej części północno-zachodniej grani Ciemniaka w Tatrach Zachodnich, znajdujący się pomiędzy Upłaziańską Kopką a Piecem. Dawniej były to tereny intensywnie wypasane, należące do Hali Upłaz. Na zachodnich stokach tego grzbietu, poniżej równi, znajduje się oddzielona pasem lasu polana Upłaz. Po zaprzestaniu wypasu zarówno rówień, jak i polana stopniowo zarastają lasem.

</doc>
<doc id="546025" url="https://pl.wikipedia.org/wiki?curid=546025" title="Peter Esterhazy">
Peter Esterhazy



</doc>
<doc id="546026" url="https://pl.wikipedia.org/wiki?curid=546026" title="Peter Esterházy">
Peter Esterházy



</doc>
<doc id="546029" url="https://pl.wikipedia.org/wiki?curid=546029" title="Wypadki poznańskie">
Wypadki poznańskie



</doc>
<doc id="546031" url="https://pl.wikipedia.org/wiki?curid=546031" title="Postępowanie upadłościowe">
Postępowanie upadłościowe

Postępowanie upadłościowe – procedura regulująca zasady wspólnego dochodzenia roszczeń wierzycieli od niewypłacalnych dłużników będących przedsiębiorcami oraz skutki ogłoszenia upadłości. Postępowanie upadłościowe zostało uregulowane ustawą z 28 lutego 2003 – Prawo upadłościowe ().
Naczelną zasadą postępowania upadłościowego jest prowadzenie go w taki sposób, aby roszczenia wierzycieli mogły zostać zaspokojone w jak najwyższym stopniu, a jeśli racjonalne względy na to pozwolą – dotychczasowe przedsiębiorstwo dłużnika zostało zachowane. W postępowaniu upadłościowym interes grupowy wierzycieli dominuje nad ich interesami indywidualnymi, co przejawia się między innymi w obowiązywaniu zakazu wszczynania i prowadzenia postępowań egzekucyjnych z masy upadłości, a także w systemie kolektywnego podejmowania decyzji przez wierzycieli (głosowanie na zgromadzeniu wierzycieli, funkcjonowanie rady wierzycieli).
Funkcje postępowania upadłościowego.
Wyróżnia się następujące funkcje postępowania upadłościowego:
Zdolność upadłościowa.
Upadłość można ogłosić w stosunku do podmiotu posiadającego zdolność upadłościową. Co do zasady zdolność upadłościową posiadają przedsiębiorcy w rozumieniu Kodeksu cywilnego, czyli osoby fizyczne, osoby prawne albo jednostki organizacyjne nieposiadające osobowości prawnej, którym odrębna ustawa przyznaje zdolność prawną, prowadzące we własnym imieniu działalność gospodarczą lub zawodową. Ustawa precyzuje dokładnie katalog podmiotów posiadających zdolność upadłościową.
Podmioty postępowania upadłościowego.
Wśród podmiotów postępowania można wyróżnić organy postępowania upadłościowego oraz uczestników postępowania upadłościowego. Organami postępowania upadłościowego są: sąd upadłościowy, sędzia-komisarz, syndyk, nadzorca sądowy oraz zarządca. Uczestnikami postępowania upadłościowego są: dłużnik i podmiot, który zgłosił wniosek o ogłoszenie upadłości (w postępowaniu w przedmiocie ogłoszenia upadłości), upadły (we właściwym postępowaniu upadłościowym) wierzyciel oraz organy wierzycieli: zgromadzenie wierzycieli i rada wierzycieli. Ponadto w postępowaniu upadłościowym w określonych ustawą wypadkach uczestniczyć mogą: komornik sądowy, notariusz lub biegły sądowy.
Rodzaje postępowania upadłościowego.
W Polskim systemie prawnym rozróżnia się dwa podstawowe rodzaje postępowania upadłościowego:
Postępowanie upadłościowe obejmujące likwidację majątku polega na zbyciu majątku upadłego wchodzącego w skład masy upadłości i zaspokojeniu wierzycieli z uzyskanych w ten sposób funduszy. Upadły jest pozbawiony prawa zarządu i dysponowania swoim majątkiem – musi go wskazać i wydać syndykowi. Syndyk dokonuje likwidacji masy upadłości przez sprzedaż jej składników w postaci przedsiębiorstwa, ruchomości bądź nieruchomości, przez ściągnięcie wierzytelności od dłużników upadłego i wykonanie albo zbycie innych praw majątkowych wchodzących w skład masy upadłości. Uzyskane w ten sposób fundusze masy upadłości są dzielone między wierzycieli na podstawie planu podziału. Kolejność i wysokość zaspokojenia wierzycieli określa ustawa. Po dokonaniu wszystkich tych czynności sąd upadłościowy stwierdza zakończenie postępowania upadłościowego, a upadły odzyskuje prawo do dysponowania majątkiem.
Postępowanie upadłościowe z możliwością zawarcia układu prowadzi się, gdy wierzyciele są zainteresowani w utrzymaniu przedsiębiorstwa upadłego, którego funkcjonowanie stwarza możliwość zaspokojenia choćby części ich wierzytelności. Masą upadłości zarządza co do zasady upadły pod nadzorem nadzorcy sądowego. Przedsiębiorstwo upadłego nadal funkcjonuje. Upadły, wierzyciel bądź nadzorca sądowy w odpowiednich terminach zgłaszają propozycje układowe, określające sposób restrukturyzacji zobowiązań upadłego powstałych przed dniem ogłoszenia upadłości. Restrukturyzacja może polegać między innymi na odroczeniu płatności zobowiązań, zmniejszeniu sumy długów czy rozłożeniu ich na raty. Wierzyciele uwzględnieni na liście wierzytelności głosują nad układem. Zawarcie układu zatwierdza sąd w drodze postanowienia. Układ może zostać zmieniony bądź uchylony w zależności od sytuacji i postępowania upadłego. Jeżeli układ zostanie wykonany, sąd stwierdza ten fakt postanowieniem, a upadły odzyskuje prawo do dysponowania majątkiem.
Po ogłoszeniu upadłości sąd upadłościowy może zmienić tryb postępowania upadłościowego pod warunkiem zaistnienia odpowiednich przesłanek.
Podstawy ogłoszenia upadłości.
Upadłość ogłasza się w stosunku do dłużnika, który stał się niewypłacalny. Dłużnika uważa się za niewypłacalnego, jeżeli nie wykonuje swoich wymagalnych zobowiązań pieniężnych. Dłużnika będącego osobą prawną albo jednostką organizacyjną nieposiadającą osobowości prawnej, której odrębna ustawa przyznaje zdolność prawną, uważa się za niewypłacalnego także wtedy, gdy jego zobowiązania przekroczą wartość jego majątku, nawet wówczas, gdy na bieżąco te zobowiązania wykonuje.
Sąd ogłasza upadłość z możliwością zawarcia układu, jeżeli zostanie uprawdopodobnione, że w drodze układu wierzyciele zostaną zaspokojeni w wyższym stopniu, niż zostaliby zaspokojeni po przeprowadzeniu postępowania upadłościowego obejmującego likwidację majątku dłużnika. W przeciwnym wypadku sąd ogłasza upadłość obejmującą likwidację majątku dłużnika.
Sąd oddala wniosek o ogłoszenie upadłości, jeżeli majątek niewypłacalnego dłużnika nie wystarcza na zaspokojenie kosztów postępowania.
Sąd może oddalić wniosek o ogłoszenie upadłości, gdy majątek dłużnika jest obciążony hipoteką, zastawem, zastawem rejestrowym, zastawem skarbowym lub hipoteką morską w takim stopniu, że pozostały jego majątek nie wystarcza na zaspokojenie kosztów postępowania.
Ponadto sąd może oddalić wniosek o ogłoszenie upadłości, jeżeli opóźnienie w wykonaniu zobowiązań nie przekracza trzech miesięcy, a suma niewykonanych zobowiązań nie przekracza 10% wartości bilansowej przedsiębiorstwa dłużnika.
Postępowanie w przedmiocie ogłoszenia upadłości.
Wniosek o ogłoszenie upadłości.
Wniosek o ogłoszenie upadłości może zgłosić dłużnik lub każdy z jego wierzycieli. W przypadku dłużnika zgłoszenie wniosku jest obowiązkowe w terminie 30 dni, w którym wystąpiła podstawa do ogłoszenia upadłości.
Wniosek może również zgłosić:
Sąd rozpoznaje sprawę na posiedzeniu niejawnym (możliwe jest przeprowadzenie rozprawy, co jednak nie jest wskazane ze względu na potrzebę szybkości postępowania). Sąd może korzystać z pomocy biegłych przy ustalaniu stanu majątkowego oraz w razie potrzeby wysłuchać dłużnika oraz wierzyciela będącego wnioskodawcą.
W przedmiocie ogłoszenia upadłości sąd rozstrzyga w drodze postanowienia (postanowienie w sprawie ogłoszenia upadłości sąd wydaje w terminie dwóch miesięcy od daty złożenia wniosku – przy czym jest to tylko termin instrukcyjny, więc uczestnikom postępowania nie przysługują z tego tytułu roszczenia). W innych kwestiach sąd wydaje zarządzenia, są to sprawy najczęściej o charakterze proceduralnym gdy postanowienia dotyczą istoty sprawy.
Postępowanie zabezpieczające.
Po złożeniu wniosku o ogłoszenie upadłości przez dłużnika sąd z urzędu dokonuje zabezpieczenia jego majątku. Zabezpieczenie majątku dłużnika może nastąpić przez ustanowienie tymczasowego nadzorcy sądowego bądź w inny sposób przewidziany prawem (w szczególności przez ustanowienie zarządu przymusowego majątkiem dłużnika). W przypadku gdy wniosek o ogłoszenie upadłości zgłosił podmiot inny niż dłużnik, zabezpieczenie może zostać ustanowione jedynie na wyraźne żądanie wnioskodawcy. Po ogłoszeniu upadłości zabezpieczenia w postaci ustanowienia tymczasowego nadzorcy sądowego albo zarządu przymusowego upadają z chwilą objęcia majątku upadłego dłużnika w zarząd przez syndyka albo zarządcę albo objęcia nadzoru przez nadzorcę sądowego. Inne zabezpieczenia zastosowane przez sąd po złożeniu wniosku o ogłoszenie upadłości upadają z dniem ogłoszenia upadłości.
Wstępne zgromadzenie wierzycieli.
Sąd zwołuje wstępne zgromadzenie wierzycieli, jeżeli istnieją podstawy do ogłoszenia upadłości, chyba że oczywiste jest, że dalsze postępowanie może być prowadzone tylko w celu likwidacji majątku upadłego. Nie zwołuje się wstępnego zgromadzenia wierzycieli, jeżeli z okoliczności sprawy wynika, że jego przeprowadzenie pociągałoby za sobą nadmierne koszty, jak również gdy suma spornych wierzytelności przekracza 15% ogólnej sumy wierzytelności.
Instytucja wstępnego zgromadzenia wierzycieli istnieje w celu zebrania opinii wierzycieli co do kierunku prowadzenia postępowania upadłościowego, a także kandydatów na syndyka, nadzorcy sądowego lub zarządcy, gdy liczba wierzycieli nie jest znaczna. Na wstępnym zgromadzeniu wierzycieli może także dojść do zawarcia układu.
We wstępnym zgromadzeniu wierzycieli mają prawo uczestniczyć dłużnik, tymczasowy nadzorca sądowy albo zarządca przymusowy ustanowieni w postępowaniu zabezpieczającym oraz wierzyciele, których wierzytelności stwierdzone są tytułami egzekucyjnymi.
Postanowienie o ogłoszeniu upadłości.
Jeżeli istnieją przesłanki upadłości, sąd, uwzględniając wniosek o ogłoszenie upadłości, wydaje postanowienie o ogłoszeniu upadłości. O spełnieniu przesłanek upadłości decyduje stan rzeczy z chwili orzekania.
Postanowienie o ogłoszeniu upadłości podlega zaskarżeniu i dlatego powinno być uzasadnione z urzędu.
Kwestia podstaw ogłoszenia upadłości jest przedmiotem badania przez sąd z urzędu. Dlatego też sąd może zarządzić nie tylko wysłuchanie, ale także przeprowadzić dochodzenie, a także może przeprowadzić postępowania dowodowe w celu ustalenia, czy stwierdzone okoliczności uzasadniają wniosek.
W postanowieniu uwzględniającym wniosek o ogłoszenie upadłości należy zamieścić następujące dane:
Postanowienie o ogłoszeniu upadłości jest skuteczne i wykonalne z dniem jego wydania, chyba że przepis szczególny stanowi inaczej (sędzia-komisarz może wstrzymać likwidację masy upadłości do czasu uprawomocnienia się postanowienia o ogłoszeniu upadłości albo rozpoznania wniosku o zmianę postanowienia o ogłoszeniu upadłości obejmującej likwidację majątku upadłego na postanowienie o ogłoszeniu upadłości z możliwością zawarcia układu).
Na postanowienie o ogłoszeniu upadłości zażalenie przysługuje wyłącznie upadłemu, a na postanowienie oddalające wniosek o ogłoszenie upadłości – wyłącznie wnioskodawcy.
Sąd drugiej instancji nie może orzec o ogłoszeniu upadłości.
Skutki ogłoszenia upadłości.
Skutki ogłoszenia upadłości co do osoby upadłego.
Jeżeli ogłoszono upadłość obejmującą likwidację majątku upadłego, upadły jest obowiązany wskazać i wydać syndykowi cały swój majątek, a także wydać wszystkie dokumenty dotyczące jego działalności, majątku oraz rozliczeń, w szczególności księgi rachunkowe, inne ewidencje prowadzone dla celów podatkowych i korespondencję. Wykonanie tego obowiązku upadły potwierdza w formie oświadczenia na piśmie, które składa sędziemu-komisarzowi.
Upadły jest obowiązany udzielać sędziemu-komisarzowi i syndykowi wszelkich potrzebnych wyjaśnień dotyczących swojego majątku.
Sędzia-komisarz może postanowić, aby upadły będący osobą fizyczną nie opuszczał terytorium Rzeczypospolitej Polskiej bez jego zezwolenia.
Jeżeli upadły ukrywa się lub ukrywa swój majątek w sprawie, w której wydano postanowienie o ogłoszeniu upadłości obejmującej likwidację jego majątku, sędzia-komisarz może zastosować wobec upadłego środki przymusu określone w Kodeksie postępowania cywilnego dla egzekucji świadczeń niepieniężnych.
Skutki ogłoszenia upadłości co do majątku upadłego.
Z dniem ogłoszenia upadłości majątek upadłego staje się masą upadłości, która służy zaspokojeniu wierzycieli upadłego. W skład masy upadłości wchodzi majątek należący do upadłego w dniu ogłoszenia upadłości oraz nabyty przez upadłego w toku postępowania upadłościowego.
Skutki ogłoszenia upadłości co do zobowiązań upadłego.
Nieważne są postanowienia umowy zastrzegające na wypadek ogłoszenia upadłości zmianę lub rozwiązanie stosunku prawnego, którego stroną jest upadły.
Po ogłoszeniu upadłości zmiana lub wygaśnięcie stosunku prawnego, którego stroną jest upadły, są możliwe tylko według przepisów ustawy, a czynność prawna dokonana z naruszeniem ustawy jest bezskuteczna wobec masy upadłości, nawet jeżeli umowa stron przewiduje inny skutek.
Skutki ogłoszenia upadłości co do zobowiązań upadłego w razie ogłoszenia upadłości z możliwością zawarcia układu.
Po ogłoszeniu upadłości z możliwością zawarcia układu, upadły ani zarządca nie mogą spełniać świadczeń, które z mocy ustawy są objęte układem.
Za zgodą sędziego-komisarza mogą być spełniane świadczenia wynikające z zobowiązań powstałych po dniu ogłoszenia upadłości oraz tych zobowiązań powstałych przed ogłoszeniem upadłości, które są objęte układem za zgodą wierzycieli, jeżeli jest to niezbędne do prowadzenia działalności gospodarczej lub podniesienia efektywności przedsiębiorstwa upadłego.
W czasie trwania postępowania aż do jego umorzenia lub zawarcia układu albo zmiany postanowienia o ogłoszeniu upadłości z możliwością zawarcia układu na postanowienie o ogłoszeniu upadłości obejmującej likwidację majątku upadłego, wierzyciel, bez zgody rady wierzycieli, nie może wypowiedzieć umowy najmu lub dzierżawy lokalu lub nieruchomości, w których prowadzone jest przedsiębiorstwo upadłego (dotyczy to także umów leasingu, ubezpieczeń majątkowych, umów rachunku bankowego, umów poręczeń i gwarancji bankowych oraz akredytyw, jak również umów obejmujących licencje udzielone upadłemu). Układ może ustanowić zakaz wypowiedzenia tych umów do czasu wykonania układu.
Skutki ogłoszenia upadłości co do zobowiązań upadłego w razie ogłoszenia upadłości obejmującej likwidację majątku upadłego.
Zobowiązania pieniężne upadłego, których termin płatności świadczenia jeszcze nie nastąpił, stają się wymagalne z dniem ogłoszenia upadłości. Zobowiązania majątkowe niepieniężne zmieniają się z dniem ogłoszenia upadłości na zobowiązania pieniężne i z tym dniem stają się płatne, chociażby termin ich wykonania jeszcze nie nastąpił.
Roszczenie wynikające z umowy zawartej w wyniku przyjęcia oferty złożonej przez upadłego może być przez wierzyciela dochodzone w postępowaniu upadłościowym tylko wtedy, gdy oświadczenie o przyjęciu oferty zostało złożone upadłemu przed dniem ogłoszenia upadłości.
Zawarte przez upadłego umowy zlecenia lub komisu, w których upadły był dającym zlecenie lub komitentem, a także umowy o zarządzanie papierami wartościowymi upadłego wygasają z dniem ogłoszenia upadłości. Umowa agencyjna wygasa z dniem ogłoszenia upadłości jednej ze stron.
Skutki ogłoszenia upadłości co do spadków nabytych przez upadłego.
Jeżeli do spadku otwartego po ogłoszeniu upadłości powołany zostaje upadły, spadek wchodzi do masy upadłości. Syndyk, nadzorca sądowy albo zarządca nie składają oświadczenia o przyjęciu spadku, a spadek uważa się za przyjęty z dobrodziejstwem inwentarza.
Wpływ ogłoszenia upadłości na stosunki majątkowe małżeńskie upadłego.
W razie ogłoszenia upadłości jednego z małżonków wspólność ustawowa między małżonkami ustaje z mocy prawa z dniem ogłoszenia upadłości, a majątek wspólny wchodzi do masy upadłości. Podział majątku wspólnego po ogłoszeniu upadłości jednego z małżonków jest wyłączony.
Przebieg postępowania po ogłoszeniu upadłości obejmującej likwidację majątku upadłego.
Po ogłoszeniu upadłości obejmującej likwidację majątku upadłego można wyróżnić następujące etapy postępowania:
Przebieg postępowania po ogłoszeniu upadłości z możliwością zawarcia układu.
Po ogłoszeniu upadłości z możliwością zawarcia układu można wyróżnić następujące etapy postępowania:
Odrębne postępowania upadłościowe.
Prawo upadłościowe przewiduje odstępstwa od ogólnych zasad postępowania upadłościowego:
W tych przypadkach postępowanie upadłościowe prowadzi się z uwzględnieniem przepisów szczególnych, ujętych w części trzeciej ustawy. Tytułem przykładu, wniosek o upadłość banku może zgłosić jedynie Komisja Nadzoru Finansowego, zaś w przypadku upadłości dewelopera powołuje się dodatkowy organ w postaci zgromadzenia nabywców lokali mieszkalnych.
Środki odwoławcze w postępowaniu upadłościowym.
Zażalenie przysługuje na postanowienia sądu kończące postępowanie oraz w przypadkach określonych w ustawie. Według prawa upadłościowego zażalenie przysługuje na następujące postanowienia sądu:
Niedopuszczalne jest natomiast wniesienie skargi kasacyjnej od postanowień sądu II instancji (ze względu na zapewnienie szybkości postępowania). Wyjątki od tej zasady są następujące, skarga kasacyjna jest dopuszczalna:

</doc>
<doc id="546033" url="https://pl.wikipedia.org/wiki?curid=546033" title="Chandyga">
Chandyga

Chandyga (ros. "Хандыга") – osiedle typu miejskiego w azjatyckiej części Rosji, w Jakucji; ośrodek administracyjny ułusu tompońskiego.
Leży na wschodnim krańcu Niziny Środkowojakuckiej, na prawym brzegu Ałdanu; ok. 300 km na wschód od Jakucka; 6638 mieszkańców (2010); przemysł materiałów budowlanych, spożywczy; muzeum geologiczne; przystań rzeczna. Przez miejscowość przebiega Trakt Kołymski.

</doc>
<doc id="546039" url="https://pl.wikipedia.org/wiki?curid=546039" title="Tommot">
Tommot

Tommot (ros. "Томмот") – miasto w azjatyckiej części Rosji, w Jakucji; w ułusie ałdańskim.
Leży w Górach Ałdańskich, nad Ałdanem; ok. 60 km na północny wschód od miasta Ałdan; współrzędne geograficzne ; 9 tys. mieszkańców (2005); ośrodek regionu wydobycia złota i miki; przystań rzeczna. 
Leży na drodze z Jakucka do Ałdanu a także na trasie budowanej linii kolejowej Amur - Jakuck.
Założone w 1923 r., w tym samym roku uzyskało prawa miejskie.
24 sierpnia 2004 otwarto stację kolejową Tommot, która jest obecnie ostatnim przystankiem pasażerskim linii w kierunku Jakucka.

</doc>
<doc id="546040" url="https://pl.wikipedia.org/wiki?curid=546040" title="Andrzej Molenda">
Andrzej Molenda

Andrzej Molenda, ps. „"Olszewski”, „Lewar”, „Wujek”" (ur. 24 kwietnia 1897 w Molendach, zm. 17 października 1966 w Warszawie) – pułkownik dyplomowany artylerii Wojska Polskiego, Gwardii Ludowej i Armii Ludowej.
Życiorys.
Był synem Andrzeja i Józefy z Miśkiewiczów. W 1912 wstąpił do Polskich Drużyn Strzeleckich. W latach 1914–1917 walczył w Legionach Polskich. 6 sierpnia 1914 wymaszerował z Krakowa w składzie 4 plutonu 1 Kompanii Kadrowej. Po kryzysie przysięgowym internowany w Szczypiornie, zwolniony w 1918 był instruktorem Polskiej Organizacji Wojskowej.
W listopadzie 1918 rozpoczął służbę w Wojsku Polskim, w 1 pułku artylerii polowej w Warszawie. W 1919 brał czynny udział w walkach o Lwów. Do końca 1921 był zastępcą dowódcy baterii w 1 pułku artylerii polowej Legionów w Wilnie. 5 stycznia 1930 zakończył służbę w 7 pułku artylerii lekkiej w Częstochowie i rozpoczął studia w Wyższej Szkole Wojennej w Warszawie. 1 listopada 1932, po ukończeniu kursu i uzyskaniu dyplomu naukowego oficera dyplomowanego, przydzielony został do Biura Ogólno-Organizacyjnego Ministerstwa Spraw Wojskowych. Dwa lata później przeniesiony został do stacjonującego w garnizonie Stanisławów 11 pułku artylerii lekkiej. Do 1936 był oficerem sztabu w dowództwie 11 Karpackiej Dywizji Piechoty, a później wrócił do Wilna, na stanowisko dowódcy szkoły podoficerskiej. W sierpniu 1938 skierowany został do pracy w Sztabie Głównym WP. Do wybuchu II wojny światowej nie awansował, występując przez piętnaście lat w stopniu kapitana.
W kampanii wrześniowej 1939 walczył w obronie Warszawy. Do 19 września był oficerem sztabu płk. Juliana Janowskiego, dowódcy Odcinka „Warszawa-Wschód” (Praga). Ranny dostał się do niewoli niemieckiej, przebywał w obozie w Limburgu. Przeniesiony po nieudanej próbie ucieczki do obozu w Dössel był jednym z inicjatorów zbiorowej ucieczki 47 więźniów. W 1943 przedostał się do Częstochowy, gdzie nawiązał kontakt z Gwardią Ludową. Pracował w Dowództwie Głównym GL, następnie w Sztabie Głównym Armii Ludowej. W lipcu 1944 skierowany na szefa sztabu II Obwodu AL. W czasie walk w Lasach Parczewskich w lipcu 1944 ranny, ponownie dostał się do niewoli niemieckiej. Przesłuchiwany przez Gestapo, więziony w Lublinie i Radomiu, trafił do niemieckiego obozu koncentracyjnego Auschwitz-Birkenau, następnie do Buchenwaldu (w bloku śmierci).
Po wojnie wrócił do kraju i został przyjęty do ludowego Wojska Polskiego. Wykładał na Wyższej Szkole Artylerii w Toruniu. Zmarł tragicznie 17 października 1966 w Warszawie, pochowany na cmentarzu wojskowym na Cmentarzu Wojskowym na Powązkach w Warszawie (kwatera IIB24-1-4).

</doc>
<doc id="546043" url="https://pl.wikipedia.org/wiki?curid=546043" title="Suzuki SV650">
Suzuki SV650

Suzuki SV650 zaprezentowane zostało po raz pierwszy na monachijskich targach Intermot w 1998. Motocykl został wprowadzony do sprzedaży w roku 1999 i od początku sprzedawany był w dwóch wersjach: N (naked) i S (z półowiewką). SV650 posiadał wiele rozwiązań zastosowanych wcześniej w modelu TL1000. Najbardziej rzucającym się w oczy podobieństwem między modelami była aluminiowa rama spawana z rur o owalnym przekroju oraz dwucylindrowy silnik w układzie V. W odróżnieniu od TL1000, SV650 okazał się być motocyklem niezawodnym i trwałym. Jego zwarta i lekka konstrukcja oraz to, że praktycznie nie miał odpowiednika wśród japońskiej konkurencji sprawiło, że mimo kilku wad (np. zbyt miękkie przednie zawieszenie) model ten okazał się rynkowym sukcesem w wielu krajach świata.
Historia zmian modelu.
Modele 1999-2002 (X - K2).
Pierwsze trzy lata produkcji (1999 - 2002) oprócz zmian dostępnych wersji kolorystycznych nie wniosły nic nowego do konstrukcji SV650. Największą, a zarazem najbardziej oczekiwaną zmianą wprowadzoną w tych latach było wprowadzenia regulacji napięcia wstępnego sprężyn przedniego zawieszenia. Udogodnienie to występuje we wszystkich kolejnych modelach począwszy od roku 2002 i w pewnym stopniu eliminuje problemy ze zbyt miękkim zawieszeniem. Wielu użytkowników nadal jednak decydowało się na wymianę seryjnych sprężyn na twardsze, o progresywnej charakterystyce, co wraz z wymianą oleju w amortyzatorach na bardziej lepki dawało bardzo dobre efekty.
Modele 2003-2014 (K3-L4).
Prawdziwe zmiany przyniósł rok 2003. I tak, najbardziej widoczną zmianą jest całkowicie nowa rama. W przeciwieństwie do dotychczas stosowanej nie jest ona spawana z rur o owalnym przekroju. Teraz podłużnice odlewane są przy zastosowaniu nowoczesnej technologii próżniowej. Aby silnik spełniał coraz ostrzejsze normy dotyczące emisji spalin musiał zostać wyposażony we wtrysk paliwa i katalizator. Odmieniono także dotychczasowy obły design. W SV650 z lat 2003 - 2014 królują ostre linie i płaskie powierzchnie. Tylną lampę zastąpiono dwoma rzędami diod LED. Największa bolączka SV650 - zawieszenie - nie doczekało się istotnych zmian. Innym elementem nieobecnym we wcześniejszych wersjach była umieszczona pomiędzy blokiem silnika a przednim kolektorem wydechowym chłodnica oleju.
Rodzina SV w roku 2003 powiększyła się także o motocykle Suzuki SV 1000 w wersjach z owiewką i bez. Mimo że z wyglądu bardzo podobne do SV650, motocykle te różniły się dość znacznie w szczegółach technicznych.

</doc>
<doc id="546045" url="https://pl.wikipedia.org/wiki?curid=546045" title="Dżebariki-Chaja">
Dżebariki-Chaja

Dżebariki-Chaja (ros. "Джебарики-Хая") − osiedle w azjatyckiej części Rosji, w Jakucji; w ułusie tompońskim.
Leży na wschodnim krańcu Niziny Środkowojakuckiej, nad Ałdanem; ok. 300 km na wschód od Jakucka; 4 tys. mieszkańców (1989); ośrodek wydobycia węgla kamiennego; produkcja materiałów budowlanych; przystań rzeczna.
Założone w 1941 r. jako osiedle górnicze.

</doc>
<doc id="546048" url="https://pl.wikipedia.org/wiki?curid=546048" title="Stronnictwo Ludowe „Ojcowizna” RP">
Stronnictwo Ludowe „Ojcowizna” RP

Stronnictwo Ludowe „Ojcowizna” RP (Ojcowizna RP, SL „Ojcowizna”) – polska konserwatywna partia polityczna o charakterze ludowym. Pod obecną nazwą działająca od 2012, zarejestrowana w 2013. Do 2012 ugrupowanie działało jako Stronnictwo Ludowe „Ojcowizna” (zarejestrowane jako partia w latach 2004–2010).
Ugrupowanie nawiązuje do Polskiego Forum Ludowo-Chrześcijańskiego „Ojcowizna” – partii działającej w latach 1991–1997. Do „Ojcowizny” należy wielu działaczy NSZZ „Solidarność” Rolników Indywidualnych.
Historia.
Partia o nazwie Stronnictwo Ludowe „Ojcowizna” powstała w Rzeszowie. Zgłoszona została do ewidencji partii politycznych 7 lipca 2004, a zarejestrowana postanowieniem z 10 listopada 2004. Założycielem partii był Roman Bartoszcze, a na jej czele stanął Wieńczysław Nowacki. Partia wystawiła dwóch kandydatów do Senatu w wyborach parlamentarnych w 2005: Antoniego Jarosza w okręgu Krosno (otrzymał 21 595 głosów – 10. miejsce na 14 kandydatów), oraz Janusza Szkutnika w okręgu Rzeszów (otrzymał 7964 głosów – 18. miejsce na 20 kandydatów). 3 kandydatów „Ojcowizny” wystartowało także do Sejmu z list Domu Ojczystego. W okręgu Rzeszów Kazimierz Chorzępa otrzymał 77 głosów, a Mieczysław Domaradzki 36. W okręgu Kielce Roman Nowacki uzyskał 8 głosów.
W wyborach samorządowych w 2006 SL „Ojcowizna” zgłosiło kandydatów do Rady Miasta i Gminy Błażowa (województwo podkarpackie) oraz do Rady Miasta i Gminy Kórnik (województwo wielkopolskie), którzy jednak nie otrzymali mandatów. Pojedyncze mandaty ugrupowanie uzyskało z list innych komitetów (m.in. Antoni Kopaczewski został radnym Rzeszowa z listy Prawa i Sprawiedliwości).
W 26. rocznicę strajków chłopskich i podpisania Porozumień Rzeszowsko-Ustrzyckich na zjeździe w Rzeszowie w lutym 2007 Stronnictwo Ludowe „Ojcowizna” ogłosiło swój dokument programowy pod nazwą "Konstytucja Polskiej Wsi", którą poparły inne marginalne organizacje, jak Stowarzyszenie Patriotyczno-Narodowe „Nadzieja” w Bytomiu oraz Wielkopolskie Towarzystwo Uwłaszczeniowe. Doszło także do przeorganizowania partii. Oficjalną współpracę ze Stronnictwem w charakterze doradców podjęli m.in. senator Adam Biela i prof. Romuald Kukołowicz. W skład władz ugrupowania weszła m.in. grupa byłych parlamentarzystów prawicowych partii ludowych.
W 2006 prezes honorowy „Ojcowizny” Antoni Kopaczewski odznaczony został przez Lecha Kaczyńskiego Krzyżem Komandorskim Orderu Odrodzenia Polski.
W wyborach parlamentarnych w 2007 i w wyborach do Parlamentu Europejskiego w 2009 partia nie wystawiła kandydatów, pomimo rejestracji komitetu. W 2009 zawarła porozumienie o współpracy z Ligą Obrony Suwerenności. Sprzeciwiała się ratyfikacji traktatu lizbońskiego.
Postanowieniem Sądu Okręgowego w Warszawie z 15 marca 2010 SL „Ojcowizna” zostało wykreślone z ewidencji partii politycznych. W wyborach prezydenckich w tym samym roku ugrupowanie poparło kandydaturę Jarosława Kaczyńskiego z PiS. Wzięło także udział w wyborach samorządowych w tym samym roku (nie tylko w ramach własnego komitetu, np. Antoni Kopaczewski uzyskał reelekcję do rady Rzeszowa z listy PiS).
22 maja 2011 w Rzeszowie z inicjatywy SL „Ojcowizna” powołana została Grupa Robocza Ugrupowań Patriotycznych i Narodowych „Ojcowizna”, której celem było przygotowanie wspólnego udziału w wyborach parlamentarnych w 2011 kilku ugrupowań o charakterze ludowym i narodowym. Przewodniczącym grupy został prezes SL „Ojcowizna” Kazimierz Chorzępa. W skład grupy weszli również przedstawiciele Ligi Polskich Rodzin, Przymierza Narodu Polskiego, Przymierza Ludowo-Narodowego, Stronnictwa Narodowego im. Dmowskiego Romana oraz kilku stowarzyszeń. Ostatecznie jedynym kandydatem Grupy (z udziału w której wycofała się LPR) był działacz SL „Ojcowizna” Wieńczysław Nowacki, który wystartował do Senatu w okręgu obejmującym m.in. Przemyśl z ramienia KWW „Ojcowizna”. Otrzymał on 3227 głosów, co było najgorszym wynikiem spośród 6 kandydatów w okręgu.
W dniach 18–19 lutego 2012 odbył się I Kongres Stronnictwa Ludowego „Ojcowizna” RP. 28 grudnia tego samego roku zgłoszono wniosek o rejestrację partii o tej nazwie, który został przyjęty 30 kwietnia 2013. Prezesem ugrupowania pozostał Kazimierz Chorzępa.
Partia zbojkotowała wybory do Parlamentu Europejskiego w 2014, sugerując jednocześnie poparcie dla Ruchu Narodowego i pojedynczych kandydatów z innych list. Zapowiedziała natomiast wystawienie komitetu w wyborach do rad gmin, a także kandydatów na burmistrzów i wójtów w wyborach samorządowych w tym samym roku. W wyborach do sejmików województw wystawiła listy w dwóch okręgach na Podkarpaciu i w jednym okręgu w Wielkopolsce. W skali kraju jej wynik wyniósł 0,03% głosów. W województwie podkarpackim wynik partii wyniósł 1,2% głosów, a w wielkopolskim 0,9%. Związani z partią kandydaci startowali na burmistrzów Tomaszowa Lubelskiego i Stąporkowa, uzyskując niewielkie poparcie. W wyborach prezydenckich w 2015 „Ojcowizna” nie udzieliła poparcia żadnemu z kandydatów. Na wybory parlamentarne w tym samym roku partia powołała komitet, jednak nie zarejestrowała żadnych kandydatów.
W wyborach samorządowych w 2018 kandydaci „Ojcowizny” wystartowali zarówno w ramach komitetu tej partii, jak i z innych list (członek partii kandydował m.in. do sejmiku podkarpackiego z listy Wolnych i Solidarnych). Komitet partii wystawił kandydata na burmistrza Sieniawy (który uzyskał niewielkie poparcie) oraz 23 kandydatów na radnych gmin (4 z nich uzyskało mandaty, w tym 3 w gminie Wiśniowa). Na wybory w 2019 (zarówno do Parlamentu Europejskiego, jak i do polskiego parlamentu) partia powoływała komitet, jednak jej kandydaci nie wystartowali. W wyborach prezydenckich w 2020 „Ojcowizna” poparła ubiegającego się o reelekcję Andrzeja Dudę.
Władze partii.
Zarząd Krajowy.
Prezes:
Wiceprezes:
Sekretarz:
Skarbnik:
Pozostali członkowie:
Rada Naczelna partii liczy około 40 osób (wśród nich są członkowie Zarządu Krajowego). Członkami RN są m.in. byli parlamentarzyści: oprócz Stanisława Majdańskiego także Grzegorz Górniak, Józef Gutowski i Henryk Suchora. Do śmierci w Radzie zasiadali również m.in. Antoni Jarosz czy Janusz Rożek.
Członek honorowy.
Członkiem honorowym SL „Ojcowizna” jest prezes stowarzyszenia Polskie Forum Ludowo-Chrześcijańskie „Ojcowizna” i współzałożyciel dawnej partii o tej nazwie, były poseł Leszek Murzyn (jednocześnie działający w Prawicy Rzeczypospolitej).

</doc>
<doc id="546049" url="https://pl.wikipedia.org/wiki?curid=546049" title="Twierdzenie Lebesgue’a o zbieżności monotonicznej">
Twierdzenie Lebesgue’a o zbieżności monotonicznej

Twierdzenie Lebesgue’a o zbieżności monotonicznej – twierdzenie w analizie i teorii miary stwierdzające, że granica monotonicznie zbieżnego ciągu nieujemnych funkcji mierzalnych jest mierzalna. Jeśli dodatkowo funkcje w ciągu są całkowalne i zbiór wartości całek jest ograniczony, to funkcja graniczna też jest całkowalna i jej całka jest granicą całek z wyjściowych funkcji.
Nazwa twierdzenia została wprowadzona dla uhonorowania francuskiego matematyka Henri Lebesgue’a.
Twierdzenie.
Załóżmy że:
Wówczas funkcja formula_11 jest mierzalna. Jeśli dodatkowo
to funkcja formula_11 jest całkowalna oraz formula_15
Powyższe twierdzenie często formułuje się tak, że w (c) i (d) jest wymagana zbieżność prawie wszędzie, a nie dla każdego formula_16
Szkic dowodu.
Mierzalność funkcji granicznej jest zwykle dowodzona osobno; wynika ona z faktu, że granica zbieżnego ciągu funkcji mierzalnych jest mierzalna. Załóżmy więc, że są spełnione warunki (a)-(e). Jak wspomnieliśmy, formula_11 jest mierzalna. Ponieważ ciąg formula_18 jest monotonicznie rosnący i ograniczony z góry (na mocy założeń (c) i (e)), więc jest on zbieżny. Niech formula_19
Przypuśćmy, że formula_20 jest całkowalną funkcją prostą taką, że formula_21 Ustalmy na jakiś czas liczbę formula_22 Dla liczby naturalnej formula_3 połóżmy
Oczywiście, formula_25 (jako że zarówno formula_26 jak i formula_27 są mierzalne) oraz formula_28 (używamy tu założenia (c)). Ponieważ formula_29 ilekroć formula_30 to używając założenia (d) widzimy, że formula_31 Zauważmy, że
Następnie, pamiętając że formula_27 jest funkcją prostą, sprawdza się że
Przechodząc z formula_35 do granicy w (i) i używając (ii), otrzymujemy
Ponieważ powyższa nierówność zachodzi dla każdej liczby formula_37 to otrzymujemy iż formula_38
Tak więc wykazaliśmy, że dla każdej funkcji prostej formula_27 spełniającej nierówności formula_40 mamy, że formula_41 a więc funkcja formula_11 jest całkowalna oraz formula_43 (Czytelnik może zechcieć skonsultować ten wniosek z definicją funkcji całkowalnych w sensie Lebesgue’a.) Ponieważ jednocześnie formula_44 (jako że formula_45), to mamy też

</doc>
<doc id="546063" url="https://pl.wikipedia.org/wiki?curid=546063" title="Leb die Sekunde – Behind the Scenes">
Leb die Sekunde – Behind the Scenes

Leb die Sekunde - Behind The Scenes – DVD Tokio Hotel. Wydawnictwo, obok materiału na wyłączność, zawiera wspólne prywatne nagrania ze studia. 
Całkiem szczególnym bonusem jest "Wasze 20 Pytań"; Bill, Tom, Gustav i Georg musieli odpowiedzieć na 20 osobistych i wyczerpujących pytań. DVD zawiera również klipy "Durch den Monsun" i "Schrei". 
W DVD również znajdzie się galeria zdjęć, oraz występy w TV.

</doc>
<doc id="546064" url="https://pl.wikipedia.org/wiki?curid=546064" title="Podkamienna Tunguska">
Podkamienna Tunguska



</doc>
<doc id="546067" url="https://pl.wikipedia.org/wiki?curid=546067" title="Enlighten Me">
Enlighten Me

Enlighten Me – pierwszy singel zespołu Masterplan wydany 18 listopada 2002.

</doc>
<doc id="546068" url="https://pl.wikipedia.org/wiki?curid=546068" title="Gaël Givet">
Gaël Givet

Gaël Givet-Viaros (ur. 9 października 1981 w Arles) – francuski piłkarz występujący na pozycji środkowego obrońcy.
Kariera klubowa.
Zawodową karierę rozpoczynał w 2000 roku w AS Monaco i przez siedem sezonów rozegrał dla niego 178 meczów w Ligue 1. Następnie grał w Olympique Marsylia, skąd w roku 2009 został wypożyczony do Blackburn Rovers. 26 czerwca 2009 roku klub ten wykupił go za 3,5 miliona funtów.
1 września 2014 roku podpisał kontrakt z pierwszoligowym Evian TG. W listopadzie 2014 roku związał się do końca sezonu z drugoligowym Arles-Avignon.
Kariera Reprezentacja.
W reprezentacji Francji zadebiutował w 2004 roku. Zaliczył w niej 13 występów. Był członkiem kadry na Mistrzostwach Świata 2006, gdzie „Trójkolorowi” przegrali w finale z reprezentacją Włoch. Wcześniej zdobył Mistrzostwa Europy U-18 2000.

</doc>
<doc id="546072" url="https://pl.wikipedia.org/wiki?curid=546072" title="Skocznia narciarska &quot;Orlinek&quot;">
Skocznia narciarska &quot;Orlinek&quot;



</doc>
<doc id="546073" url="https://pl.wikipedia.org/wiki?curid=546073" title="Jose Carlos Somoza">
Jose Carlos Somoza



</doc>
<doc id="546074" url="https://pl.wikipedia.org/wiki?curid=546074" title="Masterplan (album Masterplan)">
Masterplan (album Masterplan)

Masterplan – pierwszy studyjny album zespołu Masterplan wydany 20 stycznia 2003.

</doc>
<doc id="546075" url="https://pl.wikipedia.org/wiki?curid=546075" title="Programowanie uogólnione">
Programowanie uogólnione

Programowanie uogólnione (rodzajowe, generyczne, z ) – jeden z paradygmatów programowania. Programowanie uogólnione pozwala na pisanie kodu programu, w językach typowanych statycznie, bez wcześniejszej znajomości typów danych, na których kod ten będzie pracował. Obecnie wiele języków programowania ma możliwość wykorzystywania uogólnień, np. C++, D, Java oraz Haskell.
Programowanie uogólnione ma bliski związek z metaprogramowaniem, w przeciwieństwie jednak do niego nie wymaga od programisty generowania kodu w sposób jawny.
Programowanie uogólnione umożliwia w pewnym sensie językom statycznie typowanym polimorfizm typów.
W językach C++ czy D programowanie uogólnione umożliwiają szablony. W językach Java, C#, Visual Basic .NET, Haskell, Eiffel, TypeScript służą do tego typy generyczne (lub inaczej uogólnione).

</doc>
<doc id="546076" url="https://pl.wikipedia.org/wiki?curid=546076" title="Gorżdy">
Gorżdy

Gorżdy (lit. "Gargždai" ()) to miasto w zachodniej Litwie, położone w okręgu kłajpedzkim w rejonie kłajpedzkim, siedziba starostwa Gorżdy, 15 212 mieszkańców (2001).
Posiada prawa miejskie od 1792 r.

</doc>
<doc id="546077" url="https://pl.wikipedia.org/wiki?curid=546077" title="Gargżdai">
Gargżdai



</doc>
<doc id="546078" url="https://pl.wikipedia.org/wiki?curid=546078" title="Przełęcz Glisne">
Przełęcz Glisne

Przełęcz Glisne (634 m n.p.m.) – przełęcz w Beskidzie Wyspowym między Luboniem Wielkim (1022 m) a Małą Górą (883 m) znajdującą się w masywie Szczebla (976 m). W rejonie przełęczy położona jest wieś Glisne, a przez samą przełęcz prowadzi droga Mszana Dolna – Tenczyn. Rejon przełęczy jest bezleśny, dzięki temu jest dobrym punktem widokowym. Po wschodniej stronie przełęczy znajduje się miejscowość Glisne w powiecie limanowskim, po zachodniej Tenczyn w powiecie myślenickim.
Z przełęczy Glisne prowadzi najkrótsze turystyczne podejście na szczyt Lubonia Wielkiego. Jest jednak bardzo strome i czasami (np. gdy jest zlodzone, lub po większych opadach deszczu) jest śliskie i trudne do przejścia.

</doc>
<doc id="546083" url="https://pl.wikipedia.org/wiki?curid=546083" title="Barbecue Bob">
Barbecue Bob

Barbecue Bob, właściwie "Robert Hicks" (ur. 11 września 1902 w Walnut Grove (USA), zm. 21 października 1931 w Lithonia) – amerykański muzyk bluesowy, gitarzysta. Jeden z najważniejszych artystów reprezentujących blues Atlanty należący do rodzaju bluesa piedmonckiego
Swój pseudonim zawdzięcza nazwie przedsiębiorstwa Titwell’s Barbecue, w którym rozpoczął pracę w Atlancie w 1924 roku, gdzie przeniósł się wraz z bratem Charleyem Hicksem. Pierwsze nagrania, jakie zarejestrował dla wytwórni Columbia Records w Atlancie w marcu 1927 roku, bardzo spodobały się producentom. Nagrywał regularnie aż do śmierci w 1931 roku.
Barbecue Bob używał gitary z własnym, opracowanym hiszpańskim strojem "otwartym A/G", lub rzadziej, "otwartym D/E". Korzystał z technik palcowania i "bottleneck".

</doc>
<doc id="546084" url="https://pl.wikipedia.org/wiki?curid=546084" title="Back for My Life">
Back for My Life

Back for My Life – pierwszy minialbum zespołu Masterplan wydany 29 listopada 2004.

</doc>
<doc id="546085" url="https://pl.wikipedia.org/wiki?curid=546085" title="Alojzy Bruski (1915–1998)">
Alojzy Bruski (1915–1998)

Alojzy Bruski ps. „Skocz” (ur. 8 marca 1915 w Czarnowie, pow. Chojnice, zm. 9 czerwca 1998 w Miastku) – przywódca organizacji konspiracyjnej Iskra, dowódca oddziałów partyzanckich Tajnej Organizacji Wojskowej „Gryf Pomorski”, powojenny działacz społeczny.
Życiorys.
Był synem Feliksa Bruskiego i Łucji z domu Kunca. Uczył się w szkole powszechnej w Czarnowie. Przed wybuchem wojny obronnej 1939 r. studiował w Wolnej Wszechnicy Polskiej w Warszawie.
Po zajęciu Pomorza przez wojska niemieckie, zorganizował organizację konspiracyjną Iskra, która skupiała młodych rolników i młodzież z lokalnych szkół. Wkrótce rozpoczął tajne nauczanie, a także prowadził nasłuch radiowy dzięki skonstruowanemu samodzielnie radioodbiornikowi. W 1940 r. wprowadził swoją organizację do Tajnej Organizacji Wojskowej „Gryf Kaszubski”. Po utworzeniu w lipcu 1941 r. TOW „Gryf Pomorski”, objął funkcję zastępcy komendanta gminnego rejonu Brusy. Został także członkiem komendy powiatowej w Chojnicach, na czele której stał Józef Gierszewski ps. „Ryś” oraz komendantem oddziałów bojowych w rejonie Brus. W 1942 r. Rada Naczelna TOW „Gryf Pomorski” mianowała go komendantem oddziałów partyzanckich na terenie powiatów: Bytów, Człuchów i Miastko. Współpracował z dowódcami partyzanckimi z innych pomorskich organizacji podziemnych, m.in. w lutym 1944 w Borowym Młynie nawiązał kontakt z Leonem Hamerskim ps. „Jotan”, dowódcą batalionu liniowego organizacji Odra z rejonu Białego Boru. W 1944 r. podporządkował podległe sobie oddziały Janowi Szalewskiemu ps. „Soból”, dowódcy zgrupowania partyzanckiego AK pod kryptonimem „Szyszki-103”. W tym czasie został przydzielony jako przymusowy pracownik do gospodarstwa rolnego Jana Skiby znajdującego się przy drodze z Borowego Młyna w stronę Prondzony. Wkrótce w tym rejonie zorganizował nową grupę partyzancką, do której weszli też członkowie rodziny jego gospodarza. Działała ona do zajęcia tych obszarów przez wojska sowieckie na początku 1945 r.
Po zakończeniu działań wojennych A. Bruski w lipcu 1945 r. osiadł w Miastku. 13 lutego 1946 r. wziął ślub z Jadwigą Skibą ps. „Kalina”, córką gospodarza, u którego pracował podczas wojny. Zaangażował się w działalność społeczną, m.in. organizując oświatę powszechną i rolniczą w powiecie bytowskim; stworzył też Gminne Spółdzielnie „Samopomoc Chłopska” w Kołczygłowach i Miastku. W 1960 r. objął funkcję dyrektora Centrali Nasiennej w Miastku. . Alojzy Bruski zmarł 9 czerwca 1998 r. w Miastku, gdzie został pochowany na cmentarzu komunalnym.

</doc>
<doc id="546086" url="https://pl.wikipedia.org/wiki?curid=546086" title="Przełęcz Gruszowiec">
Przełęcz Gruszowiec

Przełęcz Gruszowiec (660 m n.p.m.) – wybitna przełęcz w Beskidzie Wyspowym między Ćwilinem a Śnieżnicą. Prowadzi przez nią droga krajowa nr 28 na odcinku Limanowa – Mszana Dolna.
Na zachodnich stokach przełęczy znajduje się wieś Kasina Wielka, na wschodnich wieś Gruszowiec. 1 września 1944 r. Gruszowiec spacyfikowany został przez wojska hitlerowskie w odwecie za zorganizowaną tu przez partyzantów zasadzkę na transport niemiecki. Hitlerowcy zamordowali wtedy 36 osób i spalili 12 domów. By zmniejszyć zagrożenie dla następnych transportów, kazali po obu stronach drogi wyciąć szerokie pasy lasu.
Na przełęczy znajdują się przystanek PKS, restauracja „Bar pod Cyckiem”, murowana kapliczka oraz pomnik ku czci pomordowanych mieszkańców podczas pacyfikacji. Z rejonu przełęczy w kierunku wschodnim rozlega się widok na Łopień, w kierunku zachodnim na Lubogoszcz i Luboń Wielki z charakterystyczną wieżą przekaźnika oraz na odległą Babią Górę.
Przez Przełęcz Gruszowiec biegnie dział wodny między dorzeczami Raby i Dunajca. Do dorzecza Dunajca należy spływający wschodnimi stokami potok Łososinka, do dorzecza Raby spływający zachodnimi stokami potok Kasinianka.

</doc>
<doc id="546087" url="https://pl.wikipedia.org/wiki?curid=546087" title="Globstery">
Globstery

Globster – nazwa utworzona od angielskiego słowa "glob", oznaczającego półpłynną substancję, to niezidentyfikowane zwłoki zwierzęce w stanie daleko posuniętego rozkładu, znalezione w morzu, oceanie lub na wybrzeżu. W przeszłości i współcześnie dawały początek legendom o potworach morskich.
Znaczne deformacje ciała np. długoszpara czy kałamarnicy w stanie rozkładu sprawiały, że uważano je np. za zwłoki plezjozaurów. Inne globstery mogły być wnętrznościami wielorybów, lub były zwierzętami mało znanymi, ale faktycznie istniejącymi, np. kałamarnica olbrzymia.
Część globsterów pozostaje niezidentyfikowanymi, gdyż niektóre nietypowo wyglądające zwłoki giną bez wieści przed zbadaniem przez naukowców, a same fotografie, rysunki czy opisy ciał nie wystarczają do rozstrzygnięcia wątpliwości co do ich identyfikacji. Tak stało się w 1937 r., kiedy domniemane ciało tzw. "Cadborosaurusa" zaginęło, nie doczekawszy się ekspertyzy.

</doc>
<doc id="546089" url="https://pl.wikipedia.org/wiki?curid=546089" title="Mieroszowskie Ściany">
Mieroszowskie Ściany

Mieroszowskie Ściany (czes. "Mirošovské stěny", niem. "Die Buche", 638-664 m n.p.m.) – wąski wyrównany grzbiet górski w południowo-zachodniej Polsce, w Górach Stołowych, w Sudetach Środkowych.
Lokalizacja.
Mieroszowskie Ściany położone są na południowo-zachodniej granicy Polski z Czechami, na południowy zachód od Mieroszowa, powyżej Golińska.
Opis.
Mieroszowskie Ściany to zalesiony, płaski fragment stoliwa, będący częścią Zaworów, pasma górskiego zamykającego od północnego zachodu Góry Stołowe. Przebiegająca grzbietem szczytowym granica dzieli pasmo na polską i czeską część. Stoliwo przyjmuje fantazyjne kształty, wkomponowane w wąską "ścianę" wyniesioną kilkaset metrów nad otoczenie. W kierunku południowo-wschodnim przedłużeniem Mieroszowskich Ścian po czeskiej stronie są Broumowskie Ściany ("Broumovské stěny"). Południowo-zachodnie zbocze po czeskiej stronie jest łagodne, zaś północno-wschodnie zbocze po polskiej stronie opada stromo, tworząc ścianę, na której wyrastają niewielkie piaskowcowe skałki, trudno dostępne ze względu na świerkowy las regla dolnego.
Budowa geologiczna.
Mieroszowskie Ściany zbudowane są ze skał osadowych niecki śródsudeckiej. Są to górnokredowe (cenoman-turon) piaskowce margliste i mułowce z formami wietrzenia piaskowców górnej kredy. Niższe partie utworzone są z triasowych (pstry piaskowiec) piaskowców arkozowych i szarogłazowych barwy czerwonej z wkładkami iłołupków. Jeszcze niżej zalegają piaskowce arkozowe powstałe w górnym permie – cechsztynie. Tworzą one niewielkie spłaszczenie zakończone niewielką kuestą. Pod nimi występują zlepieńce dolnego permu – czerwonego spągowca.
Mieroszowskie Ściany powstały w wyniku długotrwałego procesu sedymentacyjnego, a potem erozyjnego piaskowców górnej kredy. Zmieniające się warunki klimatyczne, zmienne uwarstwienie oraz różne lepiszcze wpływały na kształt i urzeźbienie. W kształtowaniu rzeźby ważną rolę odegrały również ruchy górotwórcze i tektoniczne.
Europejski dział wód.
Grzbietem Mieroszowskich Ścian przebiega granica zlewiska mórz: Bałtyckiego i Północnego.
Turystyka.
Przez Mieroszowskie Ściany prowadzą szlaki turystyczne:
Na węźle szlaków znajduje się turystyczne przejście graniczne Łączna – Zdoňov. Do Mieroszowskich Ścian prowadzi droga lokalna z Mieroszowa do przejścia.
Historia.
Nazwę Mieroszowskie Ściany nadali grzbietowi pierwsi sudeccy osadnicy okolic Golińska, których strome ściany grzbietu oddzielały od Mieroszowa. Do czasu wytyczenia granicznego szlaku Mieroszowskie Ściany były jednym z bardziej niedostępnych i zapomnianych miejsc w Sudetach.

</doc>
<doc id="546090" url="https://pl.wikipedia.org/wiki?curid=546090" title="Aeronautics">
Aeronautics

Aeronautics – drugi studyjny album zespołu Masterplan wydany 24 stycznia 2005. Ukazał się w wersji standardowej oraz limitowanej z dodatkowym utworem.

</doc>
<doc id="546091" url="https://pl.wikipedia.org/wiki?curid=546091" title="Dorlas">
Dorlas



</doc>
<doc id="546092" url="https://pl.wikipedia.org/wiki?curid=546092" title="Przełęcz Ostra-Cichoń">
Przełęcz Ostra-Cichoń

Przełęcz Ostra-Cichoń (812 m), zwana też Przełęczą pod Ostrą – przełęcz w Beskidzie Wyspowym między Cichoniem a Ostrą. Prowadzi przez nią droga Limanowa – Kamienica. Jedna z najwyższych przejezdnych przełęczy Beskidu Wyspowego; od Starej Wsi droga wspina się przez las stromymi serpentynami (na najstromszym kilometrowym odcinku średnie nachylenie jest bliskie 8%). Różnica wysokości między centrum Limanowej a Przełęczą Ostrą wynosi około 400 metrów. Zbocza południowe to odsłonięte stoki pół uprawnych wsi Młyńczyska.
Z przełęczy w kierunku południowym rozległe widoki na Beskid Sądecki, Gorce, wzniesienia Beskidu Wyspowego i Tatry. Nieco poniżej przełęczy niewielki parking i wiata. Można tu zatrzymać się na biwak samochodem czy rowerem.

</doc>
<doc id="546094" url="https://pl.wikipedia.org/wiki?curid=546094" title="Baunt">
Baunt

Baunt () – słodkowodne jezioro w azjatyckiej części Rosji, w Buriacji.
Leży u południowo-zachodniego podnóża Gór Południowomujskich w kotlinie bauntowskiej, na wysokości 1059 m n.p.m. Powierzchnia 165 km²; długość 16, a szerokość 9 km, głębokość do 33 m, średnio 17 m. Brzegi wysokie, na północnym zachodzie skaliste. W jeziorze żyje ponad 20 gatunków ryb. 
Przez jezioro Baunt przepływa w swoim górnym biegu rzeka Cypa. Na południowym wybrzeżu kurort Baunt. 

</doc>
<doc id="546097" url="https://pl.wikipedia.org/wiki?curid=546097" title="Censorware">
Censorware



</doc>
<doc id="546099" url="https://pl.wikipedia.org/wiki?curid=546099" title="Heihachirō Tōgō">
Heihachirō Tōgō

 – japoński admirał floty, markiz (jap. "kōshaku"), jeden z głównych autorów zwycięstwa w wojnie rosyjsko-japońskiej. Nazywany był „Nelsonem Wschodu”.
Młodość.
Tōgō urodził się w Kajiya-chō, jednym z dystryktów miasta Kagoshima, w prowincji Satsuma (obecnie prefektura Kagoshima). Jego ojciec był samurajem, służącym rodzinie Shimazu. Miał jeszcze trzech synów.
Kajiya-chō było regionem, w którym dorastało wiele późniejszych, wpływowych osobistości w okresie Meiji, takich jak Takamori Saigō czy Toshimichi Ōkubo. Ich znaczący status wynikał m.in. z mocnej pozycji rodziny Shimazu, która odgrywała dużą rolę polityczną i wojskową w walce przeciwko siogunatowi i o przywrócenie władzy cesarza.
Rodzina Tokugawa (1863-1869).
Pierwsze wojenne doświadczenia Tōgō zdobywał w wieku 17 lat, podczas ostrzału Kagoshimy przez marynarkę brytyjską. Były to działania odwetowe za zamordowanie Charlesa Lennoxa Richardsona (tzw. incydent w Namamugi) oraz odmowę zapłaty odszkodowania przez daimyō prowincji Satsuma.
W następnym roku w Satsumie utworzono marynarkę, do której Tōgō i jego dwaj bracia postanowili się zaciągnąć. W styczniu 1868, w czasie tzw. wojny boshin, w której po przeciwnych stronach stały siły procesarskie i wojska sioguna Yoshinobu Tokugawy, Tōgō został zaokrętowany na wojenny parowiec bocznokołowy, „Kasuga”. Wziął na nim udział w bitwie pod Awa niedaleko Osaki, przeciwko flocie siogunatu – było to pierwsze starcie nowoczesnych flot parowych w historii Japonii. Wraz z rozprzestrzenieniem się konfliktu na północną część kraju, Tōgō, jako oficer trzeciej klasy, walczył na „Kasudze” w ostatnich bitwach z pozostałościami sił sioguna pod Miyako i Hakodate w 1869.
Studia w Wielkiej Brytanii (1871-1878).
Jako kadet Tōgō studiował w szkole morskiej w Anglii w latach 1871–1878, razem z szesnastoma towarzyszami. Tōgō odwiedził wówczas Londyn, w tym czasie największe i najgęściej zaludnione miasto na świecie. Wszyscy Japończycy zostali wtedy rozdzieleni i przydzieleni do angielskich rodzin, tak aby nabrać angielskich manier i nauczyć się języka. Tōgō został wysłany do Plymouth. Następnie odbywał szkolenie na statku HMS „Worchester” (1872) w ramach nauki w The Thames Nautical Training College. Tōgō ukończył szkołę z drugim najlepszym wynikiem w swojej klasie. W 1875 jako prosty marynarz odbył podróż dookoła świata na statku szkoleniowym „Hampshire”. Później kontynuował studia w The Royal Naval Academy w Portsmouth i The Old Royal Naval College w Greenwich. Nadzorował wówczas także budowę japońskiego pancernika „Fuso” w stoczni braci Samuda. Ostatecznie wrócił do kraju 22 maja 1878 na nowo zbudowanej dla cesarskiej floty korwecie „Hiei”.
Wojna chińsko-francuska (1884-1885).
Po powrocie do Japonii pełnił obowiązki m.in. dowódcy okrętów „Dai-ni Teibō” oraz „Amagi”. W czasie wojny francusko-chińskiej na pokładzie „Amagi” obserwował działania floty francuskiej, dowodzonej przez admirała Courbeta. Był także świadkiem walk Chińczyków z Francuzami na Tajwanie.
Wojna chińsko-japońska (1894–1895).
W 1894, na początku wojny chińsko-japońskiej, Tōgō, jako kapitan krążownika „Naniwa”, zatopił brytyjski transportowiec „Kowshing”, który pozostawał w służbie marynarki chińskiej. Akcja ta wywołała konflikt dyplomatyczny pomiędzy Japonią a Wielką Brytanią, który został jednak załagodzony, gdyż statek przewoził kontrabandę (transportował chińskich żołnierzy do Korei), dlatego też jego zniszczenie było zgodne z prawem międzynarodowym.
Po zakończeniu wojny Tōgō pełnił funkcję dziekana szkoły morskiej, a później dowódcy floty.
Wojna rosyjsko-japońska (1904-1905).
W 1903 minister marynarki, Gonnohyōe Yamamoto, mianował Tōgō głównodowodzącym połączonych sił floty cesarskiej. Nominacja ta zdziwiła wielu prominentów, łącznie z cesarzem, który chciał znać przyczyny jego mianowania. Yamamoto miał podobno powiedzieć, że „Tōgō jest człowiekiem obdarzonym wielkim szczęściem”.
W czasie wojny Tōgō pokonał rosyjską flotę w Port Artur w 1904 i w bitwie na Morzu Żółtym, a w 1905 zniszczył Flotę Bałtycką podczas bitwy pod Cuszimą, co wprawiło w zadziwienie międzynarodową opinię, która nie dawała większych szans małej Japonii w starciu z europejskim mocarstwem. Ta przełomowa bitwa przyczyniła się w dużym stopniu do pokonania Rosji na Dalekim Wschodzie, była także iskrą zapalną dla Rewolucji 1905.
Ostatni okres.
Później Tōgō był szefem Sztabu Generalnego Japońskiej Cesarskiej Marynarki Wojennej, nadano mu także tytuł hrabiego (jap. "hakushaku"). Został także członkiem Najwyższej Rady Wojennej. W 1913 otrzymał tytuł admirała floty.
W latach 1914–1924 wypełniał zaszczytne zadanie nauczania młodego księcia Hirohito, późniejszego cesarza Japonii.
7 sierpnia 1925 został odznaczony Krzyżem Wielkim Orderu Odrodzenia Polski.
Tōgō zmarł 30 maja 1934 r. W 1940 r., sześć lat po śmierci wybudowano w Tokio poświęconą mu kaplicę.

</doc>
<doc id="546100" url="https://pl.wikipedia.org/wiki?curid=546100" title="Mieczysław Niedzielski">
Mieczysław Niedzielski

Mieczysław Roman Niedzielski, ps. „Żywiciel”, „Wojciechowski”, „Boruta”, „Papuga”, „Sadownik” (ur. 9 sierpnia 1897 w Jeziornie, zm. 18 maja 1980 w Chicago) – pułkownik saperów Wojska Polskiego, od 1940 dowódca II Obwodu Armii Krajowej Obwodu Żoliborz. Dowódca obrony Żoliborza w powstaniu warszawskim, od września 1944 dowódca 8 Dywizji Piechoty AK im. Romualda Traugutta.
Życiorys.
Mieczysław Roman Niedzielski urodził się 9 sierpnia 1897 roku w Jeziornie, w rodzinie Aleksandra (zm. 1921) i Heleny Sabelman. Do czerwca 1914 roku uczył się w Szkole Zgromadzenia Kupców miasta stołecznego Warszawy. Po ukończeniu szóstej klasy pracował jako biuralista. Od 1915 roku ochotniczo służył w armii rosyjskiej, a od grudnia 1917 roku do kwietnia 1918 roku w szwadronie konnych saperów I Korpusu Polskiego w Rosji.
Od stycznia 1919 roku w Wojsku Polskim. Początkowo w 1 pułku inżynieryjnym. Od czerwca do lipca 1919 roku dowodził plutonem saperów. Od lipca 1919 roku dowodził patrolem minerskim przydzielonym do 4 pułku ułanów, a następnie do 11 pułku ułanów na linii demarkacyjnej z Niemcami i Litwą. Od kwietnia 1920 roku ponownie dowódca plutonu w II batalionie saperów 1 pułku inżynieryjnego, przemianowanym na III batalion saperów.
W 1921 roku ukończył kurs pontonowy w Modlinie i wojskowe kursy maturalne, uzyskując w marcu 1923 roku świadectwo dojrzałości. Od kwietnia 1923 roku ponownie w III batalionie saperów.
Od stycznia do sierpnia 1924 roku był słuchaczem kursu doszkolenia w Kościuszkowskim Obozie Szkolnym Saperów w Warszawie. Po ukończeniu kursu został przydzielony do Batalionu Maszynowego Saperów w Nowym Dworze Mazowieckim. Był tam kolejno: dowódcą plutonu, od sierpnia 1925 roku pełniącym obowiązki dowódcy kompanii, od października 1926 roku instruktorem w szkole podoficerskiej, od marca 1927 roku ponownie pełniącym obowiązki dowódcy kompanii, od listopada 1928 roku pełniącym obowiązki kwatermistrza batalionu elektrotechnicznego.
18 lutego 1930 roku awansował na kapitana ze starszeństwem z dniem 1 stycznia 1930 roku i 9. lokatą w korpusie oficerów inżynierii i saperów. Od 1931 roku był kierownikiem Biura Handlowo-Administracyjnego w Wojskowym Instytucie Badań Inżynieryjnych, a od grudnia 1934 roku, w Biurze Badań Technicznych Broni Pancernych. W kampanii wrześniowej, w stopniu majora, dowodził kompanią reflektorów przeciwlotniczych nr 17, zmobilizowaną 24 sierpnia 1939 roku w batalionie elektrotechnicznym. Od 1 września dowodzona przez niego kompania uczestniczyła w obronie Warszawy (zob. Obrona Przeciwlotnicza Warszawy). 6 września na czele kompanii wyruszył do Lublina. 11 września 1939 roku wyjechał do Lwowa, pozostawiając kompanię w drodze na Tomaszów Lubelski.
Podczas okupacji działał w warszawskiej konspiracji – od 1940 w ZWZ i po jego przekształceniu w AK. Od wiosny 1940 był komendantem Obwodu Żoliborz. Rozkazem L.65/BP z 11 listopada 1942 r. awansowany na stopień podpułkownika służby stałej.
W nocy z 1 sierpnia 1944 r. na 2 sierpnia wycofał dowodzone przez siebie oddziały z Żoliborza do Puszczy Kampinoskiej. 2 sierpnia na rozkaz płk. Chruściela - dowódcy sił powstańczych w Warszawie, powraca ze swoimi siłami na Żoliborz. Po ciężkich walkach z Niemcami w okolicy kolonii „Zdobycz Robotnicza” wydaje polecenie pozostawienia ciężko rannych i kontynuowania przebijania się na Żoliborz (co doprowadza do konfliktu z niektórymi dowódcami jego oddziałów). Dowodził obroną Żoliborza. Podczas powstania warszawskiego ranny: 23 i 30 września. 20 września został mianowany dowódcą 8 Dywizji Piechoty AK im. Romualda Traugutta. Obrona Żoliborza, którą dowodził, trwała do 30 września 1944. Na kapitulację zgodził się dopiero po osobistej interwencji płk. Karola Ziemskiego „Wachnowskiego”.
Erich von dem Bach-Zelewski podczas procesu norymberskiego w styczniu 1946, powiedział o Mieczysławie Niedzielskim:
2 października 1944 odznaczony rozkazem dowódcy AK Krzyżem Srebrnym Orderu Wojennego Virtuti Militari. 24 września 1944 r. komendant Okręgu Warszawskiego Armii Krajowej gen. Antoni Chruściel „Monter” przedstawił go do awansu na pułkownika służby stałej.
Po kapitulacji powstania pozostawał w niewoli niemieckiej w obozach: Stalag XI A Altengrabow, Stalag X B Sandbostel. Znalazł się w grupie 29 oficerów (m.in. płk. Karola Ziemskiego „Wachnowskiego”) oskarżonych o zamiar opanowania obozu. Przekazany Gestapo, został osadzony w obozie koncentracyjnym Neuengamme. Życie uratowała mu interwencja hrabiego Folke Bernadotte u Heinricha Himmlera. Został wysłany do Oflag X C Lübeck, gdzie w maju 1945 został uwolniony przez wojska brytyjskie.
Po wojnie pozostał na emigracji. Od 1 stycznia 1946 mianowany pułkownikiem. W 1947 wyjechał do Stanów Zjednoczonych, gdzie pracował jako robotnik fizyczny. Zmarł w szpitalu w Chicago. Prochy zostały sprowadzone do Polski w 1992 i pochowane w kwaterze powstańczej Cmentarza Wojskowego na Powązkach w Warszawie (kwatera A28-14-1).

</doc>
<doc id="546104" url="https://pl.wikipedia.org/wiki?curid=546104" title="Junior Wells">
Junior Wells

Junior Wells, właśc. Amos Blakemore (ur. 9 grudnia 1934 w Memphis, zm. 15 stycznia 1998 w Chicago) – amerykański muzyk bluesowy, wokalista i harmonijkarz. 
Wells działał w Chicago, był związany z regionalnym gatunkiem bluesa – bluesem chicagowskim. Współpracował z takimi sławami jak Muddy Waters, Buddy Guy, Magic Sam, Lonnie Brooks i Van Morrison. W 1970 roku supportował wraz z Guyem zespół The Rolling Stones.
Urodził się w Memphis w 1934 roku, mając 14 lat przeprowadził się do Chicago. Jako osiemnastolatek grał w zespole Watersa. W latach 60. współpracował głównie z Buddy Guyem oraz nagrywał dla wytwórni Delmark Records. Jego najbardziej znane utwory to "Messin' With the Kid", "Little By Little" oraz "Hoodoo Man".
Współpracował przy kręceniu filmu "Blues Brothers 2000" w 1998 roku, sequelu filmu "Blues Brothers". Film miał premierę miesiąc po jego śmierci.

</doc>
<doc id="546106" url="https://pl.wikipedia.org/wiki?curid=546106" title="Port lotniczy Dubaj">
Port lotniczy Dubaj

Port lotniczy Dubaj (IATA: DXB, ICAO: OMDB) – międzynarodowy port lotniczy położony 5 km na północ od centrum Dubaju, w 2017 r. trzeci pod względem liczby pasażerów i szósty pod względem ruchu towarowego, port lotniczy świata. Obsługiwany przez Departament Lotnictwa Cywilnego ZEA, jest głównym węzłem linii lotniczych Emirates i Emirates SkyCargo. W 2017 obsłużył 88,2 mln pasażerów. Położony w dzielnicy Al Garhoud, 4 km na południowy wschód od Dubaju, jest największym węzłem linii lotniczej na Bliskim Wschodzie; Emirates obsługuje 60% wszystkich pasażerów, i stanowi 38% wszystkich statków powietrznych na lotnisku. W lipcu 2010 r. obsługiwał ponad 6000 lotów tygodniowo, wykonywanych przez 130 linii lotniczych do ponad 220 miejsc we wszystkich kontynentach z wyjątkiem Antarktydy.
Terminal 3, który kosztował 4,5 mld dolarów, otwarty 14 października 2008 r., zbudowany wyłącznie do użytku linii Emirates, był w momencie powstania największym budynkiem na świecie pod względem powierzchni (obecnie 2 miejsce). W związku z ciągle zwiększającym się ruchem, oprócz budowania kolejnych terminali, zdecydowano również o stworzeniu nowego lotniska w położonym o 35 km od Dubaju porcie Jebel Ali. Nowe lotnisko, Dubai World Central – port lotniczy Al Maktoum, ma być połączone z DXB linią metra.
Historia.
Historia lotnictwa cywilnego w Dubaju rozpoczęła się w lipcu 1937 r., kiedy została podpisana umowa powietrza dla bazy łodzi latającej dla samolotów z Imperial Airways z najmu bazy na około 440 rupii miesięcznie. Łodzie latające także rozpoczęły działalność raz w tygodniu lotem do Karaczi na wschód i do Southampton, w Anglii. W lutym 1938 roku odbyły się 4 loty łodzi latających w tygodniu.
W 1940 roku loty z Dubaju przez statki pływające obsługiwane były przez British Overseas Airways Corporation (BOAC), działających w linii "Horseshoe" z Południowej Afryki przez Zatokę Perską do Sydney.
29 października 2010 lotnisko obsłużyło ponad 402 milionów pasażerów ze średnim rocznym wzrostem o 15,5 procent i 3,87 mln samolotów ze średnim rocznym wzrostem o 12,4 procent.
Budowa.
Budowa lotniska rozpoczęła się na zlecenie władcy Dubaju, szejka Rashida bin Saeed Al Maktoum, w 1959 roku. Oficjalnie otwarto go w 1960, w czasie którym był on w stanie obsłużyć samolot wielkości Douglas DC-3 na 1800 m długości pasa startowego z ubitego piasku. Trzy obszary zawracania, fartuch i mały terminal został zbudowany przez Costain.
Wraz z ekspansją straży pożarnej lotniska konieczne było znalezienie bardziej odpowiedniego miejsca i stylu budynku w stylu hangaru został udostępniony dla nich pod koniec 1976 roku. Było to w połowie drogi pomiędzy pasem startowym w celu ułatwienia skutecznego działania. Nowy budynek został zbudowany również dla inżynierów utrzymania lotniska, sekcja elektroniki i jednostki handlowe. Rozbudowa lotniska i restauracji Lounge Transit w tym remont górnego poziomu i świadczenia nowej kuchni zakończono w grudniu 1978 roku.
W maju 1963 roku rozpoczęto budowę 2804 m asfaltowego pasa startowego. Ten nowy pas startowy, oraz oryginalny pas z piasku i drogi kołowania, otwarte w maju 1965 roku, wraz z kilkoma nowymi rozbudowami zostały dodane do budynku terminalu, wzniesiono hangary lotniska i zainstalowano pomoce nawigacyjne. Instalację oświetlenia kontynuowano po oficjalnym otwarciu i została ona zakończona w sierpniu tego roku. W drugiej połowie lat 60 rozbudowano i zmodernizowano kilka urządzeń jak VOR i Instrument Landing System (ILS), jak również nowe budynki były zbudowane. W 1969 r., lotnisko obsługiwało 9 linii lotniczych i około 20 kierunków.
Pojawienie się samolotów szerokokadłubowych spowodowało zapotrzebowanie na dalszy rozwoju portu lotniczego w 70, które zostały już przewidziane w Dubaju z planami nowego terminalu, pasów startowych i dróg kołowania będących w stanie poradzić sobie z lotami międzynarodowymi. Budowa nowego budynku terminalu składała się z trzech piętrowych budynków o 110 m długości i zamkniętej powierzchni 13.400 metrów kwadratowych. Nowa wieża kontroli o wysokości 28 metrów była zbudowana.
Rozbudowę kontynuowano w latach 70, w tym urządzeń ILS II kategorii, wydłużenie istniejących pasów startowych do 3810 m, instalację latarni bezkierunkowych (NDB), generatory prądu, dróg kołowania, itp. Prace wykonane miały za zadanie obsługę Boeingów 747 i Concorde. Kilka pasów startowych i rozbudowa fartucha zostały przeprowadzone przez dekady, aby zaspokoić rosnący popyt.
Nowa kategoria precyzja 2 podejścia i system oświetlenia drogi startowej została zlecona do wykonania. Budowa straży pożarnej lotniska i instalacja generatorów zostały zakończone w grudniu i były w pełni operacji od marca 1972 roku. 
Kolejnym etapem rozwoju była budowa drugiego pasa startowego, który został zakończony trzy miesiące przed terminem i otwarty w kwietniu 1984 roku. Ten pas, położony 360 metrów na północ od istniejącego pasa startowego i równoległy do niego jest wyposażony w najnowsze urządzenia meteorologiczne, oświetlenie i ILS kategorii II. Również kilka modernizacji terminali i systemów wsparcia zostały przeprowadzone. W dniu 23 grudnia 1980 r. lotnisko stało się członkiem zwyczajnym Airports Council International (ACI).
W latach 80, Dubaj był punkt zatrzymania dla linii lotniczych takich jak Air India, Cathay Pacific, Singapore Airlines, Malaysia Airlines i innych przewoźników kursujących między Azją i Europą, które potrzebowały postojów handlowych w Zatoce Perskiej. Wyeliminowanie tego procesu nastąpiło z nadejściem samolotów większego zasięgu wprowadzonych pod koniec lat 80 i na początku lat 90, takie jak Airbus A340, Boeing 747-400 oraz Boeing 777 samolotów, których zasięg umożliwił bezpośrednie loty między Europą i Azją Południowo-Wschodnią.
Rozbudowa.
Otwarcie Terminalu 2 w 1998 roku jest pierwszym etapem nowego planu rozwoju rozpoczętego w 1997 roku. W drugim etapie, Pirs 1 otwarto w kwietniu 2000 roku pod nazwą Terminal Sheikh Rashid. Hala ma 0,8 km długości i łączy się z check-in przez 0,3 km podziemny tunel zawierające ruchome chodnik (przenośnik taśmowy). Zawiera także hotel, centrum biznesowe, centrum odnowy biologicznej, kantor, restaurację i lokale rozrywkowe, usługi internetowe, centrum medyczne, pocztę, salę modlitwy. Następnym krokiem było rekonfiguracji systemu pasa, już jako część fazy 2, jak również fartuchy i drogi kołowania rozbudowano i wzmocniono w latach 2003-2004. Ponadto, w ramach rozwoju otwarto Dubai Flower Centrum w 2005 roku. 
Budowa Terminalu 3 rozpoczęła się w 2004 roku jako kolejny etap fazy 2 rozwoju, szacunkowy koszt około 4,55 miliardów dolarów. Pierwotnie planowano go do oddania w 2006 r., data ta została opóźniona o dwa lata. W dniu 30 maja 2008, Wiecha na terminalu została zawieszona. Terminal rozpoczął działalność w dniu 14 października 2008 r., lotem Emirates (EK2926) z Dżuddy.
Terminal lotniska zwiększył maksymalną pojemność roczną o 43 mln, a łączna roczna wydajność do 60 mln pasażerów.
Wraz z pojawieniem się Airbusów A380, lotnisko wprowadziło prace o wartości 230 mln dolarów. Obejmowały one budowę 29 bramek zdolnych do obsługi dużych samolotów, z których pięć jest w Terminalu 3 i 2 w Terminalu 1. Inne ważne projekty na lotnisku to kolejny etap 2 fazy rozwoju, który obejmuje budowę pirsu 3. Będzie to mniejsza wersja pirsu 2, który jest połączony z terminalem 3. Budowa już się rozpoczęła i ma być ukończona w ciągu dwóch lat, planowane otwarcie pod koniec 2011 roku.
Również w ramach planu rozwoju, lotnisko będzie w stanie obsłużyć co najmniej 75 mln pasażerów rocznie dzięki otwarciu pirsu 3, który będzie częścią Terminala 3. Jednak ostatnie komunikaty przewidują dalszy wzrost do 80 milionów pasażerów po ponownej ocenie istniejących możliwości. W 2009 roku, Terminal 2 został rozbudowany do obsługi o 5 mln więcej pasażerów rocznie, z łączną pojemnością lotniska do 62 mln pasażerów. Departament Lotnictwa Cywilnego powiedział również, że Terminal 2 będzie stale aktualizowany i rozszerzany, aby całkowita przepustowość lotniska z początkową dawkę 75 mln pasażerów wzrosła do 80 mln pasażerów w 2012 roku.
Terminal Mega Cargo, który ma zdolność do obsługi 3 mln ton ładunków rocznie, jest ważnym elementem, ale ma być zbudowany w perspektywie długoterminowej. Zakończenie dla Mega terminalu ma być nie później niż w 2018 roku. Terminal 2 zostanie całkowicie przebudowany do stanu dwóch innych terminali. Z wszystkich tych projektów w 2012 r., lotnisko spodziewa się obsługę co najmniej 75-80 mln pasażerów i ponad 5 mln ton ładunków.
Obiekty naziemne na lotnisku przeszły zmianę w celu umożliwienia budowy dwóch stacji na czerwonej linii metra w Dubaju. Jedna stacja została zbudowana w Terminalu 1, a druga na Terminalu 3. Linia została uruchomiona w dniu 9 września 2009 roku i otwarta w fazach w następnym roku. Druga zielona linia z metra przejdzie przez Airport Free Zone, i będzie obsługiwać lotnisko w północno-wschodniej części z Terminalu 2 od połowy 2011 roku. Proponuje się budowę 52 km linii fioletowej, która połączy lotnisko w Dubaju i Al Maktoum International Airport, które jest obecnie budowany w Jebel Ali.
Po pełnym programie rozbudowy fazy 2 w 2011 r. lotnisko będzie miało trzy terminale i trzy hale, dwa terminale mega cargo, Airport Free Zone, centrum wystawowe z trzema dużymi halami wystawowymi, głównym ośrodkiem obsługi technicznej statków powietrznych. Faza 3, która została włączona w masterplan obejmuje budowę nowego pirsu 4.
Transport.
Drogi.
Lotnisko jest połączone drogą D 89. Jedna z najdłuższych dróg w obrębie miasta, D 89 rozpoczyna się w Deira Corniche i biegnie prostopadle do D 85 (Baniyas Road). Od Deira, droga przebiega na południowy wschód w kierunku międzynarodowego lotniska w Dubaju, przecinających się z E 311 (Emirates Road) obok lotniska.
Kolej.
Lotnisko jest obsługiwane przez Metro w Dubaju, które będzie obsługiwać 2 linie przechodzące przez lotnisko. Linia czerwona znajduje się przy terminalu 3 i na terminalu 1. Metro świadczy usługi między 6 i 22:15 codziennie, z wyjątkiem piątku, gdy działa między 13 i 23:15. Te czasy różnią się w czasie islamskiego świętego miesiąca Ramadanu. Stacje znajdują się w przedniej części obu terminali, i są dostępne bezpośrednio z hali przylotów. Linia zielona obsługuję Airport Free Zone, z których pasażerowie mogą przesiąść się do Terminalu 2.
Autobus.
Autobusy Dubaju obsługiwane przez RTA uruchamiają szereg tras wokół miasta, ale przede wszystkim do Deira, dostępne w Airport Ground Transportation Center i przylotach.
Autobusy znajdują się naprzeciwko zarówno Terminal 1, 2 i 3. Lokalne autobusy 4, 11, 15, 33 i 44 mogą być wykorzystane do połączenia z Terminalu 1 i 3, a autobus 2 łączy się z Terminalem 2. Dubai International Airport zapewniają klimatyzowany dojazd autobusami do centrum miasta i ponad 80 hoteli w mieście.
Autokary są dostępne do dużych miast i miasteczek, w tym Abu Zabi, Al-Ajn, i Szardży. Emirates oferuje bezpłatny autobus, który działa 3 razy dziennie do i z Al-Ajn, i 4 dziennie do Abu Zabi.
Ochrona środowiska.
Zarządcy portu zdecydowali o zakazie stosowania jednorazowych tworzyw sztucznych w przestrzeniach konsumenckich od 1 stycznia 2020 roku. Oprócz tego, przy współpracy ponad setki firm działających na terenie lotniska, wdrożono szereg działań takich jak wprowadzenie zakazu używania plastikowych toreb, naczyń czy paragonów. Firma w ramach swoich zobowiązań do zmniejszenia wpływu na środowisko, każdego roku kieruje do recyklingu ponad 43000 ton papieru, szkła i innych odpadów nadających się do ponownego przetworzenia.

</doc>
<doc id="546108" url="https://pl.wikipedia.org/wiki?curid=546108" title="Vikash Dhorasoo">
Vikash Dhorasoo

Vikash Dhorasoo (ur. 10 października 1973 w Harfleur) – francuski piłkarz pochodzenia hinduskiego grający na pozycji pomocnika. Srebrny medalista MŚ 2006.
W reprezentacji Francji od 1999 r. rozegrał 18 meczów i strzelił 1 gola. Podczas MŚ 2006 zagrał w dwóch spotkaniach.
W 2020 startował w wyborach municypalnych w 18. dzielnicy Paryża z listy Décidons Paris popieranej przez LFI.

</doc>
<doc id="546109" url="https://pl.wikipedia.org/wiki?curid=546109" title="Elo (rasa psa)">
Elo (rasa psa)

Elo – rasa psa, niezarejestrowana w FCI.
Rasę elo utworzył niemiecki hodowca bobtaili, Heinz Szobries. W 1987 roku wystartowała hodowla psów pod nazwą "Elo", do powstania której partycypowały bobtaile, chow chowy i eurasiery. Celem Szobriesa było stworzenie psa wybitnie rodzinnego, przystosowanego do warunków miejskich. Nazwa jest zastrzeżona tylko dla psów hodowanych zgodnie z regulaminem "towarzystwa hodowli i badań nad rasą elo".
Selekcji dokonuje się pod względem zachowania wobec dzieci.
Ze względu na to, iż hodowla powstała stosunkowo niedawno, jest ona nieustabilizowana, a niektóre osobniki nie odpowiadają jej założeniom.
Podjęto także próby stworzenia odmiany mniejszej, powstałej z krzyżowania: pekińczyka, szpica małego i elo oraz krótkowłosej (krzyżowanie z udziałem dalmatyńczyka).
Obecnie, ze względu na wielkość i typ szaty, istnieją cztery warianty rasy elo:

</doc>
<doc id="546110" url="https://pl.wikipedia.org/wiki?curid=546110" title="Husum">
Husum

Husum (fryz. "Hüsem") – miasto w północnych Niemczech, w kraju związkowym Szlezwik-Holsztyn, w powiecie Nordfriesland, siedziba związku gmin Amt Pellworm. Miasto leży na wybrzeżu Morza Północnego, liczy ok. 20,8 tys. mieszkańców.
W mieście znajduje się stacja kolejowa.
W mieście rozwinął się przemysł stoczniowy, maszynowy, rybny oraz mięsny.

</doc>
<doc id="546112" url="https://pl.wikipedia.org/wiki?curid=546112" title="Hakodate">
Hakodate

 – miasto i port w Japonii, położony w podprefekturze Oshima, w południowej części wyspy Hokkaido. Hakodate jest stolicą podprefektury Oshima. Miasto ma powierzchnię 677,87 km2 . W 2020 r. mieszkało w nim 251 271 osób, w 121 570 gospodarstwach domowych (w 2010 r. 279 110 osób, w 126 243 gospodarstwach domowych). 
Opis.
Port w Hakodate został otwarty dla handlu ze Stanami Zjednoczonymi w marcu 1854 roku na mocy traktatu z Kanagawy, wynegocjowanego przez komodora Matthew Perry’ego. 
Wkrótce potem kilka krajów europejskich założyło tu swoje konsulaty. W 1898 roku powstał tu pierwszy w Japonii katolicki klasztor Tenshien. Tu także swoją działalność zapoczątkował Japoński Kościół Prawosławny, otwierając w 1859 roku cerkiew Zmartwychwstania Pańskiego.
We wrześniu 1976 roku radziecki pilot wojskowy, Wiktor Bielenko, uciekł ze swojego kraju, lądując samolotem MiG-25 na lotnisku w Hakodate. 
W mieście znajduje się stacja kolejowa Hakodate. Działają dwie linie tramwajowe o numerach: 2 i 5.
W mieście rozwinął się przemysł rybny, stoczniowy, drzewny, cementowy, maszynowy, chemiczny oraz rafineryjny.

</doc>
<doc id="546113" url="https://pl.wikipedia.org/wiki?curid=546113" title="Rendsburg">
Rendsburg

Rendsburg (dolnoniem. "Rensborg", duń. "Rendsborg") – miasto powiatowe w północnych Niemczech, w kraju związkowym Szlezwik-Holsztyn, siedziba powiatu Rendsburg-Eckernförde. Port nad rzeką Eider i Kanałem Kilońskim, liczy ok. 28 tys. mieszkańców.
W mieście znajduje się stacja kolejowa.
W mieście rozwinął się przemysł maszynowy, metalowy, chemiczny, elektrotechniczny oraz materiałów budowlanych.

</doc>
<doc id="546114" url="https://pl.wikipedia.org/wiki?curid=546114" title="Góry Południowomujskie">
Góry Południowomujskie

Góry Południowomujskie (ros. Южно-Муйский Хребет) – góry w azjatyckiej części Rosji, w Buriacji; są częścią Gór Stanowych.
Leżą na północ od Płaskowyżu Witimskiego, na wschód od Gór Ikackich; pomiędzy górnym biegiem Cypy a doliną Mui; długość pasma ok. 300 km; szerokość do 80 km; średnia wysokość 1700–2000 m n.p.m.; najwyższy szczyt Mujskij Gigant (3067 m n.p.m.). Sfałdowane podczas orogenezy bajkalskiej; zbudowane ze skał prekambryjskich (łupki metamorficzne, gnejsy). W niższych partiach tajga modrzewiowa, w wyższych limba syberyjska i tundra górska.
W południowej części gór znajduje się Rezerwat przyrody „Dżerginskij”.

</doc>
<doc id="546115" url="https://pl.wikipedia.org/wiki?curid=546115" title="Elendilmir">
Elendilmir



</doc>
<doc id="546117" url="https://pl.wikipedia.org/wiki?curid=546117" title="Delfzijl">
Delfzijl

Delfzijl – miasto i gmina w północno-wschodniej Holandii, w prowincji Groningen, na estuarium rzeki Ems. Około 28,4 tys. mieszkańców.
W mieście rozwinął się przemysł chemiczny, petrochemiczny, drzewny, papierniczo-celulozowy, elektrotechniczny, oraz spożywczy. Miasto to stanowi ważny w regionie ośrodek wydobycia soli kamiennej oraz gazu ziemnego.
W 1998 r. w mieście odbyło się spotkanie największych żaglowców świata (DelfSail).
Gmina składa się z siedemnastu miejscowości: Bierum, Biessum, Borgsweer, Delfzijl, Farmsum, Godlinze, Holwierde, Krewerd, Losdorp, Meedhuizen, Spijk, Termunten, Termunterzijl, Uitwierde, Wagenborgen, Weiwerd, Woldendorp.

</doc>
<doc id="546118" url="https://pl.wikipedia.org/wiki?curid=546118" title="Adam Ochocki">
Adam Ochocki

Adam Ochocki, właśc. Adam Kałuszyner (ur. 9 lutego 1913 w Łodzi, zm. 11 grudnia 1991 w Łodzi) – polski dziennikarz prasowy, pisarz, satyryk i autor scenariuszy do filmów animowanych.
Życie i twórczość.
Urodził się 9 lutego 1913 roku w Łodzi w rodzinie żydowskiego pochodzenia; był bratem Ludwika Starskiego.
Jako siedemnastolatek rozpoczął pracę w łódzkiej agencji prasowej "Polpress". Do roku 1939 był reporterem wydawanych w Łodzi „Republiki” i „Expressu Ilustrowanego”. Był również autorem tekstów wydawanego wówczas przez „Express” komiksu z rysunkami Wacława Drozdowskiego o przygodach "Wicka i Wacka".
Okupację spędził w ZSRR (był m.in. więźniem łagru w Rybińsku).
Po wyzwoleniu powrócił do rodzinnej Łodzi i kontynuował pracę w „Expressie” jako sekretarz redakcji. Na tym stanowisku pracował od 1957 roku w czasopiśmie satyrycznym „Karuzela”. Współpracował z wieloma wychodzącymi wtedy tygodnikami, Rozgłośnią Polskiego Radia w Łodzi i Łódzkim Ośrodkiem Telewizyjnym. Był autorem scenariuszy do filmów animowanych, m.in. do "Zaczarowanego ołówka". W 1956 roku był sprawozdawcą sportowym z Olimpiady w Melbourne. Kolejne dwa lata przyniosły odcinkowe "Historie dawnej Łodzi" publikowane na łamach „Expressu”.
W roku 1980 wydał pierwszą część trylogii "Reporter przed konfesjonałem, czyli jak się w Łodzi przed wojną robiło gazetę", drugą "Raz, dwa wziali! Wspomnienia z ZSRR 1939-1946" w 1988 r. i trzecią "Erika zdradza tajemnice" w 1989 r. W trylogii przedstawił w satyryczny sposób swoje życie, przyjaciół i kolegów. Jest ona przede wszystkim obrazem ówczesnej Łodzi.
Był autorem zbiorów satyrycznych między innymi: "Skąd my się znamy?" i "To ci kwiatki!".
Zmarł 11 grudnia 1991 roku w Łodzi. Jest pochowany na cmentarzu na Dołach (kwatera XXXIII, rząd 1, grób 8).

</doc>
<doc id="546119" url="https://pl.wikipedia.org/wiki?curid=546119" title="Przysłop (Lubomierski)">
Przysłop (Lubomierski)

Przysłop (750 m) – przełęcz na granicy Beskidu Wyspowego i Gorców, między Myszycą (877 m) w Beskidzie Wyspowym a Jaworzyną (1026 m) w Gorcach. Znajduje się na terenie wsi Lubomierz i prowadzi przez nią droga wojewódzka nr 968 (odcinek z Mszany Dolnej do Kamienicy). Nazwa przełęczy z określeniem "Lubomierski" ma na celu odróżnienie od innych Przysłopów.
Za przełęczą w kierunku wschodnim w dolinie Kamienicy Gorczańskiej znajduje się przysiółek Lubomierza – Rzeki, skąd można dotrzeć do granicy Gorczańskiego Parku Narodowego (Trusiówka). Od strony zachodniej na stoku Solniska Jaworzyńczańskiego (według Józefa Nyki błędnie zwanego od znajdującej się tam polany Jaworzyną lub Jaworzynką) w masywie Kudłonia znajduje się wyciąg narciarski.
Na przełęczy znajduje się przystanek PKS, sklep i kaplica, w której w niedziele odprawiana jest msza.
Z rejonu przełęczy rozległe widoki, szczególnie na dolinę Kamienicy i Gorc z dużą polaną Bieniowe.

</doc>
<doc id="546120" url="https://pl.wikipedia.org/wiki?curid=546120" title="Danuta Ćirlić-Straszyńska">
Danuta Ćirlić-Straszyńska

Danuta Ćirlić-Straszyńska (ur. 5 września 1930 w Kielcach) – polska tłumaczka i dziennikarka.
Życiorys.
Studiowała na Wydziale Filologicznym Uniwersytetu Warszawskiego, który ukończyła w 1953. Następnie była redaktorką w Spółdzielni Wydawniczej „Czytelnik” (1950–1970), Redakcji Literackiej Polskiego Radia (1970–1971), później kierownikiem działu w piśmie „Literatura na Świecie” (1971–1990). Członkini Stowarzyszenia Pisarzy Polskich. Tłumaczy literaturę z obszaru krajów byłej Jugosławii, z języka serbskiego, chorwackiego, bośniackiego, macedońskiego.
Jej mężem był Branko Ćirlić (1916–2017), slawista serbski, tłumacz z języka serbskiego i innych języków bałkańskich, autor przewodnika po Jugosławii, mieszkający od 1946 w Polsce. Ich córka, Dorota Jovanka Ćirlić-Mentzel również jest tłumaczką, autorką recenzji w „Gazecie Wyborczej”. Danuta Ćirlić-Straszyńska mieszka w Warszawie.

</doc>
<doc id="546122" url="https://pl.wikipedia.org/wiki?curid=546122" title="Psychobilly">
Psychobilly

Psychobilly – gatunek muzyki wywodzącej się z brytyjskiego punk rocka lat siedemdziesiątych oraz amerykańskiego rockabilly lat pięćdziesiątych.
Za twórców psychobilly uznaje się zespół The Meteors. Lirycznie opiera się głównie na horrorach, przemocy, seksualności oraz innych tematach stanowiących temat tabu. W muzyce często zamiast gitary basowej stosuje się kontrabas, gitary typu hollow body oraz wzmacniacze i sprzęt typu vintage. Sam image artystów nawiązuje do zagadnień wprost z horroru, wszechobecne i pożądane są czaszki, krew i wizerunek zombi, śmierć. Częstym motywem, zwłaszcza u kobiet jest wzór materiału tzw. panterka. Psychogirl łączą w sobie wizerunek przerażający i bardzo kobiecy (kokardki, wisienki, czaszki, mocne pomadki i stroje à la pin-up).

</doc>
<doc id="546123" url="https://pl.wikipedia.org/wiki?curid=546123" title="Luis de Oliveira Gonçalves">
Luis de Oliveira Gonçalves



</doc>
<doc id="546124" url="https://pl.wikipedia.org/wiki?curid=546124" title="Nakskov">
Nakskov

Nakskov – miasto w Danii, w zachodniej części wyspy Lolland, w okręgu Storstrøm, port nad zatoką Nakskovfjord (Wielki Bełt). Około 13,9 tys. mieszkańców.
Muzeum – tzw. Izba Polska – przechowuje eksponaty należące do robotników rolnych z Polski, którzy pracowali w rejonie Nakskov od lat 20. XX wieku.
W mieście rozwinął się przemysł stoczniowy, mięsny oraz cukrowniczy.

</doc>
<doc id="546126" url="https://pl.wikipedia.org/wiki?curid=546126" title="Terapia elektrowstrząsowa">
Terapia elektrowstrząsowa

Terapia elektrowstrząsowa (zabiegi EW, ) – procedura lecznicza stosowana w przypadkach niektórych zaburzeń psychicznych m.in. w ciężkiej depresji, zwłaszcza lekoopornej, epizodach maniakalnych, epizodach psychotycznych, zwłaszcza z objawami katatonicznymi. Terapia ta polega na wywoływaniu, za pomocą prądu elektrycznego (o napięciu do 450 V i natężeniu do 0,9 A) przepuszczanego przez mózg pacjenta, napadu drgawkowego. 
Mechanizm działania.
Mechanizm leczniczego działania napadów drgawkowych indukowanych prądem elektrycznym nie został dotąd w pełni poznany. Uważa się, że dochodzi do:
Obecnie elektrowstrząsy przeprowadza się w znieczuleniu ogólnym i po podaniu środka zwiotczającego mięśnie, dzięki czemu drgawki mięśniowe mają nieznaczne nasilenie, podczas gdy dawniej w dramatyczny sposób towarzyszyły one tej formie terapii i mogły powodować m.in. kompresyjne złamanie trzonów kręgów kręgosłupa.
Wskazania.
Zabiegi elektrowstrząsowe są stosowane w takich zaburzeniach, jak:
Przed podjęciem leczenia elektrowstrząsowego należy dokładnie ocenić stan neurologiczny, wydolność krążeniowo-oddechową i czynność układu pokarmowego pacjenta. Wykonuje się badania obrazowe głowy (najczęściej tomografię komputerową), badanie EKG, morfologię krwi, jonogram i pomiar glikemii. W przypadku dodatniego wywiadu rodzinnego w kierunku przedłużonej reakcji na sukcynylocholinę wykonuje się oznaczenie aktywności osoczowej pseudocholinoesterazy. Wykonanie wymienionych badań pozwala ocenić ryzyko zabiegów EW w zestawieniu z potencjalnymi korzyściami dla pacjenta z ich przeprowadzenia.
Działania niepożądane i ryzyko powikłań.
Najczęstszym działaniem niepożądanym zabiegów EW są przemijające zaburzenia pamięci występujące u chorych. W niektórych przypadkach obserwuje się problemy z pamięcią utrzymujące się nawet do 6 miesięcy. Zaobserwowanie wyraźnego u danego pacjenta pogorszenia pamięci po zabiegach EW może stanowić przeciwwskazanie do ich stosowania. Bezpośrednio po zabiegu oraz wywołanym przez niego napadzie drgawek stosunkowo często (u 0,5–10% pacjentów) obserwuje się krótkotrwałe stany majaczeniowe (zwykle trwające 5–50 minut). Powikłania zagrażające życiu są niezmiernie rzadkie – według aktualnych badań, ryzyko ich wystąpienia jest niższe niż 1:50 000 (porównywalne do ryzyka związanego z zabiegami tzw. małej chirurgii). Ryzyko zgonu szacowane jest na 1:500 000 zabiegów. Tym niemniej, przy kwalifikacji pacjentów do EW w każdym przypadku należy rozważyć bilans owego ryzyka oraz potencjalnych korzyści. W przebiegu zabiegów EW może dojść do następujących, zagrażających życiu komplikacji:
Historia.
Przed wprowadzeniem do lecznictwa zabiegów EW stosowano terapię „wstrząsami kardiazolowymi” wprowadzoną przez Ladislasa Medunę (dożylne podanie kilku mililitrów kardiazolu). Osoba leczona, po podaniu kardiazolu traciła przytomność i dostawała drgawek toniczno-klonicznych. Metoda kardiazolowa charakteryzowała się bardzo przykrą dla chorego „aurą” (stanem przeddrgawkowym), który nie podlegał amnezji. Terapia elektrowstrząsowa tej poważnej wady nie miała. Wywodzi się ze spostrzeżeń, że osoby doznające zaburzeń psychicznych, po napadzie padaczkowym nie prezentowały (lub prezentowały o zauważalnie mniejszym nasileniu) wcześniejszych zaburzeń myślenia bądź nastroju. Elektrowstrząsy wprowadzone zostały w 1938 roku przez włoskich lekarzy Ugo Cerlettiego i Lucio Biniego. Po okresie szerokiego stosowania zabiegów EW, wraz z wprowadzeniem do lecznictwa pod koniec lat 50. leków przeciwdepresyjnych i przeciwpsychotycznych, częstość wykonywania zabiegów elektrowstrząsowych została znacznie ograniczona. Od lat 80. obserwuje się niewielki wzrost popularności terapii EW w szpitalach psychiatrycznych.
Pionierem EW w Polsce był wileński lekarz Klemens Maleszewski. Już w 1861 użył prądu elektrycznego z ogniwa galwanicznego do leczenia katatonii, ale opis tego przypadku opublikowano dopiero w 1998 roku. Maleszewski w jednym ze swoich artykułów naukowych pisał, że „elektryczność […] wielkie robiła nadzieje lekarzom do leczenia obłąkań, lecz teraz zupełnie jest zaniedbana".
Odbiór społeczny i kontrowersje medyczne.
Pomimo unowocześnienia metod wykonywania zabiegów elektrowstrząsowych, a zwłaszcza przeprowadzania ich wyłącznie w znieczuleniu ogólnym, co znacznie ogranicza ryzyko powikłań, metoda ta wciąż ma zły odbiór społeczny i budzi kontrowersje wśród niektórych środowisk pacjentów. W środowiskach pacjentów m.in. w Stanach Zjednoczonych dochodzi do protestów przeciwko stosowaniu zabiegów EW. W środowiskach naukowych stosunkowo regularnie ewaluowana jest skuteczność i bezpieczeństwo zabiegów EW. W oparciu o liczne badania, zabiegi EW uznawane są przez medycynę tzw. głównego nurtu za metodę o wysokiej skuteczności, która jest wskazana w przypadkach niektórych ciężkich zaburzeń psychicznych, zwłaszcza gdy farmakoterapia okazuje się nieskuteczna. Źródłem kontrowersji dotyczących stosowania zabiegów EW w ocenie części specjalistów są wywoływane nimi zaburzenia pamięci i innych funkcji poznawczych. Większość źródeł podaje, że owe zaburzenia są przemijające i odwracalne, jednak pewna część badaczy opisuje przypadki długotrwałych, a nawet trwałych zaburzeń pamięci – obserwacje te pochodzą jednak z okresu, gdy stosowane były duże ładunki elektryczne podawane prądem sinusoidalnym, a zabiegi wykonywane były z wysoką częstotliwością.

</doc>
<doc id="546127" url="https://pl.wikipedia.org/wiki?curid=546127" title="Éothain">
Éothain



</doc>
<doc id="546128" url="https://pl.wikipedia.org/wiki?curid=546128" title="Broken Boy Soldiers">
Broken Boy Soldiers

Broken Boy Soldiers to debiutancki album zespołu The Raconteurs. Pochodzący z tej płyty utwór "Steady, As She Goes" został pierwszym przebojem zespołu, na listach przebojów w Anglii dotarł do 4. miejsca, a w Stanach Zjednoczonych do 7.

</doc>
<doc id="546132" url="https://pl.wikipedia.org/wiki?curid=546132" title="Branko Ćirlić">
Branko Ćirlić

Branislav „Branko” Ćirlić (cyr. Бранислав „Бранко” Ћирлић; ur. 8 lipca 1916 w Pirocie, zm. 9 marca 2017) – serbski slawista i tłumacz.
Życiorys.
Studiował leśnictwo na Uniwersytecie Belgradzkim oraz polonistykę na Uniwersytecie Warszawskim (1938). Od 1946 mieszkał w Polsce. Był m.in. korespondentem radia i prasy jugosłowiańskiej, wykładał na slawistyce Uniwersytetu Łódzkiego. publikował także recenzje w „Nowych Książkach”.
Tłumaczył zarówno z serbskiego na polski, jak i z polskiego na serbski. Członek Związku Literatów Polskich.
Był mężem Danuty Ćirlić-Straszyńskiej tłumaczki i publicystki. Ich córka, Dorota Jovanka Ćirlić-Mentzel jest również tłumaczką, autorką recenzji w Gazecie Wyborczej. Z małżeństwa z prawnikiem Bogną Cirlić ma córkę Milankę.
Dom dziadków, w którym się wychowywał, jest obecnie muzeum regionalnym.
W 2011 został odznaczony Złotym Medalem Zasłużony Kulturze Gloria Artis.

</doc>
