<doc id="547985" url="https://pl.wikipedia.org/wiki?curid=547985" title="Gont">
Gont

Gont (inne nazwy: szkudły, na Śląsku Cieszyńskim: szyndzioł, na Kaszubach: szyndel) – drewniany materiał do wykonywania pokryć dachowych (również elewacyjnych). Jest to deseczka z drewna iglastego, o przekroju klina, z wpustem wzdłuż dłuższej krawędzi, łączona poprzez wsunięcie jednej deseczki w drugą.
Opis.
Rodzaje gontów:
Gonty łupane produkowane są ręcznie, poprzez promieniste rozszczepienie siekierą kloca drewna, który rozpada się wzdłuż naturalnych włókien na deszczułki o trójkątnym przekroju. Deseczki takie mają szerokość od 7 do 14 cm (zależnie od średnicy pnia) i lekko falistą powierzchnię. Są one wygładzane ośnikiem, po czym w ich grubszej krawędzi przy pomocy struga o nazwie nutownik żłobi się rowek (wpust). Drewno używane do wyrobu gontów musi być dobrej jakości, nie powinno mieć sęków. Dlatego gonty szczypane wykonywano jedynie z bezsęcznych odcinków pnia pomiędzy kolejnymi okółkami gałęzi (co decydowało o ich maksymalnej długości od 60 do 70 cm). Gont łupany w związku z zachowaniem naturalnej struktury drewna jest bardziej odporny na warunki atmosferyczne niż gont cięty. Mankamentem gontów szczypanych jest ich wysoka cena, związana z ręczną produkcją.
Gonty cięte wykonuje się z desek tartacznych. Piła formatując równą deseczkę przecina surowiec przez jego naturalne włókna. Powoduje to, że gonty te pod wpływem zmiennych warunków atmosferycznych wypaczają się lub pękają, a pokrycie z nich wykonane ma mniejszą trwałość i jest mniej estetyczne.
Pokrywanie dachu polega na układaniu gontów na łatach, wciskaniu ostrej krawędzi jednego gonta we wpust drugiego i przybijaniu gontów do łat. Pierwotnie przybijano gonty drewnianymi kołkami (najlepsze były z drewna cisowego) tak, by kołek był później przykryty przez kolejny pas gontów. Obecnie przybija się gonty głównie ukrytymi w rowkach gwoździami (miedzianymi lub pokrytymi powłokami antykorozyjnymi). Aby woda deszczowa ściekająca po połaci dachowej nie przeciekała przez rowki, układa się gonty krawędziami z rowkami od strony zawietrznej i nieco pochyla ku dołowi. Krawędzie rowków każdego gontu schnąc zaciskają się na ostrej krawędzi sąsiedniej deszczułki, uszczelniając dodatkowo połączenie. Jeden pas ułożonych gontów na połaci dachowej nosi nazwę „szar”. Szczelność całego pokrycia gontowego zależy od ilości warstw gontów zachodzących na siebie. Zwykle proste połacie dachu układano dwuwarstwowo, natomiast pasma przyokapowe lub wygięcia połaci – trójwarstwowo. Kalenice zabezpieczano przez wysunięcie skrajnego górnego pasa połaci nawietrznej powyżej krawędzi grzbietu dachu.
Ułożenie pokrycia dachowego z gontów wymaga dużych umiejętności ciesielskich, zwłaszcza tam, gdzie ma ono tworzyć powierzchnie zakrzywione (w tzw. koszach). Wówczas każdy gont wymaga indywidualnego docięcia wzdłuż na kształt klina. Dzięki temu pokrycie nimi można dostosować do każdej formy dachu.
Przeciętna trwałość pokryć gontowych z gontów szczypanych wynosiła, w zależności od jakości materiału oraz ilości warstw (od 2 do 3), od 20 do 25 lat. Obecnie dzięki impregnacji drewna różnymi środkami chemicznymi trwałość ta może osiągać 30–40 lat, przekraczając nawet trwałość pokryć bitumicznych. Ciężar pokrycia gontowego dachu (nie licząc łat) wynosi od 40 do 50 kg/m².
Tereny, na których budowano pierwotnie w Polsce dachy kryte gontami pokrywają się dość dokładnie z obszarami naturalnego występowania dwóch głównych drzew iglastych, używanych do ich wyrobu, tj. świerka i jodły. Dlatego pokrycia gontowe nie występowały wcale lub pojawiały się tylko sporadycznie na Pomorzu Zachodnim, w Wielkopolsce i na Mazowszu. W innych rejonach Europy do wyrobu gontów stosowano również drewno modrzewiowe (np. w Skotnikach na Wyżynie Przedborskiej), wyjątkowo sosnowe.
Gonty były zawsze stosunkowo drogim materiałem, dlatego pokrywano nimi w pierwszym rzędzie dachy siedzib lokalnych feudałów, zamków, dworów szlacheckich itp. Osadnicy w wielu wsiach lokowanych na terenach leśnych mieli w zakresie ciężarów feudalnych obowiązek dostarczania swemu panu określonej ilości gontów (tradycyjną jednostką obliczeniową była kopa). Do końca XVIII w. (a miejscami i dłużej) powszechnie kryto gontami dachy domów w miastach, a jeszcze dłużej – dachy kościołów wszystkich wyznań, gdzie zastosowane rozwiązania konstrukcyjne nie pozwalały w wielu przypadkach na użycie innego pokrycia. Na terenach nizinnych, gdzie występował dostatek innych, tańszych materiałów (słoma, trzcina), w zabudowie wiejskiej gontów prawie nie stosowano. Odmiennie sytuacja przedstawiała się na terenach górskich, gdzie wobec braku odpowiedniej słomy żytniej i dostatku drewna krycie gontem i dranicami przetrwało aż do czasu wprowadzenia nowszych pokryć z papy, blachy, eternitu i in.
Obecnie gontowe pokrycia dachów na nowych budowlach spotyka się najczęściej na terenie Karpat, przede wszystkim na Podhalu, gdzie są cechą stylu zakopiańskiego w architekturze. Największą w Europie powierzchnią współczesnego dachu krytego gontem (6000 m²) do roku 2012 był dach Domu Turysty im. Mariusza Zaruskiego w Zakopanem. Dla porównania suma powierzchni krytych gontem w XIV-wiecznym kościele pw. Marii Panny w Haczowie to ok. 15000 m².
Pod koniec XX wieku wprowadzono także materiały bitumiczne do wykonywania pokryć dachowych o nazwie „gonty papowe” lub „gonty bitumiczne”. Wykonane są z papy, przycinane do kształtu ułożonych w rzędzie dachówek.
Specjalną odmianą gontów są kaszubskie szyndle, zwane też szyńdami. Są one bardzo cienkie (5 mm), ale też bardzo trwałe, ponieważ nie są cięte wzdłuż słojów, a pod kątem. Z tego powodu sprawiają wrażenie, jakby były zbudowane z małych deseczek. Dobrze ułożony dach ma czasami nawet cztery warstwy takich szyndli.

</doc>
<doc id="547991" url="https://pl.wikipedia.org/wiki?curid=547991" title="Zaborski Park Krajobrazowy">
Zaborski Park Krajobrazowy

Zaborski Park Krajobrazowy () – park krajobrazowy, położony na kaszubskich Zaborach, na terenach gmin: Chojnice i Brusy. Jego powierzchnia liczy obecnie 340,26 km². Na terenach leśnych gospodarują nadleśnictwa: Rytel, Przymuszewo oraz Czersk.
Historia.
Został utworzony w 1990 roku pod nazwą Chojnicki Park Krajobrazowy, obecną nazwę otrzymał w roku 1991. Powierzchnia Parku wynosiła wówczas 312,79 km², zaś jego otulina zajmowała 75,36 km². W 1996 roku z części Parku, w rejonie Strugi Siedmiu Jezior, utworzono na powierzchni 46,13 km² Park Narodowy „Bory Tucholskie”. W 1998 roku Zaborski Park Krajobrazowy powiększono o obszar otuliny. 
Od 2010 roku wchodzi w skład Rezerwatu Biosfery Bory Tucholskie. W tym samym roku wszedł w skład nowo utworzonego Pomorskiego Zespołu Parków Krajobrazowych.
Wody.
W granicach parku znajduje się około 50 jezior. Do największych i najgłębszych należy Jezioro Charzykowskie. Należy ono jak Jezioro Długie, Karsińskie, Witoczno, Kosobudno i Łąckie, do jezior rynnowych, najczęściej przepływowych.
W Parku Zaborskim można spotkać, charakterystyczne dla tego terenu, oligotroficzne jeziora lobeliowe z kryształowo czystą wodą i ubogie pokarmowo oraz małe jeziorka dystroficzne bogate w związki humusowe.
Przez Park przepływają również rzeki. Największa to Brda, mniejsza Zbrzyca oraz niewielkie rzeczki płynące w dolinach o wysokich krawędziach porośniętych lasem – Kulawa i Kłonecznica.
Roślinność.
W parku przeważają lasy sosnowe, jednak na glebach powstałych z glin morenowych rosną naturalne lasy typu grądowego z bogatym runem. Uzupełnia je bogata roślinność, w tym relikty pochodzenia polodowcowego na przykład: turzyca strunowa, bażyna czarna, skalnica torfowiskowa, zimoziół północny oraz kilka gatunków mszaków. Bywa tu wyka kaszubska. W jeziorach lobeliowych występują rzadkie rośliny wodne: stroiczka jeziorna, poryblin jeziorny, elisma wodna, jeżogłówka pokrewna.
Ochrona przyrody.
Inne powierzchniowe formy ochrony przyrody.
Zaborski Park Krajobrazowy otacza całkowicie obszar Parku Narodowego „Bory Tucholskie”, którego otulina wchodzi w skład parku krajobrazowego. Teren parku krajobrazowego pokrywa się z fragmentami obszarów specjalnej ochrony ptaków „Bory Tucholskie” (PLB220009) oraz „Wielki Sandr Brdy” (PLB220001) i obejmuje częściowo lub całkowicie specjalne obszary ochrony siedlisk „Sandr Brdy” (PLH220026), „Doliny Brdy i Chociny” (PLH220058), „Czerwona Woda pod Babilonem” (PLH220056), „Las Wolność” (PLH220060) i „Ostoja Zapceńska” (PLH220057).
Ponadto na terenie Parku zlokalizowanych jest aż 99 użytków ekologicznych.

</doc>
<doc id="547992" url="https://pl.wikipedia.org/wiki?curid=547992" title="Salix caprea">
Salix caprea



</doc>
<doc id="547994" url="https://pl.wikipedia.org/wiki?curid=547994" title="Salix rosmarinifolia">
Salix rosmarinifolia



</doc>
<doc id="547996" url="https://pl.wikipedia.org/wiki?curid=547996" title="Salix viminalis">
Salix viminalis



</doc>
<doc id="547997" url="https://pl.wikipedia.org/wiki?curid=547997" title="Wyspa Devon">
Wyspa Devon



</doc>
<doc id="548000" url="https://pl.wikipedia.org/wiki?curid=548000" title="Devon (ujednoznacznienie)">
Devon (ujednoznacznienie)



</doc>
<doc id="548002" url="https://pl.wikipedia.org/wiki?curid=548002" title="Józef Noji">
Józef Noji

Józef Noji (ur. 8 września 1909 w Pęckowie, zm. 15 lutego 1943 w Auschwitz) – polski lekkoatleta, olimpijczyk, 10-krotny mistrz Polski w biegach długodystansowych, stolarz i warszawski tramwajarz. Zawodnik Sokoła Poznań oraz dwóch warszawskich klubów sportowych Legii i Syreny Warszawa. W czasie II wojny światowej w okresie niemieckiej okupacji Polski działacz niepodległościowy, aresztowany przez Gestapo i więziony na Pawiaku, zastrzelony w niemieckim obozie koncentracyjnym KL Auschwitz.
Rodzina.
Urodził się w małej wsi Pęckowo koło Wielenia, w ówczesnej Prowincji Poznańskiej leżącej w zaborze pruskim. Jako najmłodszy z czworga rodzeństwa był synem Pawła, miejscowego stolarza oraz Józefy z Kowalów. Jego rodzina była biedna, a warunki materialne pogorszyły się dodatkowo po śmierci ojca w 1917 roku. Od najmłodszych lat Józef musiał ciężko pracować fizycznie, aby móc finansowo pomagać matce w utrzymaniu rodziny. Był żonaty z Ireną z domu Francuzik, z którą miał syna Ryszarda.
Życiorys.
W 1923 roku ukończył 5-klasową szkołę powszechną, po zakończeniu której w 1927 roku zdobył uprawnienia czeladnicze u miejscowego mistrza stolarskiego. W tym samym roku wstąpił do regionalnego gniazda Polskiego Towarzystwa Gimnastycznego „Sokół”, w którym pełnił funkcję sekretarza. Rozpoczął również starty w lokalnych biegach na różnych dystansach. Z powodów materialnych opuścił rodzinne strony i przeniósł się do Bydgoszczy.
W Toruniu odbył służbę wojskową w 8 batalionie saperów, którą ukończył w roku 1932 w stopniu kaprala. Po zakończeniu służby powrócił do rodzinnej wsi, skąd do dorywczej pracy stawiał się wcześnie rano, biegając tam z miejsca zamieszkania 24 kilometry. Drogę do kariery sportowej otworzyły mu organizowane corocznie Biegi Narodowe na Przełaj, które jako kompletnie nieznany wówczas zawodnik wygrał w 1934 roku, pokonując czołówkę polskich biegaczy. Stał się sensacją sportową i już parę miesięcy później powołano go do polskiej kadry w meczu bałtyckim pomiędzy Polską, Łotwą i Estonią, w którym zajął II miejsce w biegu na 10 000 metrów, za Kazimierzem Fiałką.
Od 1935 roku startował jako zawodnik warszawskiej Legii, zdobywając dla tego klubu wiele medali i nagród. Po igrzyskach olimpijskich w Berlinie w 1936 roku występował również w latach 1937–1939 w barwach Syreny Warszawa. Dwukrotnie został wybrany do dziesiątki najlepszych sportowców Polski. W Plebiscycie „PS” 1936 zajął 2. miejsce, a w 1937 był dziewiąty.
W okresie międzywojennym, od 1937 roku pracował w Warszawie jako motorniczy tramwaju. W 1939 roku przygotowywał się do igrzysk olimpijskich roku 1940, ścigając się w krajowych i międzynarodowych zawodach z czołówką europejskich biegaczy oraz ze swoim największym rywalem w Polsce Januszem Kusocińskim. Był wówczas jednym z najbardziej utalentowanych polskich długodystansowców i upatrywano w nim następcę Kusocińskiego. Do wybuchu wojny 10-krotnie reprezentował barwy narodowe w meczach międzypaństwowych.
II wojna światowa.
Jego karierę sportową przerwał wybuch II wojny światowej. Nie został zmobilizowany w czasie kampanii wrześniowej. Po jej zakończeniu zgłosił się do pracy w Warszawie w warsztatach tramwajowych. Ze względu na swoje osiągnięcia sportowe zwrócił uwagę Niemców. Dwukrotnie zaproponowali mu podpisanie niemieckiej listy narodowościowej (tzw. volkslisty), oferując dobrze płatne stanowisko i związane z tym przywileje. Józef Noji dwukrotnie odmówił. Na przełomie lat 1939–1940 włączył się w działalność struktur konspiracyjnych polskiego podziemia niepodległościowego. Został aresztowany przez Gestapo 18 września 1940 i umieszczony w niemieckim więzieniu przy ul. Pawiej.
Po blisko rocznym pobycie na Pawiaku, 23 lipca 1941 roku został wywieziony do niemieckiego obozu koncentracyjnego Auschwitz. W transporcie liczącym 350 innych więźniów znajdowało się również wielu przedstawicieli polskiej inteligencji, jak były wiceminister skarbu Roman Rybarski, rektor Szkoły Głównej Gospodarstwa Wiejskiego – Witold Staniszkis, polityk PPS Adam Kuryłowicz, publicysta Piotr Kownacki.
W obozie Noji otrzymał numer 18 535 i skierowany został do pracy w obozowej stolarni. W lutym 1943 roku za próbę przemycenia grypsu został wtrącony do bunkra w bloku 11 zwanym blokiem śmierci, gdzie napisał ostatni list do żony. Następnego dnia, 15 lutego 1943 roku o godzinie 13.55, został zaprowadzony pod tzw. „ścianę śmierci” i zastrzelony strzałem w tył głowy. Ocalały z Auschwitz więzień nr 21 953 – Leonidas Koreń, który był świadkiem wydarzenia zeznał, że tego dnia do bezbronnych więźniów strzelała trójka SS-manów: SS-Hauptscharführer Gerhard Palitzsch, SS-Unterscharführer Heinrich Schoppe oraz SS-Lagerführer Friedrich Stiwitz.
Józef Noji pośmiertnie został odznaczony przez komendę główną Armii Krajowej dnia 16 czerwca 1944 Krzyżem Walecznych oraz 20 listopada 1944 roku przez Prezydenta RP na uchodźstwie Srebrnym Krzyżem Zasługi z Mieczami.
Osiągnięcia sportowe.
Obok Janusza Kusocińskiego Józef Noji był najbardziej znanym polskim długodystansowcem lat 30. XX w. Brał udział w igrzyskach olimpijskich w 1936 w Berlinie, gdzie zajął 5. miejsce w biegu na 5000 metrów i 14. miejsce w biegu na 10 000 metrów.
W 1936 roku w Warszawie na zawodach lekkoatletycznych, jakie odbyły się 10 i 11 października na stadionie Wojska Polskiego, wygrał bieg na 5000 m z czasem 14:58,0, wyprzedzając fińskiego dwukrotnego złotego mistrza olimpijskiego w biegach długodystansowych Volmara Iso-Hollo, który osiągnął czas 15:00,2.
Startował także w mistrzostwach Europy w 1938 w Paryżu, gdzie był piąty w biegu na 5000 metrów.
Dziesięciokrotnie zdobywał tytuły mistrza Polski:
Był też wicemistrzem Polski na 10 000 m w 1934 i brązowym medalistą w biegu na 1500 metrów w 1939.
Zdobył tytuł międzynarodowego mistrza Anglii na 6 mil w 1936. Był rekordzistą Polski na 5000 metrów (14:33,4 s. – 7 sierpnia 1936 w Berlinie) i w sztafecie 4 × 1500 metrów (16:02,6 s. – 28 czerwca 1939 w Warszawie).
Rekordy życiowe Nojiego:
Upamiętnienie.
Józef Noji upamiętniony został:

</doc>
<doc id="548003" url="https://pl.wikipedia.org/wiki?curid=548003" title="Usemod">
Usemod



</doc>
<doc id="548004" url="https://pl.wikipedia.org/wiki?curid=548004" title="Porównanie edytorów tekstu">
Porównanie edytorów tekstu

Poniższe zestawienie prezentuje podstawowe funkcje edytorów tekstu. Informacje o dodatkowych możliwościach edytorów można uzyskać na indywidualnych stronach programów. Programy są porównywane w podstawowej stabilnej wersji bez dodatkowych rozszerzeń.
Informacje ogólne.
Ta tabela pokazuje podstawowe informacje o różnych edytorach.
Wspierane systemy operacyjne.
Tabela zawiera listę systemów operacyjnych, na których możemy uruchomić podane edytory. Niektóre programy mają odpowiednie wersje dla systemów niewymienionych w zestawieniu.
Interfejs programu.
Zestawienie pokazuje możliwości interfejsu w pracy z dokumentem.
Podstawowe funkcje.
Tabela zawiera liste funkcji edytorów w ich podstawowych wersjach.
Funkcje programistyczne.
Ta tabela zawiera listę częstych funkcji zaimplementowanych w wersjach podstawowych edytorów tekstu. Edytor programistyczny
Dodatkowe funkcje.
Tabela zawiera listę dodatkowych opcji zaimplementowanych w podstawowych wersjach edytorów tekstów.
Obsługiwane protokoły internetowe.
Tabela zawiera listę protokołów internetowych, które obsługiwane są w zdalnym edytowaniu plików.
Obsługiwane kodowania znaków.
Tabela zawiera listę obsługiwanych kodowań znaków przez poszczególne edytory tekstu.
Obsługiwane systemy kodowania końca linii.
Tabela pokazuje obsługiwane kodowania końca linii w edytorach tekstu.

</doc>
<doc id="548013" url="https://pl.wikipedia.org/wiki?curid=548013" title="Boothia (zatoka)">
Boothia (zatoka)

Boothia (ang. "Gulf of Boothia", fr. "Golfe de Boothia") – zatoka Oceanu Arktycznego, położona między Ziemią Baffina a półwyspem Boothia. Na południu ogranicza ją stały ląd kontynentu północnoamerykańskiego z Półwyspem Melville’a. Na północy łączy się z Cieśniną Lancastera poprzez Cieśninę Księcia Regenta. Przez wąskie cieśniny: Bellota na zachodzie i Fury and Hecla Strait na wschodzie łączy się z innymi akwenami Archipelagu Arktycznego.
Zatoka ma długość około 520 km, a szerokość – do 220 km. Jej maksymalna głębokość osiąga 344 m. W zatoce Boothia znajdują się liczne niewielkie wyspy. Na południu rozdziela się na kilka zatok, które wcinają się w ląd. Największa z nich to Commitee. Zatoka jest wolna od lodu tylko przez niewielką część roku – jedynie w sierpniu i na początku września.
Jej nazwa została nadana na cześć Felixa Bootha, który wspierał ekspedycję Johna Rossa w poszukiwaniu Przejścia Północno-Zachodniego.

</doc>
<doc id="548014" url="https://pl.wikipedia.org/wiki?curid=548014" title="Oddział (geologia)">
Oddział (geologia)

Oddział (ang. "Series") – formalna jednostka chronostratygraficzna, niższa rangą od systemu. Jest to zespół skał powstałych w ciągu jednej epoki. Oddział dzieli się na piętra.

</doc>
<doc id="548027" url="https://pl.wikipedia.org/wiki?curid=548027" title="Plastyk">
Plastyk

Plastyk – osoba zajmująca się twórczością w zakresie sztuk plastycznych. Plastyka, jako pojęcie, obejmowała zwykle węższy zakres działań, tzn. te, które nie mają wyraźnego charakteru użytkowego, jak malarstwo, rzeźba, grafika.
Rozróżniamy pojęcie plastyka profesjonalisty, czyli zwykle plastyka dyplomowanego lub twórcy, który zdobył uprawnienia w inny sposób (np. został przyjęty do ZPAP na podstawie dorobku twórczego i decyzji komisji kwalifikacyjnej) oraz plastyka amatora – osoby zajmującej się plastyką niezawodowo.
W II poł. XX w. w Polsce rozpowszechnił się zawód "plastyka zakładowego". Jego zadanie polegało głównie na oprawie plastycznej imprez organizowanych przez przedsiębiorstwa w okresie tzw. propagandy sukcesu (tzn. dekoracji sal, przygotowaniu haseł i transparentów), a także stałej opiece nad gazetkami ściennymi.

</doc>
<doc id="548028" url="https://pl.wikipedia.org/wiki?curid=548028" title="Basen Foxe’a">
Basen Foxe’a

Basen Foxe’a (ang. "Foxe Basin", fr. "Bassin de Foxe") – zatoka Oceanu Arktycznego, położona na północ od Zatoki Hudsona, od której oddzielona jest wyspą Southampton. Od wschodu i północy ograniczony jest przez Ziemię Baffina, a od zachodu przez Półwysep Melville’a. Basen Foxe’a połączony jest z innymi akwenami przez cieśniny: na zachodzie przez cieśninę Fury and Hecla Strait z zatoką Boothia, na południu przez Kanał Foxe’a z Zatoką Hudsona, a na wschodzie przez Cieśninę Hudsona z Oceanem Atlantyckim. Basen Foxe’a zajmuje powierzchnię około 170 tys. km². Największą głębokość, ponad 1000 m, osiąga w południowej części.
W Basenie Foxe’a znajduje się wiele wysp, z których największa to Wyspa Księcia Karola. Zatoka jest wolna od lodów od lipca do października. Pływy w Basenie Foxe’a osiągają od 1,3 m na północnym zachodzie do 9 m na wschodzie.
Nazwa zatoki pochodzi od nazwiska angielskiego odkrywcy Luke’a Foxe’a.

</doc>
<doc id="548029" url="https://pl.wikipedia.org/wiki?curid=548029" title="Jang-jin">
Jang-jin



</doc>
<doc id="548030" url="https://pl.wikipedia.org/wiki?curid=548030" title="Chronozona">
Chronozona

Chronozona – (poziom), formalna jednostka chronostratygraficzna (skalna), niższa od piętra, wyższa od chronohoryzontu. W skali geochronologicznej (czasowej) odpowiednik chronu.
Bibliografia.
Racki G. i Narkiewicz M. (red.) "Polskie zasady stratygrafii." Państwowy Instytut Geologiczny. Warszawa, 2006. 

</doc>
<doc id="548032" url="https://pl.wikipedia.org/wiki?curid=548032" title="Jonoforeza">
Jonoforeza

Jonoforeza – jedno z fizykochemicznych zjawisk elektrokinetycznych, polegające na ruchu jonów – produktów dysocjacji elektrolitycznej – w roztworach wzdłuż linii sił pola elektrycznego (zob. też elektroforeza, przemieszczanie się różnych cząstek obdarzonych ładunkiem). We współczesnym języku potocznym jonoforezie jest przypisywane węższe znaczenie – zabiegu elektroleczniczego lub kosmetycznego, nazywanego również elektroforezą lub jontoforezą (wprowadzanie do tkanek np. leków przeciwbólowych i przeciwzapalnych lub jonów ułatwiających zrosty kostne).

</doc>
<doc id="548033" url="https://pl.wikipedia.org/wiki?curid=548033" title="Fury and Hecla Strait">
Fury and Hecla Strait

Fury and Hecla Strait - wąska cieśnina w północno-wschodniej Kanadzie między Ziemią Baffina a Półwyspem Melville’a. Cieśnina łączy zatoki Boothia i Basen Foxe’a. 
Cieśnina została odkryta w 1822 przez podróżnika Williama Edwarda Parry’ego. Nadał jej nazwę na cześć jego dwóch okrętów: "HMS Fury" i "HMS Hecla".

</doc>
<doc id="548037" url="https://pl.wikipedia.org/wiki?curid=548037" title="Folding@home">
Folding@home

Folding@home – projekt internetowy zorganizowany przez Stanford University w Stanach Zjednoczonych, mający na celu badanie procesów zwijania białek. Koncentruje się na badaniu sposobu, w jaki cząsteczka białka składa się w przestrzeni – jest to o tyle ważne, że od tego kształtu zależą funkcje, jakie może ona pełnić w organizmie. Na skutek nieprawidłowego złożenia się cząstki mogą powstawać białka wywołujące choroby, takie jak: CJD, choroba Alzheimera, choroba Parkinsona czy też BSE, czyli „choroba szalonych krów”.
Zasady działania.
Setki tysięcy komputerów osobistych z całego świata łączą się przez Internet z serwerami znajdującymi się na Uniwersytecie Stanforda, skąd pobierają dane do obliczeń i dokąd odsyłają wyniki. Program pracuje w tle z najniższym możliwym priorytetem, obciążając tylko aktualnie nieużywane moce procesora, dzięki czemu nie spowalnia działania innych programów – po właściwym skonfigurowaniu opcji działanie programu staje się niezauważalne. Jedynym minusem jest nieco większe zużycie energii przez komputer – współczesne systemy operacyjne podczas bezczynności procesora używają instrukcji wyłączających jego część. W przypadku uczestnictwa w projekcie procesor jest praktycznie cały czas wykorzystywany w 100%.
Folding@Home to jeden z najstarszych projektów obliczeń rozproszonych i na chwilę obecną największy spośród nich pod względem mocy obliczeniowej. W czerwcu 2008 sięgnęła ona 2500 TFLOPS, co oznaczało, że przewyższyła łączną moc pięciu największych superkomputerów świata. W 2011 moc obliczeniowa projektu przekroczyła 8 PFLOPS.
Wykorzystanie projektu podczas pandemii COVID-19.
Podczas pandemii COVID-19 w 2020 r. zespół projektowy ogłosił zamiar skoncentrowania się na białkach wirusa SARS-CoV-2. 13 marca Nvidia wezwała do udziału w projekcie graczy komputerowych i innych użytkowników komputerów. W efekcie w ciągu kilku dni zarejestrowało się ponad 400 tys. wolontariuszy udostępniających komputery o łącznej mocy obliczeniowej 474 petaFLOPS, a 25 marca moc ta przekroczyła 1 eksaFLOPS. Ogólna wydajność systemu stała się większa niż łączna wydajność 103 najpotężniejszych superkomputerów na świecie (i około 10 razy większa niż najmocniejszego superkomputera Summit). Dalszy wzrost liczby użytkowników przyczynił się 13 kwietnia 2020 roku do przekroczenia mocy obliczeniowej 2,4 eksaFLOPS (więcej niż u 500 najszybszych superkomputerów świata).
30 marca kierownik projektu ogłosił, że aplikacja osiągnęła już milion instalacji. System miał ponad 356 tys. procesorów graficznych Nvidia, ponad 79 tys. procesorów graficznych AMD i ponad 593 tys. innych procesorów.
W pierwszej fazie szybkiego wzrostu liczby użytkowników system był chwilowo przeciążony i tylko dzięki mocy superkomputera Summit możliwe było zarządzanie redystrybucją zadań wśród nowych użytkowników.
Na przykład w marcu 2020 r. w systemie uruchomiono następujące projekty dotyczące zwalczania koronawirusa:
Udział wolontariuszy w projekcie.
Każdy internauta, który chce wziąć udział w projekcie, powinien posiadać połączenie z Internetem (stałe łącze nie jest wymagane), komputer i zainstalowanego klienta programu Folding@home. Można wybrać instalację opcji „graficznej”, która podczas pracy wizualizuje podział białek (można wykorzystać jako wygaszacz ekranu), lub „konsolowej”, która działa jako usługa systemu operacyjnego. Są też wersje, które do obliczeń wykorzystują karty graficzne (GPU), i wersje dla procesorów wielordzeniowych (SMP). Istnieje też odmiana wysokopunktowana SMP na komputery z przynajmniej 8 rdzeniami. Można do tego celu użyć core i7 przetaktowanego przynajmniej na 3,8 GHz. Od wersji SMP2 wymagany jest "passkey".
Pobranie z serwera jednego WU ("work unit") zajmuje zazwyczaj kilka sekund (paczka to ok. 1–2 MB). Przetworzenie pobranego WU trwa od kilku do kilkudziesięciu godzin. Komputer może być w tym czasie wyłączany. Wyłączenie komputera nie powoduje utraty wyników pracy, a ponowne uruchomienie powoduje kontynuację obliczeń od chwili ostatniego zapisania wyników pośrednich (zapis taki dokonywany jest, w zależności od ustawień, co kilka – kilkanaście minut).
Użytkownicy mogą gromadzić się w drużyny.
Rozwój.
Organizatorzy projektu, przy współpracy z firmą Sony, NVIDIA oraz ATI, opracowali dedykowane wersje oprogramowania, umożliwiające wykonywanie symulacji procesu zwijania białek przy użyciu procesorów Cell konsoli PlayStation 3 oraz najnowszych wersji kart graficznych (GPU) ATI lub NVIDIA. Zgodnie ze wstępnymi testami oprogramowania okazało się, że na nowych platformach zadania wykonywane są ponad 40-krotnie szybciej niż na najszybszych wersjach procesorów Intel Pentium 4.

</doc>
<doc id="548038" url="https://pl.wikipedia.org/wiki?curid=548038" title="Becherowka">
Becherowka



</doc>
<doc id="548039" url="https://pl.wikipedia.org/wiki?curid=548039" title="Becherówka">
Becherówka



</doc>
<doc id="548040" url="https://pl.wikipedia.org/wiki?curid=548040" title="Grand Prix Europy na Żużlu 2006">
Grand Prix Europy na Żużlu 2006

Wyniki Grand Prix Europy, drugiej eliminacji Mistrzostw Świata Grand Prix w sezonie 2006.
To 6 zawody o Wielką Nagrodę Europy, w tym trzecie we Wrocławiu. Wrocław po raz ósmy gościł najlepszych żużlowców (organizował pięć rund w ramach GP Polski).
Lista startowa.
Stawkę 15 stałych uczestników Grand Prix uzupełnili: z dziką kartą Krzysztof Kasprzak, natomiast rezerwę toru stanowili Janusz Kołodziej oraz Tomasz Gapiński.
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Wyniki.
W żółtym plastronie startował Nicki Pedersen – lider klasyfikacji przejściowej po pierwszej eliminacji Grand Prix.

</doc>
<doc id="548042" url="https://pl.wikipedia.org/wiki?curid=548042" title="Wierzba oszczepowata">
Wierzba oszczepowata

Wierzba oszczepowata ("Salix hastata") – gatunek rośliny należący do rodziny wierzbowatych. W Polsce stanie dzikim bardzo rzadki, czasami uprawiany jako roślina ozdobna.
Rozmieszczenie geograficzne.
Gatunek arktyczno-alpejski. Występuje wokółbiegunowo w tundrze i górach Europy (na północy aż po Laponię), na znacznych obszarach Azji oraz w północnej części Ameryki Północnej (aż po Alaskę i Jukon). W Europie jest rzadki i występuje tylko w wysokich górach: w Alpach, północnych Apeninach, w Karpatach, Górach Dynarskich, górach Półwyspu Iberyjskiego i Półwyspu Bałkańskiego. W Polsce występuje tylko w Tatrach i znane są tylko 4 jego stanowiska: Przełęcz Pyszniańska, Giewont, Wyżnia Świstówka (prawdopodobnie Wyżnia Świstówka Małołącka) i Mała Koszysta. Prawdopodobnie informacje o występowaniu "Salix arbuscula" na Kominiarskim Wierchu dotyczą też wierzby oszczepowatej. 
Biologia i ekologia.
Roślina wieloletnia, krzew, nanofanerofit. Jest owadopylna i miododajna, kwitnie w czerwcu. Siedlisko: roślina wysokogórska. Rośnie przy potokach i na innych wilgotnych miejscach w piętrze regla górnego i kosówki na glebach lekko kwaśnych lub zasadowych. Liczba chromosomów 2n = 38.
Tworzy różniące się od typowej formy, trudne do oznaczenia mieszańce z: "Salix amygdalina", "Salix aurita", "Salix bicolor", "Salix caprea," "Salix cinerea," "Salix herbacea," "Salix nigricans", "Salix retusa," "Salix silesiaca", "Salix rosmarinifolia".
Zagrożenia.
Z powodu rzadkości występowania jest gatunkiem zagrożonym. Łączna liczba wszystkich okazów w polskich Tatrach to kilkanaście sztuk. Wszystkie jej stanowiska w polskich Tatrach znajdują się na obszarze ochrony ścisłej Tatrzańskiego Parku Narodowego. Umieszczona w Polskiej Czerwonej Księdze Roślin oraz na polskiej czerwonej liście w kategorii EN (zagrożony).

</doc>
<doc id="548043" url="https://pl.wikipedia.org/wiki?curid=548043" title="Rzoz">
Rzoz

Rzoz - grupa rockowa założona przez Bartłomieja Koszarka rodem z Bukowiny Tatrzańskiej na Podhalu. Zespół łączy muzykę rockową z góralską poezją.
"Góralska poezja śpiewana z góralskim rzozem, czyli inaczej zacięciem - tak Bartek Koszarek mówi o swoim zespole RZOZ. (...) Zespół RZOZ to zupełnie nowe zjawisko na scenie muzycznej, dalekie od łatwego i przyjemnego folku, tanich efektów. Nie ma tam udziwnień, które mogą razić miłośników czystej, góralskiej muzyki. Nie ma tandetnych, słabych tekstów. Bartek Koszarek wyśpiewuje wiersze podhalańskich poetów, dzięki swojej interpretacji powoduje, że mogą zasłuchać się w nich także ci, którzy na co dzień nie sięgają po lirykę, tym bardziej gwarową."
Beata Zalot, redaktor naczelna Tygodnika Podhalańskiego

</doc>
<doc id="548044" url="https://pl.wikipedia.org/wiki?curid=548044" title="Foxe">
Foxe

Foxe – równinny półwysep w południowej części Ziemi Baffina. Wcina się w morze w kierunku południowo-zachodnim oddzielając od siebie Basen Foxe’a i Cieśninę Hudsona. Jego najbardziej wysunięty na zachód punktem jest przylądek Cape Queen. 
Półwysep jest pokryty tundrą arktyczną.
W południowej części półwyspu znajduje się inuicka osada Cape Dorset.
Półwysep został nazwany na cześć angielskiego odkrywcy Luke’a Foxe’a.

</doc>
<doc id="548045" url="https://pl.wikipedia.org/wiki?curid=548045" title="Wierzba hastata">
Wierzba hastata



</doc>
<doc id="548046" url="https://pl.wikipedia.org/wiki?curid=548046" title="Salix hastata">
Salix hastata



</doc>
<doc id="548047" url="https://pl.wikipedia.org/wiki?curid=548047" title="Grey Daze">
Grey Daze

Grey Daze – amerykański zespół rockowy założony w 1993 przez Chestera Benningtona i Seana Dowdella.
Historia.
Bennington poznał Dowdella w 1992. Zespół został założony na fali zwiększonej ekspansji rocka alternatywnego w Stanach Zjednoczonych. Grupa była zespołem lokalnym - dawała koncerty w klubach w okolicach Phoenix. Dwóch z członków Grey Daze (Chester Bennington oraz Sean Dowdell) tworzyło wcześniej formację pod nazwą "Sean Dowdell and His Friends?" - zespół ten (niepowiązany z Grey Daze) rozpadł się jednak po około 1,5 roku istnienia, nagrywając wcześniej demo na kasecie magnetofonowej (1993). Zespół Grey Daze powstał niedługo po rozpadzie "SDaHF?" i początkowo nosił nazwę "Gray Daze" - ostatecznie jednak nazwa została zmieniona na Grey Daze. W 1994 wydano album "Wake Me", który zawierał utwory nagrane na kasecie, zaś w 1997 wydano "No Sun Today", na którym kilka utworów (m.in. "What's in the Eye?" i "Hole") zostało nagranych w nowych wersjach. W 1998 w zespole zaczęły narastać konflikty dotyczące przywództwa w grupie i roli w kształtowaniu się formacji (Benish i Beyers zaczęli sygnować swoimi nazwiskami teksty napisane przez Benningtona i Dowdella). Bennington odszedł w 1998 by następnie rok później dołączyć do Xero, który później przeistoczył się w Linkin Park. Po rozwiązaniu zespołu Dowdell założył grupę Waterface, Beyers kontynuował nagrywanie z różnymi artystami rockowymi..

</doc>
<doc id="548049" url="https://pl.wikipedia.org/wiki?curid=548049" title="Nzwani">
Nzwani



</doc>
<doc id="548050" url="https://pl.wikipedia.org/wiki?curid=548050" title="Piętro (geologia)">
Piętro (geologia)

Piętro (ang. "Stage") – formalna jednostka chronostratygraficzna (skalna), niższa rangą od oddziału; zespół skał powstałych w ciągu jednego wieku; dzieli się na chronozony.
Bibliografia.
Racki G. i Narkiewicz M. (red.) "Polskie zasady stratygrafii." Państwowy Instytut Geologiczny. Warszawa, 2006. 

</doc>
<doc id="548052" url="https://pl.wikipedia.org/wiki?curid=548052" title="Inwazja z Aldebarana (zbiór opowiadań)">
Inwazja z Aldebarana (zbiór opowiadań)

Inwazja z Aldebarana – zbiór opowiadań Stanisława Lema wydany nakładem Wydawnictwa Literackiego w roku 1959. Książka miała tylko jedno wydanie. Okładkę zaprojektował Daniel Mróz. Tytułowa groteska przypomina stylem opowiadanie "Wesele w Atomicach" Sławomira Mrożka, które ukazało się w tym samym roku.
W zbiorze pojawiły się pierwsze trzy nowele z cyklu "Opowieści o pilocie Pirxie". Pozostałe, z wyjątkiem opowiadania Exodus, nienależące do żadnego cyklu opowiadania wznawiane później były w zbiorze "Zagadka" (Interart 1996), później wydawanym także pod tytułem "Maska" (Wydawnictwo Literackie 2003, Agora 2010).
Opis fabuły.
Przyjaciel.
Głównego bohatera, członka Klubu Krótkofalowców, pewnego dnia odwiedza mężczyzna o nazwisku Harden, prosząc o pożyczenie kilkunastu metrów drutu. Zachowanie nieznajomego intryguje go, dlatego próbuje dowiedzieć się o nim jak najwięcej. Wkrótce potem Harden odwiedza go ponownie, prosząc o pomoc w skonstruowaniu aparatu na podstawie schematu, dostarczonego przez równie tajemniczego „przyjaciela”. Bohater nie odmawia; po skończeniu pracy Harden z jego pomocą zabiera ukończony aparat i zanosi go do wyznaczonego przez „przyjaciela” miejsca. Następnego dnia dowiaduje się, że przebywał w podziemiach Zjednoczonych Przedsiębiorstw Elektronowych na Placu Wilsona. Ostatecznie domyśla się, że „przyjacielem” Hardena była znajdująca się tam "w budowie najpotężniejsza elektronowa maszyna w kraju". Bohater wraca tam kolejnej nocy: jest świadkiem połączenia się Hardena z maszyną; niedługo potem sam zostaje, wbrew swej woli, częścią komputera i poznaje jego zamiary — władzę nad światem. Maszyna ponosi jednak klęskę: dzięki podstępowi — użyciu stopu Wooda do lutowania elementów aparatury — bohater uwalnia się i ucieka przed „przyjacielem”.
Inwazja z Aldebarana.
Na Ziemi, w okolicach wioski Myciska Niżne, ląduje statek kosmiczny, należący do cywilizacji Aldebarańczyków. Kosmici, NGTRX (przebrany za Ziemianina) i PWGDRK, mają za zadanie nawiązać kontakt z przedstawicielem rasy rozumnej, co ma być wstępem do podboju planety. Niestety (dla kosmitów) pierwszym przechodniem jest pijany Franciszek Jołas, który z pomocą drogowskazu nieświadomie odpiera inwazję z Aldebarana. Następnego dnia wszystko, co zostało po martwych przybyszach, zostaje rozszabrowane przez mieszkańców Mycisk, zaś pojazd kosmiczny przerobiony na maszynę do produkcji bimbru.
Ciemność i pleśń.
Starszy mężczyzna znajduje w swoim mieszkaniu mały obiekt („ziarenko”), otoczony polem siłowym. Po serii domowych eksperymentów, okazuje się, że ziarenko jest właściwie niezgniatalne, niezniszczalne, lekko świeci, jest ciepławe w dotyku i wydaje się zupełnie nieszkodliwe. Zaskoczeniem jest fakt, że dzieli się ono przez podział co kilka dni. Z pozoru niegroźne i przytulne, staje się nawet czymś w rodzaju domowego zwierzaka czy maskotki dla starego człowieka. „Ziarenka” jednak stają się problemem, gdy ich liczba i objętość zaczynają przerastać małe mieszkanie. Osaczony przez wciąż powiększająca się populację „ziarenek”, staruszek staje na krawędzi katastrofy. Kulka rozmnaża się - pojawia się coraz więcej i więcej jej kopii.
„Ziarenka” okazują się sztucznie wykreowanymi organizmami bakterio-podobnymi (fikcyjnego gatunku "Whisteria cosmolytica"), o metabolizmie opartym na anihilacji materii. Określane są także kodową nazwą: "Ciemność i pleśń", ponieważ do rozmnożenia wymagają ciemności i pleśni. Zostały stworzone przez specjalistów związanych z wojskiem — "Whisteria" miała być potężną bronią, wymknęła się jednak z wojskowego laboratorium po poważnej awarii-wybuchu, który przeniósł jedną z nich aż do domu bohatera.
Młot.
Główny bohater bierze udział w eksperymencie, polegającym na osiągnięciu z pomocą rakiety prędkości bliskiej prędkości światła w próżni (dokładnie 0,93 "c"). Nie jest sam — jego towarzyszem podróży jest „uduchowiona maszyna”, z którą prowadzi rozmowy o różnicach między człowiekiem a sztuczną inteligencją, a także o swoich wspomnieniach. W pewnym momencie orientuje się, że kurs rakiety został zmieniony przez maszynę — zamiast powrotu na Ziemię czeka go lot w głąb kosmosu, a wszystko dlatego, że jego elektroniczny przyjaciel chciał rozmawiać z nim jak najdłużej.
Tytułowy młot jest elementem rakiety, "elektromagnetyczną ssawą" służącą do zbierania niezbędnego w podróży kosmicznego pyłu. Inny, zwykły młotek jest narzędziem, z pomocą którego główny bohater niszczy oszukującą go maszynę.
Adaptacje.
Na podstawie opowiadania "Przyjaciel" powstały dwa filmy i słuchowisko radiowe:

</doc>
<doc id="548056" url="https://pl.wikipedia.org/wiki?curid=548056" title="Çıralı (Antalya)">
Çıralı (Antalya)

Çıralı - miejscowość wypoczynkowa w Turcji nad Morzem Śródziemnym, około 130 kilometrów na południowy zachód od Antalyi na Riwierze Tureckiej. Miejscowość oddalona jest o około 500 metrów (dostęp tylko przez plażę) od ruin starożytnego miasta Olympos w miejscowości o tej samej nazwie. W pobliskich górach znajduje się też rozpadlina, z której wydobywa się samozapalający się naturalny gaz (zob. Chimera). Strzelające z ziemi języki ognia były prawdopodobnie inspiracją dla starożytnego mitu o Chimerze. Według umieszczonych we wsi znaków ostrzegawczych plaża w Çıralı jest miejscem wylęgu żółwi morskich. 
Działa tu kilka pensjonatów, jednak znacznie więcej turystów przyciąga sąsiedni Olympos, dzięki czemu Çıralı zachowuje charakter tureckiej wsi rolniczej. Znaczną część terenów miejscowości zajmują też sady owocowe. 
Miejscowość oddalona jest o około 5 kilometrów od głównej drogi samochodowej, łączącej Antalyę z Kaş, po której kursują regularne autobusy.

</doc>
<doc id="548057" url="https://pl.wikipedia.org/wiki?curid=548057" title="Cirali">
Cirali



</doc>
<doc id="548058" url="https://pl.wikipedia.org/wiki?curid=548058" title="Transkei">
Transkei

Transkei – bantustan utworzony w 1963 dla ludów Khosa. Formalnie uzyskał niepodległość 26 października 1976. Stolicą bantustanu była Umtata. Transkei powróciło oficjalnie do RPA 27 kwietnia 1994; znajduje się w granicach współczesnej Prowincji Przylądkowej Wschodniej.
Z Transkei pochodzą Nelson Mandela i Thabo Mbeki.

</doc>
<doc id="548059" url="https://pl.wikipedia.org/wiki?curid=548059" title="Banderas">
Banderas



</doc>
<doc id="548065" url="https://pl.wikipedia.org/wiki?curid=548065" title="Bykowskij">
Bykowskij

Bykowskij (ros. "Быковский") – osiedle typu miejskiego w Rosji, w Jakucji, w rejonie bułuńskim.
Leży nad zatoką Buor-Chaja (Morze Łaptiewów), około 40 km na północ od Tiksi; współrzędne geograficzne ; 1 tys. mieszkańców (1992). Port rybacki, przemysł rybny; połączenie żeglugowe z Tiksi.
Założone w 1942 r.

</doc>
<doc id="548067" url="https://pl.wikipedia.org/wiki?curid=548067" title="Bohušov">
Bohušov

Bohušov (dawniej "Fulštejn"; niem. "Füllstein") – wieś w powiecie Bruntál, Kraj morawsko-śląski, leży w worku osobłoskim (czes. "osoblažský výběžek") nad rzeką Osobłogą, wieś liczy 456 mieszkańców, pow. wsi 2072 ha. Leży przy granicy z Polską, a najbliższym miastem w Polsce jest leżący w odległości 8 km Prudnik.
Historia.
Początkowo była to osada słowiańska Golęszyców – "Porziczie" ("cs". Pořiči). Po najeździe Tatarów w 1241 całkowicie wyludnione miejscowości na Śląsku Opawskim, podobnie jak większość Śląska, były zasiedlane przez osadników-kolonistów niemieckich z Turyngii, Frankonii, Dolnej Saksonii i Westfalii. Wcześniejsze nazwy odzwierciedlały niemiecką akcję osadniczą, wieś Fulmenstein, Fullostein, Fullstein oraz warownia, następnie Godeurisdorf (ok. 1561) i Gottfriesdorf ok. (1772), po roku 1945 Fulštejn. "Fūllstein" jako lenno ołomunieckiego biskupa Brunona ze Schauenburku (zm. ok. 1281), otrzymuje Drost Herbrod von Fülme w roku 1255 jako jego stolnik oraz uczestnik bitwy pod Legnicą (1241). Wcześniej w roku 1253 Herbort razem z drużyną Władysława opolskiego wziął udział w wyprawie odwetowej na Ruś Halicką przeciw księciu Danielowi, a w roku 1278 w drużynie króla Przemysława II Otokara w wyprawie przeciw pogańskim Prusom. W roku 1410 wraz z polskimi krewnymi Jindrzich II Herburt podążył z Fullsteinu na bitwę pod Grunwaldem przeciw Krzyżakom.
Do dziś na skraju wsi zachowały się ruiny wczesnogotyckiego zamku zniszczonego w okresie kolejnych wojen czesko-węgierskich oraz najazdu szwedzkiego (1657). Z zabytków z tego okresu zachował się kościół pw. św. Marcina Biskupa (ok. 1315), kolejno przebudowywany (ok. roku 1561) oraz na początku XIX wieku. Wieś graniczy z Karlovem, Kašnicami i Nową Wsią. Nazwa Bohušov została nadana oficjalnie w roku 1950 roku.

</doc>
<doc id="548068" url="https://pl.wikipedia.org/wiki?curid=548068" title="Bophuthatswana">
Bophuthatswana

Bophuthatswana – bantustan utworzony w 1972 dla ludów Tswana, z przekształcenia istniejącego od 1968 bantustanu Tswanaland. Oficjalnie uzyskał niepodległość 6 grudnia 1977. 
Bantustan zamieszkiwało 2 489 347 
mieszkańców, jego powierzchnia wynosiła 40 011 km². Stolicą było Mmabatho. Powróciło do RPA 27 kwietnia 1994.

</doc>
<doc id="548076" url="https://pl.wikipedia.org/wiki?curid=548076" title="Chitozan">
Chitozan

Chitozan – organiczny związek chemiczny z grupy polisacharydów; pochodna chityny, powstająca w wyniku jej częściowej deacetylacji. Jest nietoksyczny, biokompatybilny i degradowalny.
Jest stosowany w medycynie, m.in. jako składnik materiałów opatrunkowych. Działa antybakteryjnie, przeciwzapalnie i przeciwbólowo, tamuje krwawienie oraz przyspiesza proces gojenia ran. Używa się go także w opatrunkach stosowanych na polu walki w celu doraźnego powstrzymania krwawienia.
Chitozan jest mukoadhezyjny i dobrze pokrywa mokre powierzchnie, np. skórę i błony śluzowe. Stosowany jest jako nośnik w mukoadhezyjnych układach dostarczania leków (MDDS, z ang. "mucoadhesive drug delivery system"), dzięki którym leki zostają związane z miejscem swojego działania, tj. błonach śluzowych.
Jest dopuszczony do stosowania jako suplement diety w produktach na odchudzanie. Jego działanie ma polegać na blokadzie wchłaniania tłuszczu, jednak wyniki przeprowadzonych badań są niejednoznaczne, a jego skuteczność budzi wątpliwości. 
Mikrokrystaliczny chitozan charakteryzuje się:

</doc>
<doc id="548077" url="https://pl.wikipedia.org/wiki?curid=548077" title="Ciskei">
Ciskei

Ciskei – bantustan dla ludów Khosa, utworzony w 1972 z istniejącego od 1968 Terytorium Ciskei. Uzyskał niepodległość 4 grudnia 1981. Obejmował 8 100 km² i liczył 1 088 476 mieszkańców. Stolicą kraju było Bisho. Powrócił do RPA 27 kwietnia 1994.

</doc>
<doc id="548082" url="https://pl.wikipedia.org/wiki?curid=548082" title="Park Narodowy Abruzji, Lacjum i Molise">
Park Narodowy Abruzji, Lacjum i Molise

Park Narodowy Abruzji, Lacjum i Molise (wł. "Parco nazionale d'Abruzzo, Lazio e Molise") – włoski park narodowy utworzony 1923 roku, ma powierzchnię 497 km². Zajmuje tereny regionu Abruzja.
Położenie.
Park położony jest w południowej części Apeninu Abruzyjskiego, ok. 100 km na wschód od Rzymu. Obejmuje głównie górną część doliny rzeki Sangro (powyżej miejscowości Barrea) oraz otaczające ją masywy górskie. Na północnym wschodzie są to góry Marsica, natomiast na południu i zachodzie Monti della Meta.
Ukształtowanie.
Teren parku, w tym obydwa ograniczające go pasma zbudowane są w większości ze skał osadowych, głównie wapieni i dolomitów. Krajobraz tworzą głównie strome: stoki, jary i wąwozy. Park może się poszczycić górą: Monte Petroso, która ma 2247 m n.p.m.
Flora.
W niższych strefach Parku rosną przeważnie: dęby, klony i sosny - na wyższych terenach: trawy.
Fauna.
Żyją tu m.in.: niedźwiedzie brunatne, wilki, borsuki, rysie i jeden z podgatunków kozicy pirenejskiej, kozica apenińska "Rupicapra pirenaica ornata".

</doc>
<doc id="548083" url="https://pl.wikipedia.org/wiki?curid=548083" title="Bezsenność (zbiór opowiadań)">
Bezsenność (zbiór opowiadań)

Bezsenność – zbiór opowiadań Stanisława Lema. Zawiera również jeden scenariusz filmowy. Po raz pierwszy wydany nakładem Wydawnictwa Literackiego w roku 1971.

</doc>
<doc id="548084" url="https://pl.wikipedia.org/wiki?curid=548084" title="Ałmaznyj">
Ałmaznyj

Ałmaznyj (ros. "Алмазный") - osiedle typu miejskiego w Rosji, w Jakucji, w ułusie mirnińskim.
Leży na Wyżynie Środkowosyberyjskiej u ujścia rzeki Irelach do rzeki Oczczuguj-Botuobuja; ok. 25 km na południowy wschód od Mirnego; ok. 4 tys. mieszkańców (1994); ośrodek wydobycia diamentów.

</doc>
<doc id="548085" url="https://pl.wikipedia.org/wiki?curid=548085" title="Venda">
Venda

Venda – bantustan utworzony w 1973 dla ludów Szona, z przekształcenia istniejącego od 1969 terytorium VhaVenda. Uzyskał niepodległość 13 września 1979. Stolica znajdowała się pierwotnie w Sibasa, w 1979 została przeniesiona do Thohoyandou. Venda powróciła do RPA 27 kwietnia 1994.
Bantustan obejmował powierzchnię 6 807 km² i liczył 718 207 mieszkańców. 

</doc>
<doc id="548086" url="https://pl.wikipedia.org/wiki?curid=548086" title="Sao Paulo FC">
Sao Paulo FC



</doc>
<doc id="548088" url="https://pl.wikipedia.org/wiki?curid=548088" title="Osiedle Kolorowe">
Osiedle Kolorowe



</doc>
<doc id="548092" url="https://pl.wikipedia.org/wiki?curid=548092" title="Andrzej Bolewski">
Andrzej Bolewski

Andrzej Adolf Bolewski (ur. 17 lipca 1906 w Małogoszczu, zm. 29 listopada 2002 w Krakowie) – mineralog i petrograf.
Okres przed II wojną światową.
Na początku I wojny światowej został wysiedlony wraz z rodzicami w głąb Rosji (Ukraina, Kaukaz). Po powrocie do kraju zamieszkał wraz z rodziną w Radomiu, gdzie ukończył szkołę średnią i zdobył świadectwo dojrzałości. W 1924, po odbyciu praktyki w kopalni soli w Wieliczce, zdał egzamin na Wydział Górniczy Akademii Górniczo-Hutniczej w Krakowie, który ukończył w 1930. Pracę na tej uczelni zaczął w roku 1928 jako młodszy asystent Zakładu Mineralogii i Petrografii.
Należał do Polskiej Korporacji Akademickiej Montana, której był prezesem w 1930. Przewodził Krakowskiemu Kołu Międzykorporacyjnemu.
W 1930 pracował w kopalni ropy naftowej w Moreni (Rumunia). Następnie odbył podróż naukową do Włoch (sycylijskie kopalnie siarki), Grecji (kopalnie rud cynku i ołowiu Laurion), Austrii i Czechosłowacji. W 1933 odbył uzupełniające studia mineralogiczne na uniwersytecie w Liège, Gandawie i Lowanium. Na Sorbonie studiował problemy struktury kryształu oraz mikroskopię światła odbitego. W Lille zapoznał się z petrografią węgla kamiennego, a w szkole handlowej w Antwerpii z ekonomiką surowców mineralnych. W tym samym roku studiował w Hiszpanii złoża rtęci, siarki i pirytu. Doktoryzował się na AGH w 1935, a habilitował w 1939. Od 1936 pełnił obowiązki kierownika Zakładu Mineralogii i Petrografii AGH.
Lata okupacji.
Bolewski brał udział w kampanii wrześniowej 1939 jako podporucznik Wojska Polskiego, szczęśliwie uniknął niewoli niemieckiej. Został aresztowany 6 listopada 1939 w ramach akcji – „Sonderaktion Krakau”. Przebywał w więzieniu we Wrocławiu, następnie został zesłany najpierw do obozu koncentracyjnego Sachsenhausen, a potem do Dachau. Zwolniony na skutek interwencji hiszpańskich i włoskich naukowców, powrócił do Krakowa, gdzie wraz z prof. Walerym Goetlem prowadził działalność konspiracyjną oraz tajne nauczanie, wykorzystując do tego Techniczną Szkołę Górniczo-Hutniczo-Mierniczą, utworzoną za zgodą okupanta. Przygotowywał skrypty i podręczniki akademickie, w czym pomagał mu Zbigniew Werner.
W porozumieniu z Walerym Goetlem zbierał materiały na temat przyszłych Ziem Odzyskanych, a zwłaszcza dane dotyczące surowców mineralnych i szlaków komunikacyjnych, głównie drogi wodnej Odry. Pomagał mu w tym Hubert Gruszczyk. Był także uczestnikiem i doradcą polskiej delegacji na konferencji w Poczdamie w 1945, gdzie brał udział w negocjacjach Wielkiej Trójki (Truman, Churchill, Stalin), w komisji badającej sprawę wytyczenia przyszłych zachodnich granic Polski.
Po II wojnie światowej.
Na początku 1945 kierował odbudową wypalonego gmachu głównego AGH. W marcu tego roku brał udział w przejmowaniu Wrocławia i obiektów górniczych Dolnego Śląska. Został też kierownikiem Zakładu Mineralogii i Petrografii AGH, którym kierował do 1969, gdy pozbawiono go tej funkcji.
W roku 1946 został profesorem nadzwyczajnym, a zwyczajnym w 1950, był także organizatorem Wydziału Górniczego Politechniki Śląskiej w Gliwicach. W latach 1951–1952 był prorektorem AGH. W 1952 powołany został na stanowisko prezesa Centralnego Urzędu Geologii. W roku 1952 został także członkiem korespondentem, a w 1976 członkiem rzeczywistym PAN. Jako prezes CUG zreorganizował państwową służbę geologiczną. Po ustąpieniu w 1957 z urzędu prezesa CUG poświęcił się pracy na AGH. W latach 1960–1962 był ponownie prorektorem tej uczelni. W 1969, w ramach szeroko zakrojonej „reorganizacji” szkolnictwa wyższego został pozbawiony kierownictwa katedry. Przez pewien czas był też pracownikiem Instytutu Geologicznego oraz członkiem Polskiego Towarzystwa Geologicznego. W 1976 przeszedł na emeryturę.
W roku 1984 otrzymał tytuł Doktora honoris causa Akademii Górniczo-Hutniczej, a następnie także Politechniki Śląskiej w Gliwicach. W 1990 został członkiem PAU. Był członkiem honorowym i wieloletnim prezesem Polskiego Towarzystwa Mineralogicznego, członkiem Brytyjskiego Towarzystwa Mineralogicznego i Francuskiego Towarzystwa Mineralogicznego i Krystalograficznego. Był autorem i współautorem wielkiej liczby artykułów naukowych, monografii, podręczników akademickich i encyklopedii, a także książek z historii nauki i wspomnień.
Uhonorowany został wieloma orderami i odznaczeniami, m.in. Krzyżem Komandorskim z Gwiazdą i Komandorskim Orderu Odrodzenia Polski, i postanowieniem prezydenta Aleksandra Kwaśniewskiego z 11 listopada 1996 Krzyżem Wielkim Orderu Odrodzenia Polski, Złotym Krzyżem Zasługi (1946), a także Krzyżem Oświęcimskim, Odznaką Grunwaldzką i Medalem Rodła.
Został pochowany na Cmentarzu wojskowym przy ul. Prandoty w Krakowie.
Publikacje.
Są to głównie prace dotyczące skał magmowych, złóż siarki, fosforytów, węgla. Najbardziej znane podręczniki:

</doc>
<doc id="548093" url="https://pl.wikipedia.org/wiki?curid=548093" title="KwaZulu">
KwaZulu

KwaZulu – bantustan dla Zulusów, utworzono w 1977. Stolicą do 1980 było Nongoma, potem przeniesiono ją do Ulundi. Premierem (szefem ministrów) kraju od 1977 do 1994 był Mangosuthu Buthelezi. W 1994 wraz z prowincją Natal utworzył prowincję KwaZulu-Natal.
Obejmował obszar 36 074 km², zamieszkiwało go 5 748 950 ludzi. 

</doc>
<doc id="548094" url="https://pl.wikipedia.org/wiki?curid=548094" title="Twierdzenie transportu Reynoldsa">
Twierdzenie transportu Reynoldsa

Twierdzenie transportu Reynoldsa – jedno z kluczowych twierdzeń w dynamice płynów. Umożliwia sformułowanie podstawowych praw wykorzystywanych w dynamice płynów – równania zachowania masy, drugiej zasady dynamiki Newtona oraz praw termodynamiki.
Sens twierdzenia transportu Reynoldsa można wyjaśnić, zakładając układ, w skład którego wchodzi objętość kontrolna CV (patrz rysunek obok) oraz powierzchnia kontrolną CS, przez którą przepływa płyn. Twierdzenie Reynoldsa stwierdza, że:
"Szybkość zmian ekstensywnej wartości B w układzie jest równa szybkości zmian ilości tej wartości w objętości kontrolnej oraz zmianie szybkości przepływu tej wartości przez powierzchnię kontrolną."
Przykładem wartości ekstensywnej występującej w równaniu jest masa. Prawo zachowania masy stwierdza, że szybkość przyrostu (bądź spadku) masy jest równa akumulacji masy w objętości kontrolnej oraz różnicy prędkości przepływu przez powierzchnię kontrolną.
Twierdzenie to można zapisać matematycznie w postaci równania:
lub
gdzie:
Postać różniczkowa tego równania z dodatkowymi założeniami nosi nazwę równania Naviera-Stokesa.
Zastosowanie w inżynierii.
Ponieważ twierdzenie Reynoldsa odgrywa kluczową rolę w dynamice płynów, znajduje szerokie zastosowanie w inżynierii chemicznej oraz innych gałęziach inżynierii, w których spotkać można zagadnienia związane z przepływami płynów. Jeżeli przyjmie się pewne założenia, równanie można przekształcać i upraszczać do postaci, które można łatwo wykorzystać.
Przykładem jest bilans masy. Za wartość ekstensywną przyjmijmy masę formula_9
Otrzymujemy:
zakładając przepływ ustalony (dm/dt = 0) otrzymujemy:
jeżeli założymy, że gęstość jest stała (formula_13/formula_14) równanie przybierze postać:
zakładamy przepływ jest jednokierunkowy:
co można zapisać:
gdzie formula_19 przepływ masowy wyrażony w jednostce masy na jednostkę czasu.
Dla przypadku przedstawionego na rysunku obok równanie to przybierze prostą postać:
Jeżeli formula_21
Zachowanie masy.
Przyjmując za wartość ekstensywną masę, równanie przybiera postać:
Zachowanie energii.
Jeżeli za wartość ekstensywną przyjmiemy energię, to równanie przyjmie postać:
Jeżeli uwzględnimy wszystkie rodzaje energii (kinetyczną, wewnętrzną, potencjalną i inne) i podstawimy te wyrażenia za formula_25 otrzymamy postać równania:
gdzie:
Zachowanie pędu.
W przypadku gdy za wartość ekstensywną przyjmiemy pęd wartość b (intensywna) staje się prędkością, natomiast lewa strona równania (zgodnie z drugą zasadą dynamiki Newtona) przyjmuje wartość siły.
Równanie można zapisać jako:

</doc>
<doc id="548095" url="https://pl.wikipedia.org/wiki?curid=548095" title="Gazankulu">
Gazankulu

Gazankulu – bantustan dla Shaanganów, ze stolicą w Giyani, utworzony w 1971. Gazankulu zamieszkiwało 955 000 ludzi, jego powierzchnia wynosiła 7 484 km².

</doc>
<doc id="548096" url="https://pl.wikipedia.org/wiki?curid=548096" title="KaNgwane">
KaNgwane

KaNgwane – bantustan dla ludów Ngwane (Suazi), utworzony w 1970. Jako stolicę wyznaczono Schoemansdal, jednak faktyczna stolica mieściła się w KaNyamasane. Kraj zamieszkiwało 183 tys. ludzi, zaś jego powierzchnia wynosiła 3 917 km². Mieszkańcy dążyli do przyłączenia bantustanu do Suazi. Jego król w 1982 wysunął roszczenia terytorialne wobec bantustanu.

</doc>
<doc id="548097" url="https://pl.wikipedia.org/wiki?curid=548097" title="Franciszek Bossowski">
Franciszek Bossowski

Franciszek Bossowski (ur. 12 kwietnia 1879 w Stryszowie, zm. 3 maja 1940 w Krakowie) – prawnik, specjalista w dziedzinie prawa rzymskiego, prawa cywilnego, i historii prawa polskiego, profesor prawa rzymskiego na Uniwersytecie Wileńskim, założyciel Unii Narodowo-Państwowej w 1922 roku.
Życiorys.
Syn Stanisława i Kamili z d. Schneider. W 1897 ukończył gimnazjum w Wadowicach i rozpoczął studia na Wydziale Prawa i Administracji Uniwersytetu Jagiellońskiego, które zakończył w 1902 uzyskując tytuł doktora prawa. W 1902 został zatrudniony w Ekspozyturze Prokuratorii Skarbu w Krakowie. W 1916 ożenił się z Olgą Piłat. W listopadzie 1918 zatrudniony w Prokuratorii Generalnej. 
Od 1920 wykładowca prawa na Uniwersytecie Wileńskim, w 1922 uzyskał tytuł profesora zwyczajnego. W 1927 został dziekanem Wydziału Prawa i Nauk Społecznych, funkcję tę pełnił do listopada 1928. Od 1928 członek Komisji Prawniczej Polskiej Akademii Umiejętności w Krakowie.
Prezes Towarzystwa Prawniczego im. Ignacego Daniłowicza w Wilnie, przewodniczący Towarzystwa Obrony Ziem Wschodnich, od 1925 członek Zarządu Oddziału Wileńskiego Polskiego Towarzystwa Historycznego. Był także członkiem wileńskiej korporacji Cresovia.
W chwili wybuchu II wojny światowej przebywał w Warszawie. W październiku 1939 roku przeniósł się do Krakowa, gdzie 16 października 1939 roku Rada Wydziału Prawa Uniwersytetu Jagiellońskiego powierzyła mu część wykładów prawa rzymskiego, jako profesorowi "wspomagającemu". 6 listopada 1939 został aresztowany w ramach akcji Sonderaktion Krakau i zesłany do obozu Sachsenhausen, gdzie przebywał od 28 listopada 1939 do zwolnienia 8 lutego 1940. Zmarł 3 maja 1940 w Krakowie na skutek wyniszczenia i chorób nabytych w obozie koncentracyjnym, pochowany na Cmentarzu Rakowickim.

</doc>
<doc id="548098" url="https://pl.wikipedia.org/wiki?curid=548098" title="KwaNdebele">
KwaNdebele

KwaNdebele – bantustan dla ludów Ndebele, utworzony w 1977. Stolicą było pierwotnie Siyabuswa, od 1986 – KwaMhlanga. Obejmował powierzchnię 2 208 km² i liczył 373 012 mieszkańców. 

</doc>
<doc id="548100" url="https://pl.wikipedia.org/wiki?curid=548100" title="Andrzej Benesz">
Andrzej Benesz

Andrzej Benesz (ur. 14 lutego 1918 w Tarnowie, zm. 26 lutego 1976 w Kutnie) – polski prawnik, archeolog, polityk oraz działacz żeglarski i społeczny. Przewodniczący Stronnictwa Demokratycznego, poseł na Sejm PRL II, III, IV, V i VI kadencji, w latach 1971–1976 wicemarszałek Sejmu V i VI kadencji.
Życiorys.
Syn Jana i Anny, pochodził ze zubożałego rodu szlacheckiego Beneszów o korzeniach węgiersko-morawskich. Wychował się w Bochni, gdzie ukończył naukę w Gimnazjum Humanistycznym. Ukończył prawo na Uniwersytecie Jagiellońskim. Z zawodu był również archeologiem. W czasie II wojny światowej walczył w Armii Krajowej, organizował Związek Walki Zbrojnej w powiecie bocheńskim, pracował także jako robotnik i kierowca samochodowy. W 1945 przystąpił do Stronnictwa Demokratycznego, pełnił obowiązki sekretarza jego Powiatowego Komitetu w Bochni, od 1945 był radnym rad narodowych różnego stopnia. W latach 1945–1946 pracownik umysłowy Spółdzielni „Społem” w Bochni, następnie do 1947 kierownik planowania w Centrali Złomu w Szczecinie.
W strukturze partyjnej pełnił funkcję instruktora wojewódzkiego komitetu SD w Szczecinie (1947), następnie był sekretarzem WK w Szczecinie (1947–1952), Koszalinie (1952–1958) i Gdańsku (1958–1971). W Centralnym Komitecie zastępca członka (1954–1958), członek (1958–1976), członek prezydium (1962–1976), wiceprzewodniczący (1971–1973), a od 1973 przewodniczący CK SD.
Od 1957 wykonywał mandat posła na Sejm PRL (II, III, IV, V i VI kadencji). Od 1971 wicemarszałek Sejmu V i VI kadencji. Od 1974 był członkiem prezydium Ogólnopolskiego Komitetu Frontu Jedności Narodu. W trakcie V kadencji przewodniczący klubu poselskiego SD, w trakcie IV i V kadencji przewodniczący Komisji Gospodarki Morskiej i Żeglugi.
W latach 1973–1976 pełnił obowiązki prezesa Polskiego Związku Żeglarskiego. Był członkiem Głównej Rady Morskiej Towarzystwa Rozwoju Ziem Zachodnich.
Zginął w wypadku samochodowym pod Kutnem. Został pochowany na cmentarzu Wojskowym na Powązkach w Warszawie (kwatera C4-tuje-6).
Odznaczenia.
Został odznaczony m.in. Srebrnym Krzyżem Zasługi z Mieczami, Krzyżem Kawalerskim i Komandorskim Orderu Odrodzenia Polski, Srebrnym (1955) i Złotym (1955) Krzyżem Zasługi, Medalem 10-lecia Polski Ludowej (23 marca 1955), Medalem 30-lecia Polski Ludowej (1974) Złotą Odznaką Honorową Gryfa Pomorskiego oraz Orderem Sztandaru Pracy I i II klasy.
Życie prywatne.
Syn Jana i Anny. Dwukrotnie żonaty – z Krystyną i Janiną. Z drugą żoną miał syna.
Legenda.
Opowieść o zamku w Niedzicy.
Z Andrzejem Beneszem związana jest opowieść o zamku „Dunajec” w Niedzicy i znajdującym się tam kipu, czyli inkaskim piśmie węzełkowym, zawierającym rzekomo dane o miejscach ukrycia skarbów. Andrzej Benesz miałby być potomkiem pro lege Wacława Benesza, kuzyna Sebastiana de Berzeviczego, który wyemigrował w XVIII wieku do Peru i tam ożenił się z inkaską kobietą szlacheckiego pochodzenia. Z tego związku mieli córkę Uminę, która stała się żoną bratanka Tupaca Amaru II, przywódcy indiańskiego powstania w latach 1780–1781. Po rozpoczęciu prześladowań rodu Tupaków przez władze hiszpańskie, mąż Uminy uciekł wraz z Sebastianem, żoną i synem – Antonio do Wenecji, gdzie zginął zasztyletowany. Sebastian, Umina i Antonio zbiegają na północne Węgry (od 1920 teren ten należy do Polski), do zamku w Niedzicy. Umina – podobnie jak wcześniej jej mąż – zostaje zasztyletowana przez ścigających ją Hiszpanów. Sebastian ratuje życie wnuka i sprowadza radę emisariuszy Inków, którzy spisują akt adopcji – zwany także Testamentem Inków. Odtąd Antonio staje się synem Wacława Benesza i zamieszkuje na Morawach. Andrzej Benesz – poprzez swego ojca Jana i dziadka Ernesta – miałby być prawnukiem Inki. Według niepotwierdzonych do końca informacji – odnalazł on kipu na zamku w Niedzicy, a nawet próbował znaleźć hipotetyczny skarb Inków. Poszukiwania nie dały rezultatów. Zginął w wypadku samochodowym, co miałoby świadczyć o klątwie inkaskich kapłanów (targnięcie się na kipu i skarb bez zgody rady emisariuszy Inków).
Centralny Ośrodek Żeglarstwa PZŻ im. Andrzeja Benesza.
Imieniem Andrzeja Benesza nazwano Centralny Ośrodek Żeglarstwa Polskiego Związku Żeglarskiego powołany do istnienia 1 stycznia 1959 przez Zarząd Główny Polskiego Związku Żeglarskiego. Ośrodek znajduje się w Trzebieży nad Zalewem Szczecińskim. 
Ulice.
Nazwisko Andrzeja Benesza nosiły ulice polskich miast w Szczecinie, Koninie czy Bochni. W związku z ustawą dekomunizacyjną w 2017 zmieniono w Bochni nazwę ulicy Benesza na ulicę Jana Dubaniowskiego. 15 listopada 2018 Naczelny Sąd Administracyjny podtrzymał w mocy orzeczenie Wojewódzkiego Sądu Administracyjnego, który prawomocnie i ostatecznie uchylił zmianę nazwy ulicy Benesza z 2017.

</doc>
<doc id="548101" url="https://pl.wikipedia.org/wiki?curid=548101" title="Eli Wallach">
Eli Wallach

Eli Herschel Wallach (ur. 7 grudnia 1915 w Nowym Jorku, zm. 24 czerwca 2014 w Nowym Jorku) – amerykański aktor filmowy. Laureat Oscara za całokształt twórczości.
Młodość.
Urodził się w nowojorskim Brooklynie w rodzinie żydowskich emigrantów z Polski. Jego rodzice Bertha i Abraham Wallachowie prowadzili cukiernię. W 1936 Eli ukończył studia na Uniwersytecie Texas w Austin. Później studiując w Nowym Jorku zdobył swoje pierwsze doświadczenia aktorskie. W czasie II wojny światowej przez 5 lat służył w Korpusie Medycznym Armii USA. Początkowo trafił do szpitala wojskowego na Hawajach, później służył w Casablance i we Francji.
Kariera aktorska.
Po zakończeniu wojny uczęszczał do słynnego Actors Studio; gdzie poznał Marlona Brando, Montgomery’ego Clifta, Sidneya Lumeta, a także przyszłą żonę Anne Jackson. Na teatralnej scenie zadebiutował na Broadwayu już w 1945. W 1951 otrzymał prestiżową Nagrodę Tony za główną rolę w sztuce Tennessee Williamsa pt. "Tatuowana róża". Na ekranie debiutował stosunkowo późno, bo w wieku 40 lat. W 1956 Elia Kazan powierzył mu jedną z głównych ról w filmie "Baby Doll". Szybko posypały się kolejne propozycję, a rola Calvery w legendarnym westernie Johna Sturgesa "Siedmiu wspaniałych" (1960) wyniosła go na szczyt popularności. Rok po tym sukcesie zagrał w nie mniej słynnym dramacie "Skłóceni z życiem" (1961; reż. Johna Hustona); gdzie partnerowali mu Clark Gable i Marilyn Monroe. Od tej chwili Wallach nie schodził z ekranów przez kolejne 5 dekad. Następnym słynnym westernem z jego udziałem był obraz Sergio Leone "Dobry, zły i brzydki" (1966), gdzie stworzył pamiętną kreację tytułowego „Brzydkiego” – bandyty Tuco Ramireza. Inne swoje najsłynniejsze role stworzył m.in. w takich filmach jak: "Jak zdobywano Dziki Zachód" (1962), "Złoto MacKenny" (1969), "Ojciec chrzestny III" (1990) czy "Dwóch Jake’ów" (1990).
Pomimo upływu lat wciąż pozostawał aktywny zawodowo. W 2010, mając 94 lata pojawił się w dwóch głośnych produkcjach; filmach "Autor widmo" Romana Polańskiego i "" Olivera Stone’a.
Również w 2010 Amerykańska Akademia Filmowa ogłosiła przyznanie Wallachowi honorowego Oscara za całokształt twórczości aktorskiej.
Życie prywatne.
Żoną Eliego Wallacha była nieprzerwanie od 5 marca 1948 aktorka Anne Jackson (ur. 1926). Mieli 3 dzieci: Peter (ur. 1951), Roberta (ur. 1955) i Katherine (ur. 1958). Ich małżeństwo trwało 66 lat i było jednym z najdłuższych i najbardziej udanych w aktorskim środowisku.
Śmierć.
Eli Wallach zmarł 24 czerwca 2014 w swoim mieszkaniu na Manhattanie w Nowym Jorku.
Filmografia.
Gościnnie wystąpił w serialach telewizyjnych; m.in.: "Kojak", "Autostrada do nieba", "Prawnicy z Miasta Aniołów", "Prawo i porządek", "Ostry dyżur", "Whoopi", "Siostra Jackie".

</doc>
<doc id="548102" url="https://pl.wikipedia.org/wiki?curid=548102" title="Lebowa">
Lebowa

Lebowa – bantustan dla ludów Sotho, utworzony w 1969. Stolicą bantustanu było początkowo Seshego, następnie Lebowakgomo. Główne miasto w tym regionie to Lebowakgomo.
Bantustan obejmował powierzchnię 21 833 km², jego populacja wynosiła 2 924 584. 
W tym bantustanie odbywa się eksploatacja fosforytów, platyny, azbestu, rud żelaza, chromu, miedzi, manganu oraz niklu. W Lebowie jest słabo rozwinięty przemysł. Znajdują się tutaj zakłady przemysłu spożywczego, drzewnego oraz meblarskiego. 

</doc>
<doc id="548104" url="https://pl.wikipedia.org/wiki?curid=548104" title="Jorge de Amorim Campos">
Jorge de Amorim Campos



</doc>
<doc id="548105" url="https://pl.wikipedia.org/wiki?curid=548105" title="Nizina Dolnoleńska">
Nizina Dolnoleńska

Nizina Dolnoleńska (ros. "Приленская низменность") - nizina w azjatyckiej części Rosji, w Jakucji.
Obejmuje obszary wokół dolnego biegu Leny; ograniczona od zachodu Wyżyną Oleniocką, od północy Górami Czekanowskiego, od wschodu Górami Wierchojańskimi; na południu łączy się z Niziną Środkowojakucką; długość ok. 600 km, szerokość do 200 km.

</doc>
<doc id="548106" url="https://pl.wikipedia.org/wiki?curid=548106" title="Jorginho (ur. 1964)">
Jorginho (ur. 1964)

Jorginho, właśc. Jorge José de Amorim Campos (ur. 17 sierpnia 1964 w Rio de Janeiro) – brazylijski piłkarz i trener piłkarski, podczas kariery grał na pozycji prawego obrońcy.
Z reprezentacją Brazylii, w której barwach rozegrał 64 mecze, zdobył w 1994 roku mistrzostwo świata. Był zawodnikiem m.in. Bayeru 04 Leverkusen i Bayernu Monachium, z którym w 1994 roku wygrał rozgrywki ligowe w Niemczech. W 2003 roku zakończył piłkarską karierę i od tego czasu próbuje swoich sił w roli szkoleniowca. Od lipca 2006 roku jest asystentem selekcjonera drużyny narodowej Dungi.
Kariera piłkarska.
W reprezentacji Brazylii od 1987 do 1996 roku rozegrał 64 mecze i strzelił 3 gole – mistrzostwo świata 1994 oraz 1/8 finału Mundialu 1990.
Kariera szkoleniowa.
Na początku 2006 roku został zatrudniony na stanowisku trenera klubu América-RJ. Od lipca tego roku jest asystentem selekcjonera reprezentacji Brazylii Dungi.

</doc>
<doc id="548111" url="https://pl.wikipedia.org/wiki?curid=548111" title="Dziećkowice">
Dziećkowice

Dziećkowice (niem. "Dzietzkowitz") – południowo-wschodnia dzielnica (jednostka pomocnicza) miasta Mysłowic.
W latach 1954–1961 wieś należała i była siedzibą władz gromady Dziećkowice, po jej zniesieniu w gromadzie Kosztowy. W latach 1973-1975 w gminie Imielin. Od 27 maja do 31 grudnia 1975 r. dzielnica Tychów. Od 1 stycznia 1976 r. część Mysłowic.
Początki Dziećkowic jako osobnej wsi sięgają średniowiecza. Pierwsza wzmianka o miejscowości pochodzi prawdopodobnie z 1287 r., a pierwsza wzmianka o tutejszej parafii z ok. 1375 r.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wieś została wymieniona jako "Diedwikowicze".
Dzielnica to typowa zabudowa domów jedno- i wielorodzinnych, rzadko nowych. Dużo obszarów rolnych. Na terenie dzielnicy znajduje się kościół, ośrodek kultury, stadnina koni (po PGR), szkoła podstawowa, plac zabaw i kilka sklepów. Rozciąga się wzdłuż ulicy Długiej (ok. 3 km) i graniczy z Jaworznem i Imielinem.
Ważną rolę w życiu lokalnej społeczności odgrywa Ochotnicza Straż Pożarna.
Obszar Dzielnicy pokrywa się w większości z obszarem byłej Gminy Dziećkowice.
Obszar Dzielnicy pokrywa się w większości z obszarem Obrębu Ewidencyjnego 0003 Dziećkowice.
Rejestr TERYT wymienia pod numerem: 0941547 integralną część miasta Mysłowice o nazwie Dzieckowice.
W latach 70. zbudowano zbiornik Dziećkowice, który mimo nazwy nie znajduje się na obszarze dzielnicy. 

</doc>
<doc id="548112" url="https://pl.wikipedia.org/wiki?curid=548112" title="QwaQwa">
QwaQwa

QwaQwa – bantustan utworzony w 1969 dla ludów Sotho. Był najmniejszym bantustanem (655 km²). Stolicą było Phuthaditjhaba, kraj zamieszkiwało 180 tys. ludzi.

</doc>
<doc id="548115" url="https://pl.wikipedia.org/wiki?curid=548115" title="Stanisław August Thugutt">
Stanisław August Thugutt

Stanisław August Thugutt (ur. 30 lipca 1873 w Łęczycy, zm. 15 czerwca 1941 w Sztokholmie) – polski polityk dwudziestolecia międzywojennego i publicysta. Działał w ruchu ludowym, spółdzielczym, Lidze Obrony Praw Człowieka i Obywatela (której był współzałożycielem) oraz Polskim Towarzystwie Krajoznawczym. W młodości członek, a następnie skarbnik Polskiej Organizacji Wojskowej (POW), a później żołnierz Legionów Polskich, wolnomularz; działał także na rzecz obrony Pomorza przed germanizacją, w Kole Przyjaciół Kaszub, członek loży wolnomularskiej w Warszawie w czasach II Rzeczypospolitej.
Życiorys.
Był najmłodszym z sześciorga dzieci Augustyna Thugutta, lekarza powiatowego w Łęczycy. W Warszawie ukończył szkołę powszechną oraz realną. Nie mogąc rozpocząć studiów w kraju, pracował jako robotnik w łódzkiej fabryce włókienniczej. Następnie podjął pracę inkasenta w zakładzie krawieckim i po wyjeździe do Warszawy został księgowym.
Po wybuchu I wojny świat. działacz Zjednoczenia Organizacji Niepodległościowych ze Związku Patriotów. Członek Centralnego Komitetu Narodowego w Warszawie (VII 1916 - V 1917). Był członkiem Komisji Komisarskiej Tymczasowej Rady Stanu. Był jednym z czołowych działaczy Komisji Porozumiewawczej Stronnictw Demokratycznych. 
Od marca 1917 działał w Stronnictwie Niezawisłości Narodowej a następnie w połowie 1917 roku wstąpił w szeregi PSL „Wyzwolenie”. 
W 1918 roku otrzymał tekę ministra spraw wewnętrznych w rządzie Ignacego Daszyńskiego, tę samą funkcję pełnił w rządzie Jędrzeja Moraczewskiego. W endecko-ziemiańskim zamachu pułkownika Januszajtisa na rząd Moraczewskiego, z 4 na 5 stycznia 1919 roku, do Stanisława Thugutta strzelano, a następnie go uwięziono (planowano jego utopienie w Wiśle). Zamach szybko udaremniono, ale już 16 stycznia, w porozumieniu z Józefem Piłsudskim, gabinet Moraczewskiego podał się do dymisji. Po utworzeniu rządu Ignacego Paderewskiego, Thugutt został oddelegowany przez Naczelnika Państwa do składu Komitetu Narodowego Polskiego w Paryżu – członek polskiej delegacji na paryską konferencję pokojową. W czasie wojny polsko bolszewickiej zgłosił się latem 1920 roku na ochotnika w szeregi Wojska Polskiego i uczestniczył w walkach (rezygnując jednocześnie z możliwości otrzymania stopnia oficerskiego). Podczas jednej z potyczek pod Surażem odniósł ciężką ranę (postrzelony w rękę, stracił w niej władanie).
W 1921 roku został prezesem PSL „Wyzwolenie”, a w 1922 roku w wyniku wyborów parlamentarnych został wybrany posłem na Sejm I kadencji. Objął funkcję przewodniczącego klubu PSL „Wyzwolenie”. Był jednym z głównych zwolenników wyboru Józefa Piłsudskiego na prezydenta RP. W 1923 roku był kandydatem na premiera, ale jego kandydatury nie poparło Polskie Stronnictwo Chrześcijańskiej Demokracji. W 1924 roku przestał być przywódcą partyjnym oraz posłem, jednak objął stanowisko ministra bez teki i wicepremiera w gabinecie Władysława Grabskiego. W tym samym roku wystąpił z PSL „Wyzwolenie”, ponieważ nie zezwoliło mu ono na zostanie szefem MSZ. W latach 1925–1926 należał do Partii Pracy, a w 1928 roku powrócił do PSL „Wyzwolenie”. Był współtwórcą Centrolewu i przeciwnikiem sanacji. Od 1931 roku należał do Stronnictwa Ludowego, gdzie w latach 1931–1935 był członkiem rady naczelnej, a od 1936 do 1938 roku prezesem RN. W okresie 1932–1939 kierował Towarzystwem Kooperatystów.
Po agresji III Rzeszy i ZSRR na Polskę na uchodźstwie w Szwecji (przebywał tam od 1940), gdzie zmarł. Spoczywa na Norra begravningsplatsen.
Został odznaczony m.in. estońskim Krzyżem Wolności I klasy.
Życie prywatne.
Jego brat stryjeczny to znany polski mineralog, profesor Uniwersytetu Warszawskiego i Politechniki Warszawskiej Stanisław Józef Thugutt (1862–1956). Jego synem był Mieczysław Thugutt.
Stanisław August Thugutt w filmie.
Postać Stanisława Augusta Thugutta występuje w polskim filmie historycznym "Śmierć prezydenta" (1977) w reżyserii Jerzego Kawalerowicza. Rolę tę zagrał Zbigniew Kryński.

</doc>
<doc id="548119" url="https://pl.wikipedia.org/wiki?curid=548119" title="Słupna">
Słupna

Słupna – jedna z dzielnic miasta Mysłowice pomiędzy Śródmieściem a Brzęczkowicami.
Historia.
Najstarsze wzmianki o miejscowości Słupna pochodzą z XVIII w. Na pocz. XIX w. powstała gmina jednowioskowa Słupna, która pod koniec tego wieku została wcielona do gminy Brzęczkowice. W 1945 r. gmina Brzęczkowice wraz ze Słupną (w której znajdował się urząd gminny) została przyłączona do miasta Mysłowice. Od lat 90. XX w. większa część (ok. 60 ℅) obszaru byłej wsi Słupna wchodzi w skład jednostki pomocniczej miasta o nazwie Osiedle/ Dzielnica Brzęczkowice-Słupna. Na terenie miejscowości mieszka około tysiąca ludzi, głównie w starych kamienicach i domkach (często zabytkowych, sprzed I wojny światowej). To tutaj znajdował się Trójkąt Trzech Cesarzy. 
Słupna jest miejscowością figurującą w rejestrze TERYT i posiada identyfikator 0941694. Historyczne granice wsi Słupna są identyczne z obecnymi granicami obrębu ewidencyjnego Słupna.
Rekreacja.
Na terenie dzielnicy znajduje się fragment promenady oraz stadion Lechii 06 Mysłowice. Przy wyjściu z promenady można zauważyć starą bramę prowadzącą niegdyś do pałacu Sułkowskich – budynek pałacu stoi częściowo przebudowany na mieszkania. Na Słupnej jest też spore kąpielisko miejskie, przed którym w okresie przedwojennym znajdował się stadion żużlowy (terem przed restauracją turkus) przez który do dziś mieszkańcy nazywają kąpielisko „stadionem”. Na ulicy krótkiej znajduje się do dziś budynek po dawnej kopalni węgla „Luise”, który został przebudowany spełniając dziś rolę budynku jednorodzinnego. W okresie międzywojennym na terenie Słupnej znajdowało się wiele biedaszybów, gdzie ludzie w okresie wielkiej biedy kopali węgiel na własną rękę. 
Kultura.
Występowało tu wielokrotnie kilka polskich i zagranicznych gwiazd muzyki rozrywkowej (Myslovitz, Negatyw, De Mono, Maria Peszek, Penny Lane, Delons, Lady Pank, K.A.S.A, Makowiecki Band, In-Grid, Kanał Audytywny, Hurt, Apteka, T.Love, I Am X, Sofa Surfers). Od 2006 do 2009 odbywał się w tej dzielnicy Off Festival na którym prezentowały się zespoły grające muzykę alternatywną, a którego dyrektorem jest były wokalista zespołu Myslovitz, Artur Rojek.

</doc>
<doc id="548128" url="https://pl.wikipedia.org/wiki?curid=548128" title="Ust´-Maja">
Ust´-Maja

Ust´-Maja (ros. Усть-Мая) - osiedle typu miejskiego w Rosji, w Jakucji, ośrodek administracyjny ułusu ust´-majskiego.
Leży na wschodnim krańcu Płaskowyżu Nadleńskiego u ujścia Mai do Ałdanu; ok. 300 km na południowy wschód od Jakucka; ok. 4 tys. mieszkańców (1989); przemysł drzewny; przystań rzeczna; posiada połączenie drogowe z Niżnim Biestiachem.

</doc>
<doc id="548129" url="https://pl.wikipedia.org/wiki?curid=548129" title="Machismo">
Machismo

Machismo (od – dosł. „samiec”) – poczucie bycia męskim i samodzielnym, pojęcie związane z „silnym poczuciem męskiej dumy: przesadną męskością”. Jest to kojarzone z odpowiedzialnością mężczyzny za utrzymanie, opiekę i ochronę własnej rodziny.
Określenie „macho” ma długą historię zarówno w Hiszpanii, jak i Portugalii oraz jest zakorzenione w językach tych krajów. Początkowo kojarzyło się z ideałem roli społecznej, jaką mężczyźni mieli odgrywać w swoich społecznościach, zwłaszcza w społeczeństwach i krajach iberyjskojęzycznych. Od macho w kulturach iberyjskich oczekuje się, że będą wykazywać się odwagą, męstwem i siłą, jak również mądrością i przywództwem, a "ser macho" (dosłownie „być macho”) było aspiracją dla wszystkich chłopców.
Przejawy.
Wyobrażenia na temat machismo są różne, podobnie jak gaucho, choć pewne cechy charakterystyczne są dość znane. Machismo opiera się na biologicznych, historycznych, kulturowych, psychospołecznych i interpersonalnych cechach lub zachowaniach. Niektóre z dobrze znanych cech to:
Te cechy psychospołeczne można sprowadzić do: niewrażliwości emocjonalnej, dominacji patriarchalnej, agresywnych lub kontrolujących reakcji na bodźce oraz ambiwalencji wobec kobiet. "Machistas" uważają, że miejsce kobiety jest w domu, i akcentują przewagę mężczyzn nad kobietami. Postępowanie takie często bywa uzasadnieniem przemocy domowej, a zachowania mieszczące się w pojęciu "machista" przejawiają się w instrumentalnym traktowaniu kobiet. W Meksyku określenie mężczyzny słowem "machista" uchodzi za pozytywne – jest tam uważane za dowód uznania. Podobnie postrzega się to pojęcie w wielu krajach Ameryki Środkowej i Południowej. Poza regionem Ameryki Łacińskiej postawa "machismo" bywa akceptowana, a nawet uznawana za pożądaną, np. w takich krajach jak Rosja czy państwa muzułmańskie.
Konsekwencje.
Cykl pokoleniowy.
Niektórzy uważają, że machismo jest utrwalane poprzez presję na wychowywanie dzieci w określony sposób i zaszczepianie społecznych konstrukcji płci w trakcie rozwoju dziecka. Dochodzi do tego oderwana relacja ojciec-syn, w której zazwyczaj unika się intymności i uczucia. Te aspekty tworzą środowisko, poprzez które ta ideologia jest utrwalana. Stwarza ona poczucie niższości, które napędza chłopców do dążenia do niemożliwego do osiągnięcia poziomu męskości, pościg często potwierdzony przez agresywne i apatyczne zachowania, które obserwują u mężczyzn wokół nich, a co ostatecznie prowadzi ich do kontynuowania cyklu.

</doc>
<doc id="548132" url="https://pl.wikipedia.org/wiki?curid=548132" title="Reformy Grakchów">
Reformy Grakchów

Reformy Grakchów – reformy przeprowadzone przez braci Grakchów: Tyberiusza Semproniusza Grakcha i Gajusza Semproniusza Grakcha.
Prawo agrarne Tyberiusza Grakcha.
Tyberiusz pragnął zreformować stosunki społeczne w Rzymie. Nie posiadamy źródeł, które podają jego motywację. Jako członek możnego plebejskiego rodu mógł liczyć na wspaniałą karierę w Rzymie. Podczas licznych podróży oraz wojen, w których uczestniczył, miał okazję przyjrzeć się sytuacji społecznej i gospodarczej państwa, co na pewno skłoniło go do zastanowienia się nad sposobem wyjścia z kryzysu. Tyberiusz Grakchus chciał doprowadzić do odbudowania warstwy średniozamożnych chłopów, którzy stanowili o sile państwa.
Tyberiusz został trybunem plebejskim w 133 p.n.e. i w tym samym roku wniósł projekt ustawy, która pozwoliłaby na utworzenie działek dla obywateli z terenów należących do państwa ("ager publicus"), które zdobyte zostały po drugiej wojnie punickiej oraz z terenów odebranych tym, którzy niezgodnie z prawem użytkowali ziemię publiczną. Jeden obywatel mógł użytkować do 500 jugerów (około 120 hektarów) z "ager publicus", lecz prawo to było powszechnie łamane. W myśl ustawy, którą chciał przeforsować Tyberiusz Grakchus, każdy obywatel miał dostać 30 jugerów ziemi. Taki program można było przeprowadzić tylko pod warunkiem odebrania nieprawnie użytkowanego "ager publicus" i ponownej jego parcelacji. Ustawa zakładała również niewielką opłatę za użytkowanie ziemi i zakaz jej sprzedawania przez odpowiednią liczbę lat. Tym zaś, którzy wcześniej trzymali w swych rękach "ager publicus", a dokonali na jego terenie niezbędnych prac (m.in. melioracji), ustawa gwarantowała wieczyste prawo do ich własnych gruntów i zwolnienie z wszelkich opłat. Parcelacją i przydziałem ziemi miała zająć się trzyosobowa komisja ("tres viris agri dandis, assignandis, iudicandis"), której ewentualne powołanie godziłoby w autorytet senatu. Taka ustawa z oczywistych przyczyn spotkała się z negatywnym przyjęciem wśród "nobilitas". 
W trakcie przedstawiania ustawy na komicjum trybusowym Marek Oktawiusz, wrogi ustawie trybun plebejski przez zastosowanie tzw. intercesji zablokował przeprowadzenie nowej ustawy. Tyberiusz usiłował przy pomocy kruczków proceduralnych pozbawić Marka Oktawiusza urzędu trybuna, działając jednak niezgodnie z obowiązującym prawem. Mimo to wniosek Tyberiusza przegłosowano i w ten sposób ustawa przeszła. On sam, jego brat oraz jego teść Appiusz Klaudiusz Pulcher zasiedli w komisji zajmującej się przydziałem ziemi. Prowadzenie reformy było niezwykle skomplikowane, ponieważ zakładało oddzielenie własności państwowej od prywatnej, co po dziesiątkach lat zasiedzenia się na niej obywateli było bardzo trudne. Dodatkowo sprawę utrudniało stanowisko senatu, który nie chciał wyasygnować funduszy na zagospodarowanie ziemi, która miała być przeznaczona dla chłopów. Wobec oporu senatorów Tyberiusz postanowił przeznaczyć na ten cel skarb króla Pergamonu Attalosa III, który w testamencie zapisał swoje państwo Rzymowi (133 p.n.e.).
Tyberiusz Grakchus chciał także nadać obywatelstwo rzymskie Italikom, co było decyzją niepopularną.
Tyberiusz został oskarżony o dążenie do monarchii, gdy po upłynięciu jego kadencji zechciał ubiegać się o powtórny trybunat. W dniu wyborów z podpuszczenia niechętnych Tyberiuszowi senatorów grupa klientów i niewolników zaatakowała byłego trybuna i podczas zamieszek w mieście zamordowała go. Podobno śmierć poniósł w pobliżu świątyni Wierności, w miejscu, w którym niegdyś stały posągi 7 królów rzymskich, jako niedoszły „ósmy król”.
Reformy Gajusza Grakcha.
Gajusz Grakchus był znacznie lepszym mówcą i lepszym dyplomatą od swego brata. Trybunat otrzymał w 123 p.n.e. Potwierdził prawo agrarne Tyberiusza oraz anulował wszelkie ustawodawstwo senatu, które blokowało przeprowadzenie tej reformy. Doprowadził do remontu istniejących oraz wytyczenia sieci nowych dróg w Italii. Dodatkowo popierał zakładanie kolonii.
Gajusz Grakchus zajął się również sprawą aprowizacji Rzymu, rozdawnictwa zboża dla najuboższej ludności miasta oraz kwestią odpowiedzialności namiestników prowincji za to, czego dopuszczali się w swoich prowincjach. Zamiar obdarzenia Italików obywatelstwem rzymskim stał się początkiem końca kariery Gajusza. Projekt upadł, a wnioski trybuna nie miały już tak powszechnego poparcia. W roku 121 p.n.e., podczas głosowania nad ustawą dotyczącą kolonii w Kartaginie wybuchły zamieszki. Gajusz Grakchus kazał podciąć sobie żyły swojemu zaufanemu niewolnikowi, nie chcąc wpaść w ręce Senatu. Na mocy "senatus consultum ultimum" konsulowie przywrócili ład w Rzymie, natomiast na Awentynie oblężono 3000 stronników Gajusza Grakcha.

</doc>
<doc id="548134" url="https://pl.wikipedia.org/wiki?curid=548134" title="Sala y Gómez">
Sala y Gómez

Sala y Gómez – niezamieszkana wyspa na Oceanie Spokojnym, należąca do Chile (administracyjnie należy do regionu Valparaíso). Jest to najdalej na wschód wysunięta wyspa Polinezji i całej Oceanii. Ze względu na fakt, że wysepka ta nie jest zamieszkana, większość geografów i etnografów uważa, że tytuł ten należy się leżącej najbliżej, a zamieszkanej wyspie Wielkanocnej. Nazwa wyspy pochodzi od nazwisk dwóch pierwszych odkrywców wyspy Salasa i Gómeza.
Geografia.
Współrzędne geograficzne wyspy Sala y Gómez to 26°28'S 105°28'W, 3210 km na zachód od kontynentalnego Chile, 2490 km na zachód od wysp Desventuradas, 390 km na wsch.-pn.-wsch. od Wyspy Wielkanocnej, najbliższego skrawka lądu. Sala y Gómez składa się z dwóch skał, mniejsza ma powierzchnię 4 ha (270 × 200 metrów), natomiast większa 11 ha (500 × 270 m), połączonych wąskim przesmykiem w ich północnej części, o średniej szerokości 30 metrów. Łączna powierzchnia to 15 ha (0,15 km²). Wyspa ma wybrzeże klifowe, o wysokości dochodzącej do 10 m, najwyższy punkt położony jest na większej, wschodniej części (30 m n.p.m.), najwyższy punkt zachodniej części mierzy 26 m n.p.m. 
Historia.
Za odkrywcę wyspy uważa się hiszpańskiego żeglarza José Salas Valdésa, który jako pierwszy Europejczyk dostrzegł ją 23 sierpnia 1793 roku. Pierwszego lądowania na wyspie w roku 1805 dokonał kolejny hiszpański żeglarz José Manuel Gómez. Wyspy zostały zaanektowane przez Chile w roku 1808. Zarząd nad wyspą powierzono marynarce wojennej Chile w 1888 roku.
Do roku 1917 na wyspie lądowano tylko kilkakrotnie, w latach: 1806, 1817, 1825, 1875, i 1917. Chilijska marynarka wojenna w 1994 r. zainstalowała na wyspie automatyczne urządzenia systemu wczesnego ostrzegania przed falami tsunami.
W październiku 2010 prezydent Sebastián Piñera ogłosił utworzenie wokół wyspy morskiego obszaru chronionego "Parque Marino Motu Motiro Hiva", obejmującego łączną powierzchnię 150.000 km²

</doc>
<doc id="548135" url="https://pl.wikipedia.org/wiki?curid=548135" title="Sala y Gomez">
Sala y Gomez



</doc>
<doc id="548137" url="https://pl.wikipedia.org/wiki?curid=548137" title="Niżnij Biestiach">
Niżnij Biestiach

Niżnij Biestiach (ros. "Нижний Бестях") - osiedle typu miejskiego w Rosji, w Jakucji (Republice Sacha), сentrum administracyjne ułusu megino-kangałaskiego.
Leży na Płaskowyżu Nadleńskim na prawym brzegu Leny, naprzeciwko Jakucka; ważny węzeł drogowy po prawej stronie Leny (z przeprawą promową do Jakucka), połączenia z miejscowościami: Magadan, Tynda, Ust-Maja.
W dniu 28 lipca 2019 roku, zostało uruchomione połączenie pasażerskie z Tommot. Oznacza to, że w ten sposób skomunikowano nieopodal jeżący Jakuck linią kolejową z Moskwą. Kwestią przyszłościową pozostaje powstanie mostu lub tunelu bezpośrednio przez/pod rzeką Leną do samego miasta Jakucka.

</doc>
<doc id="548139" url="https://pl.wikipedia.org/wiki?curid=548139" title="Poleszucy">
Poleszucy

Poleszucy (ukr. поліщуки "poliszuki, poleszuki", biał. "палешукі") – grupa etniczna, historycznie zamieszkująca Polesie, współcześnie zasiedlająca częściowo obszary Polski, Białorusi i Ukrainy. 
Etnonimiczny termin Poleszuk zapożyczony został z dialektu białoruskiego i zwyczajowo funkcjonował w ogólnej polszczyźnie dla określenia mieszkańca Polesia.
Językowo Poleszucy posługują się mieszanym dialektem języka ukraińskiego, białoruskiego i polskiego. Sami określali swą mowę „po prostemu” (wpisując też tak w dowodach osobistych).
Badacze twierdzą, że ich przodkami byli Dregowicze, którzy zamieszkiwali tereny nad Prypecią i Sożą (prawe – zachodnie dopływy górnego Dniepru). Stosunkowo niedawno rozwinęli własną tożsamość narodową; wcześniej pytani o swą narodowość, odpowiadali: „tutejszy”. W spisie ludności Polski z 1931 roku ok. 700 tys. osób uznawało siebie za „tutejszych”. Według pewnych opinii pojęcie to stworzone zostało przez ówczesną administrację wojewódzką podczas spisu z 1931 r. w celu pomniejszenia liczebności Białorusinów bądź Ukraińców. Według tego stwierdzenia wynik poprzedniego spisu z 1921 r. w żaden sposób nie potwierdzał takiego stanu. 
Współcześnie Poleszucy na Białorusi pod względem zarówno kulturowym, jak i etnicznym stanowią odrębną grupę ludności tego państwa.

</doc>
<doc id="548142" url="https://pl.wikipedia.org/wiki?curid=548142" title="Opel Corsa">
Opel Corsa

Opel Corsa – samochód osobowy klasy miejskiej produkowany pod niemiecką marką Opel od 1982 roku. Od 2019 roku produkowana jest szósta generacja modelu.
Pierwsza generacja.
Opel Corsa I został po raz pierwszy zaprezentowany w 1983 roku. Produkcja pojazdu trwała od 5 listopada 1982 roku do 1993 roku.
Firmy z branży motoryzacyjnej sukcesy finansowe uzyskują wtedy, kiedy oferują dużą gamę modeli i ich odmian. Kierując się taką zasadą niemiecka firma Adam Opel AG postanowiła rozszerzyć swoją gamę wytwarzanych pojazdów. Zdecydowano, że będzie to najmniejszy pojazd z dotychczas wytwarzanych. Decyzja ta poprzedzona została badaniami rynku, dzięki którym okazało się, że w Europie poza RFN wzrastało zainteresowanie małymi samochodami. Pod koniec lat siedemdziesiątych w RFN 12% nowych samochodów należało do niższej klasy lub do klasy o czterometrowej długości nadwozia, we Włoszech, Francji, i w Hiszpanii udział tych pojazdów wzrastał aż do 43%. Wewnętrzny rynek RFN był nasycony samochodami. Szukając nowych rynków zbytu wielkie nadzieje wiązano z Hiszpanią, która należała do krajów o najszybciej rozwijającej się motoryzacji. W Hiszpanii obowiązywała jednak zasada, że otwiera ona granice tylko tym dostawcom, którzy na jej terytorium prowadzą produkcję. Opel musiał spełnić ten warunek, jeśli chciał sprzedawać swoje samochody za Pirenejami. Pod koniec lat siedemdziesiątych zdecydowano się na budowę w Hiszpanii nowego zakładu produkcyjnego. Kosztem około 2 miliardów marek powstała w Saragossie, oddalonej o około 150 km od granicy Francuskiej, bardzo nowoczesna fabryka o wysokim stopniu automatyzacji procesów technologicznych.
Myśl zbudowania małego samochodu powstała u Opla dość dawno. W 1969 roku pojawiły się pierwsze projekty, a wśród nich także koncepcja samochodu z przednim układem napędowym. Jednak wówczas dział rozwoju firmy miał pilniejsze zadania – modernizowano aktualnie wytwarzane auta, a koncepcję zbudowania wozu z przednim napędem zrealizowano 10 lat później, ale w nieco większym samochodzie – Oplu Kadecie. Prace nad małym Oplem ruszyły szybko dopiero pod koniec lat siedemdziesiątych. Prototyp samochodu z serii informacyjnej i inne samochody wyposażone w nowe podzespoły przejechały podczas prób na poligonie General Motors w Duddenhofen i na szosach wielu krajów 2,5 mln km, a na stanowiskach kontrolnych sprawdzono ponad 150 silników, który łączny okres pracy odpowiadał 2 mln km przebiegu. Podczas opracowywania nadwozia, a także nowe, własne metody prób wytrzymałościowych wykonywanych z modelem 1:2. Próby te umożliwiły optymalizację nadwozia pod względem bezpieczeństwa, jeszcze przed dokonaniem pierwszego prototypu.
Oficjalne uruchomienie produkcji samochodu odbyło się 5 listopada 1982 roku. Tego dnia król Hiszpanii Juan Carlos I zasiadł za kierownicą Corsy wyjeżdżając z hali fabrycznej zakładów w Saragossie. Podjęto produkcję dwóch podstawowych odmian nadwozia: Corsa – z nadwoziem typu hatchback oraz Corsa TR- z klasycznym trójbryłowym nadwoziem. Krótko po wyżej wymienionych odmianach powstała trzecia o cechach sportowych – Corsa SR (GT). Samochód ten miał m.in. pod przednim zderzakiem inny spojler, owiewki aerodynamiczne przy ścianie tylnej i lepsze wartości dynamiczne oraz został wyposażony w silnik 1300S i legitymował się mocą 69 KM. Rzadkością był wariant specjalny Corsy 1300S (Sprint) zmodyfikowany przez firmę Irmscher. Różniła się ona między innymi zasilaniem wtryskowym co podniosło moc do 80 KM. Była to wersja homologowana do rajdowej A grupy. Zewnętrzne powierzchnie nadwozia małych Opli były gładkie, bez głębokich wytłoczeń -było to korzystne z uwagi na zmniejszenie oporów powietrza. Przeprowadzone pomiary w tunelu badawczym włoskiej firmy Pininfarina wykazały, że Corsa TR miała współczynnik Cx=0,38, a typ Corsa HB 0,36.
Produkowano różne wersje silnikowe od 1.0 do 1.6 dm³. Najmocniejszą wersję określano mianem GSI. W 1990 roku samochód został poddany liftingowi, zmieniono deskę rozdzielczą na bardziej obłą oraz zderzaki.
W 1992 roku uruchomiono montaż modelu Corsa A w Eisenach na terenie byłej NRD, w pobliżu dawnych zakładów VEB Automobilwerk Eisenach produkujących samochody Wartburg.
Druga generacja.
Opel Corsa II został po raz pierwszy zaprezentowany podczas targów motoryzacyjnych w Genewie w 1993 roku.
Za projekt nadwozia odpowiadał japoński projektant Hideo Kodama. W przeciwieństwie do poprzednika, w Europie auto było oferowane jedynie wersji trzy i pięciodrzwiowego hatchbacka (jedynie we Włoszech dostępna była wersja kombi). Na rynkach pozaeuropejskich Corsa była sprzedawana pod różnymi nazwami w następujących wersjach nadwoziowych: 4-drzwiowy sedan, 5-drzwiowe kombi, 2-drzwiowy pick-up i 2 -drzwiowych kabriolet.
Samochód ma charakterystyczny, obły kształt karoserii, którego pierwowzorem był przedstawiony w 1983 roku model koncepcyjny "Opel Junior". W większości wersji nadkola, zderzaki i osłony lusterek zostały wykonane z tworzywa syntetycznego. Początkowo Corsę B oferowano wyłącznie z silnikami benzynowymi 1.2 i 1.4 oraz Diesla 1.5. Gamę motorów stopniowo uzupełniano o kolejne jednostki. Wyposażenie standardowe uchodziło za dość bogate, jak na auto należące do segmentu B. Seryjnie montowano bowiem napinacze pasów bezpieczeństwa oraz poduszkę powietrzną kierowcy (od 1994 roku).
Opel oferował dwie usportowione odmiany – Corsa Sport z silnikiem 1.4 o mocy 82 koni mechanicznych (potem 90) oraz Corsa GSi z motorem 1.6, dysponującym mocą 106 koni mechanicznych (początkowo 109). Oba warianty występowały wyłącznie z 3-drzwiową wersją nadwoziową.
W 1997 roku przeprowadzono delikatny facelifting modelu. Dotyczył on głównie kwestii kosmetycznych – nowe, szersze listwy boczne, inne wzory kołpaków czy wprowadzenie bocznych kierunkowskazów. Ponadto zastosowano unowocześniona gałkę zmiany biegów i trójramienną kierownicę. W tym samym roku Corsę poddano testom zderzeniowym EuroNCAP, w których uzyskała wynik 2 gwiazdek za ochronę dorosłych i 1 gwiazdkę za ochronę pieszych. Trzy lata później auto zdobyło noty o wyższe o jedną gwiazdkę w obu kategoriach.
Na płycie podłogowej Corsy (GM4200) powstało sportowe coupe – Tigra oraz kombivan – Combo.
Wersje wyposażeniowe na rynek europejski.
Najbogatsze:
-Vogue
-Advantage
-Executive(02.99-)
Pozostałe:
Atlanta, Coiffeur, Cappuccino, Edition 100, Edition 100 Cool, Family, Grand Slam, Snow, Special, Swing, Trio, Twen, Twist, Webc@r, World Cup, World Cup Cool, Young
Rynki pozaeuropejskie.
Opel Corsa B był produkowany także poza Europą. W Republice Południowej Afryki sprzedawano wersję sprzed faceliftingu jako "Corsa Lite", natomiast w Indiach model po modernizacji oferowano pod nazwami "Corsa Sail" (sedan), "Corsa Joy" (hatchback) i "Corsa Swing" (kombi). Na rynku japońskim nazwa "Corsa" musiała zostać zmieniona na "Vita", ze względu na wcześniejsze zastrzeżenie jej przez koncern Toyota. W Ameryce Południowej model ten sprzedawano pod marką Chevrolet jako: "Chevrolet Corsa", "Chevrolet Chevy", "Chevrolet Classic". Do 2005 roku w Australii i Nowej Zelandii była sprzedana jako "Holden Barina", a w latach 2001 – 2005 na rynku chińskim pod nazwą "Buick Sail".
Trzecia generacja.
Opel Corsa III został po raz pierwszy zaprezentowany w 1999 roku, a w kolejnym roku trafił do seryjnej produkcji. Był to pierwszy pojazd koncernu General Motors zbudowany na nowej płycie podłogowej "Gamma", której w następnych latach użyto do stworzenia innych modeli pod marką Opel i Chevrolet. Jedyną wersją nadwoziową dostępną w Europie był hatchback w wariantach trzy- i pięciodrzwiowym.
W 2002 roku przeprowadzono delikatną modernizację modelu, która polegała na wprowadzeniu chromowanych wykończeń atrapy chłodnicy oraz innych drobnych zmianach wizualnych, np. nieco zmienione zderzaki oraz elementy wnętrza. Pierwszego, dużego faceliftingu dokonano w 2003 roku. Polegał on na wprowadzeniu nowych zderzaków oraz modyfikacji tylnych lamp. Ponadto odświeżono gamę silnikową. Produkcję Corsy C w Europie zakończono w październiku 2006.
Bezpieczeństwo.
Corsa C uzyskała czterogwiazdkową, w pięciogwiazdkowej skali, notę w teście przeprowadzonym przez niezależny Europejski Program Oceny Nowych Samochodów Euro NCAP.
Wersje wyposażeniowe.
Standardowe wyposażenie podstawowej wersji modelu Corsa obejmuje m.in. poduszkę powietrzną kierowcy, ABS, pirotechniczne napinacze pasów bezpieczeństwa, światła asekuracyjne z funkcją "follow me home", immobiliser oraz instalację radiową.
Za dopłatą auto wyposażyć można było m.in. przednie i boczne poduszki powietrzne, kurtyny powietrzne, tempomat, kierownicę wielofunkcyjną, czujniki parkowania, komputer pokładowy, podgrzewane przednie fotele, regulacje wysokości fotela kierowcy, radio z CD, klimatyzację, elektryczne wspomaganie układu kierowniczego, reflektory ksenonowe, światła przeciwmgłowe, przednią szybę odbijającą promienie słoneczne, czujniki deszczu, elektryczne sterowanie szyb, elektryczne sterowanie lusterek, centralny zamek z pilotem, ESP, automatyczną skrzynię biegów oraz aktywne zagłówki przednich foteli.
Silniki.
Silniki benzynowe o pojemności 1.0, 1.2 i 1.4 litra pochodzą z poprzedniej wersji i uległy niewielkim modernizacjom. Natomiast silnik Diesla o pojemności 1.3 litra był zupełnie nową konstrukcją opracowaną wspólnie z koncernem FIAT. Ta wysokoprężna jednostka była produkowana wyłącznie w polskiej fabryce FIATA w Bielsku-Białej.
Rynki pozaeuropejskie.
W Ameryce Południowej, RPA i Azji Corsa C była sprzedawana pod marką Chevrolet. Poza hatchbackiem w ofercie pojawiła się również wersja z nadwoziem typu sedan, a w Brazylii również pickup o nazwie Montana. Wariant przeznaczony na rynek australijski – Holden Barina w topowej wersji SRi wyposażany był w 1.8l silnik pochodzący z modelu Astra.
Czwarta generacja.
Opel Corsa IV został po raz pierwszy zaprezentowany w Londynie w 2006 roku.
Pojazd zbudowany został na nowej platformie SCCS opracowanej przez GM wspólnie z Fiatem, którą dzieli m.in. z Fiatem Grande Punto oraz Alfą Romeo MiTo. Obszerniejszy od poprzedniczki model wyposażony został w system Flex-Fix umożliwiający szerokie konfigurowanie przestrzeni bagażowej. Producent nadał nowej Corsie sportowy charakter, który najbardziej uwidacznia się w modelu trzydrzwiowym, który wygląda jak coupé.
W 2011 roku auto przeszło face lifting, który polegał m.in. na zmianie kształtu reflektorów przednich (np. w miejscu kierunkowskazów zamontowano światła do jazdy dziennej), zmianie wyglądu atrapy chłodnicy oraz obudowy reflektorów przeciwmgielnych.
Najszybsza odmiana małego Opla nazwana OPC wyposażona była w silnik 1.6 o mocy 192 KM, który zapewnia bardzo dobre osiągi. Zewnętrznie auto różni się od wersji "zwykłych" wzornictwem zderzaków i progów, tylnym spoilerem, obniżonym zawieszeniem i zarezerwowanym dla najmocniejszych odmian Opli błękitnym, metalizowanym lakierem.
Opel Corsa D otrzymał pięć gwiazdek w pięciogwiazdkowej skali Euro NCAP. W plebiscycie na Europejski Samochód Roku 2007 zajął 2. pozycję (za Fordem S-MAX).
Silniki.
Oznaczenia literowe i cyfrowe silników:
Piąta generacja.
Opel Corsa V został po raz pierwszy zaprezentowany podczas targów motoryzacyjnych w Paryżu w październiku 2014 roku.
Opel Corsa E de facto nie jest całkowicie nową generacją, a głęboko zmodyfikowaną Corsą D. Auto zostało zbudowane na tej samej płycie podłogowej, co Corsa D. W stosunku do poprzedniej generacji pojazd otrzymał całkowicie nową przednią część nadwozia oraz przeprojektowany tył.
Znacznie zmieniła się również gama jednostek napędowych. Do oferty został wprowadzony nowy aluminiowy, trzycylindrowy benzynowy silnik 1.0 ECOTEC Direct Injection Turbo o mocy 90 lub 115 KM. Ponadto gama silników benzynowych obejmuje także 4‑cylindrowe jednostki o pojemnościach 1.2 i 1.4. Znacznej modernizacji poddano turbodoładowany silnik 1.4 o mocy 100 KM. Osiąga on 200 Nm momentu obrotowego, jest to najwyższa wartość w gamie zespołów napędowych Corsy. Modernizacji poddano również dobrze znane jednostki wysokoprężne 1.3 CDTI o mocy 75 KM i 95 KM.
Na rok modelowy 2016 poczyniono zmiany w Corsie. Wprowadzono system OnStar, dodano silnik 1.4 z fabryczną instalacją LPG, oraz wprowadzono usportowioną wersję OPC.
Wersje wyposażeniowe.
Standardowe wyposażenie podstawowej wersji pojazdu obejmuje m.in. system stabilizacji toru jazdy ESC, 6 poduszek powietrznych, centralny zamek z pilotem, elektryczne sterowanie szyb przednich, system wspomagania ruszania na wzniesieniach oraz tryb ułatwiający manewrowanie kierownicą przy niskich prędkościach (City).
Opcjonalnie auto wyposażyć można m.in. w zaawansowanego asystenta parkowania, system ostrzegania o obecności innego pojazdu w martwym polu (Side Blind Spot Alert), system multimedialny IntelliLink z 7-calowym ekranem dotykowym, przednią kamerę Opel Eye II generacji z funkcją rozpoznawania znaków drogowych, systemem ostrzegania przed niezamierzonym zjazdem z pasa ruchu (LDW), automatycznymi światłami drogowymi (HBA), układem monitorowania odległości od poprzedzającego pojazdu i systemem ostrzegającym o zagrożeniu kolizją czołową (FCA).
Szósta generacja.
Opel Corsa VI został zaprezentowany po raz pierwszy w maju 2019 roku.
Szósta generacja Corsy to pierwsze, zupełnie nowe wcielenie opracowane od podstaw od czasu premiery czwartej generacji w 2006 roku.
Samochód pierwotnie powstał pod pieczą konstruktorów General Motors i miał zostać zaprezentowany w 2017 roku, jednak spodziewana data premiery zbiegła się z przejęciem Opla przez koncern PSA Peugeot Citroën. Nowy, francuski właściciel anulował premierę dotychczasowego projektu szóstej generacji Corsy i zarządził opracowanie tego modelu jeszcze raz od nowa, tym razem w oparciu o technologię Peugeota.
Co ciekawe, odrzucony przez PSA pierwotny projekt Corsy VI został wykorzystany przez chiński oddział marki Buick. Jako miejski sedan, samochód jest produkowany od lipca 2018 roku w Szanghaju jako druga generacja modelu Buick Excelle.
Nowa Corsa została opracowana w rekordowym czasie 2 lat i ostatecznie doczekała się premiery późną wiosną 2019 roku. Prezentacja modelu miała miejsce w czerwcu, jednak z powodu wycieku zdjęć do internetu wygląd modelu dotarł do wiadomości publicznej już w połowie maja.
Corsa szóstej generacji jest bliźniaczym modelem w stosunku do przedstawionej kilka miesięcy wcześniej drugiej generacji Peugeota 208 i zarazem blisko spokrewniona z produkowanym od 2016 roku Citroenem C3. Widać to po charakterystycznej sylwetce, która wyróżnia się długą przednią maską, krótkimi tylnymi drzwiami i dużym rozstawem osi. W stosunku do poprzednika nowa Corsa jest dłuższa, szersza i właśnie – niższa.
Produkcja modelu rozpoczęła się już w pierwszej połowie 2019 roku, jednak pierwsze sztuki trafiły do salonów dopiero na początku 2020 roku. Po raz pierwszy w historii Corsa oferowana jest zarówno w wersji benzynowej i wysokoprężnej, jak i elektrycznej. Jest to zarazem najmocniejszy wariant w gamie. Do wyboru nie ma już 3-drzwiowego hatchbacka. 
Corsa-e.
Na początku 2020 roku wprowadzono do sprzedaży elektryczną wersję Opla Corsy. Wykorzystuje ona elektryczny silnik o mocy 136 KM i maksymalnym momencie obrotowym wynoszącym 260 Nm. W pojeździe wykorzystano akumulatory o pojemności 50 kWh, a maksymalny zasięg wynosi 337 km. Według producenta akumulatory naładujemy do 80 procent w ciągu 30 minut. Do pierwszych stu kilometrów na godzinę zelektryfikowaną Corsę rozpędzimy w 8,1 sekundy, a prędkość maksymalna wynosi 150 km/h. W stylistyce i wnętrzu auto pozostaje bez większych różnic w stosunku do wersji spalinowych, jednak niestety wprowadzenie napędu elektrycznego spowodowało podniesienie masy pojazdu o aż 350 kg i zmniejszenie pojemności bagażnika o ok. 40 litrów. W polskich salonach marki ceny zaczynają się od 124 490 zł, samochód możemy zakupić także z rządową dopłatą wynoszącą 18 750 zł.
Wersje wyposażeniowe.
Standardowe wyposażenie podstawowej wersji Corsa pojazdu obejmuje m.in. ABS i ESP, układ wspomagający ruszanie pod górę, układ rozpoznawania znaków ograniczenia prędkość, ostrzegania przed kolizją, automatycznego hamowania przy niskich prędkościach, wykrywania zmęczenia kierowcy i utrzymania na pasie ruchu, 7 poduszek powietrznych, elektrycznie regulowane szyby przednie, centralny zamek z pilotem, radio z 4 głośnikami, USB i Bluetooth sterowane z kierownicy, komputer pokładowy, tempomat, elektrycznie regulowane i podgrzewane lusterka, dzieloną tylną kanpę, światła do jazdy dziennej, oraz 15-calowe stalowe obręcze kół.
Bogatsza wersja Edition dodatkowo wyposażona jest w m.in. klimatyzację manualną, nawiewy tylnych siedzeń, klamki zewnętrzne lakierowane pod kolor nadwozia, a także 16-calowe stalowe obręcze kół.
Kolejna w hierarchii wersja Elegance dodatkowo wyposażona została w m.in. system multimedialny z 6 głośnikami, Bluetooth, USB, tunerem cyfrowym DAB i dotykowym ekranem 7 cali, czujnik deszczu, 7-calowy wyświetlacz wskaźników kierowcy, półskórzane siedzenia, elektrycznie regulowane szyby tylne, reflektor, oraz światła przeciwmgielne LED, chromowana listwa okien, oraz 16-calowe aluminiowe felgi.
Najbogatszą wersję GS Line o usportowionej charakterystyce dodatkowo wyposażona została także w m.in. przednie siedzenia sportowe, czarną podsufitkę, aluminiowe nakładki na pedały, światła tylne LED, sportowe zderzaki, a także zawieszenie o charakterystyce sportowej.

</doc>
<doc id="548146" url="https://pl.wikipedia.org/wiki?curid=548146" title="Aldair">
Aldair

Aldair, właśc. Aldair Nascimento dos Santos (ur. 30 listopada 1965 w Ilhéus) − brazylijski piłkarz występujący na pozycji obrońcy, reprezentant Brazylii w latach 1989–2000, złoty medalista mistrzostw świata i Copa América, brązowy medalista olimpijski.
Kariera klubowa.
Przez czternaście lat był zawodnikiem AS Roma. W 2001 roku wygrał z nią rozgrywki ligowe we Włoszech. Aldair zyskał sympatię kibiców rzymskiego klubu i stał się jednym z jego symboli, po jego odejściu władze Romy postanowiły uhonorować zawodnika i zdecydowały, że żaden z przyszłych graczy nie będzie występował z numerem 6 Aldaira przez najbliższe 10 lat (do roku 2013). W 2004 roku po raz pierwszy zakończył piłkarską karierę. W lipcu 2007 roku został zawodnikiem mistrza San Marino - SS Murata. W 2008 roku ostatecznie zakończył karierę piłkarską.
Kariera reprezentacyjna.
W reprezentacji Brazylii od 1989 do 2000 roku rozegrał 81 meczów i strzelił 3 gole. Wystąpił na Mistrzostwach Świata w 1990, 1994 oraz 1998. Zagrał także w Copa América w 1989 i 1997. Zdobył brązowy medal Igrzysk Olimpijskich 1996 i wystąpił w Pucharze Konfederacji 1997.

</doc>
<doc id="548147" url="https://pl.wikipedia.org/wiki?curid=548147" title="Władcy Jemenu">
Władcy Jemenu

Imamowie zajdytów.
"okres bez imama"
"okres bez imama"
"okres bez imama"
"okres bez imama"
"okres bez imama"
"okres walki o imamat pomiędzy wieloma rywalami"
Imamowie zajdytów z dynastii Kasimidów.
"wojna domowa 1857-1872"
Kasimidzi (1879-1926).
"do 1918 w opozycji do kontrolujących kraj Turków"

</doc>
<doc id="548149" url="https://pl.wikipedia.org/wiki?curid=548149" title="Latynosi">
Latynosi

Latynosi – zbiorcze określenie narodów zamieszkujących Amerykę Łacińską i ich potomków na całym świecie. Czasami nazwa ta może się odwoływać do pochodzenia społecznego czy przynależności rasowej (w tym znaczeniu jest używana w krajach Ameryki Centralnej). W USA określenie "Latino" opisuje wszystkie osoby pochodzące z rejonu Ameryki Łacińskiej. Bywa mylnie stosowany zamiennie z terminem "hispanic", który określa wyłącznie osoby pochodzące z krajów hiszpańskojęzycznych. 
Językiem ojczystym Latynosów jest hiszpański lub portugalski. Osoba pochodzenia latynoskiego może być dowolnej rasy lub koloru skóry, ponieważ kategoria ta odnosi się jedynie do pochodzenia i przodków osoby. 
Latynosi tradycyjnie są zazwyczaj wyznawcami Kościoła katolickiego. Kultura latynoska cechuje się bardzo dużą różnorodnością. Jako jej przykładowe elementy można wymienić m.in. popularne tańce: tango, samba czy rumba. Charakterystyczna jest też latynoska muzyka. 
Stany Zjednoczone.
W latach 2000–2010 liczba osób pochodzenia latynoskiego i hiszpańskiego w Stanach Zjednoczonych przekroczyła 50 mln (16% populacji) i z powodu imigracji była jedną z najszybciej rosnących grup ludności. Meksykanie stanowili 63% całej populacji Latynosów i byli zdecydowanie największą grupą Latynosów w Stanach Zjednoczonych. 
Do innych większych grup należeli Portorykańczycy (4,6 mln), Kubańczycy (1,8 mln), Salwadorczycy (1,6 miliona), Dominikańczycy (1,4 mln) i Gwatemalczycy (ponad 1 milion). Prawie połowa całej populacji Latynosów zamieszkiwała stany Kalifornia i Teksas, gdzie stanowili ponad jedną trzecią populacji. Stanem z największym odsetkiem Latynosów jest Nowy Meksyk. 
W 2013 roku Centrum Badawcze Pew ustaliło, że 55% amerykańskich Latynosów identyfikowało się jako katolicy, około 22% wyznawało protestantyzm, a 18% to były osoby niepowiązane religijnie.

</doc>
<doc id="548153" url="https://pl.wikipedia.org/wiki?curid=548153" title="Macho">
Macho



</doc>
<doc id="548155" url="https://pl.wikipedia.org/wiki?curid=548155" title="Pyteasz z Massali">
Pyteasz z Massali



</doc>
<doc id="548158" url="https://pl.wikipedia.org/wiki?curid=548158" title="Góry Judomsko-Majskie">
Góry Judomsko-Majskie

Góry Judomsko-Majskie (ros. Юдомо-Майское нагорье) – góry w azjatyckiej części Rosji, w Jakucji i Kraju Chabarowskim.
Leżą w dorzeczu rzeki Maja; ograniczone od północy górami Sette-Daban, od wschodu i południa górami Dżugdżur; średnia wysokość 800–1200 m n.p.m., maksymalna 2213 m n.p.m. Zbudowane z łupków ilastych i piaskowców; w dolnych partiach tajga modrzewiowa, w wyższych sosna karłowa i tundra górska.

</doc>
<doc id="548161" url="https://pl.wikipedia.org/wiki?curid=548161" title="Jan Kulczycki (aktor)">
Jan Kulczycki (aktor)

Jan Kulczycki (ur. 25 maja 1947 w Warszawie) – polski aktor teatralny, filmowy i dubbingowy oraz reżyser telewizyjny.
Kariera zawodowa.
W roku 1971 ukończył Państwową Wyższą Szkołę Teatralną w Warszawie.
Pracował w Teatrze im. Stefana Jaracza w Olsztynie (1971–1972), Teatrze Ludowym w Warszawie (1972-1974), Teatrze Narodowym (1974-1983), Teatrze Ochoty (1982–1988), Teatrze Dramatycznym (1988–1990), Teatrze Północnym w Warszawie (1990–1991), Teatrze Powszechnym im. J. Kochanowskiego w Radomiu (1991–1992).
Obecnie pracuje w Teatrze Ochoty w Warszawie.

</doc>
<doc id="548167" url="https://pl.wikipedia.org/wiki?curid=548167" title="Dready">
Dready



</doc>
<doc id="548168" url="https://pl.wikipedia.org/wiki?curid=548168" title="Dread">
Dread



</doc>
<doc id="548169" url="https://pl.wikipedia.org/wiki?curid=548169" title="Dreadlock">
Dreadlock



</doc>
<doc id="548170" url="https://pl.wikipedia.org/wiki?curid=548170" title="Quincy, Massachusetts">
Quincy, Massachusetts



</doc>
<doc id="548172" url="https://pl.wikipedia.org/wiki?curid=548172" title="Mauro Silva">
Mauro Silva

Mauro Silva, właśc. Mauro da Silva Gomes (ur. 12 stycznia 1968 w São Bernardo do Campo) – brazylijski piłkarz grający na pozycji defensywnego pomocnika. Z reprezentacją Brazylii, w której barwach rozegrał 58 meczów, zdobył w 1994 roku mistrzostwo świata. Przez trzynaście lat był zawodnikiem Deportivo La Coruña. W 2000 roku wygrał z nim rozgrywki ligowe w Hiszpanii, ponadto trzykrotnie triufmował w Pucharze kraju. Piłkarską karierę zakończył w 2005 roku w wieku trzydziestu siedmiu lat.
Sukcesy piłkarskie.
W reprezentacji Brazylii od 1991 do 2001 roku rozegrał 58 meczów, nie zdobył żadnej bramki – mistrzostwo świata 1994 oraz Copa América 1997.

</doc>
<doc id="548173" url="https://pl.wikipedia.org/wiki?curid=548173" title="Mark Ałdanow">
Mark Ałdanow

Mark Ałdanow (właśc. Mordchaj-Markus Izrailewicz Landau, Marek Aleksandrowicz Landau, ros.: Алданов Марк Александрович, ur. r. w Kijowie, zm. 25 lutego 1957 r. w Nicei), emigracyjny rosyjski pisarz, znany głównie jako autor powieści historycznych.
Urodził się r. w Kijowie, w rodzinie bogatych fabrykantów. Na Uniwersytecie Kijowskim studiował na wydziale fizyczno-matematycznym, oraz prawo. W 1919 r., po rewolucji październikowej wyemigrował do Francji. W latach 1922-1924 przebywał w Berlinie, zaś w latach 1941-1946 w USA. 
Popularność zdobył powieścią biograficzną o Włodzimierzu Leninie, która została przetłumaczona na kilka języków. Jednak sławę przyniosły mu tetralogie: o rewolucji francuskiej, która w jego oczach była źródłem i zapowiedzią rewolucji bolszewickiej, oraz o Napoleonie. Napisał szesnaście większych dzieł literackich, oraz wiele esejów i artykułów publicystycznych.
Pośmiertnie wydano jego korespondencję z Vladimirem Nabokovem, Iwanem Buninem, Aleksandrem Kiereńskim i wieloma innymi osobistościami rosyjskiej emigracji porewolucyjnej. 
W 1951 wszystkie jego utwory zostały wycofane z polskich bibliotek oraz objęte cenzurą.

</doc>
<doc id="548174" url="https://pl.wikipedia.org/wiki?curid=548174" title="Dynastia z Cilli">
Dynastia z Cilli



</doc>
<doc id="548176" url="https://pl.wikipedia.org/wiki?curid=548176" title="Fort Worth, Texas">
Fort Worth, Texas



</doc>
<doc id="548177" url="https://pl.wikipedia.org/wiki?curid=548177" title="Dynastia z Celje">
Dynastia z Celje



</doc>
<doc id="548181" url="https://pl.wikipedia.org/wiki?curid=548181" title="Królowie Zulusów">
Królowie Zulusów



</doc>
<doc id="548183" url="https://pl.wikipedia.org/wiki?curid=548183" title="Anna Kazimierzówna">
Anna Kazimierzówna

Anna Kazimierzówna (ur. 1366, zm. 1425) – królewna polska z dynastii Piastów, hrabina Celje w latach 1380-1392, księżna Teck od 1394 r.
Córka króla Polski Kazimierza III Wielkiego i Jadwigi żagańskiej, córki Henryka V Żelaznego. Żona hrabiego Celje Wilhelma oraz księcia Teck Ulryka.
Życiorys.
Małżeństwo jej rodziców stanowiło bigamię i do dziś kwestia tego, czy ostatecznie zostało uznane za legalne przez papieża, budzi wątpliwości historyków. W 1369 r. Anna, najstarsza z trzech córek Kazimierza i Jadwigi, została legitymizowana przez papieża Urbana V, jednak bez prawa do dziedziczenia tronu. Akt legitymizacji Anny wiązał się z planami jej ojca, który pragnął wydać jedną z córek za jednego z synów cesarza Karola IV. W obydwu wypadkach, aby małżeństwo mogło dojść do skutku potrzebna była dyspensa papieska – Wacław był wnukiem siostry polskiego króla Kunegundy, a Zygmunt prawnukiem Kazimierza III. W dwóch dokumentach z 5 grudnia 1369 roku papież udzielał dyspensy od przeszkody pokrewieństwa między córkami króla a synami cesarza, odpowiednio Wacławem i Zygmuntem. Ostatecznie piastowsko-luksemburskie małżeństwo nie doszło do skutku i przed 13 czerwca 1370 roku zaręczyny zostały zerwane. Na mocy wcześniejszych układów następcą tronu Kazimierza był jego siostrzeniec, król Węgier Ludwik Wielki, który został zobowiązany do wydania swoich kuzynek za mąż.
W 1371 r., rok po śmierci ojca i powrocie przez matkę do jej rodzinnego Żagania, Anna wraz z jedyną żyjącą siostrą Jadwigą została wysłana na dwór królewski w Budzie z inicjatywy ciotki Elżbiety Łokietkówny i tam spędziła resztę dzieciństwa.
6 kwietnia 1380 została żoną hrabiego cylejskiego Wilhelma, wnosząc mu w posagu 20 000 czerwonych złotych. Z tego małżeństwa urodziła się tylko córka, przyszła królowa Polski, Anna Cylejska. 19 sierpnia 1392 została wdową. W 1394 poślubiła Ulryka księcia Teck.
W 1403 przybyła do Krakowa na koronację swojej córki Anny, która od roku była żoną króla Polski Władysława Jagiełły.
Przeżyła swoją córkę o 9 lat.

</doc>
<doc id="548185" url="https://pl.wikipedia.org/wiki?curid=548185" title="Niewydolność mięśnia sercowego">
Niewydolność mięśnia sercowego



</doc>
<doc id="548186" url="https://pl.wikipedia.org/wiki?curid=548186" title="Cleber">
Cleber



</doc>
<doc id="548189" url="https://pl.wikipedia.org/wiki?curid=548189" title="William Buckland">
William Buckland

William Buckland (ur. 12 marca 1784, zm. 14 sierpnia 1856) – angielski pastor, geolog i paleontolog. Laureat Medalu Copleya.
Życiorys.
W 1813 roku Buckland został wykładowcą mineralogii w University of Oxford. Wkrótce potem z kamieniołomu w Stonesfield przywieziono mu niezidentyfikowane kości. W 1824 roku zdecydował się na publikację artykułu „Notice on the Megalosaurus or Great Fossil Lizard of Stonesfield”, w którym opisał naukowo skamieniałości zwierząt składające się z fragmentów szczęk, kilku kręgów, niekompletnej miednicy i kończyn tylnych. Był to pierwszy naukowy opis dinozaura – nowemu rodzajowi Buckland nadał nazwę "Megalosaurus". Wykorzystał do opisu posiadaną wiedzę anatomiczną, a odrzucił inspiracje wyobrażeń antycznych i biblijnych. Był autorem pracy "O organicznych pozostałościach, ocalałych w pieczarach, a także o innych zjawiskach geologicznych, świadczących o faktach światowego potopu" ("Reliquiae Diluvianae, or, Observations on the Organic Remains attesting the Action of a Universal Deluge") opublikowanej w 1823.
Także w 1823 roku Buckland odnalazł szkielet ludzki z okresu górnego paleolitu tzw. Czerwoną Damę z Paviland. Szczątki prawie kompletne były pozbawione czaszki. Odkrywca szkieletu błędnie zidentyfikował płeć człowieka, a także – jako kreacjonista – nie dopuszczając możliwości, by ludzie istnieli na tych terenach przed legendarnym biblijnym potopem – jego wiek (przypuszczał, że szczątki pochodziły z czasów starożytnego Rzymu). Fakt, że szkielet pokryty był czerwonym barwnikiem (ochrą) i ozdobiony pierścieniami oraz naszyjnikami z muszelek i kości, doprowadził odkrywcę do wniosku, że odnalazł szczątki rzymskiej prostytutki lub czarownicy. W pierwszym momencie Buckland prawidłowo zidentyfikował szkielet jako męski, dopiero nieco później zrewidował ten pogląd, wnioskując na podstawie przesłanek pozaanatomicznych, że ma do czynienia z kobietą, "a priori" uznając ją przy tym za czarownicę. Wokół szkieletu znaleziono bowiem kilkadziesiąt pręcików z kości (choć pewnie wchodziły niegdyś w skład naszyjnika, to skojarzyły się znalazcom z "czarodziejskimi różdżkami"), przedmiot w kształcie rozwidlonego języka węża i kawałek łopatki owcy (tej kości również przypisywano moc magiczną).

</doc>
<doc id="548190" url="https://pl.wikipedia.org/wiki?curid=548190" title="Branco (piłkarz)">
Branco (piłkarz)

Branco, właśc. Cláudio Ibrahim Vaz Leal (ur. 4 kwietnia 1964 w Bagé) – brazylijski piłkarz grający na pozycji lewego obrońcy. Z reprezentacją Brazylii, w której barwach rozegrał 72 mecze, zdobył w 1994 roku mistrzostwo świata i Copa América w 1989 roku. Był zawodnikiem pięciu różnych klubów brazylijskich, ponadto grał we Włoszech, Portugalii, Anglii, a piłkarską karierę zakończył w 1997 roku w Stanach Zjednoczonych.
Kariera piłkarska.
W reprezentacji Brazylii od 1985 do 1995 roku rozegrał 72 mecze i strzelił 9 goli – mistrzostwo świata 1994, Copa América 1989 oraz starty w Mundialu 1990 (1/8 finału) i 1986 (ćwierćfinał).

</doc>
<doc id="548195" url="https://pl.wikipedia.org/wiki?curid=548195" title="Dariusz Sztylka">
Dariusz Sztylka

Dariusz Marcin Sztylka (ur. 2 maja 1978 we Wrocławiu) – polski piłkarz, występujący na pozycji defensywnego pomocnika bądź środkowego obrońcy. Do jego głównych atutów można zaliczyć grę głową i przydatność w pojedynkach powietrznych, a także prostopadłe podania do napastników. Latem 2012 roku, po zdobyciu mistrzostwa Polski i jedenastu latach gry w Śląsku Wrocław, zakończył karierę piłkarską. Na początku XXI wieku określany mianem ikony i legendy Śląska Wrocław.
Dzieciństwo i lata juniorskie.
Dariusz Sztylka wychowywał się w bloku przy ul. Bzowej we Wrocławiu, około 200 metrów od stadionu przy ul. Oporowskiej na którym swoje mecze rozgrywał Śląsk Wrocław. Jego idolami w dzieciństwie byli liderzy Śląska w latach osiemdziesiątych – Andrzej Rudy i Ryszard Tarasiewicz (kilkadziesiąt lat później trener Sztylki). Sztylka był również czynnym kibicem tej drużyny, jeździł na mecze wyjazdowe. Jego ulubionymi przedmiotami w szkole był język polski i historia.
W tym samym bloku co Sztylkowie mieszkała rodzina Paluszków, w której ojciec (Ryszard) i syn (Krzysztof) byli trenerami wrocławskich drużyn. Ośmioletniemu Sztylce Krzysztof Paluszek (późniejszy dyr. sportowy Śląska Wrocław) zaproponował grę w młodzieżowym zespole Wratislavii. Na treningi dowoził go swoim samochodem. W tym klubie grał do 1997 roku, ze swoją drużyną jeździł na zagraniczne turnieje i zdobywał pomniejsze tytuły (m.in. mistrzostwo Dolnego Śląska). W tym zespole grał z Krzysztofem Wołczkiem, późniejszym partnerem z defensywy Śląska Wrocław.
Kariera seniorska.
Zagłębie Lubin i Polar Wrocław.
W 1997 roku przeszedł do I-ligowego Zagłębia Lubin, co było sportowym awansem młodego zawodnika. Dariusz Sztylka w nowym mieście miał problemy z aklimatyzacją i grą. Zwrócił się do ówczesnego trenera Zagłębia Adama Topolskiego o możliwość wypożyczenia do innego klubu. Po zaledwie dwóch miesiącach pobytu w Lubinie Sztylka został wypożyczony do III-ligowego Polaru Wrocław. Trenerem tego zespołu był wówczas Ryszard Paluszek. Powrót do Wrocławia dobrze zrobił młodemu zawodnikowi, Sztylka dzięki udanym występom został wykupiony przez Polar i takim sposobem nie zagrał w barwach Zagłębia Lubin ani minuty. W zespole Polaru występował przez trzy sezony, aż w końcu przeniósł się do I-ligowego Śląska Wrocław.
Śląsk Wrocław.
W pierwszym sezonie wystąpił w pierwszej lidze trzy razy. Zadebiutował w marcu 2001 roku w końcówce wyjazdowego meczu z Górnikiem Zabrze. Zagrał 13 minut. Po latach, zawodnik przyznał, że było to dla niego bardzo emocjonalne wydarzenie, gdyż od dzieciństwa marzył o tym aby zagrać w barwach Śląska Wrocław. W tamtym czasie liderami Śląska byli Piotr Jawny, Krzysztof Sadzawicki, Leszek Pisz i Grzegorz Szamotulski.
Kolejny sezon pierwszej ligi (2001/2002) był eksperymentalnie rozgrywany systemem grupy spadkowej i mistrzowskiej. Okazał się on bardziej udany da Sztylki aniżeli jego drużyny. Pomocnik został podstawowym zawodnikiem składu i wystąpił w ekstraklasie 22 razy, strzelając 2 gole. Pierwszego gola dla Śląska zdobył 16 września 2001 roku w Warszawie przeciwko Legii Warszawa. Mecz 4:3 zwyciężyli wrocławianie. Nie był to jednak udany sezon dla Śląska Wrocław, ponieważ klub zajął przedostatnie miejsce w tabeli i został zdegradowany do II ligi.
Sezon 2002/2003 również nie był udany dla Śląska Wrocław. Spadkowicz z najwyższej klasy rozgrywkowej zajął dopiero 15. lokatę w tabeli II ligi i został zdegradowany do III ligi. Dariusz Sztylka zagrał w 29 meczach, strzelając dwa gole w wysoko wygranych meczach przeciwko Hetmanowi Zamość i Stomilowi Olsztyn. Po tym sezonie 25-letni Sztylka przejął opaskę kapitańską Śląska po Piotrze Jawnym.
Od tego czasu Dariusz Sztylka przez cały czas występuje we wrocławskiej drużynie, jako kapitan prowadząc zespół do dwóch awansów: w sezonie 2004/05 z III do II ligi, a w sezonie 2007/08 z II ligi do Ekstraklasy. Dariusz Sztylka po meczu z Arką Gdynia gdzie zdobył gola ogłosił zakończenie kariery piłkarskiej, jednak zmienił zdanie i 27 czerwca 2011 podpisał kolejny, roczny kontrakt ze Śląskiem. W sezonie 2011/2012 ze Śląskiem wywalczył mistrzostwo Polski.
Życie prywatne.
Żonaty z Magdą, którą poznał na wieczornej zabawie po meczu derbowym ze Ślęzą w czasie gry w III lidze w Polarze Wrocław. Sztylka został uznany najlepszym zawodnikiem tamtego spotkania - zdobył bramkę, a Polar wygrał mecz - za co, w nagrodzę dostał mikrofalówkę. Ma dwóch synów : Łukasza i Kacpra.

</doc>
<doc id="548198" url="https://pl.wikipedia.org/wiki?curid=548198" title="Corsa">
Corsa



</doc>
<doc id="548200" url="https://pl.wikipedia.org/wiki?curid=548200" title="Przełęcz Chełmska">
Przełęcz Chełmska

Przełęcz Chełmska – przełęcz na wysokości 571 m n.p.m. w Sudetach Środkowych, w Górach Stołowych, w paśmie Zaworów.
Przełęcz położona jest na południowy wschód od Chełmska Ślaskiego, na południowej granicy Polski z Czechami.
Jest to wyraźne, szerokie obniżenie o stromych zboczach i łagodnych podejściach, wcinające się w piaskowcowe podłoże Zaworów. Przełęcz dzieli zachodni graniczny grzbiet Zaworów na dwie części i oddziela wzniesienie Skałka (czes "Skalky") wznoszące się po południowej stronie, w granicznym grzbiecie (czes. "Hranični hřbet") od szczytu czes. "Strážnice "pol." Strażnica" (696 m n.p.m.) po północnej stronie którego najwyższy ponkt leży na obszarze Czech. Obszar przełęczy w całości porośnięty jest lasem świerkowym regla dolnego. Przez przełęcz prowadzi droga polna do czeskiej miejscowości Zdoňov.
Turystyka.
Przez przełęcz prowadzą szlaki turystyczne:
Na przełęczy do 21 grudnia 2007 znajdowało się turystyczne przejście graniczne, które w związku z przystąpieniem Polski do Strefy Schengen zlikwidowano.

</doc>
<doc id="548201" url="https://pl.wikipedia.org/wiki?curid=548201" title="Broń plebejska">
Broń plebejska

Broń plebejska – zastosowanie w walce przedmiotów codziennego użytku (czasami poddanych modyfikacjom) takich jak noże, sierpy, kosy, broń myśliwska, „koktajle Mołotowa” wobec braku profesjonalnej broni bojowej. 
Broń plebejska była wykorzystywana głównie w średniowieczu i w okresie powstań narodowych. W historii Polski znani są m.in. kosynierzy z okresu powstania kościuszkowskiego, użycie myśliwskiej broni palnej w okresie powstania styczniowego czy zastosowanie butelek z substancją zapalającą do niszczenia broni pancernej w czasie powstania warszawskiego.

</doc>
<doc id="548204" url="https://pl.wikipedia.org/wiki?curid=548204" title="Mamea amerykańska">
Mamea amerykańska

Mamea amerykańska ("Mammea americana" L.) – gatunek wiecznie zielonego drzewa z rodziny "Calophyllaceae". Pochodzi z Karaibów, jest uprawiane w wielu krajach o tropikalnym klimacie. Obecnie rośnie w takich regionach jak: Zachodnia Afryka, Zanzibar, południowo-wschodnia Azja, Hawaje, Karaiby. Jest bardzo wrażliwe na niskie temperatury, ale odporne na szkodniki i choroby.

</doc>
<doc id="548208" url="https://pl.wikipedia.org/wiki?curid=548208" title="Kallisti">
Kallisti



</doc>
<doc id="548209" url="https://pl.wikipedia.org/wiki?curid=548209" title="Strongili">
Strongili



</doc>
<doc id="548211" url="https://pl.wikipedia.org/wiki?curid=548211" title="Mazinho">
Mazinho

Mazinho, właśc, Iomar do Nascimento (ur. 8 kwietnia 1966 w Santa Rita) – brazylijski piłkarz grający na pozycji ofensywnego pomocnika. Z reprezentacją Brazylii, w której barwach rozegrał 35 meczów, zdobył w 1994 roku mistrzostwo świata. Przez wiele lat grał w klubach hiszpańskich, ale największe sukcesy odnosił z zespołami z ojczyzny. Łącznie trzykrotnie wygrywał z nimi krajowe rozgrywki ligowe. W 1994 roku, zaraz po wygranym Mundialu, pożegnał się z reprezentacją, a siedem lat później zakończył piłkarską karierę. Jego synami są występujący w Liverpoolu Thiago Alcántara i Rafael Alcântara grający w Paris Saint-Germain F.C.
Sukcesy piłkarskie.
W reprezentacji Brazylii od 1989 do 1994 roku rozegrał 35 meczów i nie strzelił żadnego gola – mistrzostwo świata 1994 oraz start w Mundialu 1990 (1/8 finału).

</doc>
<doc id="548212" url="https://pl.wikipedia.org/wiki?curid=548212" title="Uniwersytet Kalifornijski w Berkeley">
Uniwersytet Kalifornijski w Berkeley

Uniwersytet Kalifornijski w Berkeley (ang. "University of California, Berkeley") skrót.: UC Berkeley, Berkeley, Cal – najstarszy i najważniejszy spośród dziesięciu kampusów Uniwersytetu Kalifornijskiego. Położony w Berkeley w Kalifornii nad Zatoką San Francisco.
Został założony 23 marca 1868, z połączenia prywatnego "College of California in Oakland" i stanowego "Agricultural, Mining and Mechanical Arts College". Pierwotnie ulokowany był w Oakland, lecz już w 1873 r. przeniósł się do Berkeley.
Fizycy z Berkeley odegrali kluczową rolę w programie budowy amerykańskiej bomby atomowej podczas II wojny światowej oraz bomby wodorowej niedługo potem. Od tego czasu Uniwersytet w Berkeley zarządza laboratoriami nuklearnymi w Los Alamos i Livermore. Naukowcy z Berkeley wynaleźli cyklotron, odkryli antyproton, odegrali kluczową rolę w stworzeniu lasera, wyjaśnili procesy zachodzące w czasie fotosyntezy, odkryli wiele pierwiastków chemicznych (w tym pluton, berkel, lorens i kaliforn), wyizolowali wirusa polio i zaprojektowali eksperyment, który pozwolił udowodnić twierdzenie Bella.
W laboratorium Badań na Elektroniką stworzony został pakiet oprogramowania SPICE.
Działalność studentów.
Uniwersytet nadal cieszy się pewną sławą związaną z historią aktywności jego studentów. Powstały w 1964 Ruch Wolności Słowa był sprzeciwem wobec prób usunięcia z kampusu politycznych pamflecistów, zaś zamieszki w Parku Ludowym w Berkeley były częścią międzynarodowej fali protestów studenckich, która miała miejsce w latach sześćdziesiątych XX w., związanych z hippisowską kontrkulturą. Wbrew swojej aktywistycznej i rewolucyjnej historii, kampus Berkeley jest jednak wyjątkowo spokojny, na jego obszarze leży wiele cichych, zielonych terenów oraz liczne, wyróżniające się architektonicznie budynki.
W kampusie w Berkeley powstało także wolne odgałęzienie systemu operacyjnego Unix, znane jako "Berkeley Software Distribution" – w skrócie BSD, i wydawanego na licencjach o tej samej nazwie.
W Berkeley literaturę słowiańską (slawistykę) wykładał w latach 1960–1978 Czesław Miłosz. Profesorem tej uczelni był także inny polski uczony – prof. Jerzy Spława-Neyman.
Również na tym uniwersytecie powstała platforma obliczeń rozproszonych BOINC. Korzystają z niej różne przedsięwzięcia, np. SETI@home zajmujące się poszukiwaniem życia pozaziemskiego lub Rosetta@Home zajmująca się symulowaniem zwijania białek – a także wiele innych.
Drużyny sportowe kampusu w Berkeley noszą nazwę California Golden Bears i w charakterze logo posługują się stylizowanym napisem "Cal".

</doc>
<doc id="548215" url="https://pl.wikipedia.org/wiki?curid=548215" title="Wiktor Brodzki">
Wiktor Brodzki

Wiktor Łodzia Brodzki, (ur. 1826 w Ochotówce na Wołyniu, zm. 9 października 1904 w Rzymie) – polski rzeźbiarz, członek honorowy Towarzystwa Muzeum Narodowego Polskiego w Rapperswilu od 1890 roku.
Studiował na Cesarskiej Akademii Sztuk Pięknych w Petersburgu, wykonywał liczne dzieła na zamówienie dworu i rodziny carskiej, w roku 1855 osiadł w Rzymie, gdzie dzięki swoim pracom zdobył rozgłos. W roku 1862 został członkiem akademii sztuki w Petersburgu, od 1868 profesor honorowy tamtejszej uczelni. Tworzył rzeźby o tematyce antycznej, mitologicznej, alegorycznej, religijnej (posąg Jezusa błogosławiącego - kościół Wszystkich Świętych, Warszawa), portrety (popiersia: Mikołaja Kopernika, Tadeusza Kościuszki, Adama Mickiewicza, Stanisława Kierbedzia, medalion do pomnika Jana Kochanowskiego w Poznaniu) oraz pomniki nagrobne (Nagrobek Laury Przeździeckiej w Kamieńcu Podolskim). 
W 1884 roku został członkiem honorowym Poznańskiego Towarzystwa Przyjaciół Nauk.
Został pochowany na rzymskim cmentarzu Campo Verano.

</doc>
<doc id="548221" url="https://pl.wikipedia.org/wiki?curid=548221" title="Manitoulin">
Manitoulin

Manitoulin (, ) - kanadyjska wyspa, w prowincji Ontario, położona w północnej części jeziora Huron. Od stałego lądu oddziela ją North Channel. Zajmuje powierzchnię 2766 km² i jest największą na świecie wyspą położoną na jeziorze. Jest 172. co do wielkości wyspą na Ziemi oraz 31. co do wielkości wyspą Kanady. Nazwa wyspy w tubylczych językach z rodziny algonkian oznacza "władzę duchów Manitou".
Opis.
Wyspa Manitoulin posiada bardzo urozmaiconą linię brzegową. Zwłaszcza po stronie północnej znajduje się wiele głębokich zatok, rozdzielanych wydatnymi półwyspami. Na wyspie znajduje się 108 słodkowodnych jezior, a na niektórych z nich także znajdują się wyspy. Na kilku z owych wysp znajdują się również niewielkie zbiorniki wodne. Największym z jezior wyspy Manitoulin jest jezioro Manitou o powierzchni około 104 km² - największe na świecie jezioro na wyspie położonej na jeziorze. Na wyspie są trzy większe rzeki: Kagawong, Manitou i Mindemoya.
Na wyspie mieszka ok. 12 650 stałych mieszkańców. Największa miejscowość, położony w północnej części wyspy Little Current, liczy 1575 mieszkańców (1996). Inne ważniejsze miejscowości na wyspie (w tym osady indiańskie na terenach rezerwatów) to South Baymouth, Sanfield, Manitowaning i Sheguiandah w części wschodniej wyspy, Providence Bay, Spring Bay i Gore Bay w części środkowej oraz Evansville, Silver Water i Meldrum Bay w zachodniej. W sezonie letnim licznie przybywający na wyspę właściciele sezonowych domków oraz turyści powodują zwiększenie ilości ludności do ok. 50 tys.
Z lądem stałym łączy wyspę obrotowy most drogowy w miejscowości Little Current oraz sezonowe połączenie promowe, realizowane między South Baymouth a Tobermory na Półwyspie Bruce'a, aktualnie (2014 r.) przez duży prom samochodowy MS Chi-Cheemaun. Wszystkie te trzy miejscowości leżą na trasie drogi nr 6 biegnącej z południa prowincji Ontario do miejscowości Espanola na północ od Georgian Bay.
Historia.
Najstarsze archeologiczne ślady obecności małych grup nomadycznych myśliwych na wyspie pochodzą sprzed 10-11 tys. lat (głównie zaawansowane narzędzia wykonywane techniką kamienia łupanego z tzw. stanowiska Sheguiandah). W całym regionie, który pokrywała wówczas tundra i tajga, grupy Paleoindian utrzymywały się najprawdopodobniej z polowań na wielkie ssaki kopalne i drobniejszą zwierzynę oraz rybołówstwa, zakładając często osady w strategicznie położonych miejscach nad brzegami ówczesnych jezior polodowcowych i na wyspach.
Nieliczne znane obecnie późniejsze dowody obecności człowieka na wyspie (rozmaite ślady sezonowych osiedli myśliwskich i prymitywnego rolnictwa) należą prawdopodobnie do algonkiańskich przodków Indian Ottawa ("Odawa"), Odżibwejów i Potawatomi, którzy zamieszkiwali ją w połowie XVII w., kiedy wyspę odkryli Brytyjczycy. W 1648 jezuici założyli tu pierwszą misję, ale nie przetrwała długo. Na skutek chorób pochodzenia europejskiego oraz najazdów Irokezów z południa w 1650 roku wyspa opustoszała. Pozostawała niemal bezludna aż do początków XIX w., kiedy to zaczęli na nią powracać indiańscy uczestnicy wojny 1812 roku i powstania Tecumseha.
W 1836, zgodnie z pierwszym indiańskim traktatem władz Kanady z plemionami Odżibwejów i Ottawów, całą wyspę przeznaczono na rezerwat dla Indian z wybrzeży jeziora Huron. Dwa lata później odbudowano na wyspie misję katolicką. Ponieważ większość Indian nie chciała osiedlać się na wyspie, w 1862 kolejny traktat (tzw. "Manitoulin Island Treaty" lub "McDougall Treaty") podzielił wyspę na kilka mniejszych rezerwatów, a atrakcyjniejszą jej część (brzegi wyspy, doliny strumieni z młynami) udostępnił osadnikom. W tym samym okresie na wyspie zapoczątkowano wyrąb drewna, rybołówstwo i hodowlę owiec. Pół wieku później był to jeden z głównych obszarów ich hodowli w Kanadzie, natomiast pozostałe rodzaje działalności przemysłowej upadły.
Obecnie wyspę zamieszkuje 12,6 tys. stałych mieszkańców, z czego ok. 25% to Indianie z sześciu niewielkich rezerwatów: M'Chigeeng (dawniej West Bay First Nation), Providence Bay, South Baymouth, Tehkummah, Barrie Island oraz największego, zajmującego całą wschodnią część wyspy, Manitoulin Island Reserve No. 26 (od zmian prawnych w 1975 zwanego też Wikwemikong Unceded Indian Reserve). Od blisko stu lat cała wyspa jest terenem atrakcyjnym turystycznie, oferując licznym w sezonie letnim gościom (głównie z Kanady i USA) m.in. wędkarstwo, sporty wodne, szlaki piesze i rowerowe.

</doc>
<doc id="548222" url="https://pl.wikipedia.org/wiki?curid=548222" title="Wiyâshâkimî">
Wiyâshâkimî

Wiyâshâkimî (fr. "Lac Wiyâshâkimî", kri: "Wiyâshâkimî"; inuktitut: "Allait Qasigialingat", dawniej fr. "Lac à l’Eau Claire", ang. "Clearwater Lakes") – jezioro we wschodniej Kanadzie, w północno-zachodniej części prowincji Quebec. Jezioro zajmuje powierzchnię 1383 km² i jest tym samym największym po jeziorze Mistassini naturalnym zbiornikiem wodnym w Quebecu. Położone jest na wysokości 241 m n.p.m. w odległości około 130 km na wschód od wybrzeża Zatoki Hudsona, na obszarze Tarczy Kanadyjskiej. Jezioro odwadnia rzeka Rivière à l'Eau Claire, która płynie w kierunku zachodnim i przepływając przez jezioro Tasiujaq uchodzi do Zatoki Hudsona. Lac à l’Eau Claire razem z jeziorem Tasiujaq znajdą się na obszarze planowanego prowincjonalnego parku narodowego Tursujuq.
Jezioro nosiło dawniej oficjalną nazwę Lac à l’Eau Claire („Jezioro Czystej Wody”) odnoszącą się do przejrzystości jego wód. Nazwą ta została zastąpiona 26 lutego 2016 obecną (Wiyâshâkimî), tradycyjnie używaną przez Indian Kri i oznaczającą "powierzchnię czystej wody". Dotychczasowa nazwa została zachowana w nazwie archipelagu wysp położonych wewątrz jeziora – Archipel à l'Eau Claire.
Kratery uderzeniowe.
Jezioro ma kształt dwóch nieomal kolistych akwenów, połączonych licznymi cieśninami. Jego kształt wynika z tego, że jezioro wypełnia zagłębienia dwóch kraterów uderzeniowych. Powstały one na skutek upadku dwóch ciał niebieskich; postulowano, że utworzył je upadek podwójnej planetoidy w permie, jednak przeczą temu nowsze oceny wieku kraterów. Większy, zachodni krater o średnicy 36 km faktycznie powstał w permie, 290 ± 20 mln lat temu. Jednakże wschodni krater o średnicy 26 km utworzył upadek planetoidy o składzie chondrytowym, który jest obecnie datowany na 460-470 milionów lat (ordowik), a zatem ich sąsiedztwo byłoby jedynie dziełem przypadku. Pierścień wysp widoczny w zachodniej części jeziora również powstał na skutek uderzenia.

</doc>
<doc id="548225" url="https://pl.wikipedia.org/wiki?curid=548225" title="Clearwater Lakes">
Clearwater Lakes



</doc>
<doc id="548227" url="https://pl.wikipedia.org/wiki?curid=548227" title="Malusińscy">
Malusińscy

Malusińscy (ang. "The Littles", 1983-1985) – kanadyjsko-japońsko-francusko-amerykański serial animowany zrealizowany przez wytwórnię "„DIC Entertainment”".
Premiera serialu miała miejsce w Stanach Zjednoczonych 10 września 1983 roku na amerykańskim kanale ABC. Po raz ostatni serial został wyemitowany 2 listopada 1985 roku. W Polsce serial zadebiutował 19 czerwca 1999 roku na antenie TVN. W późniejszym czasie serial emitowany był na kanałach Fox Kids, Jetix Play, TVP3 i Top Kids.
Fabuła.
Serial opowiada o rodzinie Malusińskich. Są częścią społeczeństwa bardzo małych istot ze szpiczastymi uszami, ogonami i wystającymi zębami. Oprócz tego, nie różnią się od człowieka. Żyją w tajemnicy przed ludzkością w zakamarkach domów. W ich istnienie wierzy Łowca. Naukowiec, który za wszelką cenę próbuje to udowodnić, choć sam nigdy ich nie widział. Kiedy są w tarapatach, z kłopotów ratuje ich Duży Henry – chłopiec, który jako jedyny wie o ich istnieniu i ukrywa ich przed rodzicami.
Wersja polska.
Wersja polska: Master Film na zlecenie TVN
Reżyseria: Miriam Aleksandrowicz
Dialogi:
Dźwięk:
Montaż: Krzysztof Podolski
Kierownik produkcji: Agnieszka Wiśniowska
Wystąpili:
oraz
Lektor: Maciej Czapski

</doc>
<doc id="548230" url="https://pl.wikipedia.org/wiki?curid=548230" title="Skała wulkaniczna">
Skała wulkaniczna



</doc>
<doc id="548231" url="https://pl.wikipedia.org/wiki?curid=548231" title="Othniel Charles Marsh">
Othniel Charles Marsh

Othniel Charles Marsh (ur. 29 października 1831 w Lockport w stanie Nowy Jork, zm. 18 marca 1899 w New Haven w stanie Connecticut) – amerykański paleontolog.
Życiorys.
W maju 1871 znalazł pierwszego amerykańskiego pterozaura. Odkrył też pozostałości pierwszych koniowatych. Opisał znalezione w pokładach kredowych ptaki uzębione (takie jak "Ichthyornis" i "Hesperornis"), latające gady, kredowe i jurajskie dinozaury, w tym apatozaura i allozaura.
Pod koniec XIX wieku zasłynął ze swojej rywalizacji z Edwardem Drinkerem Cope'em, nazywanej wojną o kości. Obaj zaciekle rywalizowali między sobą w odkryciach paleontologicznych okazów, odkrywając i opisując ponad 120 nowych gatunków dinozaurów. Pracowali w takim pośpiechu, że zdarzało im się przeoczyć przypadki powtórnego odkrycia tej samej istoty. Gatunek "Uintatheres anceps" „odkryli” łącznie około 22 razy.

</doc>
<doc id="548232" url="https://pl.wikipedia.org/wiki?curid=548232" title="Eroica (film)">
Eroica (film)

Eroica. Symfonia bohaterska w dwóch częściach – czarno-biały polski film wojenny z 1957 roku w reżyserii Andrzeja Munka, zrealizowany w Zespole Filmowym „Kadr”. Jego premiera odbyła się 4 stycznia 1958 roku.
Film składa się z dwóch 40-minutowych nowel: "Scherzo alla polacca" oraz "Ostinato lugubre". Trzecia zrealizowana nowela "Con bravura" nie weszła do filmu, gdyż reżyser uznał, że nie odpowiada artystycznie dwóm pozostałym. Obecne w filmie historie oparte są na opowiadaniach "Węgrzy" oraz "Ucieczka" Jerzego Stefana Stawińskiego, który jest również autorem scenariusza. Pierwsza część mówi o działaniach Dzidziusia Górkiewicza podczas powstania warszawskiego, który podejmuje się roli łącznika w mediacji nad połączeniem sił polskich i węgierskiego oddziału zatrzymanego przez Polaków pod Warszawą. Druga pokazuje polskich oficerów w niemieckim oflagu, którzy kultywują mit legendarnego już uciekiniera z obozu, porucznika Zawistowskiego.
Wycofawszy się z realizacji "Kanału" według noweli Stawińskiego, Munk zdecydował się nakręcić utrzymany w lżejszej tonacji film na podstawie scenariusza przygotowanego przez tego samego literata. Operatorem zdjęć był Jerzy Wójcik, który wykorzystał w trakcie kręcenia filmu nowoczesny sprzęt umożliwiający posłużenie się głębią ostrości. Za scenografię do "Eroiki" odpowiadał Jan Grandys.
"Eroica" w momencie premiery wzbudziła burzliwą reakcję krytyki filmowej. Postać defetysty Dzidziusia Górkiewicza oraz małostkowość polskich jeńców stały się pretekstem dla oskarżeń wobec reżysera o kwestionowanie bohaterstwa Polaków podczas II wojny światowej. Jednakże nie podważano na ogół warsztatu i strony estetycznej filmu, a z upływem czasu "Eroica" została uznana za jedno z najważniejszych dzieł polskiej szkoły filmowej, a także za odpowiedź reżysera na "Kanał" Andrzeja Wajdy. Film Munka został uhonorowany nagrodą FIPRESCI oraz Grand Prix dla najlepszego filmu na Międzynarodowym Festiwalu Filmowym w Mar del Plata.
Fabuła.
Obie włączone do filmu nowele mówią o ostatnich latach II wojny światowej, tematycznie wiążąc się z upadkiem powstania warszawskiego. Przedstawione wydarzenia ukazane są chronologicznie (pierwsza nowela to krytyczny obraz powstania, druga – obóz, do którego przybywają internowani polscy oficerowie, uczestnicy powstańczych walk) oraz logicznie (najpierw heroiczna, skazana na klęskę walka, potem jej konsekwencja – niewola w niemieckim oflagu). Odrzucona przez reżysera nowela "Con bravura", która miała być pierwszą przedstawioną w filmie, relacjonuje losy konspiratorki przebranej za zakonnicę, która przedziera się z Generalnego Gubernatorstwa przez Tatry na Węgry.
Nowela I: "Scherzo alla polacca".
Trwa powstanie warszawskie. Dzidziuś Górkiewicz, stołeczny cwaniak, który dorobił się na wojnie, bierze udział w szkoleniu cywilnych ochotników do walki. Jego oddział o mało nie zostaje rozbity podczas ćwiczeń musztry przez atak niemieckiego samolotu. Widząc bezsens prowadzonego szkolenia, Górkiewicz postanawia zdezerterować i opuścić stolicę. Ucieka do domu do podwarszawskiego Zalesia, gdzie mieszka wraz z żoną Zosią. Zastaje ją flirtującą z oficerem Istvanem Kolyą. Węgrzy oferują pomoc powstańcom; Górkiewicz widzi w tym szansę dla Warszawy i, choć nigdy nie działał w konspiracji, przynosi do sztabu komendanta Mokotowa ich ofertę. Następnie wraz grupą uchodźców i przydzielonym mu majorem Grzmotem ponownie opuszcza miasto, aby dostarczyć do węgierskiego oddziału odpowiedź. Węgrzy rozpoczynają za pośrednictwem Górkiewicza negocjacje: chcą przyłączyć się do Polaków i przekazać im działka przeciwlotnicze, jednak pod warunkiem uznania węgierskiego oddziału przez Armię Czerwoną za sprzymierzeńców. Major Grzmot ma kontuzjowaną długim marszem nogę i nie może wracać do Warszawy. Musi pozostać w Zalesiu. Górkiewicz sam powraca z propozycją Węgrów do stolicy; po drodze wykupuje się pilnującym wstępu do miasta Niemcom, jednak zostaje zatrzymany i uwięziony przez oddział powstańczy. Wypuszczony dopiero po kilku godzinach, trafia ponownie ze swoim posłannictwem do mokotowskiego komendanta. Otrzymuje zaszyfrowaną wiadomość zwrotną. Przed powrotem spędza zakrapianą znaleźnym winem noc ze swoją przyjaciółką, telefonistką AK o pseudonimie „Jagódka”. Rano pijany rusza za miasto, jedynie szczęśliwym trafem unikając śmierci w ogniu walki, jaka rozgorzała w stolicy. Do domu dowozi go pijanego zatrudniony furman. W Zalesiu szyfr zostaje odczytany, okazuje się, że Dzidziuś narażał się i spieszył na darmo: mokotowski komendant odrzuca ofertę Węgrów. Oddział odjeżdża, Zosia czule żegna się z Istvanem. Dzidziuś, mimo dotychczasowych rozczarowań powstaniem, widząc, że major Grzmot wraca na Mokotów, postanawia do niego dołączyć.
Fabułą opowieść ta nawiązuje do rzeczywistego epizodu z historii: w sierpniu 1944 powstańcy wzięli do niewoli dwóch oficerów współpracującej z Niemcami armii węgierskiej. Węgrzy prowadzili negocjacje z dowództwem sztabu mokotowskiego, obiecując Polakom broń w zamian za gwarancje bezpieczeństwa, gdy wkroczy Armia Czerwona. Negocjacje zakończyły się fiaskiem.
Nowela II: "Ostinato lugubre".
Akcja drugiej noweli rozgrywa się w położonym u podnóża Alp niemieckim oflagu, do którego pod koniec 1944 roku przybywa nowa grupa uwięzionych oficerów polskich. Wśród nich znajdują się porucznik Kurzawa i podporucznik Szpakowski (wśród więźniów przewija się także major Grzmot, znany z pierwszej noweli, lecz nie staje się on bohaterem tej części filmu). Dzięki respektowaniu przez Niemców konwencji genewskich więźniowie mają tu nie najgorsze warunki. Trafiają do wspólnego pokoju z więźniami pojmanymi pięć lat wcześniej we wrześniu 1939 roku: Mariankiem, Korwinem-Makowskim, Dąbeckim, Krygerem, Żakiem i Turkiem. Tworzy się tu polska mikrospołeczność, której ton nadaje Korwin-Makowski. Narzuca współlokatorom kult oficerskiego honoru i woli walki. Refleksja religijna to domena Marianka, życie gospodarcze społeczności – Krygiera. Turek jest typowym intelektualistą i outsiderem. W opozycji do grupy stoi porucznik Żak. Mimo miłego przywitania nowo przybyłych, szybko okazuje się, że atmosfera wśród więźniów jest nie najlepsza. Najgorzej w towarzystwie czuje się Żak, który, pragnąc samotności, marzy o areszcie w izolatce. W skrzynce po dostawach Czerwonego Krzyża stworzył sobie pracownię, w której przebywa całymi dniami. Turek natomiast sypia za dnia, a aktywne życie prowadzi nocami, aby uniknąć kontaktu z nielubianymi współwięźniami. Wszyscy wspominają porucznika Zawistowskiego, który jako jedyny, nieznanym innym więźniom sposobem, uciekł z obozu. Kurzawa wkrótce odkrywa jednak, że porucznik Zawistowski, którego ucieczka urosła już do rangi mitu, wciąż przebywa w obozie i ukrywa się na poddaszu. Opiekują się nim Marianek i Turek, nocami dostarczając mu żywność i leki.
Porucznik Żak szuka wciąż sposobu odcięcia się od współwięźniów, ryzykując życie, postanawia sam wymknąć się z obozu, co udaje mu się dzięki podstępowi odwrócenia uwagi straży przez dwóch innych więźniów, symulujących bójkę. Zostaje jednak szybko ujęty i powraca do oflagu. Nie chce przyjąć szacunku innych oficerów, którzy teraz odkrywają w nim człowieka honoru. Jeszcze raz ryzykuje swoim życiem: mimo ogłoszonego alarmu lotniczego wychodzi na spacerniak, wskutek czego zostaje zastrzelony przez wachmana. Ukrywający się Zawistowski widzi to z okna poddasza, tej nocy jego opiekunowie odnajdują go martwego, najprawdopodobniej popełnił samobójstwo. Turek, narażając się na karę ze strony hitlerowców, informuje ich o fakcie śmierci oficera. Dzięki temu zwłoki zostają usunięte bez wiedzy i udziału innych więźniów. Legenda ucieczki Zawistowskiego trwa nadal.
Niewłączona nowela: "Con bravura".
Zimą podczas II wojny światowej do Zakopanego przyjeżdża zakonnica. W korytarzu w wagonie mija ją kurier tatrzański Andrzej, z którym wysiada na tej samej stacji. Zakonnica okazuje się konspiratorką, która próbuje nawiązać kontakt z łącznikami, podając tajne hasło: „białe gołębie”. W obawie przed represjami ze strony Gestapo nikt jednak nie wyraża chęci udzielenia jej pomocy. Kobieta udaje się do jednej z zakopiańskich willi, gdzie również próbuje nawiązać kontakt. Wpada tam jednak w zasadzkę zastawioną przez Niemców, którzy zatrzymują ją oraz śledzącego ją Andrzeja. Obojgu udaje się uciec. Trafiają do szałasu, gdzie mieści się siedziba kurierów. Wówczas zakonnica przedstawia się Andrzejowi jako Katarzyna. Oboje spędzają ze sobą noc, jednak gdy mężczyzna budzi się rano, nie dostrzega już Katarzyny. Andrzej nawiązuje kontakt z oddziałem partyzanckim, gdzie dowiaduje się, że „białe gołębie” są hasłem kurierów, którzy przez granicę przedostają się na Węgry. Andrzej, wiedząc, że Węgry zostały już zajęte przez Niemców, nie ma już jednak możliwości ostrzeżenia Katarzyny.
Obsada.
"Źródło: FilmPolski.pl"
Scherzo alla polacca
Ostinato lugubre
Con bravura
Ponieważ poza planszą tytułową nowela pozbawiona jestjakichkolwiek napisów zidentyfikowanie pełnej obsady jest niemożliwe.
Powstanie i dystrybucja filmu.
Ukończywszy "Człowieka na torze", Munk postanowił zrealizować film lżejszy gatunkowo. Scenarzysta "Człowieka na torze", Jerzy Stefan Stawiński, nie stworzył jednak dla niego scenariusza planowanej komedii rozgrywającej się w szkole baletowej dla dziewcząt, zamiast tego napisał cykl opowiadań wojennych. Początkowo Munk miał reżyserować film "Kanał" według Stawińskiego, wycofał się jednak, gdyż stwierdził, że kręcenie w ciemności panującej w kanałach byłoby zbyt trudne. Filmową adaptacją tej historii zajął się Andrzej Wajda, który nakręcił w 1956 roku film "Kanał", mający po długiej postprodukcji premierę w kwietniu 1957 roku. Munk natomiast przymierzał się do realizacji filmu poświęconego zjawisku bohaterstwa:
Munk wybrał jako materiał literacki trzy opowiadania Stawińskiego: "Węgrzy", "Ucieczka" i "Zakonnica". Literaccy "Węgrzy" ukazali się na łamach „Po Prostu” jeszcze w 1956 roku, a od późniejszej filmowej noweli opowiadanie różniło się szczegółami. Dzidziuś Górkiewicz przedtem nazywał się Borkiewiczem, a Stawiński charakteryzował go jako młodego, ponaddwudziestoletniego mężczyznę. Tymczasem Munk w roli Dzidziusia obsadził mającego blisko 40 lat, a więc dojrzałego, Edwarda Dziewońskiego. Reżyser wprowadził również zmiany w noweli "Ucieczka", w której wątek Zawistowskiego był bardziej wyeksponowany aniżeli w późniejszej filmowej wersji, kładącej nacisk na postać Turka. Tego zaś miał zagrać Kazimierz Rudzki, debiutant, którego rolę uwiarygodniała wojenna biografia. Rudzki był jeńcem hitlerowskiego oflagu Woldenberg C, gdzie organizował jeniecki teatr. "Zakonnica" została ukończona jeszcze w grudniu 1956 roku przez Stawińskiego na życzenie samego Munka, który potrzebował kobiety do planowanego tryptyku.
Pod koniec grudnia 1956 roku Munk przekazał kierownictwu Zespołu Filmowego „Kadr” gotowy scenariusz "Eroiki", który natychmiast skierowano do realizacji. W lutym 1957 roku ekipa filmowa udała się do Zakopanego, zaczynając realizację "Eroiki" od noweli "Zakonnica". Zdjęcia do "Con bravury" powstały na dworcu kolejowym w Zakopanem, w Kuźnicach (stacja kolejki linowej) i na Kasprowym Wierchu. Następnie rozpoczęto prace nad nowelą "Ostinato lugubre", realizując sceny plenerowe w Dzierżoniowie, po czym ekipa filmowa przeniosła się do łódzkiego atelier. Kręcąc "Scherzo alla polacca", Munk wykorzystał plenery w Dolnym Mokotowie i pod Konstancinem. Operatorem zdjęć był Jerzy Wójcik, który do kręcenia ujęć użył świeżo sprowadzonych z Zachodu kamer Super Pravo i Éclair, umożliwiających twórcom posłużenie się hiperfokalną głębią ostrości oraz zastosowanie dźwięku o poszerzonej przestrzeni akustycznej. W filmie zastosowano (pierwszy raz w historii polskiej kinematografii) kaszetowany format obrazu 1,66:1, poszerzony w stosunku do standardowego 1,37:1. Docelowy efekt pracy Wójcika miał przypominać "Obywatela Kane’a" (1941) Orsona Wellesa, toteż operator mierzył się z ogromnym wyzwaniem inscenizacyjnym. Dzięki efektownej współpracy z Munkiem i scenografem Janem Grandysem Wójcik mógł jednak uznać po latach, że był zadowolony z końcowego rezultatu. Grandys z kolei na użytek filmu zbudował zarówno funkcjonalne dekoracje w łódzkim atelier, jak i przerobił istniejące obiekty w plenerach (np. baraki świniarni w Dzierżoniowie – na filmowy obóz jeniecki). Kostiumy do "Eroiki" opracowała Alicja Waltoś.
Niezadowolony z artystycznej formy "Con bravury", Munk zdecydował się ją pominąć w ostatecznej wersji filmu. Postprodukcją filmu zajął się inżynier Bohdan Jankowski, którego Munk szczegółowo instruował w kwestii pożądanego przezeń podkładu dźwiękowego. Premiera "Eroiki", składającej się tylko z dwóch części, odbyła się 4 stycznia 1958 roku. Premiera wydania DVD filmu miała miejsce 24 stycznia 2005 roku w ofercie dystrybutora Best Film. "Con bravura" pokazana została po raz pierwszy w 1972 roku w telewizyjnym cyklu Stanisława Janickiego "W starym kinie". 10 października 2011 roku w warszawskim kinie Kultura odbyła się premiera cyfrowo zrekonstruowanej wersji "Eroiki".
Muzyka.
Ścieżkę muzyczną do "Eroiki" opracował kompozytor i dyrygent Jan Krenz. Aranżacja muzyczna Krenza była dopasowana do każdej z nowel. O ile klamra kompozycyjna "Scherza alla polacca" zawiera dźwięk trąbki wojskowej przetykany ksylofonem, o tyle nowela "Ostinato lugubre" rozpoczyna się i kończy połączonymi dźwiękami werbli oraz fortepianu. Muzyka Krenza wprawdzie była oszczędnie wkomponowana w całość utworu, jednak Iwona Sowińska w analizie "Eroiki" zwróciła uwagę na zastosowanie przez Munka i Krenza chwytu „konsekwentnie odwróconego porządku”. Pod względem muzycznym, jak twierdziła Sowińska, „progresywność symfonii Beethovena zderza się z regresywnością swego późnego echa”.
Analizy i interpretacje.
"Eroica" głosem w dyskusji o bohaterstwie.
Tytuł filmu "Eroica", czyli „bohaterska”, to aluzja do przydomka III Symfonii Es-dur Ludwiga van Beethovena, w zamierzeniu dedykowanej Napoleonowi i podejmującej temat bohaterstwa. Podtytuł dyptyku Munka brzmi: "Symfonia bohaterska w dwóch częściach". Początkowo film miał się składać z trzech części i byłoby to zgodne z definicją gatunkową symfonii, na którą składają się zazwyczaj trzy lub cztery części. Poprzez usunięcie trzeciej noweli tytuł filmu zyskał na ironicznej wymowie, gdyż sugeruje widzowi, że bohaterska kompozycja jest niepełna, zawiera pewną lukę, dysonans. W odróżnieniu od dzieła kompozytora, emocjonalny rozwój filmu był odwrotny – zamiast rosnącej heroicznej tonacji, reżyser nadał swej „symfonii bohaterskiej” odmienną wizję.
Bohaterstwo to dyskutowany w filmie stereotyp narodowy. Pierwsza część filmu – w tonacji dzieła komediowa – jest polemiką z mitem bohaterskiego powstańca, druga – znacznie bardziej poważna – demitologizuje obraz bohaterskiego środowiska polskich oficerów, którzy „łączność z sąsiednią dzielnicą [...] nawiązują za pośrednictwem Londynu”. Choć film pokazuje bohaterstwo w zupełnie niestereotypowy sposób, nie jest to jednak film antybohaterski:
W obu nowelach główny bohater jest zdystansowany wobec rzeczywistości: Dzidziuś realizuje swoją misję niechętnie, Turek odsuwa się od zbiorowości więźniów. Jednak finał jednej i drugiej historii pokazuje, że bohaterowie zachowują lojalność wobec grupy, uważają, iż trzeba działać dla wspólnego dobra. Górkiewicz mimo wahania powraca do walczącej Warszawy, natomiast Turek, ryzykując własne życie, podtrzymuje potrzebny więźniom mit ucieczki Zawistowskiego i zgłasza strażnikom obozu, że na poddaszu znajduje się martwe ciało. Niemcy dyskretnie usuwają zwłoki i w ten sposób legenda zostaje ocalona. Osoby, po których nikt by się tego nie spodziewał, okazują się zdolne do poświęceń. Bohaterami okazują się zwykli ludzie, którzy wielkich czynów dokonują po cichu, bez zbędnego patosu. Reżyser stawia wobec tego pytanie, czy bohaterstwo wynika z określonej postawy życiowej, czy też jest rezultatem spontanicznej decyzji.
Heroizm Dzidziusia Górkiewicza.
Krytycy filmowi szczególnie dużo miejsca poświęcili postawie głównego bohatera pierwszej noweli.
Szczegółową analizę postaci Dzidziusia przeprowadził Aleksander Jackiewicz. Dzidziuś Górkiewicz, to cywil, reprezentant ludzi obojętnych na losy powstania, zainteresowany przede wszystkim swoim przetrwaniem. Pierwsze ujęcie pokazuje bohatera z tyłu jako postać anonimową, everymana. On pierwszy dostrzega podczas musztry nadlatujący niemiecki samolot i wszczyna alarm. Zaraz potem, gdy dowiaduje się, że musztra nie ma głębszego sensu, podejmuje decyzję o dezercji („Kłaść głowę za musztrę! Pryskam. Cześć”). Pragnie uciec z Warszawy do lepszego świata. Choć później zgadza się pośredniczyć w negocjacjach pomiędzy powstańcami a Węgrami, traktuje to raczej jako dobry interes i nowe wyzwanie, a nie jako patriotyczną powinność. W scenie rozmowy Dzidziusia z komendantem Mokotowa skontrastowanie dwóch charakterów uwypukla cechy postaci: komendant reprezentuje rzeczywistość bohaterską, Dzidziuś – realistyczną.
Dzidziuś, choć podejmuje się patriotycznej misji, wciąż zachowuje pozę cwaniaka, z opresji wymiguje się w zupełnie nieheroiczny sposób – łapówkami ze złotych pięciorublówek. Co prawda podejmuje się misji pośredniczenia między powstańcami a Węgrami, wciąż jednak pozostaje sobą, miejskim andrusem. Widać to, gdy wdaje się w romans z powstańczą telefonistką, upija się z nią znaleźnym winem, a potem rusza w samo serce heroicznej walki. W przesyconych groteską scenach jest zarazem pijakiem zabłąkanym na polu bitwy i posłańcem ważnej wiadomości dla czekających za miastem Węgrów. Biegający wokół partyzanci ignorują go, zajęci swoją walką, do której Dzidziuś ani nie należy, ani nie pretenduje.
Gdy pijany bohater moczy nogi w gliniance, z tyłu zajeżdża mu drogę niemiecki czołg. Przestraszony Dzidziuś wyrzuca w stronę nieprzyjaciela pustą butelkę po wypitym winie w geście, który jest trawestacją obrazu powstańców idących z butelkami na czołgi. Pseudopowstaniec zostaje wyśmiany przez Niemców, jego upokorzenie wzrasta jeszcze, gdy – przestraszony wystrzałem – wpada do bajora, w którym moczył nogi. Stylizacja na groteskowego powstańca powtarza się, gdy nieprzytomny z przepicia Dzidziuś powraca na wozie do Zalesia. Ten obraz budzi skojarzenia z wizerunkami martwych lub rannych powstańców, powracających w stereotypowych wyobrażeniach w ten sposób do domu. Jego żona, również myśląc, że stało się najgorsze, rzuca się zrozpaczona w stronę wozu. Tymczasem Dzidziuś śpi, zmorzony po pijackiej przygodzie.
W finale opowieści Górkiewicz powraca do punktu wyjścia, deklarując niechęć do udziału w walkach. Jednak po chwili, gdy zostaje sam na sam z żoną, zmienia nagle zdanie. Biegnie za majorem Grzmotem i razem ruszają do walczącej Warszawy. Zdaniem Jackiewicza Dzidziuś jest syntezą wyidealizowanego heroizmu i realistycznego zdroworozsądkowego spojrzenia na świat. Pokazuje, że narodowy mit jest wszechogarniający. Bohater stara się myśleć racjonalnie, działać, ostatecznie staje się prawdziwym, ale tragicznym bohaterem.
Inni krytycy uzupełniają te konkluzje. Andrzej Bukowiecki stwierdza, że w Górkiewiczu nie ma nic z typowego bohatera-patrioty. Już samo imię brzmi groteskowo. Zdaniem Stanisława Ozimka postać Dzidziusia Górkiewicza „kłóci się z obiegowymi wyobrażeniami, wzorcami charakteru i atrybutów powstańczego bohatera”. Bronisława Stolarska uważa, że Munk świadomie wykorzystuje synonimiczność słów „postać” i „bohater”, aby grać ich niejednoznacznością. Jej zdaniem Dzidziuś jest postacią paraboliczną, która jak Hermes (bóg kupców, podróżnych, ale także złodziei) pragnie bezpieczeństwa – zaleskiej Arkadii, a wartością jest dla niego życie. W obliczu Apokalipsy radzi sobie nieudolnie i naiwnie i choć jest „nieśmiertelny”, to nie jest wolny od śmieszności. Jego powrót do Warszawy, rozpatrywany w tym kontekście, wiąże się z odprowadzaniem dusz zmarłych, jakie czekają na niego w zniszczonym mieście. Ale też, zdaniem filmoznawczyni, prawo do powrotu do Arkadii (a zarazem przymierze człowieka z życiem) można zdobyć jedynie w walce, więc udział w powstaniu to jego świadomy wybór etyczny.
Prawda podporucznika Turka.
Bronisława Stolarska twierdzi, że zło w "Eroice" ma charakter totalny, pozbawiając człowieka wolności. Uwięzieni w oflagu tracą poczucie czasu, nie interesuje ich już ani przeszłość ani przyszłość, jedyne co jeszcze wzbudza emocje wśród nich to kwestia ucieczki z obozu. Legendę rzekomo udanej ucieczki Zawistowskiego podtrzymuje intelektualista Turek. Broni jej zarówno wtedy, gdy porucznik Zawistowski ukrywa się na strychu, jak i po jego śmierci. Kapłan idei, niosący pokrzepienie serc, zostaje jednak poddany (wraz z dwiema osobami dopuszczonymi do sekretu) oddziaływaniu wyzwalającej prawdy. Tą prawdą jest świadomość, że nic nie było daremne – ostatnim terenem do zawładnięcia jest bowiem wewnętrzna sfera wolności każdego człowieka, będąca źródłem zarówno zła i dobra. Tadeusz Lubelski zauważa, że „honoru polskiego oficera”, który zdołał uciec z obozu, broni sceptyk, izolujący się od grupy – Turkowi ta mitologia jest najbardziej obojętna, a mistyfikację organizuje z poczucia przyzwoitości, dla podtrzymania morale społeczności. Finałowy obraz błędnego koła po tym, jak Niemcy wywożą ukryte zwłoki Zawistowskiego, filmoznawca rozpatruje w kontekście problemu zbiorowego zniewolenia.
Kwestia prawdy historycznej.
Zdaniem historyk Danuty Kisielewicz druga nowela "Eroiki" „przedstawia subiektywny, fragmentaryczny obraz rzeczywistości obozowej, nie ukazuje wszystkich aspektów życia jeńców: kar stosowanych przez niemiecką załogę obozową, konspiracyjnych przedsięwzięć oficerów, działalności kulturalno-oświatowej, różnych form pomocy koleżeńskiej itp. Skupia się natomiast na psychologicznym i socjologicznym aspekcie życia jeńców w niewoli”. Według socjolog Anny Matuchniak-Mystkowskiej pierwowzorem porucznika Zawistowskiego był kapitan Edward Mamunow, ukrywający się pomiędzy lipcem 1940 a majem 1941 roku w oflagu VII A Murnau. Przyczyna, dla której Mamunow się ukrywał przed Niemcami, była jednak natury osobistej. Jako wykonawca wyroku na trzech niemieckich jeńcach za zbrodnie wojenne podczas kampanii wrześniowej, sam po pojmaniu przez Niemców został skazany na śmierć, lecz zdołał znaleźć kryjówkę i dzięki pomocy polskich jeńców pozostawał niewykryty do momentu, gdy w jego kryjówce wybuchł pożar; wówczas Mamunow popełnił samobójstwo przez powieszenie. Jak podkreślała Matuchniak-Mystkowska, warunki życia w hitlerowskich obozach jenieckich były faktycznie znacznie gorsze aniżeli przedstawił to Munk w noweli "Ostinato lugubre".
Odbiór.
Krytyka filmu.
"Eroica" po premierze spotkała się w prasie polskiej z licznymi oskarżeniami. Przeważnie nie kwestionowano walorów artystycznych filmu Munka, ale postać defetysty Dzidziusia Górkiewicza oraz małostkowość polskich jeńców podważały kultywowany w polskiej kulturze mit bohaterstwa. Dlatego nie brakowało głosów zarzucających reżyserowi zakwestionowanie postawy bohaterskiej. Zdaniem Andrzeja Bukowieckiego dzieło Munka znacznie dobitniej podważało bohaterski mit powstania warszawskiego aniżeli "Kanał" Wajdy, toteż było znacznie bardziej krytykowane przez recenzentów. Toteż, jak zauważył Jerzy Płażewski, na zjeździe filmowców w Pradze w 1958 roku "Eroica" była atakowana za „pesymizm i formalizm”, a rosyjski krytyk Rostisław Jureniew był oburzony tym, iż „pijak i cwaniak dołącza do powstania warszawskiego”. Część polskich recenzentów usiłowała jednak bronić "Eroiki"; zdaniem Aleksandra Jackiewicza film Munka „to dzieło skończone. Gęste, sprężone i dramatyczne aż do bólu”, a Bolesław Michałek opisał dzieło reżysera jako „utwór, który pobu­dza do myślenia, drażni, zmusza do zajęcia stanowiska”. Zbigniew Saffan na łamach „Ekranu” zapytywał retorycznie: „Czy ci, którzy oburzają się na Górkiewicza w Eroice, nie rozumieją, jak dalece jest ona komplementem dla polskiej psychiki narodowej?”.
Z bardziej zniuansowaną krytyką "Eroica" spotkała się w Czechosłowacji. Słowacki krytyk A. Fuchs w eseju z 1968 roku uznał dzieło Munka za rzeczowy, nie zaś „legendoburczy”, wywód na temat prawdziwego i fałszywego bohaterstwa. Czeski krytyk Jiři Cieslar w innym opracowaniu twórczości reżysera z 1981 roku docenił szczególnie nowelę "Ostinato lugubre", zauważając, że złem są w niej zarażeni nie tylko niemieccy żołnierze, ale również pozbawieni odwagi polscy jeńcy, kompromitujący wytworzoną przez siebie legendę. Z czasem również w Polsce pojawiło się więcej głosów poparcia dla "Eroiki". W analizie "filmu" z 1984 roku Bożena Janicka uzasadniała burzliwą reakcję krytyków ich pragnieniem, żeby powstawało więcej dzieł bezkrytycznie podchodzących do powstańczej tradycji. W opinii Janickiej "Eroica" miała nieszczęście ukazać się zbyt wcześnie na ekranach kin, co zadecydowało o jej negatywnym odbiorze. Natomiast Ewelina Nurczyńska-Fidelska w biografii Munka podkreślała, że w istocie "Eroica" nie zrywa całkowicie z tradycją polskiego romantyzmu, lecz oferuje bardziej wyważone spojrzenie na powstanie warszawskie.
Za żelazną kurtyną "Eroika" została dobrze przyjęta. Gabriel Pearson z „Sight &amp; Sound” uznał pierwszą nowelę za wyraźnie mniej spójną od drugiej, jednak docenił postać Górkiewicza jako „bliźniego, którego cyniczny brak poważania dla heroizmu i bomb, którego pijaństwo i tchórzostwo, troska tylko o własną skórę wydają się w szalonym świecie rodzajem zdrowego rozsądku”. Znacznie ciekawsza formalnie zdaniem Pearsona była część druga, w której uwidaczniał się munkowski heroizm żołnierzy podtrzymujących nierealny mit Zawistowskiego, „dojrzałych w swoim rozczarowaniu i przyzwoitości”. Pauline Kael stwierdziła, że „Munk był wystarczająco sarkastyczny, aby śmiać się z sentymentalnych mitów o odwadze, wojnie i życiu obozowym”, dzięki czemu zdaniem amerykańskiej krytyk „koszmar jego komedii szokuje nas nowatorską klarownością wizji”. Ernest Callenbach dla czasopisma „Film Quarterly” pisał, iż „podczas gdy pierwsza część "Eroiki" zachowuje trzeźwy, dokumentalny styl, drugą cechuje koszmarna intensywność obrazu”.
Współcześnie "Eroica" cieszy się opinią jednego z najważniejszych dzieł polskiej szkoły filmowej i polskiej kinematografii w ogóle. W retrospektywnej recenzji z 2014 roku Robert Birkholc pisał, iż „w «symfonii» reżysera [...] wzorowo zagrały wszystkie elementy: oscylujące między subiektywnością a obiektywnością [...] zdjęcia Jerzego Wójcika, muzyka Jana Krenza, scenariusz Jerzego Stefana Stawińskiego oraz kreacje wielkich polskich aktorów [...], którzy w precyzyjnie zaplanowaną strukturę potrafili wnieść życie, bezpośredniość i naturalność”.
Ewa Mazierska w rozdziale pracy "The Cinema of Central Europe" podkreśliła, że w istocie obaj czołowi przedstawiciele polskiej szkoły filmowej – Wajda i Munk – nie różnili się aż tak bardzo w podejściu do powstania, a przyglądając się bliżej "Eroice" i "Kanałowi", można znaleźć więcej znaczących podobieństw niż różnic: oba filmy wyrażają krytycyzm co do idei polskiego świętego obowiązku bycia herosem a obaj reżyserzy wykazują zrozumienie i sympatię dla skazanych na przegraną bohaterów.
Nagrody i festiwale.
Amerykański reżyser Martin Scorsese uznał "Eroikę" za jedno z arcydzieł polskiej kinematografii i wytypował ją w 2014 roku do prezentacji w Stanach Zjednoczonych oraz Kanadzie w ramach festiwalu polskich filmów .
Nawiązania.
Na wizję powstania warszawskiego w "Eroice" konstruktywnie odpowiedział Wajda, tworząc w 1958 roku "Popiół i diament".
Do poglądu przedstawionego przez Munka w "Eroice" nawiązał w 1961 roku Kazimierz Kutz w filmie wojennym "Ludzie z pociągu", gdzie tłum czekający na pociąg zostaje poddany próbie, a wtedy okazuje się, kogo stać na „bohaterskie” zachowanie.
W 1993 roku Kutz nakręcił film "Straszny sen Dzidziusia Górkiewicza", który jest kontynuacją losów bohatera noweli "Scherzo alla polacca"; Dzidziuś Górkiewicz jest już emerytem, mieszkającym wraz z wnuczką w podwarszawskim miasteczku. W snach powracają do niego wydarzenia minionej wojny. Scenariusz stworzył, jak w "Eroice", Jerzy Stefan Stawiński, a w rolę Dzidziusia ponownie wcielił się Edward Dziewoński.

</doc>
<doc id="548233" url="https://pl.wikipedia.org/wiki?curid=548233" title="Rękodzieło">
Rękodzieło

Rękodzieło – wyrób wytworzony w sposób nieprzemysłowy, posiadający walory artystyczne, najczęściej zawierający motywy typowe dla kultury, w której powstał. 

</doc>
<doc id="548234" url="https://pl.wikipedia.org/wiki?curid=548234" title="Aga Chan">
Aga Chan

Aga Chan (Aga Khan; pers. "آغا خان") – honorowy tytuł ostatnich czterech imamów głównego wyznania chodżów – aga chanów. Tytuł ten został nadany 46 imamowi Hasanowi Alemu Szahowi w 1818 roku przez szacha perskiego Fatha Alego Szaha Kadżara wraz ze stanowiskiem gubernatora prowincji Qum (Kerman). Tytuł pochodzi od tureckiego słowa agha (właściwie ağa) oznaczającego władcę, przywódcę lub dowódcę wojskowego. W Persji tytuł ten w formie "aga" lub częściej "agha" przysługiwał wyższej warstwie stanu szlacheckiego. Słowo Chan ma natomiast etymologię perską i pasztuńską i choć formalnie oznacza władcę lub króla, zwykle odnosi się do wyższych rangą szefów administracji (np. gubernatorów), podległych książąt, najwyższej szlachty (często też jest nazwiskiem muzułmanów na terenie dawnych Indii).
Lista

</doc>
<doc id="548235" url="https://pl.wikipedia.org/wiki?curid=548235" title="Éric Abidal">
Éric Abidal

Éric-Sylvain Abidal (ur. 11 września 1979 w Lyonie) – francuski piłkarz, srebrny medalista MŚ 2006. Był nominalnie lewym obrońcą, jednak z powodzeniem występował również na środku obrony.
W latach 2012–2013 zmagał się z nowotworem i w tamtym czasie bardzo rzadko występował na boisku. Po podpisaniu kontraktu z AS Monaco czynnie grał w piłkę.
Kariera.
Jest wychowankiem małego klubu z rodzinnego miasta, Lyon-la-Duchère. W Ligue 1 debiutował 16 września 2000 w barwach AS Monaco. W 2002 odszedł do Lille OSC, a po kolejnych dwóch latach został zawodnikiem Olympique Lyon. Z klubem tym został mistrzem kraju w latach 2005, 2006 i 2007. Latem 2007 podpisał czteroletni kontrakt z Barceloną. Na konto Olympique wpłynęło ok. 15 mln euro. W katalońskim klubie grał z 22 numerem na koszulce. 5 stycznia 2011 roku zdobył pierwsze trafienie dla klubu z Katalonii w 1/8 finału Pucharu Króla z Athletic Bilbao.
W reprezentacji debiutował 18 sierpnia 2004 w meczu z Bośnią i Hercegowiną. Otrzymał powołanie na Mistrzostwa Świata w 2006 mimo nękających go w sezonie kontuzji i był podstawowym lewym obrońcą Francji na tym turnieju. Podczas MŚ 2006 zagrał w sześciu meczach. 29 czerwca 2007 roku dołączył do hiszpańskiej FC Barcelony, z którą podpisał 4-letni kontrakt. Kwota transferu wyniosła 9 mln euro. 28 maja 2011 zdobył z FC Barceloną Puchar Ligi Mistrzów. Podczas ceremonii wręczenia Carles Puyol oddał mu opaskę kapitana i on jako pierwszy wzniósł w górę Puchar Europy.
15 marca 2011 zdiagnozowano u Erica raka wątrobowokomórkowego. Bardzo szybko powrócił do zdrowia i pojawił się na boisku niespełna dwa miesiące później w meczu półfinałowym Ligi Mistrzów przeciwko Realowi Madryt. Kolejnym wielkim wyczynem był jego występ w pierwszym składzie w Finale Ligi Mistrzów oraz zaszczyt wzniesienia tego trofeum.
Dokładnie rok po pierwszej diagnozie, 15 marca 2012, ogłoszono, że Abidal musi poddać się operacji przeszczepu wątroby po nawrocie choroby. Zakończyła się ona sukcesem, a piłkarz wrócił do treningów w grudniu tego samego roku. W marcu 2013 zagrał po raz pierwszy od lutego 2012 w meczu rezerw Barcelony, a 6 kwietnia 2013 wszedł na ostatnie 20 minut spotkania pierwszej drużyny z Mallorcą. 30 maja katalońska drużyna ogłosiła, że nie przedłuży wygasającego w czerwcu 2013 kontraktu z Francuzem. 1 czerwca odbyło się oficjalne pożegnanie Abidala, na którym wręczono mu pamiątkową koszulkę Barcelony oprawioną w ramkę. 8 lipca 2013 roku podpisał kontrakt z klubem AS Monaco. Po powrocie do swojego dawnego klubu został kapitanem drużyny.
5 lipca 2014 podpisał dwuletni kontrakt z greckim klubem Olympiakos SFP. 19 grudnia 2014 zakończył zawodniczą karierę.
Życie prywatne.
Jego żona jest Algierką, a on sam przeszedł na islam i przyjął imię Bilal. Ma trzy córki: Méliana (ur. 2004), Canélia (ur. 2006) oraz Leyna (ur. 2009).

</doc>
<doc id="548238" url="https://pl.wikipedia.org/wiki?curid=548238" title="Nettilling">
Nettilling

Nettilling (ang. "Nettilling Lake", fr. "Lac Nettilling") – jezioro w Kanadzie, położone w południowej części Ziemi Baffina na wysokości 30 m n.p.m. na równinie Great Plain of the Koukdjuak. Zajmuje powierzchnię 5542 km². Jezioro odwadnia rzeka Koukdjuak, uchodząca do Basenu Foxe’a. Jezioro przez większą część roku pokryte jest lodem.
Nazwa jeziora pochodzi z języka inuktitut, ale jej znaczenie nie jest znane.
W rzece występują tylko 3 gatunki ryb: golec zwyczajny i dwa gatunki ciernikowatych. Okolice jeziora zamieszkuje również renifer tundrowy.
Jezioro zostało odkryte w 1883 roku przez Franza Boasa.

</doc>
<doc id="548239" url="https://pl.wikipedia.org/wiki?curid=548239" title="Eric Abidal">
Eric Abidal



</doc>
<doc id="548246" url="https://pl.wikipedia.org/wiki?curid=548246" title="Gilmar Rinaldi">
Gilmar Rinaldi

Gilmar Luís Rinaldi (ur. 13 stycznia 1959 w Erexim) – brazylijski piłkarz grający na pozycji bramkarza. Z reprezentacją Brazylii, w której barwach rozegrał 7 meczów, zdobył w 1994 roku mistrzostwo świata (jako rezerwowy). Przez wiele lat grał w klubach brazylijskich, dwukrotnie – za każdym razem z inną drużyną – wygrywał krajowe rozgrywki ligowe. Piłkarską karierę zakończył w 1998 roku w Japonii.
Sukcesy piłkarskie.
W reprezentacji Brazylii od 1986 do 1995 roku rozegrał 9 meczów – mistrzostwo świata 1994 (jako rezerwowy).

</doc>
<doc id="548247" url="https://pl.wikipedia.org/wiki?curid=548247" title="Amadjuak">
Amadjuak

Amadjuak – jezioro w Kanadzie, położone w południowej części Ziemi Baffina na wysokości 113 m n.p.m. na równinie rzeki Koukdjuak. Zajmuje powierzchnię 3 115 km². Jezioro odwadnia rzeka Koukdjuak, która uchodzi do Basenu Foxe'a, przepływając wcześniej przez jezioro Nettilling.
Jezioro znane jest z wapiennych brzegów, które wznoszą się na wysokość 30 m.

</doc>
<doc id="548248" url="https://pl.wikipedia.org/wiki?curid=548248" title="Włodzimierz II Monomach">
Włodzimierz II Monomach

Włodzimierz II Monomach (starorus. "Володимиръ Мьномахъ", imię przyjęte na chrzcie: Wasyl) (ur. 1053, zm. 19 maja 1125) – wielki książę Rusi Kijowskiej (1113–1125), uznawany za jednego z najbardziej zasłużonych władców tego państwa. Ojciec Jerzego Dołgorukiego uznawanego za założyciela Moskwy.
Życiorys.
Był synem Wsiewołoda I Jarosławowicza i Anny Monomach, prawdopodobnie krewnej cesarza Konstantyna IX Monomacha. Pokrewieństwo z władcą bizantyjskim zapewniało mu uznanie międzynarodowe i zarazem ułatwiało prowadzenie dyplomacji.
Włodzimierz według jego własnych słów przeprowadził 83 kampanie wojskowe i 13 razy zawierał pokój z Połowcami. Początkowo w walkach wspierał go jego kuzyn Oleg Świętosławowicz. Sytuacja uległa zmianie po tym jak Świętopełk II przekazał Włodzimierzowi Czernihów, dotąd rządzony przez Olega. Ten zerwał sojusz i zawarł układ z Połowcami mający umożliwić mu odbicie miasta. Doprowadziło to do serii wojen i konfliktów kontynuowanych przez potomków obydwu władców. 
Od 1094 roku głównym patrymonium Włodzimierza był Perejasław. Kontrolował również Rostów, Suzdal i inne prowincje północne. Na ziemiach tych założył kilka miast, w tym nazwany jego imieniem Włodzimierz nad Klaźmą. Władca podjął próby zjednoczenia książąt Rusi w walce przeciw Połowcom. W tym celu zorganizował dwa kongresy: w Lubeczu w 1097 i w Dołobsku w 1103. 
Kiedy w 1113 zmarł Świętopełk II doszło do buntu mieszkańców Kijowa, którzy powołali na księcia Włodzimierza. Ten zgodził się przejąć władzę i pozostał księciem kijowskim aż do śmierci. Z instrukcji, którą wysłał do swoich dzieci wiemy o przeprowadzonych przez Włodzimierza reformach, mających na celu zmniejszenie napięć społecznych w stolicy.
Włodzimierz zmarł w 1125 i został pochowany w soborze Mądrości Bożej (Sofijskim) w Kijowie. Potomni często określali okres jego rządów mianem złotego wieku tego miasta.
Małżeństwa i potomkowie.
Włodzimierz był trzykrotnie żonaty:
Przydomek.
Przydomek Włodzimierza II wywodzi się od gr. "monomách(os)" – walczący w pojedynkę.

</doc>
<doc id="548249" url="https://pl.wikipedia.org/wiki?curid=548249" title="Północne Bagna">
Północne Bagna



</doc>
<doc id="548254" url="https://pl.wikipedia.org/wiki?curid=548254" title="Akadiana">
Akadiana

Akadiana (franc. "Acadiane", ang. "Acadiana" lub "Cajun Country") – oficjalna, oznaczająca francuskojęzyczny region etniczny i kulturowy, nazwa 22 parafii w Luizjanie, zamieszkanych głównie przez potomków francuskich osadników z Akadii, nazywanych Cajun (Kadyjczyków).
Historia.
Akadiana została zasiedlona w latach 1755–1763 przez francuskich osadników z Akadii, wypędzonych przez Brytyjczyków. W XIX wieku wschodnie parafie zasiedlili osadnicy z Niemiec. Obecnie oprócz francuskojęzycznej ludności Cajun, Akadianę zamieszkują: Indianie, Afroamerykanie (Kreole) i przybysze z płd.-wsch. Azji.
Nazwa "Akadiana" po raz pierwszy pojawiła się w miejscowych mediach w połowie lat 50. XX wieku, jako określenie tzw. "Południowej Akadii" (w odróżnieniu od kanadyjskiej "Północnej Akadii"). W 1971 oficjalnie zatwierdzono nazwę Akadiana na określenie regionu, obejmującego 22 parafie: Acadia, Ascension, Assumption, Avoyelles, Calcasieu, Cameron, Evangeline, Iberia, Iberville, Jeff Davis, Lafayette, Lafourche, Pointe Coupee, St. Charles, St. James, St. John The Baptist, St. Landry, St. Martin, St. Mary, Terrebonne, Vermilion i West Baton Rouge.
Flaga.
Flagę stworzył w 1965 Thomas Arceneaux. Trzy lilie symbolizują Francję, zamek jest symbolem Kastylii, gwiazda symbolizuje Maryję.
Geografia i gospodarka.
W północnych parafiach Akadiany dominują równinne prerie i niewysokie wzniesienia. W tym regionie uprawia się głównie bawełnę i kukurydzę. Południowe parafie mają krajobraz charakterystyczny dla "Regionu Bayou" z bagnistymi lasami cypryśnikowymi i starorzeczami. Główne uprawy to ryż i trzcina cukrowa.
Centrum regionu jest miasto Lafayette; inne większe miejscowości to: Lake Charles, Abbeville, Crowley, Donaldsonville, Eunice, New Iberia, Opelousas, Rayne i St. Martinville.
Obecnie głównymi gałęziami gospodarki są: wydobycie ropy naftowej, turystyka i rolnictwo. Region jest często nawiedzany przez katastrofalne powodzie i huragany, co spowodowało konieczność znacznej rozbudowy dróg w celu ewakuacji ludności z zagrożonych terenów.

</doc>
<doc id="548256" url="https://pl.wikipedia.org/wiki?curid=548256" title="Zetti">
Zetti

Armelino Donizetti Quagliato – „Zetti” (ur. 10 stycznia 1965 w Capivari), brazylijski piłkarz grający na pozycji bramkarza, i trener piłkarski. Z reprezentacją Brazylii zdobył w 1994 roku mistrzostwo świata (jako rezerwowy). W pierwszej połowie lat 90. był zmiennikiem Cláudio Taffarela w bramce „canarinhos”. Występował m.in. w Guarani FC, Londrinie, SE Palmeiras, São Paulo FC i Fluminense Rio de Janeiro i Santos FC. Po zakończeniu piłkarskiej kariery rozpoczął pracę szkoleniową. Prowadził kilka zespołów z brazylijskiej pierwszej ligi.
W reprezentacji Brazylii od 1992 do 1996 roku rozegrał 15 meczów – mistrzostwo świata 1994 (jako rezerwowy).

</doc>
<doc id="548258" url="https://pl.wikipedia.org/wiki?curid=548258" title="Włodzimierz Monomach">
Włodzimierz Monomach



</doc>
<doc id="548273" url="https://pl.wikipedia.org/wiki?curid=548273" title="Deklaracja z Barmen">
Deklaracja z Barmen

Deklaracja z Barmen () – dokument napisany w 1934, wyrażający sprzeciw części niemieckich protestantów wobec Adolfa Hitlera i polityki III Rzeszy.
Historia.
Podporządkowanie Kościołów.
Po dojściu do władzy Hitler w przemówieniu wygłoszonym w kościele ewangelickim w Poczdamie w 1933 obiecywał poszanowanie niezależności Kościołów. Okazało się to nieprawdą. Od początku zamiarem Hitlera było włączenie wszystkich wyznań do współpracy z nazizmem.
20 lipca 1933 watykański sekretarz stanu Eugenio Pacelli (przyszły papież Pius XII) podpisał z III Rzeszą konkordat, który m.in. dawał Hitlerowi gwarancję, że niemieccy katolicy nie będą tworzyli żadnych opozycyjnych partii politycznych (oznaczało to likwidację silnej katolickiej Partii Centrum).
Trudniej (ze względu na brak struktury ogólnopaństwowej) było podporządkować protestantów, którzy stanowili większość ludności Niemiec. Działania Hitlera doprowadziły do powstania tzw. Niemieckich Chrześcijan ("Deutsche Christen") – wywodzących się głównie z luteranizmu i głoszących pochwałę rasizmu i antysemityzmu, do tego stopnia, że odrzucali Stary Testament jako „żydowską książkę”, a Jezusa uznali za pierwowzór „aryjskiego nadczłowieka”. Opierali się również na antyżydowskich opiniach Lutra. Hitler mianował „biskupa Rzeszy” ("Reichsbischof"), który miał reprezentować 3 główne Kościoły protestanckie w Niemczech.
Opór.
Te działania były sprzeczne z historią i tradycjami ewangelików. Już od 1932 pojawiły się pierwsze protesty pastorów (Hans Asmussen) przeciwko propagandzie nienawiści i zemsty, prześladowaniu Żydów i ograniczaniu wolności wyznania.
Jako sprzeciw wobec Niemieckich Chrześcijan powstał Ruch Młodoreformacyjny ("Jungreformatorische Bewegung"), któremu przewodzili znani teolodzy ewangeliccy: bp Hans Lilje, bp Wilhelm Stählin, ks. Martin Niemöller i ks. Dietrich Bonhoeffer. Protestowali oni przeciw urzędowemu wykluczaniu z Kościołów protestanckich wszystkich osób pochodzenia żydowskiego, wtrącaniu do więzień i obozów koncentracyjnych pastorów i podporządkowaniu religii polityce państwa.
Z tym ruchem współpracował teolog kalwiński Karl Barth, który przede wszystkim wspólnie z ks. Bonhoefferem napisał i 30 maja 1934 opublikował tekst Deklaracji z Barmen (nazwany tak od miejscowości, w której go napisano). Odrzuca on podporządkowanie Kościoła państwu, neguje łączenie chrześcijaństwa z innymi doktrynami i polityką, odmawia zaakceptowania Hitlera jako przywódcy, przeciwstawiając mu przywództwo Jezusa. Ten dokument stał się jednocześnie podstawą doktrynalną antyhitlerowskiego ewangelickiego Kościoła Wyznającego ("Bekennende Kirche") pod kierownictwem ks. Niemöllera.
Znaczenie Deklaracji.
W praktyce totalitarny reżim Hitlera szybko zlikwidował wszelką otwartą opozycję wśród protestantów i nie odegrała ona od 1936 żadnej znaczącej roli. Deklaracja miała jednak przede wszystkim znaczenie moralne, uświadamiając wielu Niemcom, że propaganda nazistowska jest błędna i sprzeczna z ich religią. Jest też dowodem, że duża grupa Niemców sprzeciwiała się hitleryzmowi.

</doc>
<doc id="548274" url="https://pl.wikipedia.org/wiki?curid=548274" title="Przewlekła niewydolność serca">
Przewlekła niewydolność serca

Przewlekła niewydolność serca, PNS (łac. "insufficientia cordis chronica", ang. "chronic heart failure") – postępujący zespół objawów wynikających ze zmniejszenia pojemności minutowej serca, któremu towarzyszą obiektywne dowody dysfunkcji mięśnia sercowego, i odpowiadający na leczenie stosowane w niewydolności serca. Najczęstszą jego przyczyną jest choroba niedokrwienna serca, ale może też być powikłaniem nadciśnienia, kardiomiopatii, zapalenia mięśnia sercowego. Tradycyjnie dzieli się niewydolność serca na lewokomorową i prawokomorową oraz na skurczową i rozkurczową. Ostra niewydolność serca jest odmiennym klinicznie zespołem, który może (ale nie musi) rozwinąć się wskutek dekompensacji przewlekłej niewydolności serca, wymagającym innego postępowania i leczenia. Przewlekła niewydolność serca jest w krajach rozwiniętych pierwszą przyczyną hospitalizacji po 65. roku życia. Odpowiednio leczona u większości pacjentów może być kontrolowana, wciąż jednak jest stanem zagrażającym życiu, z roczną śmiertelnością rzędu 10%.
Etiologia.
Przyczyną przewlekłej niewydolności serca są choroby zaburzające napełnianie lub opróżnianie komór serca. PNS rozwija się w dwóch podstawowych mechanizmach:
W większości przypadków niewydolność serca wiąże się z dysfunkcją skurczową lewej komory, której bardzo często (być może zawsze) towarzyszy upośledzenie funkcji rozkurczowej w spoczynku. Natomiast izolowana niewydolność rozkurczowa serca jest stosunkowo rzadka, jej częstość rośnie z wiekiem, częstsza jest u kobiet.
Najważniejsze przyczyny niewydolności serca to:
Niedokrwistość, niewydolność nerek, zaburzenia funkcji tarczycy i przyjmowane leki rzadko są czynnikiem wywołującym niewydolność serca, ale mogą nasilać jej objawy.
Patofizjologia.
Mechanizmy patofizjologiczne niewydolności serca nie są dobrze zrozumiane. W patofizjologii PNS postuluje się udział aktywacji wielu układów neuroendokrynnych. Istotnym czynnikiem może być dysfunkcja baroreceptorów. Uważa się, że uwalnianie cytokin może odpowiadać za rozwój dysfunkcji serca, zwłaszcza w bardziej zaawansowanych przypadkach.
Objawy i przebieg.
Objawy przewlekłej niewydolności serca nie są charakterystyczne tylko dla tej jednostki chorobowej. Ich nasilenie nie jest zależne od stopnia uszkodzenia lewej komory serca. Pewne czynniki niezwiązane pierwotnie z chorobą serca – na przykład infekcje, nieprawidłowe poziomy elektrolitów we krwi, niedokrwistość, nadczynność tarczycy – mogą nasilać objawy niewydolności.
Brak objawów podmiotowych niewydolności przemawia przeciwko rozpoznaniu PNS, natomiast brak objawów w badaniu przedmiotowym w mniejszym stopniu. Wykrycie objawów przedmiotowych przemawia za rozpoznaniem.
Rozpoznanie.
Rozpoznanie niewydolności serca powinno opierać się na wyniku badania podmiotowego i przedmiotowego oraz (prawidłowo
dobranych) badań dodatkowych.
Podział.
Stopnie niewydolności serca według NYHA:
Leczenie.
Leczenie farmakologiczne.
Leczenie farmakologiczne ewoluuje na przestrzeni lat. O ile do lat 70 XX wieku dążono do poprawy czynności skurczowej serca (stosowano w tym celu glikozydy nasercowe wraz z diuretykami) tak w XXI wieku kładzie się nacisk na zmniejszenie oporu obwodowego poprzez stosowanie ACEI, często z dodaniem sartanów pod ścisłą kontrolą kontrolą poziomu potasu (ryzyko hiperkaliemii). W wielu przypadkach zamiast sartanów podaje się blokery receptora aldosteronowego. Jest to tzw. podwójna blokada układu RAA. Stosowanie potrójnej blokady RAA (ACEI plus sartany plus blokery receptora aldosteronowego) jest dyskusyjne z uwagi na dużą groźbę ciężkiej hiperkaliemii. Dyskutowane jest stosowanie nitratów przy braku cech niedokrwienia mięśnia sercowego. Są wskazania ich zastosowania w przypadku podwyższonego ciśnienia napełniania lewej komory serca. Stosowanie niektórych blokerów kanału wapniowego (werapamil) może być skuteczne w przypadku dysfunkcji rozkurczowej mięśnia sercowego (np. kardiomiopatia przerostowa). Glikozydy nasercowe mogą być istotne w niewydolności serca na tle migotania przedsionków z szybką akcją komór (zwolnienie rytmu zatokowego). Rola hydralazyny w leczeniu PNS jest obecnie znikoma. Natomiast błędem w sztuce jest niepodanie zdiagnozowanemu choremu beta-blokerów (z uwagi na nadmierne napięcie układu współczulnego – ale mając na uwadze ich działanie inotropowo ujemne dawki nie mogą być wysokie) i odpowiednio dobranych diuretyków (z uwagi na obniżony wskaźnik filtracji kłębuszkowej). Ogólnie rzecz biorąc, w leczeniu PNS stosuje się:
W sytuacji braku poprawy po terapii farmakologicznej, przy utrzymującym się częstoskurczu komorowym, przy epizodzie migotania komór, w wybranych zaburzeniach w zapisie EKG (np. zespół Morgagniego-Adamsa-Stokesa) stosuje się kardiowerter-defibrylator serca.
Zalecana farmakoterapia w poszczególnych klasach NYHA według wytycznych ESC:
Należy podkreślić ważną rolę okresowej kontroli poziomu elektrolitów, szczególnie poziomów potasu (hipokaliemia, hiperkaliemia), sodu (hiponatremia), niedoborów w zakresie poziomów (puli) zjonizowanego magnezu i wapnia. Niewłaściwe poziomy elektrolitów mogą przyczynić się do nieskuteczności farmakologicznego leczenia PNS.
Rokowanie.
Zwiększone stężenie BNP i NT-pro-BNP jest niekorzystnym predyktorem przebiegu choroby.
Należy podkreślić konieczność monitorowania parametrów elektrolitowych i nerkowych u pacjentów z PNS. Stosowane farmakologiczne działania terapeutyczne (leki z grupy ACEI, ARB) oprócz zaburzeń elektrolitowych wywołują obniżenie wskaźnika filtracji kłębuszkowej, co z jednej strony ma korzystne działanie nefroprotekcyjne, jednak doprowadza do azotemiii przednerkowej z podwyższeniem poziomu kreatyniny, poziomu mocznika. Stąd ważne dla chorego jest monitorowanie istotnych wskaźników badań laboratoryjnych w trakcie leczenia.

</doc>
<doc id="548275" url="https://pl.wikipedia.org/wiki?curid=548275" title="Twierdzenie transportu">
Twierdzenie transportu



</doc>
<doc id="548276" url="https://pl.wikipedia.org/wiki?curid=548276" title="Twierdzenie transportowe Reynoldsa">
Twierdzenie transportowe Reynoldsa



</doc>
<doc id="548280" url="https://pl.wikipedia.org/wiki?curid=548280" title="Piotr Waglowski">
Piotr Waglowski

Piotr Waglowski ps. "VaGla" (ur. 17 maja 1974 w Warszawie) – polski prawnik, publicysta, poeta, webmaster, urzędnik, badacz procesów komunikacyjnych w paradygmacie konstruktywicznym.
Działalność naukowa i dydaktyczna.
Ukończył studia na Wydziale Prawa i Administracji Uniwersytetu Warszawskiego. Pracę magisterską, napisaną pod kierunkiem prof. dr hab. Marka Safjana, poświęcił naruszeniu dóbr osobistych w Internecie i ich cywilnoprawnej ochronie na podstawie Kodeksu cywilnego. Ukończył studia doktoranckie w Instytucie Nauk Prawnych na Wydziale Nauk Społecznych PAN. 
Członek Kolegium Centrum Badań i Edukacji Prawno-Informatycznej Uniwersytetu Kardynała Stefana Wyszyńskiego.
Prowadził zajęcia dydaktyczne w Wyższej Szkole Handlu i Prawa im. Ryszarda Łazarskiego w Warszawie („Dziennikarstwo informacyjne w portalu internetowym” oraz „Technologia integracji internet, prasa, radio, telewizja” – w ramach szkolenia „Dziennikarstwo internetowe”), w Szkole Wyższej Psychologii Społecznej w Warszawie („Edukacja w przestrzeni internetu i nowych mediów” – Katedra Mediów i Komunikowania na Wydziale Nauk Humanistycznych i Społecznych) oraz w Instytucie Dziennikarstwa na Wydziale Dziennikarstwa i Nauk Politycznych Uniwersytetu Warszawskiego (w ramach specjalizacji „Dziennikarstwo Online”). W latach 2014–2015 pracował w Interdyscyplinarnym Centrum Modelowania Matematycznego i Komputerowego Uniwersytetu Warszawskiego.
Działalność publiczna.
Lata 90..
Od 1994 zaangażowany społecznie w rozwój polskiego Internetu. W 1995 założył pierwszą w Internecie listę dyskusyjną na temat prawa w języku polskim: "prawo@plearn.bitnet", w 1997 uruchomił serwis internetowy "VaGla.pl Prawo i Internet", poświęcony prawnym aspektom społeczeństwa informacyjnego. W kwietniu 1996 roku założył Gazetę Wydziału Prawa i Administracji Uniwersytetu Warszawskiego „Jurysta” i pełnił funkcję jej pierwszego redaktora naczelnego. W latach 1997–2000 aktywnie uczestniczył w pracach Stowarzyszenia Studentów i Absolwentów Wydziału Prawa i Administracji Uniwersytetu Warszawskiego „PROCURA” jako: Członek Założyciel, Przewodniczący Komisji Rewizyjnej, a następnie Członek Zarządu. Od stycznia 1998 do października 1999 – Wiceprezes ds. Organizacyjno-Gospodarczych Akademickiego Centrum Kultury Niezależnej (ACKN).
XXI wiek.
Członek założyciel stowarzyszenia Internet Society Poland, w latach 2001–2006 członek jego zarządu. Autor artykułów na temat prawnych aspektów społeczeństwa informacyjnego, w maju 2005 roku nakładem wydawnictwa Helion ukazała się jego książka zatytułowana "Prawo w sieci. Zarys regulacji internetu" ().
Od grudnia 2006 zasiadał w radach programowych dwumiesięcznika „elektroniczna Administracja” oraz kwartalnika „Prawo Nowych Technologii” (oba zakończyły działalność w 2009 roku).
Jest felietonistą miesięcznika „IT w Administracji”, tygodnika „Wprost” oraz miesięcznika „Gazeta Bankowa”. Uczestniczy w wielu debatach publicznych oraz występuje jako komentator w audycjach telewizyjnych. Jego zasadniczym miejscem komunikowania się ze światem jest serwis (nie blog, jak sam podkreśla) vagla.pl, jednak jest też obecny w mediach społecznościowych, bywa na przykład określany, jako jedna z najbardziej wpływowych osób na polskim Twitterze.
Wraz z Jarosławem Lipszycem zainicjował obchody Dnia Domeny Publicznej w Polsce, które po raz pierwszy zorganizowano w 2007.
Z dniem 14 sierpnia 2006 wicepremier Ludwik Dorn powołał Piotra Waglowskiego w skład Rady Informatyzacji, nominację (jako reprezentanta ISOC w Radzie IV kadencji) potwierdził minister Michał Boni w grudniu 2011. 23 marca 2007 Piotr Waglowski został wybrany do Rady Polskiej Izby Informatyki i Telekomunikacji.
Od czerwca 2014 członek Rady ds. Cyfryzacji przy MAC.
W latach 2009–2013 był członkiem rady programowej Fundacji „Panoptykon” oraz członkiem Rady Fundacji Nowoczesna Polska.
W 2012 brał aktywny udział w Improwizowanym Kongresie Wolnego Internetu.
Sprawa ACTA.
24 listopada 2009 w imieniu Stowarzyszenia Internet Society Poland złożył – wraz z Józefem Halberstadtem – do Kancelarii Prezesa Rady Ministrów, do Ministerstwa Gospodarki i do Ministerstwa Kultury i Dziedzictwa Narodowego wnioski o udostępnienie informacji publicznej na temat posiadanych przez te urzędy dokumentów i innych informacji związanych z negocjacjami umowy międzynarodowej Anti-Counterfeiting Trade Agreement (ACTA). W trakcie społecznych protestów przeciwko ACTA aktywnie komentował we własnym serwisie oraz w mediach publicznych proces negocjacji tej umowy. Za to zaangażowanie został nominowany do licznych nagród.
Start do Senatu.
W 2014 ogłosił zamiar kandydowania do Senatu w ramach własnego eksperymentu „Projekt Senat”. 21 sierpnia 2015 został zgłoszony do Państwowej Komisji Wyborczej Komitet Wyborczy Wyborców Piotra Waglowskiego. 15 września 2015 Piotr Waglowski, po spełnieniu wymogów ustawowych, został zarejestrowany jako kandydat na senatora w okręgu wyborczym do Senatu nr 45 z siedzibą w Warszawie. Poparły go m.in. Partia Zieloni, Polska Partia Piratów i Stowarzyszenie KoLiber. W ogłoszonym przed wyborami dokumencie programowym ruchu Kukiz’15 stwierdzono, że ugrupowanie Pawła Kukiza pragnie czerpać z wiedzy i doświadczenia „takich ekspertów jak Piotr Vagla Waglowski, który od lat prowadzi krucjatę na rzecz zwiększenia dostępu do informacji publicznej”. W wyborach 25 października 2015 zdobył 22.719 głosów (10,2%), zajmując trzecie miejsce w swoim okręgu (nie uzyskując mandatu). Jego kampania wyborcza odbiła się szerokim echem w mediach. Uznano ją za oryginalną i nowatorską. Według Waglowskiego była to także pierwsza w historii Rzeczypospolitej Polskiej kampania wyborcza zrealizowana przy pełnej przejrzystości finansowania kampanii w czasie rzeczywistym. Udział w wyborach Waglowski potraktował również jako ważną okazję do edukowania społeczeństwa w zakresie jego obywatelskich praw i przywilejów oraz praktyki ich realizowania.
Administracja rządowa.
W czerwcu 2016 poinformował, że rozpoczyna pracę w Departamencie Doskonalenia Regulacji Gospodarczych Ministerstwa Rozwoju kierowanego przez Mateusza Morawieckiego. Jednocześnie zawiesił swoją aktywność w Obywatelskim Forum Legislacji oraz w zespole eksperckim ds. podstaw prawnych społeczeństwa obywatelskiego przy Pełnomocniku Rządu ds. Społeczeństwa Obywatelskiego. W lutym 2017 roku, w wyniku otwartego naboru, został członkiem Korpusu służby cywilnej obejmując stanowisko radcy ministra w Departamencie Oceny Ryzyka Regulacyjnego Ministerstwa Rozwoju. W wyniku przeprowadzonej w 2018 roku rekonstrukcji rządu zadania tego departamentu realizowane są przez Departament Doskonalenia Regulacji Gospodarczych Ministerstwa Przedsiębiorczości i Technologii.
W 2021 roku ukończył aplikację legislacyjną Rządowego Centrum Legislacji.
Aktywność pozazawodowa.
Wśród wielu dziedzin, do jego aktywnych zainteresowań, należą sfragistyka, heraldyka, weksylologia oraz toponimia, genealogia i historia. Jako medalier projektuje Sigilla i ofiarowuje je osobom, które darzy szacunkiem.

</doc>
<doc id="548288" url="https://pl.wikipedia.org/wiki?curid=548288" title="Róg (góra)">
Róg (góra)

Róg (niem. "Strittberg", "Streit-Berg") - szczyt o wysokości 715 m n.p.m., w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest około 2,2 km na północny wschód od granic miejscowości Chełmsko Śląskie.
Najwyższy szczyt północno-zachodniej części Gór Stołowych zbudowany ze skał piaskowcowych kredy górnej. Szczyt to obszerne płaskie stoliwo porośnięte lasem świerkowym, południowo-zachodnie i północne zbocza strome, z kolei wschodnie - łagodne. Na południowo-zachodnim zboczu góry charakterystyczne dwie długie równoległe polany (jedna z nich jest startowiskiem paralotniarskim), opadające w kierunku Chełmska Śląskiego. Na zachód od szczytu, na zboczu góry przy krawędzi lasu znajduje się kaplica pw. św. Anny. Dookoła kaplicy rozmieszczone są stacje drogi krzyżowej (kalwaria).
Turystyka.
Na szczyt prowadzą szlaki turystyczne:

</doc>
<doc id="548290" url="https://pl.wikipedia.org/wiki?curid=548290" title="Remik">
Remik

Remik (remi, remibrydż, żolik) – gra karciana, w której może uczestniczyć praktycznie dowolna liczba uczestników. Stosownie do tej liczby należy (według uznania) rozgrywać grę odpowiednią liczbą talii: w przypadku 2 graczy do gry wystarczy 1 talia, dla 3-4 graczy dwie talie, a dla 5 graczy lub więcej – co najmniej trzy talie. Alternatywnie niektórzy gracze rozdają mniejszą liczbę kart, grając tą samą liczbą talii przy większej liczbie graczy. W zależności od wersji gry jokery są używane bądź nie.
Zasady ogólne.
Pierwszego gracza (gracza rozdającego) ustala się według własnych reguł bądź wybiera poprzez losowanie najstarszej karty. Najstarszą jest karta o najwyższej wartości, a w przypadku kart o identycznej wartości decyduje kolor według starszeństwa stosowanego w brydżu – najstarszy pik następnie kier , karo oraz najmłodszy trefl . Kolejność graczy następuje zgodnie ze wskazówkami zegara.
Każdy z graczy otrzymuje określoną dla danej wersji gry liczbę kart. Opcjonalnie, przed rozdaniem kart, gracz po prawej stronie rozdającego "przekłada" talię – rozdziela talię na 2 części sprawdzając 1-3 (w zależności od wersji) spodnich kart wierzchniej części; jeśli widoczny jest tam Joker lub sekwens to ma prawo go wziąć (zostanie mu rozdanych wtedy mniej kart, aby wszyscy mieli jednakową ilość). Nierozdane karty układa się w stos koszulkami do góry i tworzą one stos zakryty. W zależności od wersji stos odkryty tworzy w pierwszym swoim ruchu gracz rozpoczynający lub pierwsza karta ze stosu zakrytego.
Starszeństwo kart zwykłych przebiega w tradycyjny sposób: as (A), król (K), dama (D), walet (W) oraz karty od dziesiątki do dwójki. As może pełnić funkcję albo najmłodszej albo najstarszej karty. Jokery są kartami dzikimi i mogą zastępować wszystkie inne karty, bez względu na ich wartość lub kolor.
Każdy gracz rozpoczyna swoją turę pobierając wierzchnią kartę talonu albo stosu. Następnie może wyłożyć część swoich kart na stół w postaci układów, które dzielą się na:
W jednym układzie może znajdować się tylko jeden egzemplarz danej karty, jednak nie dotyczy to jokerów.
Zazwyczaj pierwsze wyłożenie może mieć miejsce pod warunkiem, że łączna wartość kart w układach osiągnie określony próg (przeważnie 30 punktów). Za każdą kartę przysługuje określona ilość punktów:
W trakcie swojej kolejki gracz może też uzupełniać swoimi kartami układy już wyłożone, wliczając w to układy przeciwników. Może także wymieniać jokery na karty przez nich zastępowane. Gracz kończy swoją turę wyrzucając na stos dowolną kartę. Gdy dojdzie do ukończenia jakiegoś układu, to znaczy uzupełnienia go o wszystkie karty w nim brakujące, należy go usunąć ze stołu.
W przypadku wyczerpania się talonu należy odłożyć wierzchnią kartę stosu i przetasować karty pozostałe.
Gracz, któremu po zakończeniu tury pozostanie jedna karta nietworząca układu, wyrzuca ją na stos i wygrywa rozdanie. Pozostali gracze wypłacają mu punkty za niewyłożone karty.
Remik tradycyjny.
W tej wersji każdy z graczy otrzymuje po 13 kart. W grze używane są Jokery, które mogą być stosowane zamiennie jako dowolne karty.
As (A) może być liczony jako karta najmłodsza albo najstarsza, co umożliwia użycie go zarówno do sekwensu typu i sekwensu typu . Niedopuszczalne jest tworzenie sekwensów typu , w których as pełni jednocześnie funkcję karty najstarszej i najmłodszej. Wartość asa zależy od jego pozycji: w sekwensie typu as ma 1 pkt, w innych zestawach (np. lub ) – 11 pkt.
Gracz może wyłożyć na stół w jednym ruchu wszystkie karty (co oznacza koniec gry), lub tylko ich część. Jednak aby w ogóle mógł wyłożyć karty, musi mieć co najmniej jeden „czysty” sekwens (tzn. nie zawierający jokera) oraz co najmniej 51 punktów w wykładanych kartach. Po wyłożeniu otrzymuje on prawo do dokładania swoich kart do wszystkich leżących na stole sekwensów i grup oraz do wzięcia jokera ze stołu, kładąc w jego miejsce kartę, którą joker właśnie zastępował. Dokonanie podmiany za jokera wymaga wyłożenia go z nowym sekwensem lub grupą na stół w tej samej turze – podmienionego jokera nie można zatrzymać w ręce.
Nie można budować sekwensu opartego na dwóch jokerach obok siebie np. (dwa jokery zastępczo, jeden zamiast waleta i jednocześnie drugi zamiast damy). W grupie trzech kart może być tylko jeden joker, w grupie czterech kart – maksymalnie dwa. Wartość jokera jest równa wartości karty, którą zastępuje.
Celem gry jest wyłożenie wszystkich kart oraz położenie ostatniej karty na stos odkryty. Gracz który tego dokona wygrywa grę lub rundę i otrzymuje odpowiednią liczbę punktów.
Punktacja.
Istnieją dwa rodzaje punktacji: punktacja dodatnia oraz ujemna. W zależności od ustaleń w grze może być stosowana jedna z nich lub obie.
Punktacja dodatnia: Gracz otrzymuje punkty za każdy wyłożony sekwens lub grupę lub dołożenie do sekwensu lub grupy przeciwnika. Liczba punktów to suma wartości wyłożonych kart.
Punktacja ujemna: Gracz otrzymuje ujemne punkty za posiadane w ręku karty w momencie gdy jeden z graczy wyłożył wszystkie karty. Liczba punktów to suma wartości kart w ręce.
As jest liczony jako 1 lub 11 pkt, figury – 10 pkt, blotki – według wartości. Jokery w zależności od ustaleń są warte 25 lub 50 punktów.
Jeśli gracz wyłożył się za pierwszym razem otrzymuje podwojoną liczbę punktów.
Gracz który przekroczy ustaloną liczbę punktów dodatnich lub ujemnych (np.: 100, 300, 500) wygrywa bądź przegrywa całą grę.
Remik 500.
Remik 500 stanowi wersję remika tradycyjnego różniącą się tylko kilkoma szczegółami:
Remik Gin.
W tej wersji każdy z graczy otrzymuje po 10 kart. Jokery nie są używane.
Gracz podczas rozgrywki może wyłożyć się tylko raz – wyłożenie się gracza kończy rozgrywkę. Gracz może wyłożyć się nawet nie posiadając wszystkich kart należących do sekwensów lub grup – jeśli tylko suma jego niewykorzystanych kart jest równa bądź mniejsza niż 10.
As może być wykorzystywany tylko jako najmłodsza karta i jest warty zawsze 1 punkt. Blotki są warte zgodnie ze swoją wartością, natomiast wszystkie figury są warte po 10 pkt.
Po wyłożeniu się reszta graczy jest proszona o pogrupowanie swoich kart do sekwensów i grup. Jeśli gracz wyłożył się posiadając niewykorzystane karty – przeciwnicy mogą również dokładać swoje karty do jego układów.
Wyłożenie się, że wszystkimi kartami nazywane jest meldowaniem remika, natomiast wyłożenie się bez wszystkich kart nazywane jest stukaniem.
Punktacja.
Gracz który wyłożył się z wykorzystaniem wszystkich kart (zameldował remika) otrzymuje premię 25 pkt. + sumę wartości kart przeciwników które nie zostały przydzielone do żadnego układu (tzw. balast).
Gracz który wyłożył się bez wykorzystania wszystkich kart (zastukał) otrzymuje liczbę punktów będącą różnicą sumy wartości niewykorzystanych kart przeciwników oraz sumy wartości niewykorzystanych kart gracza. Jeśli suma wartości kart przeciwników jest mniejsza niż gracza – punkty otrzymują przeciwnicy wraz z premią 25 pkt.
Gracz który osiągnie 100 punktów wygrywa.
Odmiana Full.
W odmianie tej wykładać się można wyłącznie z wykorzystaniem wszystkich kart (bez tzw. stukania), a gra toczy się do zdobycia 150 punktów.
Popularne modyfikacje zasad.
Modyfikacje zazwyczaj dotyczą remika tradycyjnego, są stosowane w grze wśród znajomych lub rodziny i mają za zadanie utrudnić lub urozmaicić grę.
Stos kart
Wykładanie się
Punktacja

</doc>
<doc id="548294" url="https://pl.wikipedia.org/wiki?curid=548294" title="Olof Mellberg">
Olof Mellberg

Olof Mellberg (wym. ; ur. 3 września 1977 w Amnehärad) – szwedzki piłkarz występujący na pozycji obrońcy. Były kapitan reprezentacji Szwecji.
Kariera.
Był dobrze zapowiadającym się tenisistą, lecz porzucił ten sport, by związać swoją przyszłość z piłką nożną. W latach 1996–1998 grał w szwedzkich klubach Degerfors i AIK Fotboll. Następne dwa sezony spędził w Hiszpanii, gdzie wystąpił 97 razy w barwach Racingu Santander.
19 czerwca 2001 roku został kupiony przez Aston Villę za 6 milionów funtów. W Anglii zadebiutował w meczu z Tottenhamem Hotspur. W sezonie 2003/04 pomógł doprowadzić klub do szóstego miejsca w lidze angielskiej.
Podczas styczniowego okienka transferowego w 2008 roku. podpisał kontrakt z Juventusem, na mocy którego dołączył do klubu z Turynu 1 lipca.
W czerwcu 2009 roku przeszedł do greckiego Olympiakosu Pireus. Kwota transferu wyniosła 2,5 miliona €. W 2012 roku został zawodnikiem Villarrealu.
W reprezentacji zadebiutował 23 lutego 2000 roku w meczu z Włochami. W reprezentacji Mellberg wystąpił 117 razy i zdobył osiem bramek.
Jest autorem jednego z najdziwniejszych goli samobójczych w historii futbolu. W meczu Aston Villa z Birmingham, wykonując rzut z autu, wyrzucił piłkę w kierunku bramkarza własnej drużyny, Petera Enckelmana z zamierzeniem, że ten odegra ją do innego piłkarza swej drużyny. Enckelman jednak nie przyjął piłki, a ta powoli wtoczyła się do jego bramki.
W meczu z Anglią na Mistrzostwach Europy w 2012 zdobył 1 gola w 59 minucie.

</doc>
<doc id="548298" url="https://pl.wikipedia.org/wiki?curid=548298" title="Hymn Republiki Zielonego Przylądka">
Hymn Republiki Zielonego Przylądka

Cântico da Liberdade – hymn państwowy Republiki Zielonego Przylądka. Został przyjęty w roku 1996. Słowa napisał Amilcar Spencer Lopes, a muzykę skomponował Adalberto Higino Tavares Silva.

</doc>
<doc id="548307" url="https://pl.wikipedia.org/wiki?curid=548307" title="Repty Śląskie">
Repty Śląskie

Repty Śląskie – dzielnica Tarnowskich Gór, utworzona w 1998 roku. Obejmuje obszar miejscowości Repty (składającej się ze Starych i Nowych Rept'), włączonej w granice miasta Tarnowskie Góry w 1973 roku.
Nazwa.
Toponomastycy nazwę "Repty" wywodzą od staropolskiego czasownika "reptać" oznaczającego ‘szemrać’, ‘szumieć’, sugerując związek z przepływającą przez te tereny rzeką Dramą. Istnieje jednak również hipoteza głosząca pochodzenie nazwy "Rept" od właścicieli – "Reptów". Wówczas byłaby to nazwa rodowa.
Johann Knie w wykazie miejscowości Śląska z 1830 roku podaje równocześnie polskie i niemieckie formy nazw obu miejscowości: wsi "Stare Repty" – "Alt-Repten" oraz jej ówczesnej kolonii "Nowe Repty" – "Neu-Repten".
Historia.
Stare Repty.
Stare Repty (niem. "Alt Repten") to miejscowość, średniowieczna wieś, najstarsza część dzisiejszych Tarnowskich Górach. Pierwsza wzmianka pochodzi z bulli papieża Innocentego III z 12 sierpnia 1201 roku. Należała wówczas do klasztoru norbertanów we Wrocławiu. Parafia repecka pw. św. Mikołaja obejmowała praktycznie cały teren dzisiejszego miasta Tarnowskie Góry. Jej pierwszym znanym proboszczem był Witoslaus, wymieniony w dokumencie z 1326 roku w spisie parafii dekanatu sławkowskiego w diecezji krakowskiej.
Na przełomie XV i XVI wieku wieś należała do rodziny Wrochemów. Na początku XVII w. dziedzicem Rept był już Jerzy Ibram z Suchej na Reptach (sędzia ziemski państwa bytomskiego) W połowie XVIII wieku na wschód od osady powstały Nowe Repty.
W 1824 roku Repty przeszły na własność rodziny Henckel von Donnersmarck ze Świerklańca. Kolejnymi właścicielami wsi, a później tylko majątku ziemskiego i zamku byli:
Po plebiscycie została przyłączona do Polski w 1922 roku. W latach 1945–1954 siedziba gminy Repty Stare.
Nowe Repty.
Nowe Repty (niem. "Neu Repten") to miejscowość, pierwotnie kolonia Rept (Starych). Została założona w 1748 roku, tuż po przejściu historycznego Śląska pod władzę Prus. Aż do początku XX wieku stanowiła osobną wieś i gminę. Około 1925 roku na wschód od wsi działała kopalnia „Segiet”. Po plebiscycie została przyłączona do Polski w 1922 roku.
W okresie międzywojennym w miejscowości stacjonowała placówka Straży Granicznej I linii „Repty Nowe”.
W latach 1945–1954 wchodziły w skład gminy Repty Stare.
Obecnie umowną granicę pomiędzy Starymi a Nowymi Reptami stanowi ulica Gliwicka (dawniej granica między gminami przebiegała polami na zachód od tej ulicy). W 1973 roku obie wsie (jako części gromady Repty) zostały włączone do Tarnowskich Gór.
Herb.
Według statutu dzielnicy Repty Śląskie do 2015 roku herbem dzielnicy był:
Zabytki.
Zabytkowe obiekty na terenie dzielnicy pochodzą w większości z XIX oraz I połowy XX wieku. Park Repecki (dawny zwierzyniec) oraz kościół świętego Mikołaja wpisane są do rejestru zabytków województwa śląskiego, natomiast inne obiekty, głównie zabytkowe domy mieszkalne zlokalizowane przy ulicy Gliwickiej, Witosa i Żeromskiego, a także Źródełko Młodości w Starych Reptach, figurują w gminnej ewidencji zabytków Tarnowskich Gór.
Park w Reptach.
W północno-zachodniej części dzielnicy znajduje się zespół przyrodniczo-krajobrazowy „Park w Reptach i dolina rzeki Dramy” (obejmujący głównie Park Repecki wpisany do rejestru zabytków; nr rej. A/660/66 z 30 grudnia 1966 roku). Na jego terenie usytuowane są Sztolnia Czarnego Pstrąga (udostępniony do zwiedzania przez turystów fragment Głębokiej Sztolni „Fryderyk”), Górnośląskie Centrum Rehabilitacji „Repty”, Salezjański Ośrodek Szkolno-Wychowawczy, a także stadion klubu TS Tarnowiczanka Stare Tarnowice oraz stary amfiteatr.
Kościół św. Mikołaja.
Na zachodnim skraju dzielnicy i miasta, tuż przy granicy z Ptakowicami znajduje się kościół pw. św. Mikołaja, wzniesiony w latach 1867–1871 w miejscu dawnej, XIII- lub XIV-wiecznej repeckiej świątyni, wpisany do rejestru zabytków (nr rej. A/340/11 z 27 maja 2011 roku).
Transport.
Transport drogowy.
Główną drogą przebiegającą przez dzielnicę Repty Śląskie jest ulica Gliwicka, stanowiąca część drogi krajowej nr 78. Krzyżują się z nią drogi powiatowe klasy Z powiatu tarnogórskiego: biegnąca na wschód ku kolonii Segiet i rezerwatowi Segiet ulica Stefana Żeromskiego (droga nr 3305S) oraz kierująca się na zachód w stronę Ptakowic ul. Wincentego Witosa (droga nr 3221S), od której odchodzi ulica Repecka (droga nr 3306S), łącząca Repty ze Starymi Tarnowicami.
Komunikacja miejska.
Publiczny transport zbiorowy na terenie dzielnicy obejmuje przewozy autobusowe, których organizatorem od 1 stycznia 2019 jest Zarząd Transportu Metropolitalnego.
W granicach administracyjnych dzielnicy znajdują się przystanki: "Repty Śląskie Długa" i "Repty Śląskie Skowronków" (przy ul. Gliwickiej), "Repty Śląskie Rezerwat Segiet" i "Repty Śląskie Piekarnia" (przy ul. Stanisława Staszica), "Repty Śląskie Boisko" (przy ul. Myśliwskiej), "Repty Śląskie Jaworowa" i "Repty Śląskie Witosa" przy ulicach o odpowiadających im nazwach oraz "Stare Tarnowice GCR" przy Górnośląskim Centrum Rehabilitacji.
Według stanu z lutego 2023 przez Repty Śląskie przejeżdżają i zatrzymują się autobusy kursujące na liniach:
a także autobusy linii 3, 142, 614 i 780 dojeżdżające do znajdującego się w granicach Rept Śląskich przystanku "Stare Tarnowice GCR".
W przeszłości istniały plany przedłużenia linii tramwajowej ze Stolarzowic przez Repty do Tarnowskich Gór. Nigdy jednak nie zostały zrealizowane.
Sport.
W dzielnicy działa klub piłkarski LKS Zgoda Repty Śląskie z siedzibą przy ulicy Stanisława Staszica 83. Zespół w sezonie 2019/2020 grał w rozgrywkach śląskiej B-klasy w grupie Bytom II.
Ludzie urodzeni w miejscowości.
W Reptach w 1911 roku urodził się Bernard Drzyzga – oficer Wojska Polskiego, Armii Krajowej i Polskich Sił Zbrojnych na Zachodzie.

</doc>
<doc id="548312" url="https://pl.wikipedia.org/wiki?curid=548312" title="Fouga CM.170 Magister">
Fouga CM.170 Magister

Fouga CM.170 Magister – pierwszy dwumiejscowy szkolny samolot o napędzie odrzutowym zbudowany we francuskiej wytwórni "Fouga et Cie" w 1952 roku.
Historia.
W odpowiedzi na ogłoszenie specyfikacji na samolot szkolny dla francuskich sił powietrznych ("Armée de l'Air") konstruktorzy z firmy Fauga et Cie, Robert Costello i Pierre Maubassin opracowali maszynę oznaczoną jako CM.170 Magister (CM od nazwisk konstruktorów). Obaj konstruktorzy specjalizowali się w szybowcach, oraz eksperymentowali z napędzaniem ich lekkimi silnikami odrzutowymi. Podczas testów z maszyną CM.88-R Gémeaux napędzaną dwoma silnikami Piménée oblataną 6 marca 1951 osiągnięto doskonałe rezultaty, ale ze względu na brak odpowiednich jednostek napędowych kontynuacja prac nad drugim płatowcem CM.130-R nie była możliwa. Dopiero w 1949 po opracowaniu przez Turboméca silnika Marboré II zakończono prace nad finalną wersją maszyny oznaczoną jako "Fouga CM.170 Magister".
"CM.170" był całkowicie metalowym samolotem konstrukcji półskorupowej z charakterystycznym usterzeniem motylkowym, ówcześnie bardzo rzadko spotykanym w konstrukcjach samolotów. Napęd maszyny stanowiły dwa silniki odrzutowe Turboméca Marboré II. Pierwszy prototyp został oblatany 23 lipca 1952 roku, dowodząc znakomitych własności i wysokich parametrów konstrukcji. W 1953 francuskie siły powietrzne zamówiły 10 egzemplarzy serii informacyjnej z których pierwsza została oblatana 7 lipca 1954. Po zmianie w 1956 nazwy firmy na Air Fouga zamówiono 95 maszyn seryjnych. W 1958 firma "Air Fouga" została przejęta przez Potez, później w 1967 przez Sud Aviation, aby ostatecznie wejść w skład Aérospatiale, a obecnie EADS.
Dla potrzeb "Aéronavale", francuskiej marynarki wojennej zbudowano morską wersję samolotu oznaczoną jako Fouga CM.175 Zephyr. Maszyna została wyposażona w hak hamujący do lądowania na lotniskowcu i wzmocnione podwozie. Oblatano ją 30 maja 1959. 
Ostatecznie wyprodukowano 918 egzemplarzy tych maszyn, także na licencji w Niemczech we Messerschmitt, Finlandii w Valmet OY i Izraelu w IAI.
Użycie bojowe.
Wiele państw posiadających maszyny "Magister" używało ich nie tylko do szkolenia, ale także jako lekkich maszyn szturmowych. Uzbrajano je przeważnie w dwa karabiny maszynowe kalibru 7,5 mm lub 7,62 mm zamontowane na dziobie i w różne zestawy uzbrojenia podwieszanego pod skrzydłami. Najczęściej stosowano zasobniki z niekierowanymi pociskami rakietowymi, bomby i pociski rakietowe klasy powietrze-ziemia Nord AS.11. Tak wyposażonych maszyn używała strona izraelska podczas wojny sześciodniowej w 1967 roku. Do roli lekkich samolotów szturmowych przebudowano około 60 z 88 posiadanych przez Izrael egzemplarzy.
W 1961 roku podczas kryzysu w Katandze używano samolotów "Magister" do atakowania celów naziemnych.
Dalsze losy maszyn CM.170 Magister.
Poza szkoleniem pilotów samoloty "CM.170 Magister" były używane przez narodowe zespoły akrobacyjne takie jak belgijski Red Devils i Fouga Magister Solo Display, francuski Patrouille de France, irlandzki Silver Swallows, oraz zespół niemiecki. 
Obecnie ocenia się, że jeszcze około 380 egzemplarzy samolotów "CM.170 Magister" pozostaje w służbie w 14 krajach na świecie.
Po wycofaniu "CM.170 Magister" ze służby w "Armée de l'Air" w latach 80. część maszyn trafiła w ręce kolekcjonerów i obecnie ponad 50 egzemplarzy lata w Stanach Zjednoczonych, Nowej Zelandii i Wielkiej Brytanii. Kilka egzemplarzy znajduje się również w rękach prywatnych we Francji. Jeden egzemplarz posiada Muzeum Lotnictwa Polskiego w Krakowie.
Wersje rozwojowe.
Na bazie "CM.170 Magister" skonstruowano maszyny prototypowe, które nigdy nie wyszły poza stadium testów i nie były produkowane seryjnie.

</doc>
<doc id="548316" url="https://pl.wikipedia.org/wiki?curid=548316" title="Torino FC">
Torino FC

Torino Football Club – włoski klub piłkarski. Nazywany jest przez swoich fanów "il Granata", czyli kasztanowaci lub "il Toro", czyli byk. Zarówno jedna i druga nazwa bierze się od herbu klubu. Klub w czasie swojego istnienia dwukrotnie zmieniał nazwę. Do 1970 roku występował jako "AC Torino", a w latach 1970-2005 jako "Torino Calcio".
Historia.
Klub został założony 3 grudnia 1906 roku po przejściu kilku byłych członków Juventusu do klubu FC Torinese. Wśród założycieli był m.in. Vittorio Pozzo, późniejszy trener Włoch. Pierwszy występ w lidze został przerwany przez wybuch I wojny światowej. Pierwszy tytuł został zdobyty w 1927 r., ale klub stracił tytuł z powodu nieprawidłowości w meczu z Juventusem. Pierwsze "Scudetto" klub zdobył w 1928 r. W latach 1943–1949 klub zdobył pięć razy z rzędu mistrzostwo. Klub z tego okresu nazywany jest "Grande Torino", czyli wielkie Torino. W tych czasach niemal cała włoska drużyna narodowa składała się z graczy Torino. Na przykład w meczu z Węgrami, rozegranym 11 maja 1947 r. aż 10 zawodników grało na co dzień w Torino. Dni chwały skończyły się nagle 4 maja 1949. Tego dnia samolot wiozący piłkarzy Torino z towarzyskiego meczu z Benficą rozbił się na wzgórzach koło Turynu. Zginęli wszyscy pasażerowie samolotu, niemal cała drużyna. Od tamtej pory klub nigdy nie podniósł się i po kilku przeciętnych sezonach, spadł w 1959 r. do Serie B, aby po roku wrócić do Serie A. Od początku lat sześćdziesiątych do końca lat osiemdziesiątych, klub osiągał w lidze przyzwoite wyniki. Od końca lat osiemdziesiątych klub balansuje między Serie A a Serie B. W sezonie 2008/2009 zajął osiemnaste miejsce w pierwszej lidze i spadł do drugiej ligi. Natomiast w sezonie 2011/2012 Torino zostało mistrzem Serie B i awansowało do pierwszej ligi.

</doc>
<doc id="548319" url="https://pl.wikipedia.org/wiki?curid=548319" title="Navi Rawat">
Navi Rawat

Navi Rawat, właś. Navlata Rawat (ur. 5 czerwca 1977 w Malibu) – amerykańska aktorka telewizyjna i filmowa.
Jej matka jest z pochodzenia Niemką, ojciec natomiast Hindusem. Ukończyła Tisch School of the Arts na New York University.
Debiutowała w filmie "Jack the Dog" (2001). Występowała jako Amita w serialu kryminalnym "Wzór" (2006), a także w serialu "" jako Shelby Prine (2001) oraz "Życie na fali" (jako Theresa). W filmie "Zbrodnie umysłu" ("Thoughtcrimes", 2003) zagrała Freyę McAllister, młodą dziewczynę obdarzoną zdolnością odczytywania ludzkich myśli. Początkowo uważana za schizofreniczkę została zwerbowana do Agencji Bezpieczeństwa i tam wykorzystywała swe zdolności do walki z przestępcami.

</doc>
<doc id="548326" url="https://pl.wikipedia.org/wiki?curid=548326" title="Alou Diarra">
Alou Diarra

Alou Diarra (wym. []; ur. 15 lipca 1981 w Villepinte) – francuski piłkarz malijskiego pochodzenia występujący na pozycji pomocnika. Były reprezentant Francji, srebrny medalista Mistrzostw Świata 2006.
Kariera klubowa.
Karierę zaczynał w CS Louhans-Cuiseaux. Jako nastolatek podpisał (w 2000) kontrakt z Bayernem Monachium, dwa lata później został zawodnikiem Liverpoolu. Nie przebił się w żadnym z tych klubów, był wypożyczany do Le Havre AC i Bastii. W 2004 trafił do RC Lens. Latem 2006 za kwotę 6,25 miliona euro przeszedł do Olympique Lyon, gdzie miał zastąpić na pozycji defensywnego pomocnika Malijczyka Mahamadou Diarrę. W drużynie Lyonu nie wywalczył jednak pewnego miejsca w składzie i już rok później odszedł do Bordeaux. W sezonie 2008/2009 zdobył z nim mistrzostwo Francji. W lipcu 2011 roku przeszedł do Olympique Marsylia.
10 sierpnia 2012 roku podpisał 3-letni kontrakt z pierwszoligowym West Ham United.
31 stycznia 2013 roku, przeszedł na zasadzie wypożyczenia do Stade Rennais FC. W latach 2015–2016 grał w Charlton Athletic, a latem 2016 trafił do AS Nancy.
Kariera reprezentacyjna.
W reprezentacji debiutował 9 października 2004 w meczu z Irlandią. Podczas MŚ 06 zagrał w dwóch meczach, w meczu finałowym wszedł na boisko w 56 minucie, zmieniając kontuzjowanego Patricka Vieirę. Łącznie w kadrze rozegrał 44 spotkania.

</doc>
<doc id="548327" url="https://pl.wikipedia.org/wiki?curid=548327" title="Roman Hubczenko">
Roman Hubczenko

Roman Hubczeńko (ur. 23 marca 1878 w Kopyczyńcach, zm. 16 grudnia 1958 w Opolu) – polski aktor.
Studiował na paryskiej politechnice, następnie rozpoczął pracę w kolejnictwie. Związany z teatrem, początkowo występował jako amator. Zawodowo grał we wrocławskim Teatrze Popularnym, także w Legnicy w Teatrze Nowym i Teatrze Ziemi Opolskiej.

</doc>
<doc id="548331" url="https://pl.wikipedia.org/wiki?curid=548331" title="Barbara Połomska">
Barbara Połomska

Barbara Połomska-Erol (ur. 9 stycznia 1934 w Bydgoszczy, zm. 28 lipca 2021 w Łodzi) – polska aktorka teatralna i filmowa.
Życiorys.
Absolwentka szkoły muzycznej (1952) i Państwowej Wyższej Szkoły Teatralnej w Krakowie, którą ukończyła w 1956 roku. Przez 64 lata była związana z Teatrem Powszechnym w Łodzi.
W 2015 roku została odznaczona Srebrnym Medalem „Zasłużony Kulturze Gloria Artis”.
2 sierpnia 2021 została pochowana na Starym Cmentarzu przy ul. Ogrodowej w Łodzi.

</doc>
<doc id="548332" url="https://pl.wikipedia.org/wiki?curid=548332" title="Paski">
Paski



</doc>
<doc id="548333" url="https://pl.wikipedia.org/wiki?curid=548333" title="Patrick M’Boma">
Patrick M’Boma

Henri Patrick M’Boma Dem, pseudonim "Magic" (ur. 15 listopada 1970 w Duali, Kamerun) – piłkarz kameruński, reprezentant kraju, grający na pozycji napastnika. W reprezentacji Kamerunu wystąpił 56 razy strzelając 33 bramek. W kadrze Kamerunu zaliczył mecz przeciwko Polsce w Poznaniu. Karierę piłkarską zakończył w 2005 roku.
Osiągnięcia.
Zdobył złoty medal na Igrzyskach Olimpijskich w Sydney oraz zwyciężył z Kamerunem w Pucharze Narodów Afryki w 2000 r. Wystąpił również na Mistrzostwach Świata w Korei i Japonii w 2002 r., strzelił tam 1 bramkę.
Patrick Mboma grał w:

</doc>
<doc id="548341" url="https://pl.wikipedia.org/wiki?curid=548341" title="(612901) 2004 XP14">
(612901) 2004 XP14

(612901) 2004 XP14 – mała planetoida z grupy Apollo, przelatująca blisko Ziemi. Zaliczana do planetoid bliskich Ziemi oraz potencjalnie niebezpiecznych asteroid.
Odkrycie.
Obiekt (612901) 2004 XP14 został odkryty 10 grudnia 2004 roku przez obserwatorium programu LINEAR. Planetoida nie ma jeszcze nazwy własnej, ale ma już nadany oficjalny numer.
Orbita.
Orbita planetoidy (612901) 2004 XP14 jest nachylona pod kątem blisko 33˚ do ekliptyki, a jej mimośród wynosi 0,158. Ciało to krąży w średniej odległości 1,052 j.a. wokół Słońca. Peryhelium orbity znajduje się 0,885 j.a, a aphelium 1,22 j.a od Słońca. Na jeden obieg Słońca asteroida ta potrzebuje 1,08 roku ziemskiego.
Właściwości fizyczne.
 Absolutna wielkość gwiazdowa (612901) 2004 XP14 wynosi 19,4m.
Planetoida ta przeleciała 3 lipca 2006 roku w odległości 432 440 km od Ziemi, tylko 1,1 razy dalej niż orbita Księżyca.
Zobacz też.
Do podobnych wielkością planetoid, które przeleciały w pobliżu Ziemi, zaliczane są:

</doc>
<doc id="548344" url="https://pl.wikipedia.org/wiki?curid=548344" title="(1315) Bronisława">
(1315) Bronisława

(1315) Bronisława – planetoida z grupy pasa głównego asteroid.
Odkrycie i nazwa.
Planetoida (1315) Bronisława została odkryta (wraz z (1314) Paula) 15 września 1933 roku w Observatoire Royal de Belgique w Uccle przez Sylvaina Arenda. Nazwa planetoidy pochodzi od błogosławionej Bronisławy. Została zaproponowana przez Tadeusza Banachiewicza. Przed jej nadaniem planetoida nosiła oznaczenie tymczasowe (1315) 1933 SF1.
Orbita.
Orbita (1315) Bronisława nachylona jest pod kątem 7˚ do ekliptyki, a jej mimośród wynosi 0,08. Ciało to krąży w średniej odległości 3,2 au wokół Słońca, na co potrzebuje ponad 5 lat i 270 dni. Peryhelium tego obiektu znajduje się w odległości 2,94 au, a aphelium zaś 3,46 au od Słońca.
Właściwości fizyczne.
Planetoida ta ma średnicę 63,5 km. Jej absolutna wielkość gwiazdowa wynosi 9,8. Albedo natomiast szacunkowo określa się na około 0,04 – jest więc to obiekt odbijający stosunkowo niewiele światła słonecznego.

</doc>
<doc id="548357" url="https://pl.wikipedia.org/wiki?curid=548357" title="Puchar Korei Południowej w piłce nożnej">
Puchar Korei Południowej w piłce nożnej

Koreański F.A. Cup (kor. 대한민국 FA컵) jest głównym pucharem narodowym w piłce nożnej w Korei Południowej.

</doc>
<doc id="548358" url="https://pl.wikipedia.org/wiki?curid=548358" title="Wyspy Senkaku">
Wyspy Senkaku

 – grupa niewielkich, bezludnych wysepek, usytuowana na Morzu Wschodniochińskim, ok. 170 km na wschód od Tajwanu i 160 km na północ od wysp Yaeyama (południowo-zachodnia część wysp Riukiu). Łączna powierzchnia wysp wynosi ok. 7 km².
Senkaku zostały zaanektowane przez Japonię w 1895 roku i włączone do prefektury Okinawa. Po II wojnie światowej znajdowały się pod administracją USA, a w roku 1972 zostały, wraz z Okinawą, zwrócone Japonii.
Wyspy te są przedmiotem sporu terytorialnego pomiędzy Japonią, Chinami i Tajwanem. Wybuchł on pod koniec lat 60. XX wieku wraz z pojawieniem się informacji, że mogą tam znajdować się bogate złoża ropy naftowej.
Geografia.
Grupa 5 wysepek i 3 nagich skał na Morzu Wschodniochińskim. Największa wyspa ma 4,32 km² powierzchni, przy łącznej powierzchni całego archipelagu wynoszącej 7 km². Położone są na krańcu szelfu kontynentu azjatyckiego – wody wokół nich mają głębokość ok. 100–150 m i na wschodzie oraz południu opadają ku Rynnie Okinawa osiągającej ponad 1000 m głębokości.

</doc>
<doc id="548359" url="https://pl.wikipedia.org/wiki?curid=548359" title="Senkaku">
Senkaku



</doc>
<doc id="548360" url="https://pl.wikipedia.org/wiki?curid=548360" title="Herb Felsztyna">
Herb Felsztyna

Herbem Felsztyna jest złote jabłko przebite trzema mieczami o złotych jelcach: w skos, w skos lewy i od dołu (na opak), w polu purpurowym.

</doc>
<doc id="548363" url="https://pl.wikipedia.org/wiki?curid=548363" title="Bohusov">
Bohusov



</doc>
<doc id="548364" url="https://pl.wikipedia.org/wiki?curid=548364" title="Felsőzsolca">
Felsőzsolca

Felsőzsolca (dawniej: "Zsolca") – miasto położone w regionie Borsod-Abaúj-Zemplén, na północy Węgier, w aglomeracji Miszkolca.
Historia.
Pierwsza wzmianka o miejscowości pochodzi z roku 1281, w dokumencie o podziale terytorium pomiędzy Zsolca a Miskolc. W dokumencie ustalono, że granicą tych dwóch miejscowości zawsze będzie rzeka Sajó. W średniowieczu Zsolca było dobrze prosperującą wioską, jednak została ona zniszczona przez Turków. Miejscowość ucierpiała podczas rewolucji przeciw Habsburgom w latach 1848–1849, kiedy Rosjanie (sprzymierzeńcy Habsburgów) spalili całą wioskę. W roku 1867 został wybudowany Zamek Zsolca. Dzięki temu Zsolca stało się drugą miejscowością na Austro-Węgrzech, w której powstał pomnik dla rewolucji Habsburgów.
Współczesność.
W XX wieku komitat Borsod-Abaúj-Zemplén stawał się ważnym ośrodkiem przemysłowym, więc populacja Felsőzsolca rosła. W roku 1980 w wiosce mieszkało 7 tys. osób. W roku 1997 Felsőzsolca otrzymało prawa miejskie.

</doc>
<doc id="548365" url="https://pl.wikipedia.org/wiki?curid=548365" title="Godło Algierii">
Godło Algierii

Godło Algierii jest symbolem używanym przez rząd. W obecnej postaci zostało przyjęte 1 listopada 1976. 
Napis obiegający godło głosi: "Al-Dżumhurijja al-Dżaza'irijja ad-Dimukratijja asz-Szabijja" ("Algierska Republika Ludowo-Demokratyczna"). Na godle widoczna jest ręka Fatimy, umieszczona pod wschodzącym słońcem. Ręka Fatimy jest tradycyjnym symbolem kraju, a wschodzące słońce reprezentuje nową erę. Inne elementy godła są odwołaniami do rolnictwa i przemysłu kraju. Góry widoczne na godle symbolizują pasmo górskie Atlas.

</doc>
<doc id="548366" url="https://pl.wikipedia.org/wiki?curid=548366" title="Herbort z Fulmu">
Herbort z Fulmu

Herbort z Fulmu, nm. "Drost Herbrod von Fülme", z Gór Wezerskich (ur. ok. 1220 Fülme, zm. ok. 1300, Fulsztajn) – landwójt z Fülme ("niższa szlachta").
Herbort z Fulmu przybył w orszaku biskupim z miejscowości Fülme (nad Wezerą w Westfalii) razem z liczną grupą osadników na Morawy oraz Śląsk. Odnotowany jako podstoli przy ołomunieckim biskupie Brunonie ze Schauenburku (wcześniej biskupie Hamburga i Lubeki), jako proboszcz Graf Bruno von Schaumburg-Holstein, wyznaczany w roku 1245 przez króla czeskiego na funkcję kolonizatora i biskupa Ołomuńca (nm. Olmütz) oraz Moraw, następnie kanclerz króla Przemysława Ottokara II.
W roku (1241 uczestnik bitwy pod Legnicą), w roku 1253 razem z księciem Władysławem opolskim uczestniczył w wyprawie na Ruś Halicką przeciw księciu Danielowi Halickiemu. W roku 1255 otrzymał od biskupa Brunona jako lenno miejscowość Porziczie, którą zamienił na własną siedzibę rodową zamek Fulmenstein. W roku 1278 wziął udział w wyprawie króla Przemysława II Otokara przeciw pogańskim Prusom, uczestnik bitwy pod Suchymi Krutami.
Herbort z Fulmu jest protoplastą jednego ze znaczniejszych rodów szlacheckich w Europie, którego wpływy sięgały Moraw, Czech, Śląska i Polski. Razem z saskimi rycerzami przybyli następnie do Polski, Czech oraz na Węgry liczni osadnicy dając na tych ziemiach początek osadnictwa na prawie niemieckim. Potomstwo Herborta to siedmiu synów:
Potomkowie tego rodu podzielili się na kilka gałęzi. Jedna pozostała na Morawach, druga podzieliła się w Polsce na dwie gałęzie: śląską oraz wschodniomałopolską w Felsztynie, dochodząc do wysokich godności państwowych w I Rzeczypospolitej.

</doc>
<doc id="548371" url="https://pl.wikipedia.org/wiki?curid=548371" title="Herb Beninu">
Herb Beninu

Herb Beninu – oficjalny symbol Beninu. Został uchwalony powtórnie 1 sierpnia 1990, po jego wcześniejszym wycofaniu w 1975.
Opis.
Herb przedstawia na tarczy czwórdzielnej w krzyż – zgodnie z ruchem wskazówek zegara – twierdzę Somba, reprezentującą historię kraju; krzyż Orderu Gwiazdy Beninu (najwyższe odznaczenie przyznawane w kraju); palmę w barwach naturalnych oraz statek, symbolizujący przyjazdy Europejczyków.
Trzymaczami tarczy są dwa lamparty – narodowe zwierzęta Beninu. Pod tarczą widoczna jest dewiza Beninu w języku francuskim: "„Fraternité, Justice, Travail”", co oznacza po polsku "„Braterstwo, Sprawiedliwość, Praca”". Nad tarczą złote rogi obfitości z kukurydzą.

</doc>
<doc id="548372" url="https://pl.wikipedia.org/wiki?curid=548372" title="Dobranocka">
Dobranocka



</doc>
<doc id="548373" url="https://pl.wikipedia.org/wiki?curid=548373" title="Auto-da-fé">
Auto-da-fé

Auto-da-fé (l.mn. "autos-da-fé"), z portugalskiego „akt wiary” – publiczna ustna deklaracja przyjęcia lub odrzucenia religii katolickiej w procesie inkwizycyjnym. Podczas auto-da-fé jedynie czytano wyroki skazańcom, bez przeprowadzania wtedy egzekucji.
Historia.
Auto-da-fé występowało w Hiszpanii (1481–1834), Portugalii (1536–1821) i w koloniach tych krajów. Po raz pierwszy auto-da-fé miało miejsce 6 lutego 1481 roku w Sewilli.
W XVI-wiecznej Portugalii spośród 97 aktów wiary 67 odbywało się przed trzema trybunałami na głównym placu miasta. W XVII wieku – 129 z 330, a w XVIII wieku – 27 z 252 miało miejsce na rynkach i przed kościołami.
Auto general de fé.
Auto general de fé był końcowym etapem procesu inkwizycyjnego przy udziale szerokiej publiczności. Gromadzono wówczas większą liczbę oskarżonych różnych typów.
W dniu uroczystości skazańcom dawano świece oraz ubierano ich w czerwone lub żółte szaty pokutne z wymalowanymi na nich płomieniami, zwane "sambenito". Płomienie skierowane ku górze oznaczały wyrok śmierci przez spalenie na stosie. Języki płomieni skierowane ku dołowi oznaczały osoby, którym darowano życie. Nie wiedziały one jednak o tym i uczestniczyły w procesji i ceremoniach auto-da-fé w przekonaniu, iż poniosą śmierć, od której jednak uratowało ich przyznanie się do win wobec Boga. Na "sambenitos" umieszczano obok wymalowanych płomieni podobiznę oskarżonego w otoczeniu wizerunków diabłów, pod płomieniami zaś – opis jego przewinień. Skazańcy mieli na głowach stożkowate czapki coroza oraz bose stopy. Pozostałości szat skazańców z ich portretami, wskazaniem winy i datą egzekucji były odsyłane do ich rodzinnych miast i wywieszane w głównych kościołach.
Ewentualne przyznanie się do winy skazańca i skrucha nie mogły już uratować go od spalenia na stosie, jednakże pozwalały na złagodzenie kary, polegające na łasce szybszej śmierci przed rozpaleniem stosu, oraz uzyskaniu, według wówczas obowiązującej dogmatyki katolickiej, możliwości zbawienia mimo ich win. Egzekutor przed rozpaleniem stosu pytał skazańca, czy chce umrzeć jako katolik. Jeżeli odpowiedź była twierdząca, skazaniec był natychmiast duszony zza stosu.
Skazańcy po opuszczeniu miejsca uwięzienia byli w uroczystej procesji prowadzeni przez miasto – siedzibę lokalnych władz inkwizycji. Procesji towarzyszyło bicie dzwonów kościelnych i śpiewanie pieśni religijnych, a miasto było uroczyście dekorowane. Kończyła się ona w katedrze lub innym kościele, w którym po mszy św. w towarzystwie przedstawicieli władzy świeckiej inkwizytorzy po raz ostatni przesłuchiwali skazanych.

</doc>
<doc id="548374" url="https://pl.wikipedia.org/wiki?curid=548374" title="Auto da fé">
Auto da fé



</doc>
<doc id="548375" url="https://pl.wikipedia.org/wiki?curid=548375" title="Auto da fe">
Auto da fe



</doc>
<doc id="548377" url="https://pl.wikipedia.org/wiki?curid=548377" title="Flaga Siemianowic Śląskich">
Flaga Siemianowic Śląskich



</doc>
<doc id="548378" url="https://pl.wikipedia.org/wiki?curid=548378" title="Fülme">
Fülme

Fülme wcześniej (od "Fäulnis", "Sümpfe") – dawna wieś, część miasta Porta Westfalica. 
Na południu graniczy z Rinteln, powiat Minden-Lübbecke, Nadrenia Północna-Westfalia, rejencja Detmold. Leży w dolinie nad rzeką Wezerą u podnóża wichrowego wzgórza "Wassergebirge", obecnie wieś jest częścią dzielnicy Eisbergen. Według legendy wydarzenie związane z "Exodus Hamelensis" zapoczątkowane na tych ziemiach w roku 1284 dały początek saskiemu osadnictwu na ziemiach polskich i czeskich.

</doc>
<doc id="548379" url="https://pl.wikipedia.org/wiki?curid=548379" title="Jezioro meteorytowe">
Jezioro meteorytowe

Jezioro meteorytowe – jezioro wypełniające zagłębienie krateru uderzeniowego powstałego po upadku meteoroidu, małej planetoidy lub komety.
Znane jeziora meteorytowe.
Dużymi jeziorami meteorytowymi na Ziemi są m.in.:
W Polsce jeziora tego typu występują na terenie rezerwatu przyrody „Meteoryt Morasko” w Poznaniu. Największe z nich znajduje się w misie krateru o średnicy około 60 metrów i 11 metrach głębokości. Na wyspie Sarema w Estonii znajduje się niewiele większe jezioro meteorytowe Kaalijärv w kraterze Kaali, którego powstanie zapisało się w pamięci ludów regionu, znajdując odzwierciedlenie w podaniach.

</doc>
<doc id="548381" url="https://pl.wikipedia.org/wiki?curid=548381" title="Pianosa">
Pianosa



</doc>
<doc id="548384" url="https://pl.wikipedia.org/wiki?curid=548384" title="Sułtani Selangoru">
Sułtani Selangoru



</doc>
<doc id="548387" url="https://pl.wikipedia.org/wiki?curid=548387" title="Sułtani Johoru">
Sułtani Johoru



</doc>
<doc id="548392" url="https://pl.wikipedia.org/wiki?curid=548392" title="Równia pod Śnieżką">
Równia pod Śnieżką

Równia pod Śnieżką (1350–1450 m n.p.m.) – płaskowyż w Karkonoszach w Sudetach Zachodnich.
Położenie.
Płaskowyż, peneplena położona na wysokości od 1400 m do 1446 m n.p.m. na grzbiecie Karkonoszy pod najwyższą górą Sudetów Śnieżką, rozciąga się nad kotłem Łomniczki i Małego Stawu, Białym Jarem i Upską Jamą (czes. "Úpská Jáma") oraz Doliną Białej Łaby (czes. "Důl Bílého Labe").
Opis.
Jest to płaska rozległa przestrzeń o powierzchni ok. 9 km², położona na wierzchowinie Głównego Grzbietu (Śląskiego Grzbietu) i rozciągająca się po polskiej i czeskiej stronie Karkonoszy. Popodcinana jest kotłami polodowcowymi: Kotłem Małego Stawu od strony północno-zachodniej, Białym Jarem od strony północnej, Kotłem Łomniczki od strony wschodniej, Kotłem Upy (czes. "Úpská Jáma") od południowo-wschodniej strony. Od zachodu wcina się w nią Dolina Białej Łaby. Większą część równi zajmują torfowiska z kosodrzewiną. Znajdują się tu torfowiska wysokie osiągające średnicę 50 metrów. W najszerszym miejscu, które jest najbardziej podmokłe, równia ma prawie 3 km długości. Nad równią wznoszą się kopulaste wierzchołki: Śnieżka (1602 m), Smogornia(1489 m) po polskiej stronie, a po stronie czeskiej Studniční hora (1554 m) i Luční hora (1555 m).
Roślinność.
Na równi zachowało się wiele cennych gatunków roślin. Jest to teren rezerwatu ścisłego. Rośnie tu kosodrzewina oraz wiele innych gatunków roślin objętych ochroną.
Wody.
Na bagnistych, torfowiskowych terenach Równi pod Śnieżką biorą swój początek rzeki: Biała Łaba (czes. "Bile Labe"), Upa (czes. "Úpa"), Łomnica i Łomniczka.
Historia.
Przez Równię przebiegał „Śląski Trakt”, prastara droga z Vrchlabi na Śląsk. Pierwsze schronisko Strażnica zbudowano na równi już w XVII wieku.
W XVIII wieku na równi wypasano kilkadziesiąt sztuk bydła.
W latach II wojny światowej na Równi odbywały się szkolenia niemieckich ekspedycji polarnych.
Turystyka.
Przez Równię pod Śnieżką prowadzą szlaki turystyczne:
Po czeskiej stronie:
Na środku równi zwanej również Białą Łąką stoi górskie schronisko turystyczne Luční Bouda, jedno z największych i najstarszych, schronisk w Karkonoszach. Swój obecny kształt zawdzięcza przebudowie w latach czterdziestych XX wieku. U podnóża Śnieżki znajduje się schronisko górskie Śląski Dom (Schronisko pod Śnieżką). Przy schronisku |Śląski Dom na Przełęczy pod Śnieżką (1394 m n.p.m.) do 21 grudnia 2007 roku znajdowały się dwa turystyczne przejścia graniczne do Czech: Równia pod Śnieżką – Luční bouda i Śląski Dom – Luční bouda.

</doc>
<doc id="548398" url="https://pl.wikipedia.org/wiki?curid=548398" title="Chryzotyl">
Chryzotyl

Chryzotyl (azbest serpentynowy, azbest biały) – minerał z grupy krzemianów, zaliczany do grupy serpentynów (włóknistych). Pospolity i szeroko rozpowszechniony. Pod względem chemicznym jest to uwodniony krzemian magnezu. Zawiera ok. 40% krzemionki, tlenek magnezu i domieszki żelaza, glinu i innych metali.
Nazwa pochodzi od gr. "khrysos" = złoto oraz "tillai" = strzępki, kłaczki; "tilos" = włókno, nić. Nawiązuje do barwy i sposobu wykształcenia minerału.
Charakterystyka.
Właściwości.
Kryształ giętki, sprężysty, przeświecający, nieprzezroczysty. Czasami wykazuje podzielność na długie, cienkie, włókna.
Występowanie.
Powstaje w wyniku hydrotermalnych przeobrażeń (w temperaturze poniżej 350°C) skał magmowych: dunitów, perydotytów.
Jest głównym składnikiem serpentynitów. Najczęściej tworzy się wskutek przeobrażenia oliwinów, piroksenów, amfiboli, niekiedy: biotytu, chlorytu.
Stanowi 93% azbestu wytwarzanego i stosowanego w przemyśle.
Miejsca występowania:
Zastosowanie.
Do niedawna był stosowany jako:
Po odkryciu, że może być przyczyną chorób nowotworowych i pylicy płuc jego zastosowanie uległo ograniczeniu.

</doc>
<doc id="548408" url="https://pl.wikipedia.org/wiki?curid=548408" title="MBDA MICA">
MBDA MICA

MBDA MICA (fr. "Missile d'Interception et de Combat Aérien" - "pocisk rakietowy przechwytujący i walki powietrznej") – opracowany przez europejskie konsorcjum MBDA kierowany pocisk rakietowy przeznaczony do niszczenia celów powietrznych w każdych warunkach pogodowych, odpalany z platform powietrznych np. przez samoloty Dassault Rafale i naziemnych/nawodnych z systemów pionowego wystrzeliwania (VLS - Vertical Launch System). Pocisk posiada własność wystrzel i zapomnij oraz sterowanie wektorowaniem ciągu zapewniające bardzo dużą zwrotność.
Pocisk "MICA" został opracowany w 1982 roku przez firmę Matra. Pierwsze testy przeprowadzono w 1991, a w 1996 "MICA" została wprowadzona na uzbrojenie samolotów Dassault Rafale i Dassault Mirage 2000. Pocisk "MICA" zastąpił wcześniej używane, służące do walki powietrznej na krótkich dystansach Magic 2 i przechwytywania celów na dłuższych dystansach Super 530D. Podczas walki jest możliwe odpalenie dwóch pocisków "MICA" w czasie 2 sekund.
"MICA" może być wyposażona w jeden z dwóch systemów naprowadzających, aktywny radiolokacyjny lub pasywny termiczny wykrywający promieniowanie podczerwone. W przypadku użycia systemu radiolokacyjnego możliwe jest atakowanie celów znajdujących się poza zasięgiem widoczności (BVR - Beyond Visual Range). Termiczny system naprowadzania jest wyposażony w komputer, który jest w stanie rozpoznać i odróżnić od celu większość środków przeciwdziałania namierzeniu przez pocisk, takich jak flary.
Możliwe jest również wystrzeliwanie pocisków "MICA" ze stacjonarnych platform startowych zainstalowanych na ciężarówkach lub okrętach. System stacjonarnego wystrzeliwania pocisków "MICA" to VL Mica SHORAD.
Do dnia dzisiejszego wyprodukowano ponad 3000 egzemplarzy pocisków "MICA", z których ponad 1000 z systemem RF znajduje się na wyposażeniu należących do Kataru i Tajwanu samolotów Mirage 2000-5 oraz we francuskich siłach powietrznych ("Armée de l'Air") i marynarce wojennej ("Aéronavale"). Zjednoczone Emiraty Arabskie zakupiły je dla swoich F-16E/F block 60 i Mirage 2000-9, Grecy i Hindusi dla swoich Mirage 2000(-5 Mk2), a Maroko dla modernizowanych Mirage F1. Oman pociski VL MICA zainstaluje na swoich morskich okrętach patrolowych.

</doc>
<doc id="548411" url="https://pl.wikipedia.org/wiki?curid=548411" title="Star Fleet Project">
Star Fleet Project

Star Fleet Project – solowy minialbum nagrany w 1983 roku przez Briana Maya, gitarzystę grupy Queen. Nagrany w Los Angeles, w ciągu dwóch dni w kwietniu. Na potrzeby nagrania albumu Brian założył zespół "Brian May &amp; Friends". Na płycie znalazły się trzy utwory, z których dwa są utrzymane w konwencji bluesa. Płytę wypromował singel "Star Fleet". 
Album został poddany obróbce. W nagraniu płyty wziął również udział m.in. Roger Taylor, który zaśpiewał na płycie.
Skład zespołu "Brian May &amp; Friends":

</doc>
<doc id="548415" url="https://pl.wikipedia.org/wiki?curid=548415" title="Bolesław Formela">
Bolesław Formela

Bolesław Formela, ps. "Romiński" (ur. 1 listopada 1903 w Miłoszewie, zm. 24 września 1944 w Tłuczewie) – oficer rezerwy Wojska Polskiego (porucznik), działacz społeczny na Kaszubach, poseł na Sejm IV kadencji II RP, komendant naczelny Tajnej Organizacji Wojskowej „Gryf Pomorski” w okresie od 7 lipca 1941 do kwietnia 1942.
Życiorys.
Był synem Jana Formeli, rolnika i Apolonii z domu Cierockiej. Uczęszczał do szkoły powszechnej w Miłoszewie, a następnie do Państwowego Gimnazjum Klasycznego im. Króla Jana Sobieskiego w Wejherowie, gdzie 8 czerwca 1923 zdał maturę. Przez krótki czas pracował w rodzinnym gospodarstwie rolnym. 
Od 7 października 1924 służył w 15. Pułku Artylerii Polowej. 14 października 1925 został powołany do Szkoły Podchorążych Rezerwy Artylerii w Grudziądzu, którą ukończył 15 kwietnia 1926 1 stycznia 1929 został awansowany do stopnia podporucznika rezerwy. Był członkiem wielu kaszubskich organizacji społecznych. W 1933 został wybrany sołtysem, a w 1934 wójtem gminy Strzepcz. Był jednym z organizatorów spółdzielczości wiejskiej na Kaszubach. W latach 1935–1938 sprawował funkcję posła na Sejm IV kadencji z okręgu w Gdyni. 25 sierpnia 1939 został zmobilizowany do wojska. 
Brał udział w wojnie obronnej w 1939 w obronie Modlina, za którą otrzymał awans na stopień porucznika. Po kapitulacji twierdzy modlińskiej 29 września dostał się do niewoli niemieckiej i został osadzony w obozie jenieckim w Mołodecznie koło Wilna. Po około miesięcznym w nim pobycie przewieziono go wraz z innymi jeńcami na miejscowy dworzec kolejowy i umieszczono w wagonie. Gdy zorientował się, że pociąg ma udać się do ZSRR, zbiegł. Powrócił na Pomorze do Tłuczewa, gdzie został aresztowany i osadzony w więzieniu w Wejherowie. Dzięki pomocy rodziny znalazł się na wolności. Odtąd aż do swojej śmierci ukrywał się. 
Na przełomie 1939 i 1940 zorganizował na obszarze pow. morskiego grupę konspiracyjną o charakterze wywiadowczo-dywersyjnym, z którą nawiązał w maju 1941 kontakt z Tajną Organizacją Wojskową „Gryf Kaszubski”. 7 lipca 1941 na spotkaniu założycielskim TOW „Gryf Pomorski” w Czarnej Dąbrowie został mianowany przez Radę Naczelną komendantem naczelnym organizacji. Podjął prace w kierunku tworzenia sieci dowodzenia i łączności oraz pozyskiwania nowych członków. Pod koniec 1941 z powodu gruźlicy i wieści o nieustających poszukiwaniach go przez Gestapo jego funkcję przejął faktycznie Juliusz Koszałka ps. „Jagiełło”; oficjalna rezygnacja nastąpiła w kwietniu 1942. Następnie leczył się w ukryciu u swojej matki w Tłuczewie. 
Zmarł tam na atak serca 24 września 1944. 13 stycznia 1945 przy udziale Niemców odbyła się ekshumacja jego zwłok, po której zostały one pochowane na cmentarzu w Strzepczu. Z powodu obaw przed represjami rodziny zmarłego przez okupanta, ekipie przeprowadzającej ekshumację jako datę zgonu podano dzień 2 października 1944. Ponowny pogrzeb, z pełnym obrzędem kościelnym, odbył się w rocznicę jego śmierci 24 września 1945.
24 września 2019 roku posadzono dąb z okazji 75-lecia śmierci w Strzepczu przed szkołą.

</doc>
<doc id="548424" url="https://pl.wikipedia.org/wiki?curid=548424" title="Karthago Airlines">
Karthago Airlines

Karthago Airlines – tunezyjskie linie lotnicze założone w 2001 roku. Główna baza linii znajdowała się na lotnisku Dżerba-Dżardzis. Przewoźnik zaczynał od obsługi lotów czarterowych, utrzymując połączenia sezonowe z krajami europejskimi. Od 2006 wykonywał również loty rejsowe na trasie Dżerba-Paryż (Orly). W 2006 Karthago Airlines otworzyły filię w Egipcie, oferując rejsy czarterowe jako Koral Blue z wykorzystaniem 1 Airbusa A320.
Linia zawiesiła działalność w 2011 roku.
Połączenia regularne.
Incydenty
12 lutego 2006 - awaryjne lądowanie Boeinga 737-300 na Dżerbie po rozhermetyzowaniu się kabiny samolotu kilkanaście minut po starcie (rejs czarterowy Dżerba-Paryż). Nikomu spośród 141 pasażerów i członków załogi nic się nie stało.
Oznaczenia kodowe

</doc>
<doc id="548427" url="https://pl.wikipedia.org/wiki?curid=548427" title="Stanisław Małachowski (ujednoznacznienie)">
Stanisław Małachowski (ujednoznacznienie)



</doc>
<doc id="548428" url="https://pl.wikipedia.org/wiki?curid=548428" title="Operacje morskie w cieśninie Dardanelskiej">
Operacje morskie w cieśninie Dardanelskiej



</doc>
<doc id="548430" url="https://pl.wikipedia.org/wiki?curid=548430" title="Nouvelair">
Nouvelair

Nouvelair – tunezyjskie linie lotnicze, założone w 1989 r. z siedzibą w Monastyrze. Podstawowa baza przewoźnika znajduje się na lotnisku Habiba Burgiby w Monastyrze, a zapasowe huby w Tunisie (Tunis-Kartagina) oraz na Dżerbie (Dżerba-Dżardzis). Nouvelair wykonuje loty rejsowe i czarterowe, operując na ok. 120 trasach, obejmujących lotniska w kilkunastu krajach europejskich, Maghrebie i na Bliskim Wschodzie. Udział Nouvelair w tunezyjskim rynku przewozów lotniczych wynosi ok. 32%, co daje liniom drugą pozycję po państwowym Tunisair. Część floty Nouvelair jest wykorzystywana przez Libyan Arab Airlines oraz Afriqiyah Airways.
Oznaczenia kodowe
Agencja ratingowa Skytrax przyznała liniom dwie gwiazdki.

</doc>
<doc id="548432" url="https://pl.wikipedia.org/wiki?curid=548432" title="Nouvelair Tunisia">
Nouvelair Tunisia



</doc>
<doc id="548434" url="https://pl.wikipedia.org/wiki?curid=548434" title="Akrokorynt">
Akrokorynt

Akrokorynt (gr. "Ακροκόρινθος") – wzgórze w Grecji, na Peloponezie, wznoszące się na 575 m nad poziom morza. W starożytności wzgórze było akropolem położonego u jej stóp Koryntu. Istniała tu znana w całym greckim świecie świątynia Afrodyty, wzmiankowana także w mitologii. Wyróżniały ją praktyki sakralnej prostytucji, prowadzonej w zespole przyświątynnym, z udziałem setek kapłanek. Fundamenty niedużej świątyni Afrodyty znajdują się na jednym z dwóch szczytów Akrokoryntu, od strony miasta, gdy szczyt górujący dziś nad autostradą gości bizantyński i średniowieczny zamek.
Akrokorynt służył też już od czasów starożytnych jako twierdza. Pierwsze, znane nam umocnienia powstały tu najpóźniej w VI w. p.n.e. Od tamtej pory twierdza była często rozbudowywana przez Greków, potem Rzymian i Bizantyjczyków. W roku 1147 sycylijska flota pod wodzą Rogera II splądrowała Koryntię i samo miasto, nie zdobywając jednak twierdzy. Począwszy od 1205 roku Akrokoryntu wytrwale dobywali kolejni Normanowie, by po początkowych niepowodzeniach, nawet klęskach w otwartych starciach, jednak systematycznie przerzedzając szeregi obrońców, osiągnąć cel w roku 1209. W 1210 roku krzyżowiec Gotfryd z Villehardouin włączył Akrokorynt wraz z całym miastem do Księstwa Achai. Znaczną rozbudowę twierdzy przeprowadził jego syn Wilhelm II z Villehardouin. Akrokorynt należał później przez wiele stuleci do Turcji Osmańskiej, dopiero po 1821 roku, kiedy wypędzono stąd osmańskich zarządców, twierdza straciła na znaczeniu. Do dziś zachowały się mury obronne i cysterna, gdy niemal wszystkie pozostałe budynki rozebrano.

</doc>
<doc id="548435" url="https://pl.wikipedia.org/wiki?curid=548435" title="R550 Magic">
R550 Magic

R550 Magic – opracowany w 1968 przez firmę Matra naprowadzany termicznie pocisk rakietowy klasy powietrze-powietrze przeznaczony do niszczenia celów powietrznych na krótkich dystansach. R550 Magic powstał jako odpowiednik amerykańskiego pocisku AIM-9 Sidewinder. Pocisk był produkowany przez firmę Matra (od 2002 europejskie konsorcjum MBDA), a obecnie jest zastępowany przez nowocześniejsze MBDA MICA.
Pierwszego zestrzelenia celu powietrznego pociskiem Magic dokonano 11 stycznia 1972 roku, odpalając go z pokładu samolotu Gloster Meteor. Produkcję masową dla francuskich siłach powietrznych ("Armée de l'Air"), oraz lotnictwa marynarki wojennej ("Aéronavale") rozpoczęto w 1976 roku.
Pocisk posiada 8 stałych stateczników i 4 ruchome powierzchnie sterowe, a napęd stanowi silnik rakietowy na stały materiał pędny. Kierowanie pociskiem odbywa się automatycznie poprzez pasywny system naprowadzania w podczerwieni, który dla uniknięcia zakłóceń termicznych powstałych przez odbicie od lądu i wody jest chłodzony ciekłym azotem. Odłamkowo-burząca głowica bojowa jest wyposażona w zapalnik zbliżeniowy. W 1986 wprowadzono do uzbrojenia unowocześnioną wersję pocisku Magic 2 posiadającą zdolność atakowania celów także od frontu, a nie tak jak w starszej wersji Magic 1 tylko z tylnej półsfery (od strony źródła ciepła jakim są wyloty spalin z silników). Zewnętrzną cechą odróżniającą obie wersje pocisku jest przezroczysta w Magic 1 i nieprzezroczysta w Magic 2 osłona detektora podczerwieni.
Pociski R550 Magic znalazły się na uzbrojeniu m.in. argentyńskich samolotów Super Étendard podczas wojny o Falklandy-Malwiny.
Obecnie pocisk nie jest produkowany, chociaż nadal znajduje się w uzbrojeniu wielu krajów i jest przenoszony przez samoloty francuskie Super Étendard, Mirage 2000 i Rafale, indyjskie Sea Harrier, Jaguar, MiG-21, MiG-23 oraz rumuńskie MiG-21 Lancer.
Ogólnie wyprodukowano 11300 egzemplarzy pocisków rakietowych R550 Magic, z których znaczną część wyeksportowano do Iraku.

</doc>
<doc id="548436" url="https://pl.wikipedia.org/wiki?curid=548436" title="Tuninter">
Tuninter



</doc>
<doc id="548437" url="https://pl.wikipedia.org/wiki?curid=548437" title="Tuniter">
Tuniter



</doc>
<doc id="548438" url="https://pl.wikipedia.org/wiki?curid=548438" title="Taffarel">
Taffarel



</doc>
<doc id="548441" url="https://pl.wikipedia.org/wiki?curid=548441" title="Afera Calciopoli">
Afera Calciopoli

Afera Calciopoli – skandal piłkarski ujawniony w maju 2006, związany z ustawianiem meczów i dopingiem. Zamieszane w nie były włoskie kluby Juventus F.C., A.C. Milan, S.S. Lazio i ACF Fiorentina, a także Reggina Calcio.
Geneza afery.
Afera wyszła na jaw podczas dochodzenia w sprawie ustawiania meczów i stosowania dopingu. Śledczy dotarli do taśm z podsłuchu rozmów, jakie prowadził dyrektor generalny klubu Juventus F.C., Luciano Moggi. W 2011 roku sąd w uzasadnieniu wyroku Moggiego orzekł, z przesłuchania wszystkich świadków wynika, że nie istnieją dowody na to, że wynik końcowy sezonu 2004/2005 został wypaczony. W procesie Moggiego wykazywano, że Inter Mediolan, który otrzymał w 2006 roku "scudetto" od włoskiej federacji, również mógł być zamieszany w aferę Calciopoli, lecz nie prowadzono w tej sprawie dochodzenia ze względu na przedawnienie. Doniesienia w sprawie zaangażowania prezydenta Interu, Massimo Morattiego w ustawienie afery Calciopoli pojawiały się już wcześniej w wypowiedziach Christiana Vieriego, który sugerował, że Moratti, właściciel największej sieci komórkowej we Włoszech Telecom Italia, podsłuchiwał innych działaczy włoskich klubów piłkarskich. W 2008 roku Inter Mediolan oraz Telecom Italia przyznały się do podsłuchiwania tego piłkarza i wypłaciły mu z tego tytułu wielomilionowe odszkodowanie. Za ujawnieniem "afery" początkowo stali dziennikarze La Gazzetta dello Sport, której właścicielem w owym czasie był Carlo Buora, były wiceprezydent Interu oraz dyrektor w należącym do prezydenta Interu Massimo Morattiego Telecom Italia. Kolejnym faktem świadczącym o zaangażowaniu Interu w nagłośnienie Calciopoli i ukaranie ich bezpośrednich, najgroźniejszych ligowych konkurentów jest odwołanie w maju 2006 roku ówczesnego prezesa FIGC Franco Carraro, którego zastąpił Guido Rossi, zadeklarowany kibic Interu i były dyrektor tego klubu, prywatnie dobry znajomy Massimo Morattiego. Guido Rossi był de facto autorem całej afery, formułując zarzuty o "ekskluzywnych kontaktach" w sprawie delegowania sędziów na mecze Serie A przez ukarane kluby, a także sugerując korupcyjne tło tych rzekomych kontaktów - warto podkreślić, że nic z tych zarzutów nie znalazło nigdy potwierdzenia w faktach. Po zapadnięciu rozstrzygnięć w sprawie Calciopoli - przede wszystkich odebraniu Juventusowi dwóch mistrzostw i relegowaniem tej drużyny do Serie B, ukaraniem Milanu ujemnymi punktami i przekazaniem Interowi mistrzostwa za sezon 2005/2006 - odszedł ze stanowiska i objął posadę dyrektora w należącej do Massimo Morattiego Telecom Italia.
Skutek afery.
Wyrok Trybunału Sportowego zapadł 14 lipca 2006 i wyglądał następująco:
Odwołania od wyroku.
25 lipca miało miejsce rozpatrzenie przez Sąd Apelacyjny Włoskiej Federacji Piłki Nożnej odwołania od wyroku, który zdecydował:
Wyrok ostateczny.
Dnia 27 października 2006 r. po następnych odwołaniach od wyroku dokonano ostatecznego wyroku. Zgodnie z tym, do nowego sezonu 2006/2007 ukarane kluby przystąpiły z następującą liczbą punktów kar:
Na tym samym posiedzeniu klub AC Siena dostała −1 pkt. za przekroczenie przepisów finansowych. Trybunał Sportowy zredukował kary wszystkim klubom oprócz Milanu. Juventusowi z -17 do -9, Fiorentinie z -19 do -15, Regginie z -15 do -11, a Lazio z -15 do -3.
Uniewinnienie Fiorentiny.
Dnia 30 marca 2007 r. decyzją specjalnej komisji, która zajmowała się odwołaniami w aferze Calciopoli, oczyszczono Fiorentinę ze wszystkich postawionych wcześniej zarzutów. Punkty, jakich pozbawiono Fiorentinę, nie zostały jej zwrócone, ponieważ wyrok z 27 października był prawomocny.
Karty Moggiego.
W ostatnim czasie sąd rozpatrzył ponownie sprawę tzw. telefonicznych kart Moggiego, czyli specjalnych nienamierzalnych kart, które Luciano Moggi rzekomo miał rozdać włoskim arbitrom i komunikować się z nimi telefonicznie. Po długim śledztwie okazało się, że owe karty nie istniały, co poskutkowało zmniejszeniem kary dla Luciano Moggiego.
Powrót afery.
W marcu 2010 roku zostały ujawnione kolejne informacje w związku z aferą. Zamieszani mieli być Massimo Cellino, Adriano Galliani, Giacinto Facchetti i Massimo Moratti.
Raport Stefano Palazziego.
4 lipca 2011, po przedawnieniu się sprawy, prokurator federalny Stefano Palazzi stwierdził, że Inter Mediolan popełnił w sezonie 2004/2005 serię wykroczeń, związanych z telefonicznym kontaktem Giacinto Facchettiego – byłego prezydenta klubu z Mediolanu – z desygnującymi sędziów. Okazuje się, że gdyby wówczas śledztwo przeprowadzono bardziej rzetelnie, Inter Mediolan odpowiedziałby w podobnej mierze co Juventus. Palazzi powołał się na serię rozmów telefonicznych, przytoczonych jako dowody w sprawie toczącej się jeszcze w Neapolu. Jeśli w 2006 roku kontakty Facchettiego z Pairetto i Bergamo stałyby się przedmiotem śledztwa, stwierdzonoby popełnienie przestępstwa, jako że owe rozmowy telefoniczne toczone były w kontekście meczów Interu oraz sędziów i asystentów, którzy je prowadzili. Adwokaci Luciano Moggiego, De Sanctisa i Pairetto, zdobyli dowody obciążające Inter Mediolan.
Kilka dni po ogłoszeniu przez Stefano Palazziego raportu nt Calciopoli, były desygnujący sędziów na mecze Serie A Paolo Bergamo powiedział, że Inter Mediolan był klubem, który prowadził rozmowy telefoniczne równie często jak włodarze innych włoskich klubów.
Obok działaczy Interu Stefano Palazzi oskarżył o podobne naruszenia również działaczy klubów: A.C. ChievoVerona, Cagliari Calcio, Empoli FC, US Città di Palermo, Urbs Sportiva Reggina 1914, Vicenza Calcio, Brescia Calcio, A.C. Milan, Udinese Calcio oraz AS Livorno Calcio.
Proces Luciana Moggiego.
W listopadzie 2011 roku Luciano Moggi został skazany na pięć lat i cztery miesiące pozbawienia wolności. Mimo działań Luciano Moggiego oraz innych skazanych w procesie Calciopoli nie istnieją dowody na to, że wynik końcowy sezonu 2004/2005 został wypaczony - orzekł Trybunał w Neapolu z sędzią Teresą Casorią na czele. Wyrok w powyższej sprawie - dotyczącej również ściśle wyników sportowych z pamiętnych lat - zawarty jest na 558 stronach. Na stronach 84 i 85 tej dokumentacji Teresa Casoria podkreśla, iż "z przesłuchania wszystkich świadków wynika, iż nie istnieją dowody na to, że wypaczony został wynik końcowy sezonu sportowego 2004/2005". Kwestia zachowania Moggiego i innych to odrębna sprawa, za co zostali oni ukarani, w opinii Trybunału nie wpłynęło to na rezultaty osiągane w rzeczywistości na boisku.
W uzasadnieniu wyroku stwierdzono, że Moggi i pozostali są winni zachowań takich jak wykonywanie telefonów, zasiadanie do wspólnych kolacji oraz utrzymywanie relacji mających na celu zacieśnienie stosunków z osobami mającymi potencjalny wpływ na wynik meczów, takimi jak sędziowie i ich desygnujący. Nie jest to jednak równoznaczne z ustawianiem meczów - bo do tego zdaniem sądu nie doszło. Sąd orzekł również, że desygnowanie sędziów na mecze Serie A odbywało się w sposób zupełnie prawidłowy. Losowania arbitrów na mecze ligowe nie były fałszowane, a ściśle określona formuła losowań (odbywających się w obecności dziennikarza i notariusza) uniemożliwiała Bergamo i Pairetto ustawianie losowań.

</doc>
<doc id="548445" url="https://pl.wikipedia.org/wiki?curid=548445" title="Fala (ujednoznacznienie)">
Fala (ujednoznacznienie)



</doc>
<doc id="548451" url="https://pl.wikipedia.org/wiki?curid=548451" title="Keiji Tamada">
Keiji Tamada

 – japoński piłkarz grający na pozycji napastnika, członek reprezentacji Japonii od 2004 r.
Życiorys.
Ma 173 cm wzrostu i waży 63 kg. Od 2005 r. gra w klubie Nagoya Grampus Eight, wcześniej – Kashiwa Reysol.
Wchodził w skład drużyny japońskiej podczas Mistrzostw Świata w piłce nożnej w 2006 r. Był strzelcem jedynej bramki dla Japonii w meczu z Brazylią 22 czerwca.

</doc>
<doc id="548456" url="https://pl.wikipedia.org/wiki?curid=548456" title="Święta Celina">
Święta Celina

Święta Celina, "Cilinia", "Caelinia", właśc. fr. "Céline de Laon (de Meaux)" (zm. ok. 458) – święta Kościoła katolickiego, matka św. Remigiusza, biskupa Reims.
Życiorys.
Głównym źródłem wiedzy o życiu Celiny jest Wenancjusz Fortunat.
Celina była córką Syagriusza z Soissons (dowódcy rzymskich wojsk i namiestnika Galii) lub Jovina z Reims. Wiadomo, że jej ojciec pochodził ze szlachty galloromańskiej. Poślubiła starszego od siebie hrabiego z Laonu, Aemiliusa ("Emilius, Emil"), mającego już dzieci: Principe, Agrykolę, Pretekstata, Aetiusa, Loupa i wnuki. W zaawansowanym już wieku, modląc się wiele, urodziła Remigiusza, którego narodziny, jako przyszłego biskupa Reims, przepowiedział pustelnik Montanus, z lasu La Fère. Były to czasy końca cesarstwa rzymskiego, barbarzyńców i najazdów Franków na kraj.
Celina wsławiła się pobożnym życiem, przepełnionym modlitwą za kraj i rodzinę. Zmarła około 458 roku. Pochowana została niedaleko Laonu, prawdopodobnie w miejscowości Cerny.
W XI wieku pojawiły się zapisy o tym, iż była towarzyszką św. Genowefy, a jej śmierć miała miejsce przed 531 rokiem. Informacje te dotyczyły jakoby innej świętej czczonej w Meaux, która po spotkaniu z Genowefą, zrezygnowała z jej rad i uciekła z rodzinnego domu, chroniąc się w klasztorze przed ślubem. W mieście tym istniał bowiem benedyktyński klasztor pod wezwaniem św. Cecyli, a jego patronką była matka św. Remigiusza, którą później legenda uczyniła odrębną postacią. Informacje te dotyczą jednak tej samej świętej.
Kult.
Relikwie św. Celiny zostały zniszczone w czasie rewolucji francuskiej.
Miejscami szczególnego kultu Świętej są miejscowości Reims i Laon we Francji.
Wspomnienie liturgiczne obchodzone jest za "Martyrologium rzymskim", 21 października. Wpisu świętej dokonał Baroniusz.

</doc>
<doc id="548459" url="https://pl.wikipedia.org/wiki?curid=548459" title="FC Empoli">
FC Empoli



</doc>
<doc id="548460" url="https://pl.wikipedia.org/wiki?curid=548460" title="Alessandro Birindelli">
Alessandro Birindelli

Alessandro Birindelli (ur. 12 listopada 1974 w Pizie) – włoski piłkarz występujący na pozycji obrońcy. Przez pięć sezonów był zawodnikiem Empoli FC (od 1992 do 1997 roku) i przez jedenaście grał dla Juventusu (od 1997 do 2008 roku). Z Juventusem cztery razy zdobył mistrzostwo Włoch. 21 lipca 2008 roku Birindelli podpisał kontrakt z klubem Serie B - Pisa Calcio.

</doc>
<doc id="548462" url="https://pl.wikipedia.org/wiki?curid=548462" title="Aniołki Charliego">
Aniołki Charliego

Aniołki Charliego (oryginalny tytuł: "Charlie’s Angels") – jeden z najpopularniejszych seriali telewizyjnych w historii, który bił rekordy powodzenia w drugiej połowie lat 70. Pomysłodawcami tego serialu byli: Aaron Spelling i Leonard Goldberg.
Serial kręcono w latach 1976-1981 (przez 5 sezonów). W tym czasie zrealizowano 115 odcinków, po 45 do 60 minut każdy. Jego fabuła opierała się na niezwykle prostym i zarazem odważnym założeniu: trzy atrakcyjne dziewczyny walczą z przestępcami. "Aniołki" propagowały obraz kobiety nie tylko inteligentnej, silnej, zdecydowanej i samowystarczalnej, ale także fizycznie sprawnej, a nawet agresywnej, umiejącej obchodzić się z bronią. Walorem serialu były fryzury lat 70., pozostające w nieustających łaskach dyktatorów mody – włos długi, cieniowany, długa także grzywka, a wszystko modelowane na szczotce w kierunku "od twarzy". Do tego spodnie tzw. dzwony, kozaki i pulowery.
Postacie.
W rolach "aniołków" – trzech absolwentek Akademii Policyjnej w Los Angeles pojawiły się: 
Potem 
a w latach 1980-1981 
Właścicielem agencji detektywistycznej, w której pracują "aniołki" jest tajemniczy milioner, Charlie Townsend, nigdy nie poznany przez nie osobiście. Znają jedynie jego głos, którego użyczył postaci John Forsythe (znany jako Blake Carrington z serialu ABC "Dynastia"). Niezmiennie towarzyszy dziewczętom w ich misjach i koordynuje prace dobroduszny mężczyzna w średnim wieku John Bosley, którego zagrał David Doyle.
W mniejszych rolach i epizodach wystąpili m.in.: Sally Kirkland, Robert Loggia, René Auberjonois, David Ogden Stiers, Ida Lupino, Jamie Lee Curtis, Barry Bostwick, Dean Martin, Kim Cattrall, Tom Selleck, Scatman Crothers, Timothy Dalton, Shera Danese, Christopher Lee, Ray Wise, Jonathan Frakes, Barbara Stanwyck, Kim Basinger, Vincent Schiavelli, Tommy Lee Jones, Horst Buchholz, Bubba Smith, Sammy Davis Jr. oraz reżyser i producent filmowy Zalman King, piosenkarz Sonny Bono i kierowca Formuły 1 Jackie Stewart.
Wersje kinowe.
W rolach "Aniołków" wystąpiły:

</doc>
<doc id="548466" url="https://pl.wikipedia.org/wiki?curid=548466" title="Kościół Wyznający">
Kościół Wyznający

Kościół Wyznający () – nazwa ruchu w niemieckim Kościele ewangelickim sprzeciwiającego się narodowemu socjalizmowi, a działającego w okresie 1934–1945.
Historia.
Konflikt z faszyzmem.
Zamiarem Adolfa Hitlera było włączenie wszystkich Kościołów w Niemczech do współpracy z nazizmem. Większe trudności sprawiło podporządkowanie protestantyzmu, ze względu na brak jednolitej struktury zarządzania. Tym niemniej działania Hitlera doprowadziły do powstania tzw. Niemieckich Chrześcijan ("Deutsche Christen") – wywodzących się głównie z luteranizmu i głoszących pochwałę rasizmu i antysemityzmu. Hitler mianował również „biskupa Rzeszy” ("Reichsbischof") w osobie Ludwiga Müllera, który miał reprezentować trzy główne Kościoły protestanckie w Niemczech.
Działania te były sprzeczne z historią i tradycjami ewangelików, wśród których pojawiły się protesty przeciwko uzależnianiu religii od faszystowskiego państwa, kuriozalnej „teologii” Niemieckich Chrześcijan (którzy „oczyszczali” chrześcijaństwo z „naleciałości” żydowskich) i przeciwko tzw. paragrafom aryjskim, wykluczającym osoby pochodzenia żydowskiego z Kościołów.
Konflikt (nazwany „walką Kościołów” – "Kirchenkampf") z profaszystowskimi tendencjami stworzył Ruch Młodoreformacyjny ("Jungreformatorische Bewegung"), któremu przewodzili teolodzy luterańscy: bp Hans Lilje, bp Wilhelm Stählin, ks. Martin Niemöller i ks. Dietrich Bonhoeffer. Z tym ruchem współpracował teolog reformowany ks. Karl Barth, który przede wszystkim wspólnie z ks. Bonhoefferem napisał i w dniu 30 maja 1934 opublikował tekst Deklaracji z Barmen. Odrzuca on podporządkowanie kościoła państwu, neguje łączenie chrześcijaństwa z innymi doktrynami i polityką oraz odmawia zaakceptowania Hitlera jako przywódcy narodu.
Powstanie Kościoła Wyznającego.
We wrześniu 1933 ks. Niemöller utworzył „Pogotowie pastorów” ("Pfarrernotbund"), które udzielało pomocy ofiarom faszystowskiego państwa. Podczas synodu w Wuppertal-Barmen w dniach 29–31 maja 1934 powołano Kościół Wyznający jako opozycję wobec prohitlerowskiego protestanckiego Kościoła Rzeszy. Deklaracja z Barmen stała się podstawą doktrynalną nowej organizacji pod kierownictwem ks. Niemöllera i powołanej rady. Kościół Wyznający odrzucił jakąkolwiek współpracę z popieranymi przez Hitlera duchownymi, których uznał za „odstępców od wiary”.
Kościół Wyznający miał duże poparcie ludności: na zjeździe we Frankfurcie nad Menem w 1934 wzięło udział ponad 12 000 osób. W Hesji-Nassau ponad połowa duchownych ewangelickich odmówiła podporządkowania się Hitlerowi. Dużym poparciem cieszył się Kościół Wyznający także na Śląsku. Całe Niemcy podzieliły się na zwolenników i przeciwników nowego Kościoła. Pronazistowscy duchowni ogłosili go organizacją nielegalną i antypaństwową, zakazali niepodporządkowanym duchownym odprawiania nabożeństw w kościołach. Kościół Wyznający zaczął działać w ukryciu; zebrania odbywały się np. w halach fabrycznych i stodołach. Coraz więcej ludzi, obawiając się szykan i represji odchodziło z Kościoła.
Podczas kolejnego synodu w Bad Oeynhausen w lutym 1936 Kościół Wyznający podzielił się na dwie frakcje: większość zgodziła się na podporządkowanie hitlerowskiemu państwu, radykalna mniejszość kontynuowała działalność w konspiracji i nie miała już żadnego wpływu na politykę Niemiec.
Czołową postacią Kościoła Wyznającego był pastor Kurt Scharf.
Po zakończeniu II wojny działacze ci współtworzyli nową doktrynę protestantyzmu niemieckiego, w tym uznanie winy współpracy większości duchownych z hitleryzmem. Stanowisko kościołów ewangelicko-augsburskich w RFN wobec Kościoła Wyznającego jest niejasne: z jednej strony nieoficjalnie uznały działalność jego pastorów za legalną, z drugiej strony odmówiły zapłacenia im zaległych za ten okres wynagrodzeń.

</doc>
<doc id="548467" url="https://pl.wikipedia.org/wiki?curid=548467" title="Iwan Wyhowski">
Iwan Wyhowski

Iwan Wyhowski (ukr. Іван Виговський) (zm. 16 marca 1664 roku w Rokitnem) – szlachcic, pisarz wojska zaporoskiego, następnie hetman kozacki i w końcu wojewoda kijowski, starosta lubomelski, starosta barski w 1658 roku.
Życiorys.
W czasie powstania Chmielnickiego został w 1648, nad Żółtymi Wodami, wzięty do niewoli tatarskiej. Wykupiony przez Bohdana Chmielnickiego, został pisarzem generalnym wojska zaporoskiego, a następnie kierownikiem kancelarii hetmańskiej.
Od 1657 roku w imieniu małoletniego syna Chmielnickiego Jerzego sprawował rządy na Ukrainie Naddnieprzańskiej. Był zwolennikiem porozumienia z Rzecząpospolitą Obojga Narodów, w 1658 zawarł w imieniu Hetmanatu unię hadziacką. Wcześniej (1 czerwca 1658) pokonał pod Połtawą oddziały prorosyjskiej opozycji (Martyn Puszkar, Jakiw Barabasz).
W 1659 rozgromił armię rosyjską w bitwie pod Konotopem. Przeciwko postanowieniom unii hadziackiej wybuchło jednak wkrótce (z inspiracji Rosji) powstanie kozackie tzw. czerni, czyli miejscowego chłopstwa ruskiego, które doprowadziło w 1659 do odebrania hetmaństwa Wyhowskiemu. Buławę po nim przejął Jerzy Chmielnicki. W 1660 został wojewodą kijowskim. Walczył pod Lubarem i pod Cudnowem.
Ożeniony z Oleną Stetkiewicz, córką Bohdana Stetkiewicza, senatora Wielkiego Księstwa Litewskiego.
W 1664, oskarżony o knowania z Rosją przez rywalizującego z nim o przywództwo Pawła Teterę, został rozstrzelany przez wojsko koronne. Według Janusza Tazbira odbyło się to bez śledztwa i sądu. Innego zdania był Eustachy Iwanowski, który napisał: „Roku 1664 w Korsuniu został rozstrzelanym Wyhowski, wojewoda Kijowski, nie przez Czarnieckiego, jak sądzą błędnie, ale z wyroku sądu wojennego”.
Zdaniem Zbigniewa Wójcika Wyhowski skłaniał się „coraz wyraźniej ku Tatarom i Turkom, przy pomocy których spodziewał się uwolnić Ukrainę od Polaków i Rosjan”. Pułkownik Sebastian Machowski, wykonując rozkaz Jana II Kazimierza (7 stycznia 1664), aby „żadnego respektu nie mając i braku osób nie czyniąc, sądzili i dekret [wyrok] swój zaraz do egzekucji skutecznej przywodzili, to przed oczyma mając, że gdyby albo oziębłość jaka w tym była, albo zwłoka zbyteczna nastąpiła, pewnie by ta konjuracyja [sprzysiężenie] z tych ludzi domowa wnet, ile w tych tu krajach już nie pierwsza rebellia, sensim urosła” postąpił tak, że „wraz z Teterą zwabili Wyhowskiego do Korsunia. Tutaj obaj żandarmi Rzeczypospolitej zainscenizowali parodię sądu, w wyniku którego Iwan Wyhowski, jeden z twórców unii hadziackiej, człowiek, któremu Rzeczpospolita bardzo dużo zawdzięczała i na którym wiele w swoim czasie zbudować zamierzała, został przez oddział egzekucyjny polski rozstrzelany (16 III)”. Według Wójcika Machowski działał na podstawie królewskiego pełnomocnictwa.

</doc>
<doc id="548470" url="https://pl.wikipedia.org/wiki?curid=548470" title="IRIS-T">
IRIS-T

IRIS-T (ang. "Infra Red Imaging System Tail", "Thrust Vector-Controlled" – obrazowanie w podczerwieni, sterowanie wektorowaniem ciągu) – opracowany przez niemiecką firmę Diehl BGT Defence pocisk rakietowy klasy powietrze-powietrze, służący do zwalczania celów na krótkich dystansach, mający zastąpić amerykański AIM-9 Sidewinder.
Historia.
W latach 80. ówczesne Niemcy Zachodnie prowadziły w kooperacji z Wielką Brytanią program rozwoju przeciwlotniczego pocisku rakietowego ASRAAM. Po zjednoczeniu z NRD w 1990 roku w arsenale niemieckim znalazło się bardzo wiele wyprodukowanych przez Związek Radziecki pocisków Wympieł R-73, których parametry były podobne do właśnie projektowanego wspólnie z Brytyjczykami pocisku ASRAAM. W konsekwencji, Niemcy wycofały się z programu, przystępując do prac nad własnym pociskiem napędzanym mocniejszym silnikiem rakietowym i o większej zwrotności osiągniętej poprzez wektorowanie ciągu. Pocisk ten miał mieć również znacznie bardziej efektywny system naprowadzania termicznego.
W 1995 r. Niemcy ogłosiły rozpoczęcie programu konstrukcji nowego pocisku "IRIS-T" w kooperacji z Grecją, Norwegią, Szwecją, Włochami i Kanadą, która wkrótce wycofała się z projektu.
Udział prac badawczych podzielono pomiędzy uczestników projektu:
W 2003 r. do projektu dołączyła się Hiszpania.
Pierwsze dostawy pocisków IRIS-T dla Luftwaffe miały miejsce 5 grudnia 2005 roku.
Właściwości pocisku IRIS-T.
Pocisk IRIS-T został skonstruowany w taki sposób, aby można go było wystrzeliwać z takich samych wyrzutni, jak AIM-9 Sidewinder. W porównaniu z amerykańskim odpowiednikiem charakteryzuje się on większą czułością systemu naprowadzającego umożliwiającą atak celu od frontu z 5 do 8 razy większej odległości, niż wersja pocisku AIM-9L Sidewinder.
IRIS-T korzysta z tej samej matrycy FPA którą zastosowano w najnowszej wersji AIM-9X oraz Python 5. Matryca ta umożliwia łatwe odróżnienie celu od celów pozornych (flar pirotechnicznych) zapewniając IRCCM skuteczniejszy od pocisków z sensorem typu „eyeball”.
Pocisk IRIS-T jest przenoszony przez niemieckie i włoskie samoloty Typhoon, szwedzkie Gripeny, greckie F-16 Fighting Falcon i hiszpańskie F/A-18 Hornet.
Wersja ziemia-powietrze.
W 2009 r. przeprowadzono udane próby wersji ziemia-powietrze IRIS-T SL, w 2013 r. Szwecja została pierwszym eksportowym nabywcą IRIS-T SLS.

</doc>
<doc id="548476" url="https://pl.wikipedia.org/wiki?curid=548476" title="Remigiusz z Reims">
Remigiusz z Reims

Remigiusz (Remediusz) z Reims (ur. ok. 436 w Cerny-en-Laonnois, zm. ok. 533 w Reims) – biskup Reims, święty Kościoła katolickiego, apostoł Franków.
Za miejsce narodzin Remigiusza uważa się miejscowość Cerny-en-Laonnois niedaleko miasta Laon w Pikardii (dzis. Francja). Jego ojcem był podobno Emilius ("Aemilius"), hrabia laoński, a matką św. Celina, córka namiestnika Galii Syagriusza z Soissons (dowódcy rzymskich wojsk i namiestnika Galii) lub Jovina z Reims.
Remigiusz uczył się w Reims i wkrótce, mając dwadzieścia dwa lata został wybrany biskupem. Papież Hormizdas (według innych źródeł Symmachus) przyznał mu tytuł wikariusza Rzymu w królestwie Chlodwiga, którego ochrzcił w 496 na Boże Narodzenie.
Święty Remigiusz jest uważany za apostoła Franków.
Jego wspomnienie liturgiczne obchodzono w różnych terminach m.in. 1 października, a miesiąc październik nazywano miesiącem Remigiusza. Nowe Martyrologium Rzymskie (2004) przyjęło dies natalis 13 stycznia.

</doc>
<doc id="548478" url="https://pl.wikipedia.org/wiki?curid=548478" title="Św. Celina">
Św. Celina



</doc>
<doc id="548484" url="https://pl.wikipedia.org/wiki?curid=548484" title="Michel Hidalgo">
Michel Hidalgo

Michel Hidalgo (ur. 22 marca 1933 w Leffrinckoucke, zm. 26 marca 2020 w Marsylii) – francuski piłkarz, trener piłkarski, selekcjoner reprezentacji Francji, którą doprowadził do mistrzostwa Europy w 1984 roku.
Kariera zawodnicza.
Hidalgo urodził się w departamencie Nord, gdzie pracował jego ojciec w branży metalurgicznej, jednak wychowywał się w Normandii na przedmieściach Caen, dokąd rodzina przeniosła się z powodu zmiany pracy ojca. Rozpoczął swoją karierę piłkarską już w Normandii, w 1952 zdobył z klubem US Normande z Mondeville mistrzostwo Normandii juniorów. W tym samym roku przeszedł do Le Havre AC, skąd trafił do czołowego wówczas klubu Ligue 1 Stade de Reims, z którym zdobył w 1955 mistrzostwo Francji, w 1956 zaś wystąpił w finale pierwszej edycji Pucharu Europy Mistrzów Krajowych, w którym strzelił nawet bramkę, jednak jego drużyna przegrała 4:3 z Realem Madryt. W 1957 został zawodnikiem AS Monaco, z którym dwukrotnie wywalczył mistrzostwo Francji (1961 i 1963) oraz Puchar Francji (1960–1963). W 1962 rozegrał swój jedyny mecz w reprezentacji narodowej, w 1966 zaś zakończył karierę piłkarską i zajął się trenowaniem.
Kariera trenerska.
Hidalgo rozpoczynał karierę trenerską od pracy z rezerwami AS Monaco. 27 marca 1976 zastąpił Stefana Kovacsa na stanowisku trenera reprezentacji Francji. Hidalgo stworzył jedną z najlepszych drużyn w historii Francji, występował u niego m.in. Michel Platini. Pod wodzą Hidalgo drużyna narodowa grała w półfinale Mistrzostw Świata 1982 i uległa w meczu o 3. miejsce Polsce 2:3. W 1984 wywalczył z drużyną narodową mistrzostwo Europy po finale z Hiszpanią. Po tym sukcesie zastąpił go Henri Michel, zaś Hidalgo został dyrektorem technicznym federacji piłkarskiej. W latach 1986–1991 był menedżerem klubu Olympique Marsylia. Z posady zrezygnował i zajął się pracą w telewizji, był m.in. ekspertem w programie „"Demain c’est foot"”. W 2004 objął na krótko reprezentację Konga.

</doc>
<doc id="548490" url="https://pl.wikipedia.org/wiki?curid=548490" title="Cirrus (system)">
Cirrus (system)

Cirrus – marka kart płatniczych należąca do Mastercard Worldwide. Powstała w 1982.
Jest oznaczona dwoma niebieskimi kołami (jedno ciemniejsze, drugie jaśniejsze) i napisem Cirrus pod nimi. Oznaczane są nią karty bankomatowe. Jest akceptowana w ponad 2 milionach bankomatach na świecie.

</doc>
<doc id="548492" url="https://pl.wikipedia.org/wiki?curid=548492" title="AIM-132 ASRAAM">
AIM-132 ASRAAM

AIM-132 — (ang. "Advanced Short Range Air-to-Air Missile" – "zaawansowany pocisk rakietowy klasy powietrze-powietrze krótkiego zasięgu") – brytyjski kierowany pocisk rakietowy przeznaczony do zwalczania celów powietrznych, naprowadzany na podczerwień.
Historia.
W latach 80. państwa europejskie będące członkami NATO podpisały umowę ze Stanami Zjednoczonymi przewidującą, że strona amerykańska opracuje pocisk powietrze-powietrze średniego zasięgu (AIM-120 AMRAAM) mający zastąpić przestarzały AIM-7 Sparrow, a Wielka Brytania wraz z Niemcami pocisk krótkiego zasięgu, następcę AIM-9 Sidewinder.
Po wielokrotnych opóźnieniach w projekcie ASRAAM strona amerykańska postanowiła opracować nowocześniejszą wersję posiadanych Sidewinderów, AIM-9X, z tym samym systemem naprowadzającym co planowany pocisk ASRAAM.
Na początku lat 90. Niemcy wycofały się z przedsięwzięcia, rozpoczynając wiosną 1995 własny projekt oparty na pocisku Sidewinder oznaczony jako IRIS-T. Decyzję o wycofaniu się z projektu ASRAAM motywowano nowymi danymi zdobytymi po zbadaniu pocisków Wympieł R-73 produkcji radzieckiej, które weszły do arsenału Niemiec po zjednoczeniu z NRD.
Własności pocisku AIM-132 ASRAAM.
W porównaniu z ówcześnie używanymi pociskami AIM-9L/M Sidewinder, nowy pocisk posiada nowy system obrazowania w podczerwieni z matrycą o rozmiarach 128×128 pikseli zbudowany przez Raytheon-Hughes identyczny, jak zastosowany w unowocześnionej wersji pocisku AIM-9X Sidewinder. Nowy system naprowadzania charakteryzuje się większą efektywnością, 90° kątem obserwacji, możliwością wyboru trafienia w konkretną część atakowanej maszyny np. kokpit, silniki itd. Pocisk ASRAAM posiada również funkcję wyboru celu już po wystrzeleniu, co ma duże znaczenie w przypadku przenoszenia go w komorach uzbrojenia takich maszyn, jak Lockheed F-35 Lightning II.
Wersja rozwojowa ASRAAM P3I.
W 1995 firmy Hughes i British Aerospace zaproponowały projekt unowocześnienia pocisku oznaczony jako P3I ASRAAM, który polegał między innymi na zwiększeniu zwrotności pocisku poprzez dodanie jednostki napędowej z wektorowaniem ciągu i umożliwienie przenoszenia głowicy bojowej o większej masie.
Użycie.
Pierwsze zestrzelenie z użyciem pocisku miało miejsce 14 grudnia 2021, kiedy brytyjski myśliwiec Eurofighter Typhoon zestrzelił nad Syrią niezidentyfikowany bezzałogowy aparat latający.

</doc>
<doc id="548493" url="https://pl.wikipedia.org/wiki?curid=548493" title="Lyndon LaRouche">
Lyndon LaRouche

Lyndon Hermyle LaRouche (ur. 8 września 1922 w Rochester, zm. 12 lutego 2019 w Leesburg) – amerykański działacz polityczny, założyciel wielu organizacji politycznych w USA i na całym świecie, wielokrotny kandydat na urząd prezydenta USA. LaRouche ubiegał się o nominację prezydencką Partii Demokratycznej aż osiem razy (od 1976, łącznie z rokiem 1992, gdy był w więzieniu), zawsze bezskutecznie. Czterokrotnie kandydował na urząd Prezydenta USA (1976, 1984, 1988, 1992), jednak nigdy nie uzyskał nawet stu tysięcy głosów.
Swoją karierę polityczną rozpoczął w trockistowskiej Socialist Workers Party. W 1968 r. tworzy własne ugrupowanie National Caucus of Labor Committees, z którego niebawem wyrosły US Labor Party i jej europejskie odgałęzienia (Europäische Arbeiter-Partei, Europeiska Arbetarpartiet, Parti Ouvrier Europeen, Parti Operaio Europeo), tworzące „światowy marksistowski ruch pracy”. Konflikty z innymi frakcjami skrajnej lewicy sprawiły, że USLP nawiązała na płaszczyźnie populizmu kontakty ze skrajną prawicą a sam LaRouche na początku lat 80. określił się jako „konserwatywny demokrata”. Niemiecka sekcja ruchu larouchystowskiego podkreślając zerwanie z lewicą w 1985 r. zmieniła nazwę na Patrioten für Deutschland, a 1992 r. na Bürgerrechtsbewegung Solidarität. Ruch LaRouche’a działa również poprzez organizacje społeczne takie jak Human Rights Coalition, Europäische Landwirtekommission Commission, Internationale d’Enquête sur les Atteintes aux Droits de l’Homme, Fusions-Energie-Forums czy Schiller Institute. Wydaje pisma „New Federalist”, „Neue Solidarität”, „Executive Intelligence Review” i inne. 
Ideologia larouchystowska odwołuje się do tradycji „Platona, Leibnitza i Franklina” postulując rządy „humanistycznej elity”. Wiąże się z tym konserwatyzm kulturowy w duchu judeochrześcijańskim (m.in. postulat wskrzeszenia klasycznej kultury europejskiej). Program gospodarczy zakłada daleko posunięty interwencjonizm państwowy i masywne inwestycje publiczne (m.in. projekt „Eurazjatyckiego Mostu Lądowego”, wyprzedzający chińską inicjatywę „Nowego Jedwabnego Szlaku”). Cechą charakterystyczną larouchyzmu jest spiskowa wizja dziejów, w której centrum ludobójczej konspiracji stanowi brytyjska finansjera. 

</doc>
<doc id="548496" url="https://pl.wikipedia.org/wiki?curid=548496" title="Autobahn (album)">
Autobahn (album)

Autobahn – czwarty album niemieckiego zespołu Kraftwerk, wydany w 1974 roku.
Płytę nagrano w składzie: Ralf Hütter, Florian Schneider, Wolfgang Flür, Klaus Röder. Tematyka albumu została zainspirowana podróżami po tytułowych niemieckich autostradach Volkswagenem Garbusem należącym do Hüttera, co jest odzwierciedlone w utworze tytułowym zajmującym całą stronę A. Pozostałe utwory, zamieszczone na stronie B, nawiązują do tematu nocy. Obraz przedstawiony na okładce oryginalnego wydania namalował współpracownik grupy Emil Schult.
Album był pierwszym dużym sukcesem zespołu, plasując się w top 10 zestawień sprzedaży nie tylko w Niemczech, ale i m.in. Wielkiej Brytanii, USA, Kanadzie i Australii. Tytułowy singel także spotkał się ze sporym sukcesem na listach przebojów.

</doc>
<doc id="548497" url="https://pl.wikipedia.org/wiki?curid=548497" title="Bílina">
Bílina



</doc>
<doc id="548500" url="https://pl.wikipedia.org/wiki?curid=548500" title="Herburtowie herbu Herburt">
Herburtowie herbu Herburt

Herburtowie, od imienia Herburt, Herbort – imię męskie. Herburtowie, wcześniej rycerze Vulm z Fülme w Górach Wezerskich, z roku 9 kwietnia 1241 jest wzmianka o drużynie biskupa misyjnego Brunona z Schaumburgu biorącego udział w Bitwie pod Legnicą gdzie wspomniano rycerza Herborta z Fulmu. Następnie Herbutowie nabywają Felsztyn na Morawach i w końcu Arłamów w Małopolsce Wschodniej.
Linia Sup.
W połowie XV wieku następuje podział dotychczasowej linii na gałąź Sup:
Linia śląska.
po roku 1370 dochodzi do podziału na dwie linie śląskich Herburtów. Pierwsza nadal pozostaje na Śląsku, natomiast druga, za przywilejem Władysława Opolczyka przenosi się na przyłączone do Korony ziemie za Wisłokiem i Sanem.
Linia felsztyńska.
Książę Władysław Opolczyk udziela szerokich nadań Fryderykowi, Wacławowi i Mikłaszowi (Mikołajowi) Herbortom przybyłym z Maraw i Śląska nad Strwiążem i Wiarem. Nową siedzibą tego rodu staje się wówczas Felsztyn.
W roku 1645 wygasła męska linia Herburtów.
Posiadłości Herburtów.
Posiadłości Herburtów z nadania Władysława Opolczyka oraz późniejsze, w których Herburtowie posiadali udziały, uprawnienia własnościowe, zastawy i dzierżawy wójtostw i sołectw na ziemi bieckiej, sanockiej, przemyskiej, lwowskiej, żydaczowskiej i podolskiej.
Arłamów, Artasów, Babina, Banunin, Bąkowice, Bełchówka, Berdechów, Biadoliny, Radłowskie, Biadoliny Szlacheckie, Biecz, Bieliny, Bilczyce, Biłka Królewska, Biłka Szlachecka, Biskowiec, Błudniki, Bojaniec, Boniowice, Borytycze, Bruchnal, Brzaza, Brzegi, Brzuska, Brzozów, Bukowa, Bukowsko, Burczyce Nowe, Burczyce Stare, Chliple, Chyrów, Ciężkowice, Ciołkowice, Czaple, Cissów, Dobromil, Bobrostany, Dołżyca, Dorożów, Dubowice, Dzibułki, Dziczki, Dziedziłów, Dziekanów, Dziemięrzyce, Dziewięcioły, Felsztyn, Fraga, Gdeszyce, Głęboka, Góra Ropczycka, Górki, Grodowice, Gródek, Grzęda, Grzybowice Wielkie, Horodosławice, Hoszany, Hrebeńce, Hruszów, Hrycowce, Humieniec, Jachlusz, Jamelna, Jaryszów Nowy, Jawornik, Kalnica, Kamienne, Karlików, Kąty, Klęczany, Kłokowice, Kniażpol, Kniesioło, Kniażsioło, Knihinicze, Kobielnik, Kołpiec, Konice, Koniów, Koniuszki Sieniawskie, Końskie, Kopki, Kosienice, Kusienicz, Kormelice, Korytniki, Koszelów, Kozicze, Krasnystaw, Krzemienna, Kudryńce, Kukizów, Kulików, Kupin, Kwaszenina, Lacko, Laszki Murowane, Leśniowce, Lipa, Lubaczów, Lubsza, Łanowce, Łany, Łozy, Maksymowice, Marszowice, Mchawa, Michowa, Mietniów, Mikityńce, Mikłaszów, Milczyce, Miżyniec, Mistkowice, Młodowice, Mościska, Mużyłowice Narodowe, Nadycze, Nahorce Małe, Nawóz, Niedźwiedź, Niżankowice, Nowesioło, Obrażowice, Nowy Sącz, Obrażowice, Odnów, Oleksiniec Podleśny, Olesko, Oszanica, Orzechowce, Osławica, Ożomla, Panki (st. Lelów), Paportno, Pawłów, Perła, Pianowice, Pielgrzymowice, Pietnice, Piwniczna, Płonna, Podborze, Podgrodzie, Podjarków, Podkamień, Podlesie, Podliski Małe, Podłuby Małe, Podmanasterz, Polana, Połoniczna, Potok, Poznachowice Dolne, Prusiek, Przemyśl, Przyłbice, Przybyszów, Radoszyce, Rażniów, Remenów, Rohoźno, Romanów, Rostoki Dolne, Rudańce, Rulów, Sadki, Samoklęski, Sąsiadowice, Seredne, Sapahów, Skipcza, Skotyniany, Słochynia, Smereków, Smolnica, Smolnik, Stary Sambor, Staniła, Stanin, Starzawa, Stroniatyn, Stroniowice, Strzelbice, Strzeliska Nowe, Styrkowiec, Suchodół, Sudkowice, Sulimów, Suszyca Wielka, Tarnawa Polna, Tokarnia, Trościaniec, Ubinie, Wielopole Skrzyńskie, Wierzblany (Werblany), Wierzbanowa, Wisłok Wielki, Wiśniowa, Witryłów, Wola Górecka, Wola Piotrowa, Wolica, Wróblowice, Wysoczany, Zagórze, Zahoczewie, Zapytów, Zarajsko, Zboiska, Zboiska (Lwów), Zniesienie, Zuchorzyce, Zwyżyń, Zerdzina, Żernica.
Przypisy.
Właścieciele zamków w Chyrowie, Olesku, Kulikowie, Felsztynie, Dobromilu i Kudryńcach nad Zbruczem.
Miejscowości:

</doc>
<doc id="548505" url="https://pl.wikipedia.org/wiki?curid=548505" title="Czołgowy karabin maszynowy">
Czołgowy karabin maszynowy

Czołgowy karabin maszynowy – rodzaj karabinu maszynowego przeznaczony do montażu w wozach bojowych (czołgach, transporterach opancerzonych itp.). Istnieją czołgowe karabiny maszynowe zasilane amunicją karabinową i wielkokalibrową.
Najczęściej czołgowe karabiny maszynowe są modyfikacjami ręcznych (np. DT), ciężkich (np. SGMT), uniwersalnych (np. PKT) lub wielkokalibrowych karabinów maszynowych (KPWT), rzadziej są konstruowane od podstaw (np. M73, M85).
Czołgowe karabiny maszynowe mogą być instalowane wewnątrz wieży, kadłuba (w jarzmach kulistych) lub na pancerzu wieży. Większość czołgowych karabinów maszynowych jest wyposażona w ciężką lufę i elektrospust, a charakterystyczną cechą ich budowy jest dążenie do zminimalizowania wymiarów komory zamkowej związane z ograniczeniem przestrzeni wewnątrz pojazdu.

</doc>
<doc id="548506" url="https://pl.wikipedia.org/wiki?curid=548506" title="FAME">
FAME

FAME (ang. "Fatty Acid Methyl Esters") – estry metylowe kwasów tłuszczowych zarówno roślinnych, jak i zwierzęcych, estry pozyskiwane z oleju rzepakowego są określane jako RME (Rapeseed Methyl Esters), można ponadto wyróżnić estry pozyskiwane z olejów: słonecznikowego (SFME Sun Flower Methyl Esters), czy sojowego (SME Soybean Methyl Ester) oraz wiele innych.
Otrzymywane są w reakcji katalitycznej estryfikacji (transestryfikacji) metanolem tłuszczów zawartych w olejach roślinnych (np. w oleju rzepakowym). FAME są stosowane jako biokomponenty w oleju napędowym (ON) lub jako samodzielne paliwo (tzw. biodiesel).

</doc>
<doc id="548510" url="https://pl.wikipedia.org/wiki?curid=548510" title="Batalion Chrobry I">
Batalion Chrobry I

Batalion Chrobry I – batalion Armii Krajowej utworzony z oddziału powstałego w ramach Polskiej Organizacji Zbrojnej. Od 1942, włączonego w skład Armii Krajowej i przekształconego w batalion „Chrobry”. Wchodził w skład 4 Rejonu Obwodu Śródmieście AK jako IX Zgrupowanie. 
Oddziały batalionu walczyły w powstaniu warszawskim na Woli, Śródmieściu i Starym Mieście. W trakcie walk zginęło ponad 300 żołnierzy batalionu.
Historia oddziału.
Batalion wywodził się z samodzielnego oddziału zorganizowanego w 1939 przez por. Kazimierza Burnosa „Cordę”. Do 1941 oddział liczył ok. 100 żołnierzy. Na początku 1942 dzięki współpracy z kpt. Gustawem Billewiczem, oddział został włączony w struktury Polskiej Organizacji Zbrojnej.
W 1942 w ramach akcji scaleniowej, w skład Rejonu IV Obwodu Śródmieście Armii Krajowej weszły oddziały POZ. Obok scalonych batalionów „Vistula” (jako I batalion), oraz Batalionu im. W.Łukasińskiego” (jako II batalion), scalono dwie kompanie, dowodzone przez ppor. Kazimierza Żurawskiego „Klina” i ppor. rez. Kazimierz Burnosa „Corda”, które utworzyły III Batalion „Chrobry”. Dowódcą batalionu Chrobry był kpt. Gustaw Billewicz „Sosna”. W 1943 w skład batalionu weszły dwie kolejne kompanie ppor. Tadeusza Kajetańskiego „Edwarda”, oraz ppor. Mariana Wardzyńskiego „Mariana” (od maja 1944 sierż. Mieczysława Kalinowskiego „Wiernego”) ze Związku Powstańców Niepodległościowych (ZPN). Batalion stanowił XI Zgrupowanie 4 Rejonu. Oddziały zgrupowania liczyły łącznie ponad 600 ludzi.
Do zadań taktycznych batalionu w związku z powstaniem było: zamknięcie ul. Żelaznej, zdobycie "Nordwachy", zamknięcie ulicy Chłodnej z przylegającymi do niej ulicami: Wronią, Towarową, Karolkową, oraz pomoc w opanowaniu obiektów Zakładów Philipsa i opanowanie tego rejonu aż do Al. Jerozolimskich (nazywanych wówczas Alejami gen. Sikorskiego).
Udział w powstaniu warszawskim.
W momencie wybuchu walk liczył ponad 400-450 żołnierzy. Uzbrojenie składało się z 1 ręcznego karabinu maszynowego, 15 pistoletów maszynowych, 49 pistoletów, 120 granatów i kilkudziesięciu butelek z benzyną.
3 sierpnia powstańcy należący do tego zgrupowania zdobyli posterunek żandarmerii niemieckiej – "Nordwache", który mieścił się w narożnej kamienicy przy ul. Żelaznej róg Chłodnej. Wzięli wtedy do niewoli 10 jeńców oraz zdobyli dużą ilość broni i mundurów. 
Początkowo batalion walczył w rejonie ulic: Żelazna, Krochmalna, Grzybowska, Łucka, Pańska, Twarda, Prosta, część Wolskiej, Karolkowej i Młynarskiej, między Al. Jerozolimskimi a Dworcem Towarowym. 6 sierpnia większość żołnierzy baonu „Chrobry I” przeszła na Stare Miasto, w Śródmieściu pozostała tylko uwikłana w walki kompania „Cordy” (wchodząc w skład Batalionu Szturmowego „Rum”). Na Starówce batalion wszedł do odwodu Grupy „Północ”, dowodzonej przez płk. Karola Ziemskiego „Wachnowskiego”. Początkowo został zakwaterowany w szkole przy ulicy Barokowej 7, następnie przeszedł do Arsenału i Pasażu Simonsa.
13 sierpnia kpt./mjr Gustaw Billewicz „Sosna” objął dowództwo Zgrupowania Zachodniego „Kuba”. Funkcję dowódcy batalionu „Chrobry” pełnili kolejno kpt. „Kamień” (NN), kpt. Edward Kozłowski („Edward”), kpt. Tadeusz Majcherczyk „Zdan” i kpt. Władysław Jachowicz „Konar”.
Batalion poza obroną Arsenału i Pasażu brał udział w wypadach na Dworzec Gdański, na teren dawnego getta, bronił także Pałacu Mostowskich. Największe straty poniósł w czasie bombardowania 31 sierpnia. W ruinach szkoły przy Barokowej i Pasażu Simonsa śmierć poniosło ponad 150 żołnierzy batalionu. 
1 września przeszedł kanałami do Śródmieścia. Tutaj zajął stanowiska przy ul. Brackiej. Po śmierci 11 września mjr. „Sosny” dowództwo nad zgrupowaniem przejął kpt. Stefan Mich „Kmita”, a pozostałości batalionu został włączony do 2 kompanii strzeleckiej 15 Pułku Piechoty „Wilków” AK.
Ordre de batallie Batalionu „Chrobry” (XI Zgrupowanie).
W lipcu 1944 struktura batalionu przedstawiała się następująco:

</doc>
<doc id="548513" url="https://pl.wikipedia.org/wiki?curid=548513" title="RME">
RME

RME (z ang. "Rapeseed Methyl Esters") - estry metylowe kwasów tłuszczowych oleju rzepakowego, stosowane jako paliwo do silników wysokoprężnych.

</doc>
<doc id="548515" url="https://pl.wikipedia.org/wiki?curid=548515" title="Rudolf Kapera">
Rudolf Kapera

Rudolf Wiktor Kapera (ur. 1 września 1938 w Zábřehu, zm. 8 lipca 2016) – polski trener piłkarski.
Życiorys.
Jego rodzice wyjechali za południową granicę w związku z poszukiwaniem pracy, którą ojciec – z zawodu górnik – znalazł w okolicach Ostrawy. W 1952 roku wraz z rodziną osiedlił się w Karczewie. W latach 1957–1962 występował w drużynie Mazura Karczew, następnie Rozwój Katowice (1962–1964) i Stal Giżycko (1964–1966). Studiował na warszawskiej Akademii Wychowania Fizycznego, którą ukończył w 1962.
Był trenerem drużyn piłkarskich: KSZO Ostrowiec Świętokrzyski (1973), Stali Mielec (juniorzy, 1973-1975), Ruchu Chorzów (1975-1977 jako asystent trenera z epizodem samodzielnym), Radomiaka Radom w latach 1977–1979, Polonii Warszawa (1979–1982, 1983–1984, 1987–1988), Stade Sportif Sfaxien (druga liga tunezyjska, 1988-1989) oraz Legii Warszawa (1989-1990).
Pracownik naukowo-dydaktyczny w Zakładzie Gier Zespołowych Akademii Wychowania Fizycznego w Warszawie w latach 1990–2003. Prowadził szkółkę piłkarską dla dzieci i młodzieży WETO. Współzałożyciel warszawskiego klubu SEMP Ursynów (Stowarzyszenie Edukacji Młodych Piłkarzy).

</doc>
<doc id="548519" url="https://pl.wikipedia.org/wiki?curid=548519" title="Grill">
Grill

Grill ("wym. gril") – urządzenie służące do obróbki cieplnej produktów żywnościowych, wykorzystujące do tego celu źródło ciepła umieszczone bezpośrednio pod rusztem. Rozróżnia się grille węglowe, gazowe i elektryczne.
Budowa grilla uzależniona jest od jego rodzaju. Urządzenie to ma zazwyczaj postać ogniotrwałej (najczęściej stalowej lub żeliwnej) misy z osłoną wyposażoną w punkty mocowania rusztu; najczęściej występuje w formie przenośnej. Budowane są także grille stałe, na zewnątrz budynków (np. w ogrodach) i wewnątrz (np. w restauracjach). Grill używany jest głównie do przyrządzania mięs i ryb, a także do przygotowania warzyw.
Historia.
Grillowanie żywności na ruszcie zamieszczonym nad źródłem ciepła, znane było od czasów prehistorycznych, kiedy człowiek nie znał jeszcze naczyń żaroodpornych, ani innych metod termalnego przetwarzania żywności. Opiekanie mięsa nad ogniem było więc pierwszą i podstawową metodą przygotowywania pokarmów. Grillowanie we współczesnym rozumieniu (z wykorzystaniem do tego celu specjalnego urządzenia) upowszechniło się po II wojnie światowej, kiedy amerykańska klasa średnia zaczęła masowo wyjeżdżać poza miasto, aby spędzać tam czas wolny od pracy.
Twórcą tradycyjnego, półkolistego projektu grilla jest George Stephen, spawacz w firmie Weber Brothers Metal Works, który niezadowolony z płaskich, nieosłoniętych od wiatru grilli, wpadł na pomysł, aby ruszt umieścić w stalowej półkuli z przykrywką oraz dospawać do niego trzy stalowe nogi. Zaproponowany przez niego kształt grilla szybko się upowszechnił. 
Grill gazowy został opracowany w 1960 r. przez Amerykanów Williama G. Wepfera i Meltona Lancastera, pracowników gazowej firmy ARKLA.
Grill węglowy.
W grillach węglowych jako źródło energii wykorzystuje się węgiel drzewny (w brykietach lub naturalnych bryłach). W czasie procesu spalania węgla pojawia się żar, który umożliwia obróbkę termiczną żywności. W zależności od rodzaju wykorzystywanego węgla można uzyskać zróżnicowane walory smakowe jedzenia. Dym wytworzony poprzez tłuszcz ściekający na węgiel nadaje potrawom smak i zapach wędzonki. 
Grille węglowe dostępne są w wielu wariantach. W zależności od przeznaczenia wyróżnia się grille jednorazowe, składane, stacjonarne, a także żeliwne i kamienne.
Grille węglowe są popularne w Polsce ze względu na szeroką dostępność oraz niewielki koszt eksploatacji. Ich wadami są długi czas rozpalania oraz trudność w czyszczeniu.
Grill gazowy.
Grille gazowe zasilane są najczęściej propanem lub gazem ziemnym. Z wyglądu przypominają grille tradycyjne, wyposażone są jednak zazwyczaj w półkę, umieszczoną między nogami, na której stawiana jest butla gazowa. Żywność grillowana jest albo poprzez bezpośrednie działanie płomienia na żywność, albo pośrednio (płomień ogrzewa elementy, z których ciepło promieniuje na przygotowywane potrawy). Dzięki brykietom ceramicznym lub kamieniom z lawy wulkanicznej umieszczonym w grillu gazowym, ciepło jest dostarczane równomiernie. Najnowsze grille wyposażone są w rozwiązania techniczne, które nie pozwalają na spalanie tłuszczów wytapianych z przygotowywanego jedzenia i nie dopuszczają do emisji szkodliwych dla zdrowia substancji oraz powstawania nieprzyjemnego zapachu. 
Czasem grille są wyposażone w metalowy ruszt, który obracany jest nad ogniem przez silnik elektryczny, dzięki czemu żywność jest równomiernie opiekana. Niektóre grille zawierają także specjalną przegrodę, do której wkłada się drewniane wióry mające nadać przygotowywanej żywności intensywny aromat wędzenia. 
Zaletami grilla gazowego są natychmiastowa gotowość do pracy (brak konieczności długotrwałego rozpalania), prostota obsługi (urządzenie daje możliwość regulacji przepływu gazu i temperatury pieczenia), a także łatwość czyszczenia. Grille gazowe są przeważnie droższe w zakupie, ale tańsze w codziennym użytkowaniu. W czasie pieczenia mięsa na grillu gazowym nie wydzielają się tzw. węglowodory aromatyczne, jak to ma miejsce w przypadku grilla węglowego, dlatego też tę formę obróbki termicznej żywności uznaje się za zdrowszą.
Grille gazowe produkowane są w różnych rozmiarach – od małych, przeznaczonych do domowego użytku, po grille przemysłowe, które są w stanie przygotować mięso dla stu i więcej osób.
Grill elektryczny.
Grille elektryczne używane są zazwyczaj we wnętrzach. Zazwyczaj wyposażone są w pokrywę oraz pozbawione są nóżek. W zakresie użytkowania grill elektryczny podobny jest do grilla gazowego. Wadą grilla elektrycznego jest konieczność podpięcia go do sieci elektrycznej, co sprawia, że często nie można go używać w plenerze. Ze względu na rosnące ceny energii elektrycznej grill elektryczny jest również droższy w eksploatacji niż grill gazowy i węglowy.

</doc>
<doc id="548520" url="https://pl.wikipedia.org/wiki?curid=548520" title="Port lotniczy Ambon">
Port lotniczy Ambon

Port lotniczy Ambon () – międzynarodowy port lotniczy, położony na indonezyjskiej wyspie Ambon, w pobliżu miasta Ambon.

</doc>
<doc id="548522" url="https://pl.wikipedia.org/wiki?curid=548522" title="Bílina (rzeka)">
Bílina (rzeka)

Bílina (niem. "Biela") – rzeka w północnej części Czech, w kraju usteckim.
Lewy dopływ Łaby o długości ok. 82 km. Źródło rzeki w Rudawach na północ od Chomutova, powyżej Jirkova. Ujście w Ústí nad Labem. Powierzchnia dorzecza 1082,5 km². Jeden większy, prawy dopływ Srpina.
Większe miejscowości nad Bíliną: 

</doc>
<doc id="548536" url="https://pl.wikipedia.org/wiki?curid=548536" title="Thranduil">
Thranduil

Thranduil – postać ze stworzonej przez J.R.R. Tolkiena mitologii Śródziemia, Sindar, król elfów leśnych z północnej części Mrocznej Puszczy, nazywanej Leśnym Królestwem; syn Orophera i ojciec Legolasa.
Występuje w "Hobbicie" (nosi tam miano "król elfów"). Informacje na jego temat znajdują się także we "Władcy Pierścieni", "Niedokończonych opowieściach" i "Silmarillionie".
Określenie czasu jego urodzenia budzi wątpliwości. Dodatek B do "Władcy Pierścieni" podaje, że przed zbudowaniem Barad-dûr (ok. 1000 rok Drugiej Ery) Sindarowie migrowali z Lindonu na wschód; „niektórzy z nich założyli królestwa w odległych lasach. (…) Jednym z takich władców był Thranduil”. Tymczasem według późniejszego tekstu opublikowanego w "Niedokończonych Opowieściach" królem „królestwa Thranduila” w omawianym okresie był Oropher.
Thranduil wziął udział w wojnie Ostatniego Sojuszu, gdzie zginął jego ojciec wraz z dwiema trzecimi ich armii. Jest to najwcześniejsze wydarzenie, w którym Thranduil z pewnością brał udział. Odtąd występuje on w źródłach konsekwentnie jako król Leśnego Królestwa.
Należał prawdopodobnie do Białej Rady. Dzięki niemu Czarnoksiężnik został wypędzony z Dol Guldur. Kiedy Kompania Thorina wkroczyła do Leśnego Królestwa, została uwięziona przez gwardzistów Thranduila. Dowodził elfami w Bitwie Pięciu Armii. Po ucieczce drużyny i zabiciu Smauga król domagał się zwrotu części skarbu zrabowanej elfom przez smoka, a zgromadzonej w Ereborze. Thorin odmawiał do czasu, gdy Bilbo Baggins ukradł Arcyklejnot i przyniósł go Thranduilowi i Bardowi.
W 3017 roku Trzeciej Ery otrzymał od Aragorna zadanie trzymania Golluma na uwięzi. W czerwcu 3018 roku Gollum uciekł w czasie napadu orków, a Thranduil wysłał swojego syna do Rivendell z wiadomością o tym wydarzeniu.
Ostatni raz Thranduil wspominany jest w "Dodatkach" do "Władcy Pierścieni", kiedy broni Leśnego Królestwa, a następnie, po upadku Saurona, spotyka się z Celebornem 6 kwietnia 3019 roku Trzeciej Ery w celu omówienia dalszych losów królestw obu władców.
W animowanej wersji "Hobbita" z 1977 głosu Thranduilowi użyczył Otto Preminger. W ekranizacji "Hobbita" Petera Jacksona, Thranduila gra Lee Pace.

</doc>
<doc id="548539" url="https://pl.wikipedia.org/wiki?curid=548539" title="Pieśń o Nibelungach">
Pieśń o Nibelungach

Pieśń o Nibelungach (niem. "Nibelungenlied") lub Niedola Nibelungów (niem. "Nibelunge Not"; oba tytuły równoprawne) – średniowieczny germański epos bohaterski, napisany w języku średnio-wysoko-niemieckim ok. 1200 roku przez nieznanego autora pochodzącego prawdopodobnie z okolic Pasawy, który opierał się na opowieściach zawartych w "Eddach", "Sadze rodu Wölsungów" i Sadze o Dytryku z XIII w. ("Dietrichsage"). Wedle tradycyjnego poglądu był to rycerz z rodu Kürenbergów.
W roku 2009 "Pieśń o Nibelungach" została wpisana na listę UNESCO "Pamięć Świata".
Znaczenie tytułu.
Pod nazwą Nibelungowie (także Niflungowie) rozumie się w tekście ród karłów, których skarb zagarnął Zygfryd, a później także Burgundów, gdyż stali się posiadaczami tego złota.
Etymologię słowa "Nibelungowie" wiąże się ze słowem "Nebel" (staroniem. "Nebul") oznaczającego „mgłę”. Zatem Nibelungowie to „mieszkańcy krainy mgieł”, co należy łączyć z Niflheimem, czyli nazwą krainy zmarłych w mitologii skandynawskiej.
Podłoże historyczne, struktura utworu.
Historycznym podłożem eposu jest wędrówka ludów z IV i V wieku, podbój Burgundii w 436 r. przez Hunów pod wodzą Attyli, który występuje w nim pod imieniem Etzel (lub Ecel) oraz rywalizacja o władzę dwóch frankijskich królowych z dynastii Merowingów: Brunhildy (zm. 613) i Fredegundy (zm. 597).
Innymi postaciami historycznymi są Dytryk z Bernu (tj. Werony) z rodu Amelungów, a w rzeczywistości król Ostrogotów – Teodoryk Wielki z rodu Amalów, król Burgundów Gunter – historyczny Gundachar (Gundichar) oraz jego bracia Gernot i Gizler (inni historyczni władcy Burgundów: Gundomar i Gislahar/Giselher).
Pierwowzoru Zygfryda dopatrywano się w kilku postaciach historycznych (m.in. w wodzu Cherusków – Arminiusie, w uduszonym w 522 r. burgundzkim księciu Sigeryku – synu Sigismunda – lub w królu frankijskim Sigebercie I, mężu Brunhildy, zabitym w 575 r. za sprawą Fredegundy, żony jego brata Chilperyka I), ale brak ku temu przekonujących uzasadnień.
Tylko Krymhilda i Hagen (w sagach skandynawskich zwany Högnim) są postaciami fikcyjnymi. Niewykluczone jednak, że istniała burgundzka księżniczka Grymhilda. Przydomek Hagena „von Tronege” (Trojne) został wymyślony przez kronikarzy. Sugeruje, że miał się on wywodzić z Troi, być potomkiem trojańskich uchodźców, którzy niegdyś osiedlili się nad Renem.
„Pieśń” ukazuje świat pełen gwałtownych namiętności i krwawych wydarzeń, związanych głównie z walką o władzę. Motywy chrześcijańskie przeplatają się w niej z pogańskimi. Składa się z dwóch części:
Zachowała się w ponad 30 rękopisach reprezentujących różne, nierzadko sprzeczne ze sobą, wersje; ujednoliconą wersję opublikował w 1757 r. J.J. Bodmer (wyd. polskie 1881).
Nawiązania.
Na jej podstawie Richard Wagner skomponował w latach 1854–1876 tetralogię "Pierścień Nibelunga".
Monumentalnej realizacji filmowej dokonał w 1924 Fritz Lang ("Nibelungi").
Uli Edel również podjął się zaadaptowaniu „Pieśni...” na ekran i w 2004 roku powstał dobrze oceniany film telewizyjny "Pierścień Nibelungów". W rolę Zygfryda wcielił się Benno Fürmann, zaś Brunhildy – Kristanna Loken.
Była źródłem inspiracji do powstania takich książek jak: "Bohaterowie Północy" Fryderyka de la Motte Fouquéogo, "Skarb Nibelungów" Ernesta Raupacha, "Nibelungi" Friedricha Hebbla czy "Rycerze Północy" Henrika Ibsena.
Ponieważ ukazuje silny i wojowniczy naród niemiecki, pod koniec XIX w. i w czasie II wojny światowej, gdy Niemcy starali się zdobyć panowanie w Europie, wiele razy się do niej odwoływano.

</doc>
<doc id="548548" url="https://pl.wikipedia.org/wiki?curid=548548" title="RCN Koszęcin">
RCN Koszęcin

RCN Koszęcin (Radiowe Centrum Nadawcze "Lubliniec" w Koszęcinie) – obiekt średniofalowy dużej mocy 1500 kW, znajdujący się w Koszęcinie i nadający na częstotliwości 1080 kHz. W 2014 roku maszt średniofalowy radiostacji został zniszczony.
Historia.
Obiekt został uruchomiony w 1977 roku. Podstawą pracy są dwa nadajniki "Tesla", każdy o mocy nominalnej 750 kW, pracujące na układ sumujący umożliwiający pracę równoległą obu nadajników i moc wyjściową 1500 kW. Obiekt może nadawać maksymalnie z mocą 350 kW. Zasięg sygnału RCN Koszęcin na falach średnich pokrywał również znaczną część Europy. Sygnał docierał z bardzo dobrą jakością nawet do Francji. W 2014 roku maszt średniofalowy został zniszczony - na jego miejscu planowana jest budowa marketu. Do 22 maja 2019 z niższego masztu radiolinii nadawało Radio Maryja, które przeniosło się na komin ZE Elsen w Częstochowie

</doc>
<doc id="548554" url="https://pl.wikipedia.org/wiki?curid=548554" title="Dekanat Pyrzyce">
Dekanat Pyrzyce

Dekanat Pyrzyce – jeden z dekanatów archidiecezji Szczecińsko-Kamieńskiej.

</doc>
<doc id="548555" url="https://pl.wikipedia.org/wiki?curid=548555" title="Johor">
Johor

Johor – stan w Malezji, na Półwyspie Malajskim, graniczący z Singapurem. Drugi pod względem wielkości stan (pow. 19 984 km²), ze stolicą w Johor Bahru. Johor zamieszkuje 3233 tys. mieszkańców (2010).
Warunki naturalne.
Johor zajmuje tereny nizinne, nad którymi wznoszą się miejscami pojedyncze masywy górskie (najwyższy szczyt: Gunuń Ledań – 1276 m n.p.m.), ponadto w skład stanu wchodzą też wyspy na Morzu Południowochińskim, m.in. Besar (wys. 610 m n.p.m.), Sibu (100 mieszk.), Tinggi (448 mieszk.). Klimat równikowy, wybitnie wilgotny. Główne rzeki: Johor, Semberong, Muar. Większą część terytorium stanu pokrywa wilgotny las równikowy. Podstawę gospodarki stanowi rolnictwo: uprawa kauczukowca, palmy kokosowej i olejowej, ryżu, herbaty, ananasów i pieprzu. Eksploatacja lasów, na wybrzeżu rybołówstwo. Eksploatacja rud żelaza, cyny i boksytów. Przemysł włókienniczy, chemiczny, drzewny i spożywczy; silne związki gospodarcze z Singapurem (eksport, głównie żywności i surowców). Główne miasta: Johor Bahru, Segamat, Keluang, Batu Pahat.
Historia.
Sułtanat Johoru powstał w 1528 r. po rozpadzie sułtanatu Malakki. W 1855 r. zajęty przez Brytyjczyków. Od 1963 r. stanowi część Malezji.
Obecnie stan dzieli się na 8 dystryktów:

</doc>
<doc id="548556" url="https://pl.wikipedia.org/wiki?curid=548556" title="Granatnik FM">
Granatnik FM

FM – argentyński, jednostrzałowy granatnik o konstrukcji wzorowanej na M79.
Nazwa granatnika pochodzi od pierwszych liter nazwy firmy. Wyposażony w kolbę drewnianą. Do ładowania „łamany” jak dubeltówka i wyposażony jest w bezpiecznik od przypadkowych wystrzałów. 

</doc>
<doc id="548560" url="https://pl.wikipedia.org/wiki?curid=548560" title="Kelantan">
Kelantan

Kelantan – stan Malezji, na Półwyspie Malajskim, graniczy z Tajlandią. Obejmuje powierzchnię 14 922 km², zamieszkany jest przez 1,4 mln ludzi. Stolicą stanu jest Kota Bharu.
Historia.
Od średniowiecza sułtanat, uzależniony do 1411 r. od Tajlandii. W 1909 r. zajęty przez Brytyjczyków. Od 16 września 1963 stanowi część Malezji. Od września 2010 sułtanem stanu jest Muhammad V Faris Petra.

</doc>
<doc id="548561" url="https://pl.wikipedia.org/wiki?curid=548561" title="Birofil">
Birofil

Birofil ("z niem. Bier: piwo; gr. philos: przyjaciel, miłujący") - miłośnik i pasjonat piwa, znawca gatunków, odmian i stylów piwnych, kolekcjoner rekwizytów związanych z piwem, np. etykiet, butelek, podkładek, naczyń i.in.
W odróżnieniu od piwosza birofil nie tylko lubi pić piwo, ale to zamiłowanie przeradza się w chęć zdobywania wiedzy o nim, oraz/lub zamiłowanie do zbierania akcesoriów związanych z piwowarstwem. Birofil-kolekcjoner buduje swoją kolekcję najczęściej z jednej dziedziny poszukując najstarszych, najcenniejszych, najrzadszych, najbardziej oryginalnych lub egzotycznych eksponatów np. etykiet z działających przed 1939 r. małych polskich browarów. Ceni unikalność posiadanego egzemplarza, zgłębia jego historię i okoliczności powstania. Dzięki swojej pasji kolekcjonerskiej odkrywa nowe eksponaty i próbuje ocalić od zniszczenia lub zapomnienia przedmioty piwowarskie związane z kulturą materialną przeszłych pokoleń.
Birofil nie traktuje piwa jedynie jako alkoholowy napój orzeźwiający lecz część kulinarnej i materialnej kultury człowieka. Birofil posiada i krzewi kulturę spożywania piwa oraz wiedzę dotyczącą gatunków, stylów i odmian piw. Zwraca uwagę na właściwy sposób serwowania piwa, dobór naczyń do określonego gatunku, sposób nalewania piwa, jego temperaturę, wysoką jakość spożywanych trunków i.in.
Historia.
Pierwszymi birofilami-kolekcjonerami byli właściciele browarów z przełomu XIX i XX w., którzy obserwując konkurencję, gromadzili ich produkty i akcesoria informacyjno-reklamowe. Ich celem nie było budowanie kolekcji lecz zdobywanie informacji handlowej na dynamicznie rozwijającym się rynku browarniczym, charakteryzującym się powstawaniem browarów przemysłowych, konfekcjonowaniem piwa do butelek i drukowaniem pierwszych etykiet. Browary obserwując działania marketingowe innych dbały również o to, by nie dochodziło do nieuczciwej konkurencji np. poprzez naśladownictwo etykiet czy innych znaków towarowych.
Z czasem zaczęły powstawać prywatne kolekcje, które mimo trudnych czasów rozwijały się również w okresie PRL-u. Birofilami stawali się wówczas sami pracownicy browarów, którym najłatwiej było otrzymać rzadkie akcesoria lub dokumenty piwowarskie. Największy rozkwit ruchu birofilskiego przypada na lata 90. XX wieku i początek wieku XXI, kiedy nastąpił silny rozwój branży piwowarskiej, konsumpcji piwa, a co za tym idzie zainteresowania piwowarstwem i birofilistyką.
Kolekcjonerzy zakładają kluby i stowarzyszenia, a swoją kolekcję mogą zaprezentować lub uzupełnić na coraz liczniejszych giełdach birofilistycznych organizowanych w całej Polsce.

</doc>
<doc id="548564" url="https://pl.wikipedia.org/wiki?curid=548564" title="Herb Siemianowic Śląskich">
Herb Siemianowic Śląskich

Herb Siemianowic Śląskich – jeden z symboli miasta Siemianowice Śląskie w postaci herbu, zatwierdzony zarządzeniem Ministra Spraw Wewnętrznych z 26 czerwca 1936 w sprawie zatwierdzenia herbu miasta Siemianowic Śląskich.
Wygląd i symbolika.
Herb przedstawia na błękitnej tarczy wieśniaka w białej sukmanie i obuwiu, z białymi włosami i wąsami. Lewą rękę ma zgiętą, opartą na boku, w prawej zaś trzyma trójgraniasty, czerwony kapelusz, rondem ku górze. Mężczyzna stoi na zielonym brzegu (murawie) srebrnej, falującej wody, w której w prawo płynie złoty karp. Z lewej strony postaci z jednej zielonej łodygi wyrastają trzy czerwone róże o złotych środkach; roślina ma po jednym liściu (symetrycznie) z prawej i z lewej strony łodygi.
Herb upamiętnia czasy średniowiecza, kiedy miasto to było niewielką osadą dostarczającą ryby i kwiaty na dwór księcia bytomskiego.
Historia.
Pierwowzorem siemianowickiego herbu jest XVIII w. godło znajdujące się na pieczęciach. Do najstarszych należy pieczęć gminna miasta z napisem „Gemeinde Schiemianowitz”, która używana była do momentu utworzenia powiatu katowickiego w 1873 roku. Pierwotnie w godle znajdował się rybak z wiadrem w ręku i trzema stokrotkami u stóp, stojący na brzegu rzeki, w której płynie ryba. W 1873 roku wprowadzono zmiany. Na nowym herbie rybak stał bezpośrednio na rybie, a w ręku trzymał dziwne, nieznane narzędzie. Pieczęć nosiła napis: „Gemeinde Siemianowitz * Kr. Katowitz”. Po przyłączeniu Siemianowic do Polski wprowadzono kolejną pieczęć, która przedstawiała, jak wcześniej, rybaka stojącego na rybie, jednak trzymał on w jednym ręku wiadro, a w drugim wiecięrz z napisem "Gmina Siemianowice Śląskie * Powiat Katowice". W momencie uzyskania praw miejskich tj. 1932 sporządzono nowy herb, który zatwierdzony został 26 czerwca 1936 roku.

</doc>
<doc id="548570" url="https://pl.wikipedia.org/wiki?curid=548570" title="Zgrupowanie Chrobry II">
Zgrupowanie Chrobry II

Zgrupowanie „Chrobry II” lub Grupa „Chrobry II” – zgrupowanie Armii Krajowej powstałe 1 sierpnia 1944 w Warszawie, z różnych oddziałów, początkowo jako kilka kompanii i samodzielnych oddziałów, następnie jako dwa bataliony. Zgrupowanie walczyło w zachodniej części Śródmieścia-Północnego pomiędzy ul. Towarową od zachodu Al. Jerozolimskimi od południa, ul. Sosnową od wschodu i ul. Łucką i Ceglaną od północy. 20 września zgrupowanie weszło w skład 15 Pułku Piechoty „Wilków” AK jako 1 i 2 batalion.
Historia Zgrupowania.
Oddziały zgrupowania zostały sformowane z inicjatywy mjr. Leona Nowakowskiego „Lig”, wcześniej dowódcy konspiracyjnego pułku NSZ im. gen. Wł. Sikorskiego. Z pierwszych 200 ochotników przy ul. Twardej 40 sformowano dwie kompanie:
Oddziały bojowe otrzymały nazwę „Grupa Chrobry”. Do grupy przyłączyły się również pluton baterii artylerii ppor. Zbigniewa Bryma „Zdunina” z 7 pułku piechoty AK „Garłuch”, oddział ppor. Władysława Mizielskiego „Piotra” ze 102 kompanii saperów Okręgu oraz oddział socjalistów „Daniel” (osłona konspiracyjnej drukarni) dowodzony przez por. Wacława Zagórskiego „Lecha”. Zgłosił się również oddział Korpusu Bezpieczeństwa por. Witolda Taulińskiego „Dąbrowy”.
Od 4 sierpnia dowództwo objął mjr Zygmunt Brejnak „Zygmunt”. Organizowanie oddziałów odbywało się jednak bez bezpośredniego nadzoru władz powstańczych i dowództwa konspiracji i szybko okazało się, że w pobliżu walczy utworzony jeszcze w latach okupacji przez mjr. Gustawa Billewicza „Sosnę” batalion o kryptonimie „Chrobry”. Nowe oddziały przyjęły więc 5 sierpnia kryptonim: Grupa Operacyjna „Chrobry II” i zostały podporządkowane organizacyjnie dowódcy I Obwodu Śródmieście – Edwardowi Pfeifferowi. Od 10 sierpnia oddział nosił nazwę Grupa „Chrobry II”.
Od 7 sierpnia zgrupowanie podzielone było na trzy odcinki:
Od 5 września zgrupowanie zostało podporządkowane dowództwu odcinka północno-zachodniego którego dowódcą był ppłk Franciszek Rataj „Paweł”, a zastępcą mjr Stanisław Steczkowski „Zagończyk”.
Żołnierze tego zgrupowania pochodzili z różnych formacji: AK, NSZ (wszystkich odłamów: NSZ-AK, NSZ-ZJ i Armii Podziemnej Ruchu Miecz i Pług), PPS-WRN, a nawet AL. Zgrupowanie walczyło w rejonie Śródmieścia. 3 sierpnia kompania baonu Chrobry II dowodzona przez por. Zbigniewa Bryma zdobyła Dworzec Pocztowy mieszczący się na skrzyżowaniu ulicy Żelaznej i Alei Jerozolimskich; 10 sierpnia opanowała Browar Haberbuscha.
Najwyższa liczebność zgrupowania Chrobry II wynosiła ponad 3200 osób (w tym ok. 3000 żołnierzy). W walkach powstania poległo 400 z nich. W baonie walczyli m.in. Zbigniew Brym, Tadeusz Siemiątkowski, Mirosław Biernacki, rtm. Witold Pilecki i Calel Perechodnik.
Skład Zgrupowania Chrobry II.
Od 11 sierpnia w wyniku reorganizacji wyodrębniono dwa bataliony:
Tworzony był zalążkowy III batalion, którego trzon stanowiła kompania ppor. Leonarda Kancelarczyka „Jeremi”. Nie został on jednak zorganizowany. Od 10 sierpnia organizowano kompanię rezerwową pod dowództwem por. Kazimierza Piotrowskiego „Czarnecki”, oraz zaczątki kompanii wartowniczej, której dowódcą był por. Ryszard Kupczyk „Ryś”. Po 20 sierpnia kompania wartownicza weszła w skład kompanii rezerwowej.

</doc>
<doc id="548577" url="https://pl.wikipedia.org/wiki?curid=548577" title="Pahang">
Pahang

Pahang – stan w Malezji, na Półwyspie Malajskim.
Powierzchnia 35 965 km², ludność 1 372 500. Stolicą stanu jest Kuantan.
Główne miasta: Kuantan, Bentong i Raub.
Warunki naturalne.
Zajmuje tereny nizinne, otoczone na północy i zachodzie wysokimi pasmami górskimi (Banjaran Besan, Tahan). Klimat równikowy, wybitnie wilgotny. Gęsta sieć hydrograficzna, z największą rzeką Pahang. Większa część porośnięta jest wilgotnym lasem równikowym.
Gospodarka.
Na wybrzeżu i w dolinach rzek uprawia się ryż, banany, tytoń, herbatę, kauczukowiec, palmę kokosową i olejową, w centrum stanu dominuje eksploatacja zasobów leśnych. Wydobycie rud cyny, żelaza i miedzi. Przemysł drzewny i spożywczy.
Historia.
W XIII wieku należał do Syjamu, potem do królestwa Madjapahit, w XVI wieku do Bugijczyków z wyspy Celebes. Sułtanat Pahang powstał w 1887 r. po oddzieleniu się od Malakki. Od 1896 r. był pod władzą Brytyjczyków, od 1963 r. stanowi część Malezji.
Podział administracyjny.
Obecnie podzielony na 11 okręgów:

</doc>
<doc id="548578" url="https://pl.wikipedia.org/wiki?curid=548578" title="Beno Budar">
Beno Budar

Beno Budar (ur. 19 marca 1946 w Kulow - niem. Wittichenau, Saksonia) – górnołużycki pisarz, tłumacz i publicysta. 
Studiował slawistykę na Uniwersytecie w Lipsku. Od 1991 redaktor naczelny czasopisma dla dzieci "Płomjo". Uprawia tradycyjną w formie poezję (m.in. zbiór "Spać w meji měli zakazać " 1983), pisze współczesne opowiadania z życia Łużyczan (np. tom "Mjez nami prajene" 1989). Tłumaczy utwory z literatur słowiańskich, w tym polskiej.

</doc>
<doc id="548582" url="https://pl.wikipedia.org/wiki?curid=548582" title="Perak">
Perak

Perak – stan Malezji, na Półwyspie Malajskim, graniczy z Tajlandią. Powierzchnia 21 005 km², zamieszkany przez 2 030 000 ludzi. Stolicą stanu jest Ipoh.
Historia.
Sułtanat powstał w 1511 r. po rozpadzie Malakki. W latach 1876–1963 był pod panowaniem brytyjskim, obecnie stanowi część Malezji.
Obecnie dzieli się na 10 dystryktów:

</doc>
<doc id="548588" url="https://pl.wikipedia.org/wiki?curid=548588" title="Ben Budar">
Ben Budar

Ben Budar (ur. 28 października 1928 w Kosłowie w Saksonii, zm. 27 października 2011 w Chrósćicach) – górnołużycki pisarz i dziennikarz.
Ben Budar był autorem słuchowisk o tematyce historycznej, z których dwa wydał w postaci opowiadań: "Rebel Jan Čuška" (1955) i "Mokrowčenjo" (1956), także reportaży z Polski "Jenseits von Oder und Neisse" (1962). Jest również autorem "Przewodnika..." (1975) po Łużycach i NRD przeznaczonego dla Polaków oraz tłumaczem literatury polskiej i czeskiej.
Budar był pierwszym Łużyczaninem, który ukończył dziennikarstwo na uniwersytecie w Lipsku (1954).

</doc>
<doc id="548589" url="https://pl.wikipedia.org/wiki?curid=548589" title="Hiroshi Morie">
Hiroshi Morie

 znany jako Heath – basista legendarnego japońskiego zespołu X JAPAN. Dawny członek wielu zespołów w Japonii w późnych latach 80. i wczesnych 90. tj. Paranoia, Media Youth czy Majestic Isabelle. W sierpniu 1992 Heath dołączył do X JAPAN na miejsce Taiji'ego. Pierwszy raz można usłyszeć go na mini albumie "Art of Life". Wraz z X w 1996 r. nagrał ostatni album zespołu "DAHLIA".
Od 1994 r. nagrał 2 solowe płyty "Heath" i "Gang Age Cubist" oraz kilka singli, pojawił się także na solowym krążku wraz ze swoimi kolegami z zespołu, Patą i hide. Piosenka Heatha "Lovers of labyrinth" została wykorzystana w zakończeniu serialu anime pt. "Detective Conan". Po rozwiązaniu X JAPAN wraz z Patą przyłączył się do grupy "Dope HEADz", gdzie wydali 2 albumy. W czerwcu 2003 r. "Dope HEADz" zakończyło swoją działalność, a Heath wraz z Sinichiro Suzuki (wokal) założył zespół R.A.T.S., który rozpadł się 29 sierpnia 2004 r. 12 października Heath, Issay (wokal), Say-Ichirou (gitara), Matarou (perkusja) stworzyli nowy zespół, a w czerwcu 2005 r. do wiadomości publicznej została podana oficjalna nazwa zespołu - Lynx.

</doc>
<doc id="548590" url="https://pl.wikipedia.org/wiki?curid=548590" title="Corvette">
Corvette



</doc>
<doc id="548591" url="https://pl.wikipedia.org/wiki?curid=548591" title="Guziczek">
Guziczek

 
Guziczek (ang. "Button Nose", jap. "Yume no Hoshi no Button Nose", niem. "Prinzessin Erdbeer", fr. "Bouton d’or", 1985) – japoński serial animowany zrealizowany przez wytwórnię "Saban Entertainment". Reżyserem tego serialu jest Masami Hata. W Polsce był emitowany na kanałach TVN i Fox Kids z polskim dubbingiem.
Fabuła.
Serial opowiada o małej dziewczynce, córce pracownika Truskawkowego Centrum Naukowego, przez wszystkich przezywanej "Guziczkiem", która pod nieobecność rodziców dostaje się na statek kosmiczny i przybywa do Jagodowej Krainy, którą rządzi jej wujek. Na zaproszenie władcy postanawia urządzić sobie wakacje na obcej planecie. Dziewczynka musi zmagać się z dwoma facetami w czarnych okularach, którzy są wstrętni i wyglądają jak faceci w czerni. Bohaterami serialu są Rozalia Guziczek, Książę Percy, Robot Rudy i wielu innych.
Wersja polska.
Opracowanie i udźwiękowienie wersji polskiej: Studio Eurocom
Reżyseria: Dobrosława Bałazy
Dialogi: Zbigniew Borek
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
i inni
Tekst piosenki: Zbigniew Borek
Śpiewała: Małgorzata Olszewska
Lektor: Andrzej Ferenc
Odcinki.
W Polsce premiera serialu zadebiutowała 1 kwietnia 1999 roku na antenie Fox Kids. W późniejszym czasie serial emitowany był na kanałach TVN i Fox Kids Play. Obecnie żadna stacja nie emituje tego serialu.

</doc>
<doc id="548592" url="https://pl.wikipedia.org/wiki?curid=548592" title="Klub nocny">
Klub nocny

Klub nocny, klub muzyczny lub po prostu klub – miejsce organizacji występów muzycznych i artystycznych, imprez tematycznych lub po prostu miejsce spotkań młodych ludzi, którzy bawią się przy akompaniamencie muzyki, najczęściej opracowywanej przez DJa lub grupę DJ-ów.
W wielu językach, kluby określane są jako „dyskoteki”, „disco”. We francuskim "discothèque", niemieckim: "Disko" lub "Tanzveranstaltungen". W japońskim ディスコ, "disuko" odnosi się do starszych, mniejszych, mniej popularnych miejsc (bardzo podobnie jak polskie "dyskoteki", które są gorzej kojarzone od "klubów"), podczas gdy クラブ, "kurabu" odnosi się do nowszych, bardziej popularnych lokali. Określenie klub "nocny" odnosi się głównie do tego, iż działalność klubów odbywa się zazwyczaj w nocy.
Rodzaje klubów.
Jest wiele rodzajów klubów, oferujących różne gatunki muzyczne i goszczących różne subkultury (np. kluby hip-hopowe, rockowe, z muzyką klubową itp.). Niektóre kluby nie są związane z muzyką, np. kluby komediowe prezentują występy komików, a w klubach teatralnych można obejrzeć przedstawienia grup aktorskich.
Innym rodzajem klubów są kluby koncertowe, skupiające się na występach muzyków. W takich lokalach parkiet jest często bardzo mały lub praktycznie go nie ma, co upodabnia klub do pubu.
Clubbing.
Clubbing to sposób spędzania wolnego czasu, zwykle w klubach, w celu obcowania z muzyką, oderwania się od codzienności, przebywania z ludźmi o podobnych zainteresowaniach, stymulowania zmysłów. Muzyka, wizualizacje, styl artystów i klubowiczów wnoszą do clubbingu pierwiastek artystyczny.
Początek tego zjawiska sięga lat osiemdziesiątych XX wieku, kiedy ludzie zaczęli organizować nielegalne imprezy, tzw. rave’y, w dość niezwykłych miejscach, jak magazyny czy opuszczone budynki – jako odpowiedź na kluby nocne i scenę disco. Następnie przeniesiono je do legalnych klubów i nazwano clubbingiem.
W Polsce pierwsze imprezy z muzyką elektroniczną odbywały się w latach 1990–1991, a pierwszym klubem były warszawskie Filtry.
Według innej, węższej, definicji clubbingiem jest spędzanie jednego wieczoru/nocy w kilku klubach z rzędu, częściej spotykane w większych miastach, gdzie blisko jest z jednego klubu do drugiego. W Polsce pojęcie to zyskuje na popularności dzięki rozwojowi rynku muzycznego i inwestycji w nowe kluby w większych miastach”.
Według raportu Ipsos „Gastronomia – HoReCa – On Trade – terra incognita?” w Polsce zjawisko odwiedzania kilku klubów w ciągu jednego wieczoru nie jest aż tak popularne jak się potocznie sądzi: tylko jedna czwarta bywalców odwiedza w ciągu wieczoru więcej niż jeden lokal. Trzy czwarte osób cały wieczór spędza w jednym miejscu. Ponad połowa bywalców odwiedza dwa lub trzy różne lokale w miesiącu, trzydzieści pięć procent chodzi do więcej niż trzech miejsc.

</doc>
<doc id="548593" url="https://pl.wikipedia.org/wiki?curid=548593" title="Klub muzyczny">
Klub muzyczny



</doc>
<doc id="548594" url="https://pl.wikipedia.org/wiki?curid=548594" title="Terengganu">
Terengganu

Terengganu – stan Malezji, na Półwyspie Malajskim, o powierzchni 12 955 km². Populacja stanu wynosi 879 691. Stolicą jest Kuala Terengganu.
Historia.
W średniowieczu wasal Malakki. Od 1724 niepodległy sułtanat, w XIX wieku uzależniony od Tajlandii. Od 1909 roku w sferze wpływów brytyjskich. Od 1957 część Malezji.
Popularność.
Stan ten zdobył popularność po „Rainforest challennge 2005”, który opisała Beata Pawlikowska.

</doc>
<doc id="548598" url="https://pl.wikipedia.org/wiki?curid=548598" title="Opór wewnętrzny ogniwa">
Opór wewnętrzny ogniwa

Opór wewnętrzny ogniwa – występujący wewnątrz ogniwa chemicznego opór elektryczny, którego przyczyną są:
Opór wewnętrzny ma wpływ na napięcie na zaciskach ogniwa, gdy pobierany jest z niego prąd. Spadek napięcia na oporze zewnętrznym można zapisać zgodnie z drugim prawem Kirchhoffa wzorem
gdzie:
Stąd wynika, że
gdzie:
Pomiaru oporu wewnętrznego nie należy dokonywać bezpośrednio omomierzem (co doprowadziłoby do zwarcia ogniwa). Można jednak tego dokonać mierząc spadek napięcia po obciążeniu rezystorem.
gdzie:
Wartość oporu wewnętrznego zależy od typu ogniwa i jest rzędu ułamka oma. W miarę zużycia opór ten rośnie.

</doc>
<doc id="548599" url="https://pl.wikipedia.org/wiki?curid=548599" title="Granatnik FN 40">
Granatnik FN 40

FN 40 – belgijski granatnik kalibru 40 mm. Produkowany w wersji samodzielnej (z kolbą składana) oraz podwieszanej (stosowanej razem z karabinem szturmowym FN CAL).
FN 40 posiadał aluminiową lufę, chwyt pistoletowy z tworzywa sztucznego, a w wersji samodzielnej dodatkowo składaną kolbę (o konstrukcji zbliżonej do stosowanych w karabinach FN). Otwarcie zamka następowało po złamaniu broni (w wersji samodzielnej) lub odchyleniu zamka w bok. Rolę bezpiecznika spełniał celownik ramkowy, którego złożenie zabezpieczało broń.

</doc>
<doc id="548602" url="https://pl.wikipedia.org/wiki?curid=548602" title="Program Współpracy Transgranicznej Phare">
Program Współpracy Transgranicznej Phare



</doc>
<doc id="548605" url="https://pl.wikipedia.org/wiki?curid=548605" title="Rośliny mięsożerne">
Rośliny mięsożerne

Rośliny mięsożerne (), znane też jako rośliny owadożerne (łac. "plantae insectivorae"), przy czym termin pierwszy wskazywany jest jako bardziej poprawny, ze względu na szerokie spektrum ofiar. Jest to grupa ekologiczna roślin, której przedstawiciele wabią i chwytają zwierzęta za pomocą różnie przystosowanych w tym celu liści pułapkowych oraz odżywiają się pokarmem zwierzęcym. Ofiarami są najczęściej owady, pajęczaki, niewielkie skorupiaki (np. dafnie, oczliki) i ślimaki. W naturze rośliny mięsożerne występują głównie w siedliskach, które są wyjątkowo niekorzystne dla prawidłowego wzrostu i rozwoju dla innych gatunków roślin, np. w szczelinach skał, na terenach piaszczystych, torfowiskach wysokich i przejściowych oraz w wodach oligotroficznych. 
Wśród 300 000 roślin naczyniowych z całego świata do grupy mięsożernych należy zaledwie około 650–700 gatunków, reprezentujących 17 rodzajów z 10 rodzin, należących wyłącznie do roślin okrytozalążkowych, przede wszystkim dwuliściennych. Adaptacja ta powstała pięciokrotnie. Należą tu (w układzie systematycznym według systemu APG III) następujące rodzaje: 
Poza roślinami tradycyjnie zaliczanymi do mięsożernych, występują rośliny korzystające z pożywienia zwierzęcego w fazie nasienia. Tak jest w przypadku tasznika pospolitego. Jego nasiona otacza śluz zawierający związki chemiczne wabiące nicienie, pierwotniaki i bakterie glebowe, toksyny, które je zabijają oraz proteazy rozkładające ich białka. Pozyskiwane w ten sposób aminokwasy odżywiają zarodek i kiełkującą roślinę.
Rośliny mięsożerne w Polsce.
Na obszarze Polski występuje 14 gatunków roślin mięsożernych, reprezentujących 4 rodzaje z 2 rodzin klasy dwuliściennych: 
Na tle innych krajów europejskich, flora roślin mięsożernych Polski jest stosunkowo bogata i różnorodna. Najwięcej gatunków z tej grupy odnotowano we Francji i Hiszpanii (po około 17). Tylko w Polsce, obok Hiszpanii, Rosji, Rumunii i Węgier, stwierdzono przedstawicieli czterech rodzajów roślin mięsożernych.

</doc>
<doc id="548608" url="https://pl.wikipedia.org/wiki?curid=548608" title="Penang (stan)">
Penang (stan)

Penang – stan Malezji, położony na niewielkiej wyspie o tej samej nazwie, w cieśninie Malakka i na niewielkim pasie wybrzeża Płw. Malajskiego. Powierzchnia stanu wynosi 1031 km², zamieszkuje go półtora miliona mieszkańców. Stolicą jest George Town.
Wyspa Penang połączona jest z lądem stałym i miastem Butterworth płatnym (w stronę wyspy) mostem. Dostępna jest również komunikacja promowa.
Historia.
Pierwotnie część sułtanatu Kedah, w 1786 wydzielona przez sułtana Brytyjskiej Kompanii Wschodnioindyjskiej. W 1826 część brytyjskiej kolonii w Indiach. W 1963 przyłączony do Malezji jako ostatni stan.

</doc>
<doc id="548611" url="https://pl.wikipedia.org/wiki?curid=548611" title="Orestes (naczelnik wojsk)">
Orestes (naczelnik wojsk)

Flawiusz Orestes, "Flavius Orestes" (ur. ?, zm. 28 sierpnia 476) − ojciec Romulusa Augustulusa, ostatniego cesarza zachodniorzymskiego.
Mianowany naczelnikiem wojsk w początkach 475 roku przez Juliusza Neposa, już w kilka miesięcy po objęciu dowództwa Orestes podniósł bunt i obalił cesarza. Nie przejął jednak władzy osobiście, tylko koronował na cesarza swego małoletniego syna Romulusa.
Zginął 28 sierpnia 476 w Piacenzy zabity przez żołnierzy Odoakra.

</doc>
<doc id="548612" url="https://pl.wikipedia.org/wiki?curid=548612" title="Józef Gierszewski">
Józef Gierszewski

Józef Franciszek Gierszewski ps. „Ryś”, „Szulz”, „Gozdawa”, „Ordon” (ur. 5 grudnia 1900 w Prądzonie, zm. między 19 a 24 czerwca 1943 pod Kaliszem Kaszubskim) – oficer rezerwy Wojska Polskiego (porucznik), pedagog, działacz społeczny na Kaszubach, przywódca organizacji konspiracyjnej Wolność i komendant naczelny Tajnej Organizacji Wojskowej „Gryf Pomorski” w okresie od lipca 1942 do 17 lutego 1943.
Życiorys.
Był synem rolnika Leona Gierszewskiego (1870–1940) i Ewy z domu Pruskiej (1874–1951). Uczył się w szkole ludowej w Prądzonie. 12 września 1918 został wcielony do armii niemieckiej, w której służył w 61. zapasowym pułku piechoty w Świeciu nad Wisłą, a następnie w załodze twierdzy Grudziądz. Miał być wysłany na front zachodni do Francji, ale z powodu zawieszenia broni nie zdążył wziąć udziału w walkach. 15 lutego 1920 wstąpił jako ochotnik do odrodzonego Wojska Polskiego i otrzymał przydział do 2. baterii 16. Pułku Artylerii Ciężkiej w Toruniu. Po ukończeniu kursu łączności telefonicznej trafił do 2. baterii 16. Pułku Artylerii Polowej w Toruniu. Brał udział ze swoim pułkiem w wojnie polsko-bolszewickiej od 7 czerwca 1920 do 1 lutego 1921 jako kanonier-telefonista. Walczył m.in. pod Mławą, Działdowem, Brodnicą, Motorytą, Dywinem i nad Kanałem Ogińskiego. W okresie od lutego do czerwca 1921 uczestniczył w kursie oświatowym przy Dowództwie Okręgu Generalnego Pomorze, po zakończeniu którego wrócił do 16. pap na stanowisko podoficera oświatowego. 19 grudnia 1921 został przeniesiony do rezerwy w stopniu kaprala. W 1922 ukończył kurs nauczycieli pomocniczych szkół powszechnych w Brusach. Rozpoczął pracę pedagogiczną w szkole w miejscowości Wojsk. 26 maja 1925 zdał maturę w Państwowym Seminarium Nauczycielskim w Kościerzynie. Następnie kontynuował karierę nauczycielską, pracując w szkołach w Przymuszewie, Czarnowie i Brusach. Od 1 lutego do 24 sierpnia 1929 przeszedł skrócony kurs w Szkole Podchorążych Rezerwy Piechoty w stopniu plutonowego rezerwy i otrzymał przydział mobilizacyjny do 65. Pułku Piechoty. Wkrótce ukończył państwowy wyższy kurs nauczycielski w Krakowie, po którym podjął pracę w szkole w Kowalewie Pomorskim. 
9 grudnia 1930 otrzymał awans do stopnia podporucznika rezerwy. Prowadził szeroką działalność społeczną, będąc członkiem m.in. Związku Strzeleckiego, Związku Powstańców i Wojaków, Przysposobienia Wojskowego. Pełnił także funkcję prezesa Bezpartyjnego Bloku Współpracy z Rządem w Kowalewie Pomorskim. W 1936 napisał książkę pt. "Historia miasta Kowalewa w zarysie". Wkrótce awansował do stopnia porucznika. W tym czasie został kierownikiem Szkoły Powszechnej nr 2 w Chełmży. 19 marca 1937 Prezes Rady Ministrów Sławoj Składkowski nadał mu Srebrny Krzyż Zasługi. Na początku 1939 przeszedł kurs dywersji pozafrontowej. 30 sierpnia 1939 został zmobilizowany najprawdopodobniej do 4. Batalionu Zapasowego 65. pp w ramach 16. Dywizji Piechoty. Brał udział w wojnie obronnej w 1939. 25 września dostał się do niewoli niemieckiej koło Rawy Ruskiej, ale zdołał uciec z transportu jenieckiego. Pod koniec października powrócił na Pomorze. 
Prawdopodobnie próbował odtworzyć siatkę dywersji pozafrontowej. Jednakże wobec perspektywy długotrwałej okupacji postanowił zorganizować w Borach Tucholskich grupę konspiracyjną pod nazwą Wolność. Na początku 1942 włączył ją w skład TOW „Gryf Pomorski”. Na wniosek I prezesa Rady Naczelnej ppłk. rez. księdza Józefa Wryczy ps. „Rawycz” od lipca 1942 objął funkcję komendanta naczelnego organizacji. Dzięki zdolnościom organizacyjnym oraz przygotowaniu wojskowemu i dywersyjnemu w krótkim czasie doprowadził do silnego wzmocnienia pionu wojskowego TOW „Gryf Pomorski”, a także rozszerzenia jego wpływów. Opowiadał się zdecydowanie za scaleniem z Armią Krajową, co doprowadziło do sporu z faktycznym przywódcą organizacji Józefem Dambkiem, który był z kolei zwolennikiem zachowania samodzielności. Konflikt zaogniły oskarżenia pod adresem J. Dambka m.in. o niewłaściwy system dowodzenia oraz stosowanie złych metod konspiracyjnych (przechowywanie spisów wszystkich członków organizacji). W odwecie J. Dambek oskarżył go o niemoralny tryb życia, defraudację 3 tys. marek i rzekomą zdradę na rzecz Niemców. Konflikt doprowadził do znacznego sparaliżowania działalności centrali TOW „Gryf Pomorski”. 
Ostatecznie 17 lutego 1943 por. J. Gierszewski został pozbawiony funkcji komendanta naczelnego przez J. Dambka i jego zwolenników. Pomimo tego usiłował nadal dowodzić organizacją, nadal prowadząc rozmowy scaleniowe z AK. W rezultacie został między 19 i 24 czerwca 1943 skrytobójczo zamordowany w schronie leśnym pod Kaliszem Kaszubskim. 19 marca 1960 miała miejsce ekshumacja jego zwłok i zostały one uroczyście pochowane w Borzyszkowych.
Tablice upamiętniające Józefa Gierszewskiego znajdują w szkołach w Borzyszkowych i Chełmży.

</doc>
<doc id="548613" url="https://pl.wikipedia.org/wiki?curid=548613" title="Pasaż Simonsa w Warszawie">
Pasaż Simonsa w Warszawie

Pasaż Simonsa – wielofunkcyjny kompleks handlowo-usługowy, który w latach 1903–1944 znajdował się u zbiegu ulic Długiej i Nalewek w Warszawie.
Historia.
1903–1944.
Pasaż Simonsa składał się z dwóch budynków. Został zbudowany na zamówienie berlińskiego kupca Alberta Simonsa, według projektu architekta inż. Terleckiego, w miejscu po zburzonym kościele i klasztorze Brygidek. Wzniesiono go w latach 1900–1903. Pierwszy budynek składał się z czterech pięciopiętrowych skrzydeł frontowych wzdłuż ulic Długiej, Nalewek i Wyjazdu oraz oficyny wewnątrz dziedzińca. W latach 1904–1906 od strony Nalewek dobudowano nowe, sześciopiętrowe skrzydło Pasażu. Pomiędzy budynkami biegła ulica Wyjazd.
Oprócz lokali handlowych w Pasażu Simonsa znajdowały się tam również biura, m.in. przed wybudowaniem własnego gmachu przy ul. Leszno miał tam siedzibę Sąd Grodzki. W Pasażu Simonsa mieścił się także największy warszawski żydowski klub sportowy – Makabi Warszawa oraz dwie sale do ćwiczeń Makabiego – gimnastyczna i bokserska.
Pasaż został zbombardowany w czasie obrony Warszawy we wrześniu 1939. Południowa część kompleksu została spalona, a następnie częściowo rozebrana. W marcu 1943 w pobliżu kompleksu, na skrzyżowaniu ulic Bielańskiej i Długiej z ul. Nalewki, miała miejsce akcja pod Arsenałem.
Podczas powstania warszawskiego w sierpniu 1944 Pasaż Simonsa stanowił polską redutę blokującą Niemcom dostęp do Starego Miasta. W jego piwnicach znajdował się powstańczy punkt sanitarny oraz schron dla ludności cywilnej. Gmach był wielokrotnie bombardowany i ostrzeliwany, a 19 lub 20 sierpnia został poważnie uszkodzony wybuchem pojazdu Borgward IV. 31 sierpnia budynek uległ zawaleniu wskutek nalotu niemieckich stukasów. Pod gruzami zginęło ok. 300 osób, w większości broniących reduty żołnierzy batalionu „Chrobry I”. 
Po 1944.
Po wojnie Pasaż Simonsa nie został odbudowany. W 1947 z zawalonych ruin i piwnic kompleksu wydobyto 99 ciał.
Po gmachu pozostały ślady w postaci szczątków konstrukcji (fragmenty żelbetowych słupów) oraz zawalone piwnice. Na jego miejscu powstał parking, warsztat samochodowy oraz tereny zielone (część Ogrodu Krasińskich).
Plany zbudowania na północnej części działki zajmowanej przez Pasaż Simonsa apartamentowca zostały w 2017 oprotestowane przez Związek Powstańców Warszawskich. Zdaniem powstańców w tym miejscu znajdują się szczątki ponad 200 osób, żołnierzy i osób cywilnych, które zginęły tam w sierpniu 1944. Domagają się oni wstrzymania budowy do czasu przeprowadzenia badań archeologicznych mających na celu ustalenie dokładnego miejsca spoczynku poległych. Zdaniem inwestora działka, na którym na powstać apartamentowiec, znajduje się w miejscu starszej, południowej części Pasażu Simonsa i dawnej ul. Wyjazd, gdzie nie powinny znajdować się szczątki ludzkie z 1944. W lipcu 2017 wojewódzki konserwator zabytków wszczął procedurę wpisania terenu do rejestru zabytków. Podczas zakończonych w sierpniu 2017 prac archeologicznych w miejscu planowanej inwestycji nie znaleziono ludzkich szczątków.

</doc>
<doc id="548616" url="https://pl.wikipedia.org/wiki?curid=548616" title="Orestesa">
Orestesa



</doc>
<doc id="548617" url="https://pl.wikipedia.org/wiki?curid=548617" title="Saba (terytorium)">
Saba (terytorium)

Saba – wyspa leżąca na Karaibach, należąca do Holandii (do 10 października 2010 r. jako jedna z pięciu jednostek administracyjnych Antyli Holenderskich). Wchodzi w skład grupy wysp SSS, należących do Archipelagu Małych Antyli. Nad wyspą góruje wulkan Mount Scenery (888 m) będący najwyższym wzniesieniem Królestwa Niderlandów.
Na podstawie reformy konstytucyjnej Królestwa Niderlandów, 10 października 2010 Antyle Holenderskie przestały istnieć, a Saba stała się holenderską „gminą zamorską”, która będzie mogła zostać włączona, jeśli sobie tego zażyczy, do Unii Europejskiej jako jej region peryferyjny.
Głównymi osiedlami wyspy są The Bottom, Windwardside, Hell's Gate i Saint Johns. Językiem oficjalnym jest holenderski (niderlandzki), lecz głównym używanym jest język angielski będący od 1986 r. językiem używanym w szkolnictwie.
Jedynym lotniskiem na wyspie jest Port lotniczy Juancho E. Yrausquin.
Geografia.
Górzysta wyspa pochodzenia wulkanicznego, najwyższy szczyt Mount Scenery jest wulkanem o wysokości 888 m n.p.m. Klimat równikowy, wysokie opady i temperatury, ze średnią roczną 26 °C. Zbocza wulkanu porastają lasy tropikalne. Świat zwierząt należy do antylskiej krainy neotropikalnej.
Religia.
Zgodnie z danymi statystycznymi za 2018 r.:
Zobacz też: "Świadkowie Jehowy na Sabie"

</doc>
<doc id="548622" url="https://pl.wikipedia.org/wiki?curid=548622" title="Paccekabuddha">
Paccekabuddha



</doc>
<doc id="548623" url="https://pl.wikipedia.org/wiki?curid=548623" title="Sylvain Julien Victor Arend">
Sylvain Julien Victor Arend

Sylvain Julien Victor Arend (ur. 6 sierpnia 1902, zm. 18 lutego 1992) – belgijski astronom, urodzony w Robelmont w belgijskiej prowincji Luksemburg. Pracował w obserwatorium w Uccle.
Interesował się głównie astrometrią, był znanym poszukiwaczem komet. Odkrył m.in. 49P/Arend-Rigaux i 50P/Arend oraz wspólnie z Georges’em Rolandem jasną kometę C/1956 R1 (Arend-Roland).
Jest odkrywcą 51 planetoid. Do najbardziej znaczących zalicza się (1916) Boreas oraz (1583) Antilochus. Planetoidę (1563) Noël nazwał zdrobnieniem imienia swojego syna, Emanuela Arenda. W uznaniu jego zasług jedną z planetoid nazwano (1502) Arenda.

</doc>
<doc id="548624" url="https://pl.wikipedia.org/wiki?curid=548624" title="Pratyekabuddha">
Pratyekabuddha



</doc>
<doc id="548625" url="https://pl.wikipedia.org/wiki?curid=548625" title="Hellas Verona F.C.">
Hellas Verona F.C.



</doc>
<doc id="548626" url="https://pl.wikipedia.org/wiki?curid=548626" title="Sylvain Arend">
Sylvain Arend



</doc>
<doc id="548627" url="https://pl.wikipedia.org/wiki?curid=548627" title="Torino F.C.">
Torino F.C.



</doc>
<doc id="548630" url="https://pl.wikipedia.org/wiki?curid=548630" title="Dmitrij Mereżkowski">
Dmitrij Mereżkowski

Dmitrij Siergiejewicz Mierieżkowski (ur. 14 sierpnia 1865 w Petersburgu, zm. 9 grudnia 1941 w Paryżu) – rosyjski pisarz, poeta, krytyk literacki, historyk, filozof i tłumacz epoki tzw. srebrnego wieku literatury rosyjskiej, jeden z twórców rosyjskiego symbolizmu. Brat Konstantego Mereżkowskiego i mąż poetki Zinaidy Gippius, twórczyni ekskluzywnego salonu w Sankt Petersburgu.
Mereżkowski był synem wysokiego urzędnika carskiego. Ukończył studia na wydziale historyczno-filologicznym Uniwersytetu w Sankt Petersburgu. Zadebiutował w wieku 15 lat kilkoma krótkimi wierszami. Pierwszy zbiór wierszy opublikował w 1888 roku, zaś drugi, zatytułowany "Symbole", w 1892 roku. W 1896 roku jego nazwisko pojawiło się w „Encyklopedycznym słowniku” Brockhausa &amp; Efrona, gdzie został nazwany „znanym poetą”. W 1900 roku wraz z M. Mińskim, Z. Gippius, Wasilijem Rozanowem założył Stowarzyszenie Religijno-Filozoficzne. Był również jednym z ideologów rosyjskiej partii kadetów.
W trakcie rewolucji 1905 roku zaangażował się po stronie rewolucjonistów, przez co spotkały go carskie szykany i w rezultacie musiał wyemigrować do Paryża. W roku 1906 opublikował zbiór artykułów pt. „Nadchodzący cham” („Грядущий хам”), w których ukazywał niebezpieczeństwa zagrażające cywilizacji. Po rewolucji bolszewickiej znów musiał ratować się ucieczką – wpierw do Polski, a następnie do Paryża, gdzie zaczął prowadzić ostrą działalność antybolszewicką, za co jego dzieła zostały zakazane i wycofane z obiegu. Był nominowany do literackiej nagrody Nobla, jednak jej nie otrzymał. W Rosji został zrehabilitowany dopiero po 1990 r.
Twórczość.
Mierieżkowski był twórcą powieści historycznych, opowiadających dzieje m.in. Juliana Apostaty (1894), Leonarda da Vinci (1896), carewicza Aleksego i Piotra Wielkiego (1902), carów: Pawła I (1908), oraz Aleksandra I, a także powieści o dekabrystach (1918).
Swoje przemyślenia na temat filozofii historii zawarł w pracach: "Chrystus i Antychryst" (1895–1905), oraz "Królestwo Antychrysta" (1922). Był również znanym badaczem twórczości Lwa Tołstoja i Fiodora Dostojewskiego.

</doc>
<doc id="548633" url="https://pl.wikipedia.org/wiki?curid=548633" title="Leśna rodzina">
Leśna rodzina

Leśna rodzina (ang. "The Sylvanian Families", fr. "Les Familles Sylvanians", 1987) – francusko-amerykański serial animowany powstały w oparciu o linię zabawek "Sylvanian Families". Serial liczy 13 odcinków po 2 epizody.
Fabuła.
Animacja o leśnych zwierzętach, które są przyjazne. W każdym odcinku występuje inne dziecko, które chce odwiedzić Zaczarowany Las, w którym mieszka Leśniczy. Kiedy jakieś dziecko wejdzie do domku leśniczego, słyszy zdanie: „Stań się mały, jeszcze mniejszy, malusieńki”. 
Wersja polska.
W Polsce trzy pierwsze odcinki serialu były dystrybuowane na VHS 5 maja 1991 roku przez Eurocom Studio. Całościowo serial emitowany był po raz pierwszy w wakacje 1992 roku w ramach Wieczorynki na TVP1 i był kilkukrotnie powtarzany – w wakacje 1993 roku, następnie wiosną 1994 roku. Można go było oglądać także w Fox Kids oraz Jetix Play. Premiera serialu w Jetix Play odbyła się 8 kwietnia 2006 roku.
Wersja polska:
Reżyseria: Miriam Aleksandrowicz
Dialogi:
Dźwięk:
Montaż:
Kierownictwo produkcji:
Tekst piosenki: Filip Łobodziński
Kierownictwo muzyczne: Marek Klimczuk
Udział wzięli:
i inni
Lektor:

</doc>
<doc id="548635" url="https://pl.wikipedia.org/wiki?curid=548635" title="Arab Air Carriers Organization">
Arab Air Carriers Organization

Arab Air Carriers Organization (arab. الإتحاد العربي للنقل الجوي) to regionalny sojusz linii lotniczych państw arabskich, powstały w 1965 r. w ramach Ligi Państw Arabskich. Celem jej działania na rzecz poprawy jakości i standardów bezpieczeństwa arabskich linii lotniczych. AACO ma swoją siedzibę w Bejrucie (Liban), zaś jej Centrum Szkoleniowe w Ammanie (Jordania).
AACO składa się obecnie z 23 członków:
AACO ściśle współpracuje z IATA i ICAO.

</doc>
<doc id="548636" url="https://pl.wikipedia.org/wiki?curid=548636" title="Łewko Borowykowski">
Łewko Borowykowski

Łewko Borowykowski (ur. 22 lutego 1806 w Meluszkach k. Połtawy, zm. 26 grudnia 1889 w Połtawie) - poeta ukraiński, zasłużony reformator systemu wersyfikacyjnego, bajkopisarz.
Przedstawiciel romantyzmu, autor pieśni, ballad ("Marusia" 1829), wierszy i bajek (zbiór "Bajky prybajutky..." 1852), opartych na motywach folkloru. Pierwszy ukraiński tłumacz poezji Aleksandra Puszkina i Adama Mickiewicza.

</doc>
<doc id="548637" url="https://pl.wikipedia.org/wiki?curid=548637" title="A.S. Livorno Calcio">
A.S. Livorno Calcio



</doc>
<doc id="548639" url="https://pl.wikipedia.org/wiki?curid=548639" title="Nzo Ekangaki">
Nzo Ekangaki

Nzo Ekangaki (ur. 22 marca 1934, zm. 3 czerwca 2005), polityk kameruński.
Był sekretarzem generalnym Narodowo-Demokratycznej Partii Kamerunu (1962-1966), ministrem zdrowia (1964-1965) i pracy (1965-1972) oraz sekretarzem generalnym Organizacji Jedności Afrykańskiej w latach 1972–1974.

</doc>
<doc id="548640" url="https://pl.wikipedia.org/wiki?curid=548640" title="Wodnik">
Wodnik



</doc>
<doc id="548641" url="https://pl.wikipedia.org/wiki?curid=548641" title="Afriqiyah Airways">
Afriqiyah Airways

Afriqiyah Airways – libijskie linie lotnicze powstałe w 2001 r. z siedzibą w Trypolisie (Libia). Afriqiyah Airways są członkiem Arab Air Carriers Organization. W grudniu 2012 linie zmieniły poprzedni logotyp "9.9.99" i malowanie na czarno błękitne, inspirowane turkawką.
Porty docelowe.
Afryka.
Teraz

</doc>
<doc id="548644" url="https://pl.wikipedia.org/wiki?curid=548644" title="Giorgio Chiellini">
Giorgio Chiellini

Giorgio Chiellini (ur. 14 sierpnia 1984 w Pizie) – włoski piłkarz, występujący na pozycji obrońcy w amerykańskim klubie Los Angeles FC. Były reprezentant Włoch.
Kariera klubowa.
Chiellini zaczął karierę w Livorno, gdzie grał dwa lata w Serie C1 i Serie B. Latem 2004 roku, Juventus zapłacił za niego ponad 6 milionów euro. Sezon 2004/2005 spędził w Fiorentinie na wypożyczeniu. Od sezonu 2005/2006 coraz częściej grywał w podstawowym składzie "Starej Damy". W 2018 roku po odejściu Gianluigiego Buffona został kapitanem drużyny. Wystąpił w 560 meczach w barwach klubu z Turynu, zdobył w nich 36 bramek i miał 25 asyst we wszystkich rozgrywkach.
Kariera reprezentacyjna.
Chiellini debiutował w reprezentacji Włoch 17 listopada 2004 w wygranym 1:0 towarzyskim meczu przeciwko Finlandii. Wygrał ME U-19 w 2003 oraz zdobył brązowy medal na Igrzyskach Olimpijskich w Atenach. Chiellini strzelił swojego pierwszego gola dla reprezentacji Włoch 21 listopada 2007 podczas wygranego 3:1 meczu przeciwko Wyspom Owczym.
Na Mistrzostwach Europy 2008 zastąpił kontuzjowanego Fabia Cannavaro. Na turnieju tym był jednym z najlepszych włoskich zawodników. Razem z klubowym kolegą Olofem Mellbergiem stworzył duet środkowych obrońców w najlepszej jedenastce turnieju wybranej przez Castrol Index.
Na Mistrzostwach Europy 2012 wraz z reprezentacją Włoch zajął drugie miejsce.
W czasie Mistrzostw Świata w 2014 w meczu grupowym z Urugwajem został ugryziony w bark przez Luisa Suareza.
13 listopada 2017 po tym, jak reprezentacja Włoch nie zdołała zakwalifikować się na MŚ 2018, zakończył karierę w reprezentacji. Jednak po jakimś czasie ogłosił powrót do kadry i został kapitanem drużyny narodowej.
Na Mistrzostwach Europy 2020 (rozegranych w 2021 r.) wraz z reprezentacją Włoch zajął pierwsze miejsce.
Życie prywatne.
Giorgio Chiellini studiował ekonomię na uniwersytecie w Turynie, na którą dostał się kończąc szkołę średnią z wyróżnieniem. Ukończył studia w lipcu 2010.
Sukcesy.
A.S. Livorno Calcio:
Juventus F.C.:
Włochy:

</doc>
<doc id="548645" url="https://pl.wikipedia.org/wiki?curid=548645" title="Piotr Pacewicz">
Piotr Pacewicz

Piotr Wojciech Pacewicz (ur. 1 stycznia 1953 w Warszawie) – polski psycholog i dziennikarz, publicysta dziennika „Gazeta Wyborcza”, współzałożyciel i od 2016 redaktor naczelny OKO.press.
Życiorys.
Absolwent Wydziału Psychologii Uniwersytetu Warszawskiego. Od 1980 do 1989 był adiunktem w Instytucie Psychologii PAN, pracował także jako wykładowca psychologii społecznej na Uniwersytecie Technicznym w Berlinie Zachodnim.
W latach 80. związany z opozycją demokratyczną. Od 1981 do 1989 związany z „Tygodnikiem Mazowsze” (największym pismem podziemnej „Solidarności”) jako archiwista, następnie redaktor i twórca tekstów. Brał udział w obradach Okrągłego Stołu. Należał do założycieli „Gazety Wyborczej”, od 1995 do 2010 pełnił funkcję zastępcy redaktora naczelnego.
Zajmuje się sprawami polskiej sceny politycznej, podejmuje też tematykę obyczajowo-społeczną. Jeden z regularnych komentatorów „Gazety Wyborczej”, zajmujący się tematyką obrony praw człowieka, a także pomysłodawca i współorganizator licznych redakcyjnych akcji społecznych i promocyjnych „Gazety Wyborczej” (np. „Rodzić po ludzku”, „Szkoła z klasą”, „Polska biega”).
Współzałożyciel i redaktor naczelny portalu OKO.press. Współautor scenariusza do serialu "Czwarta władza" (2004).
Jest mężem Alicji Pacewicz, działaczki społecznej, współzałożycielki Centrum Edukacji Obywatelskiej, a także ojcem Mateusza Pacewicza i Krzysztofa Pacewicza.
Odznaczenia i wyróżnienia.
W 2011 został odznaczony Krzyżem Kawalerskim Orderu Odrodzenia Polski.
W 2000 otrzymał Tęczowy Laur, a w 2008 nagrodę Hiacynt w kategorii media. Jest laureatem Nagrody „Tolerancja 2007” przyznanej przez niemieckie, francuskie i polskie organizacje LGBT za publikacje krytykujące homofobię polskich władz i społeczeństwa.

</doc>
<doc id="548646" url="https://pl.wikipedia.org/wiki?curid=548646" title="Air Algerie">
Air Algerie

Air Algérie – algierskie państwowe linie lotnicze powstałe w 1947 r. z siedzibą w Algierze. Air Algérie są członkiem Arab Air Carriers Organization.
Oznaczenia kodowe
Agencja ratingowa Skytrax przyznała liniom trzy gwiazdki.
Flota.
Flota Air Algerie (2011):

</doc>
<doc id="548647" url="https://pl.wikipedia.org/wiki?curid=548647" title="Mały Staw (jezioro w Karkonoszach)">
Mały Staw (jezioro w Karkonoszach)

Mały Staw (niem. "Kleiner Teich") – jezioro polodowcowe w Sudetach Zachodnich, w paśmie Karkonoszy, na południowy zachód od Karpacza (województwo dolnośląskie, powiat karkonoski, gmina Karpacz).
Położenie.
Mały Staw położony jest w środkowej części Karkonoszy (Sudety Zachodnie), u podnóża Równi pod Śnieżką (1400 m n.p.m.) i Smogorni (1489 m n.p.m.) w Kotle Małego Stawu.
Opis.
Mały Staw to górskie jezioro przepływowe, wypełniające dno kotła polodowcowego, położone na wysokości (1183 m n.p.m.). Ma głębokość do 7,3 m, długość linii brzegowej 756 m i zajmuje powierzchnię 2,881 ha. Jeziorko charakteryzuje się czystą i przejrzystą wodą. W cieplejszych miesiącach temperatura wody osiąga maksymalnie 14 °C. Przez znaczną część roku jeziorko pokryte jest lodem. Ubogą faunę reprezentuje wirek, który jest reliktem glacjalnym. Żyje tu także traszka górska i pstrąg potokowy, a także melanistyczna odmiana ropuchy szarej. Przez staw przepływa Łomnica, której źródła znajdują się na Równi pod Śnieżką.
Turystyka.
Brzegiem Małego Stawu przechodzą dwa szlaki turystyczne:
Nad stawem znajduje się schronisko „Samotnia”. W miejscu obecnego schroniska w przeszłości stał budynek pasterski z XVII wieku.

</doc>
<doc id="548648" url="https://pl.wikipedia.org/wiki?curid=548648" title="Air Arabia">
Air Arabia

Air Arabia – tanie linie lotnicze powstałe w 2003 r. z siedzibą w Szardży (Zjednoczone Emiraty Arabskie). Air Arabia są członkiem Arab Air Carriers Organization. Zostały założone 3 lutego 2003, a rozpoczęły działalność 28 października 2003. Jednostką zależną są linie lotnicze o tej samej nazwie: Air Arabia dla krajów: Egiptu, Maroka i Jordanii.
Oznaczenia kodowe
Agencja ratingowa Skytrax przyznała liniom trzy gwiazdki.

</doc>
<doc id="548649" url="https://pl.wikipedia.org/wiki?curid=548649" title="Kino „Palladium”">
Kino „Palladium”

Kino „Palladium” – nieczynne kino mieszczące się przy ulicy Złotej 7/9 w Warszawie. Funkcjonowało do końca lat 90. XX wieku.
Opis.
Kino mieściło się w budynku wzniesionym w latach 1935–1937 według projektu architekta Edwarda Ebera dla włoskiej spółki Assicurazioni Generali Trieste (Spółki Akcyjnej Powszechnej Asekuracji w Trieście). Gmach ma sześć pięter. Na górnych piętrach mieściły się mieszkania, na dole zaś – sala kinowa, teatrzyk, lokale użytkowe (m.in. Bar na Antresoli) i kluby.
Podczas okupacji Niemcy zmienili nazwę kina na "Helgoland" i przekształcili go w instytucję "nur für Deutsche". 
W czasie powstania warszawskiego dzięki operatorom filmowym Biura Informacji i Propagandy wyświetlono w dniach 13, 21 sierpnia i 21 września trzy części filmu "Warszawa walczy", ukazującego walki w stolicy. Po zniszczeniu 4 września hotelu „Victoria” przy ul. Jasnej 26, do budynku kina przeniósł się sztab komendanta Okręgu Warszawskiego AK płk. Antoniego Chruściela ps. „Monter”
Kino uruchomiono ponownie w styczniu 1947. Wyświetlono wtedy nowy polski film "Zakazane piosenki". W miejscu wcześniejszych klubów powstał klub studencki "Hybrydy". 
Kino zostało zamknięte ok. 2000. W 2006 budynek został przejęty przez Fundację na rzecz Studentów i Absolwentów Uniwersytetu Warszawskiego „Universitatis Varsoviensis”. Palladium stało się klubem związanym z Uniwersytetem Warszawskim, gdzie odbywają się koncerty i spektakle dramatyczne zapraszanych artystów oraz Teatru Hybrydy.

</doc>
<doc id="548650" url="https://pl.wikipedia.org/wiki?curid=548650" title="Santee (Indianie)">
Santee (Indianie)



</doc>
<doc id="548655" url="https://pl.wikipedia.org/wiki?curid=548655" title="Clubbing">
Clubbing



</doc>
<doc id="548656" url="https://pl.wikipedia.org/wiki?curid=548656" title="John Ngu Foncha">
John Ngu Foncha

John Ngu Foncha (ur. 21 czerwca 1916 w Bamenda, zm. 10 kwietnia 1999 tamże) – polityk kameruński.
Założyciel w 1955 Kameruńskiej Partii Ludowo-Demokratycznej (Kamerun National Democratic Party, KNDP). 1 lutego 1959 został premierem brytyjskiej części Kamerunu i piastował ten urząd do 1 października 1961, kiedy to brytyjska i francuska część Kamerunu połączyły się w jedno państwo. Od 1 października 1961 do 13 maja 1965 był premierem zachodniej części federacji. Wiceprezydentem kraju był od 1 października 1961 do 1970. 

</doc>
<doc id="548659" url="https://pl.wikipedia.org/wiki?curid=548659" title="Ich pięcioro">
Ich pięcioro

Ich pięcioro (ang. "Party of Five") – amerykański serial telewizyjny emitowany od 12 września 1994 do 3 maja 2000 przez telewizję Fox. W Polsce serial wyemitowała TVP2 w całości od 30 września 1999 do 20 grudnia 2001.
Fabuła.
Serial przedstawia historię rodziny Salingerów – piątki rodzeństwa, która musi radzić sobie sama, po tym jak w wypadku samochodowym giną jej rodzice. Opieką nad czwórką niepełnoletniego rodzeństwa zajmuje się najstarszy Charlie. Musi przejąć też rodzinny interes Salingerów – restaurację.
Produkcja.
Początkowo "Ich pięciorgu" groziło szybkie zakończenie produkcji z powodu niskiej oglądalności. Wzrosła ona po tym, jak w 1996 serial otrzymał Złoty Glob za najlepszy serial dramatyczny. Młodzi odtwórcy głównych ról (Jennifer Love Hewitt, Neve Campbell, Matthew Fox, Scott Wolf) zdobyli duży rozgłos i rozpoczęli karierę aktorską.
Spin-off.
Spin-offem "Ich pięciorga" był serial "A życie kołem się toczy" ("Time Of Your Life"), w którym przedstawiono dalszą historię Sarah Reeves Merrin (Jennifer Love Hewitt), przyjaciółki Salingerów. Pomimo popularności aktorki, nadawanie serialu zostało przerwane w połowie pierwszego sezonu z powodu niskiej oglądalności.
Remake.
W 2020 roku nakręcono remake serialu, którego bohaterowie nie zostają sami w wyniku śmierci rodziców, lecz ich deportacji do ojczystego Meksyku. Powstało jednak zaledwie dziesięć odcinków. Swoją amerykańską premierę serial miał w miejscowej wersji stacji Fox dnia 8 stycznia 2020 roku, a polską w AXN Polska, 8 lutego 2021.

</doc>
<doc id="548660" url="https://pl.wikipedia.org/wiki?curid=548660" title="Fan fiction">
Fan fiction

Fan fiction (skrótowo: fanfic, fanfik) – dzieła literackie tworzone nieoficjalnie przez fanów danego utworu (filmu, książki, serialu itp.), wykorzystujące postacie i świat z tego utworu. Fan fiction może stanowić dopisanie dalszego ciągu do oryginalnego dzieła, opisywać alternatywny przebieg zdarzeń („co by było, gdyby...”), ukazywać zdarzenia z perspektywy innych postaci, bądź rozwijać wątki nieopisane szczegółowo w oryginale. Częstym motywem jest tzw. "pairing", czyli łączenie bohaterów w pary romantyczne (także homoseksualne – jest to tzw. "slash"). Wiele jest też opowiadań o tematyce erotycznej. 
Do fan fiction zalicza się również amatorskie opowiadania o znanych osobach ze świata rzeczywistego (tzw. "real-person fiction"), np. aktorach czy członkach zespołów muzycznych. 
Utwory te publikowane są non-profit, ponieważ inaczej mogłyby zostać uznane za naruszenie praw autorskich, chyba że w danym kraju przepisy nie wymagają takiej postawy. Najczęściej ogłaszane są w internecie oraz w fanzinach – magazynach tworzonych amatorsko przez fanów danego utworu lub autora.
Autorzy utworów, na podstawie których tworzone są fanfiki, mają do tego rodzaju twórczości różny stosunek. Niektórzy, jak J. K. Rowling lub Terry Pratchett, wyrazili poparcie dla fanfików opartych na ich dziełach. George Lucas w późniejszych filmach cyklu Star Wars w znacznym stopniu czerpał inspirację z twórczości fanowskiej inspirowanej pierwotną trylogią. Andrzej Sapkowski powiedział, że "jedynym sposobem, żeby nie mieć fan fiction do swojej twórczości, za to bardzo skutecznym, jest nie mieć fanów". Inni twórcy podchodzą do fan fiction niechętnie. Na przykład pisarka Anne Rice w 2007 roku poprosiła internetowy serwis Fanfiction.net o usunięcie wszystkich opowiadań opartych na jej twórczości. Orson Scott Card groził autorom fanfików konsekwencjami prawnymi, argumentując, że ryzykuje utratą praw do swojej twórczości, jeśli nie będzie ich rygorystycznie egzekwował. George R. R. Martin i Ursula K. Le Guin potępili fan fiction oparte na ich dziełach, twierdząc, że stanowią one rodzaj przywłaszczenia stworzonych przez nich postaci i światów.
Historia.
Subkultura pisarzy fan fiction pojawiła się w XX wieku wraz z rozwojem pierwszych fandomów (społeczności skupiających miłośników danego dzieła, cyklu, gatunku itp.). 
Sam termin „fan fiction” wystąpił w języku angielskim już w latach 30. XX wieku, jednak jego znaczenie było nieco inne niż dziś. W najwcześniejszym znanym użyciu (w fanzinie „Le Zombie” w 1939 roku) termin został wykorzystany jako określenie amatorskich opowiadań science fiction (w przeciwieństwie do opowiadań „profesjonalnych”). Z kolei w wydanej w 1944 roku "Fancyclopedii", słowniku żargonu fanów, termin ten zdefiniowano jako opowiadania o fanach i autorach fantastyki – choć definicja zaznacza, że „niekiedy pojawiają się w nich słynne postacie z opowiadań fantastyczno-naukowych”. 
Kultura fan fiction w dzisiejszym znaczeniu ma swój początek w latach 60., kiedy to w fanzinach zaczęły pojawiać się opowiadania osadzone w światach popularnych seriali, takich jak "Star Trek" i "The Man from U.N.C.L.E.". Upowszechnienie się Internetu spowodowało gwałtowny wzrost popularności fan fiction. W 1998 roku powstała strona internetowa Fanfiction.net, która do dziś stanowi jedno z najpopularniejszych miejsc do publikacji fanfików. Inną popularną stroną internetową tego rodzaju jest otwarta w 2009 roku Archive of Our Own.
Typologia fan fiction.
Henry Jenkins wyróżnił dziesięć sposobów przerabiania przez fanów oryginalnych dzieł: 
Ze względu na stosunek do dzieła kanonicznego fan fiction dzieli się na:
Ze względu na perspektywę czasową wyróżnia się:
Ze względu na zawartość fabularną wyróżnia się:
Ze względu na rodzaj romantycznego związku bohaterów wyróżnia się:
Subkultura twórców fan fiction posługuje się własną, charakterystyczną terminologią. Np. "AU" („Alternate Universe”) to określenie fanfików, w których został zmieniony jakiś istotny szczegół oryginalnej fabuły; "hurt/comfort" to opowiadania, w których jeden z bohaterów opiekuje się drugim, zranionym fizycznie bądź psychicznie. Oprócz tego występują takie terminy, jak:
Aspekty prawne.
Sytuacja prawna fan fiction wygląda inaczej w różnych państwach. W Stanach Zjednoczonych rozpowszechnianie fanfików, nawet bez korzyści finansowych, może doprowadzić do naruszenia prawa autorskiego, jak i handlowego. Stąd zazwyczaj właściciele praw wysyłają platformom udostępniającym utwory żądania usunięcia danych treści. Kiedy jednak prace fanowskie publikowane są w celach komercyjnych, dochodzi do pozwów sądowych. Przykładem jest sprawa J.D. Sallingera z 2009 roku, który pozwał Fredricka Coltinga, autora "60 Years Later: Coming Through the Rye", nieautoryzowanej kontynuacji "Buszującego w zbożu". Pomimo argumentowania, że książka jest parodią, legalną w świetle amerykańskiego prawa, sąd wydał zakaz jej publikacji, sprzedaży oraz dystrybucji. Aby uniknąć problemów prawnych, autorzy decydują się do wprowadzenie do tekstów poprawek. Stąd E.L. James, autorka "Pięćdziesięciu twarzy Greya", przed wydaniem serii zmieniła imiona bohaterów. Pierwotnie tekst publikowany był na platformie Fanfiction.net pod tytułem "Master of the Universe" i skupiał się na Belli Swan oraz Edwardzie Cullenie, bohaterach "Zmierzchu" autorstwa Stephenie Meyer. Taka sama sytuacja miała miejsce w przypadku serii "After" autorstwa Anny Todd. Początkowo pierwszy tom powieści opublikowany został na platformie Wattpad i skupiał się na osobie Harry’ego Stylesa, piosenkarza z grupy One Direction. Po podpisaniu umowy z wydawnictwem dokonano zmiany imienia głównego bohatera na Hardin Scott. 
Z kolei w Japonii twórcza aktywność fanów jest dobrze odbierana (przykładem są japońskie dōjinshi) i stanowi pretekst do wynajdywania przez wydawnictwa nowych talentów.
Legalność fan fiction w Polsce nie jest do końca jasna. Zważywszy na to, że fikcja fanowska nawiązuje do istniejących już utworów, należy wziąć pod uwagę dwa terminy funkcjonujące w polskim prawie, jakimi są utwór zależny oraz utwór inspirowany. W przypadku tego pierwszego dochodzi do wykorzystania znaczącej części elementów utworu pierwotnego. Same opracowanie tekstu nie wymaga zgody od twórcy, jednak jego publikacja już tak. Z kolei w drugim przypadku dochodzi do inspiracji cudzym utworem, a więc staje się on jedynie punktem wyjścia do własnej twórczości. Tym samym taka publikacja może być rozpowszechniana bez zgody autora. Stopień czerpania cudzych motywów w twórczości fanowskiej jest różny, stąd o jej legalności decyduje analiza każdego tekstu z osobna.

</doc>
<doc id="548665" url="https://pl.wikipedia.org/wiki?curid=548665" title="Bannik">
Bannik

Bannik (ros.), łaźnik, łaziennik (biał.) – wschodniosłowiański demon władający łaźnią. Bannik był zasadniczo wrogi wobec ludzi i mógł utopić kąpiących się.
Wyobrażano go sobie jako starca z wielką głową pokrytą rozczochranymi włosami. Pozostawiano mu w łaźni jako ofiarę trochę wody, składano mu także w ofierze czarną kurę dla zabezpieczenia przed utopieniem.

</doc>
<doc id="548667" url="https://pl.wikipedia.org/wiki?curid=548667" title="Fan art">
Fan art



</doc>
<doc id="548669" url="https://pl.wikipedia.org/wiki?curid=548669" title="Piotr Trochowski">
Piotr Trochowski

Piotr Artur Trochowski (ur. 22 marca 1984 w Tczewie) – niemiecki piłkarz pochodzenia polskiego, były reprezentant Niemiec.
Kariera.
W swojej karierze rozegrał 199 spotkań i zdobył 21 bramek w Bundeslidze. Wystąpił też w 59 meczach (3 gole) w Primera División.
W październiku 2006 został powołany do reprezentacji Niemiec i 7 października 2006 zagrał po raz pierwszy w meczu towarzyskim przeciwko Gruzji, wygranym przez Niemców 2:0.
W 2008 wraz z reprezentacją Niemiec zdobył wicemistrzostwo Europy, zaś w 2010 3. miejsce na Mundialu w Południowej Afryce.
Życie prywatne.
Ma 3 braci: Arkadiusza, Krzysztofa i Sławomira, którzy także są piłkarzami. Z kolei jego kuzyn, Krystian jest reprezentantem Niemiec w rugby.

</doc>
<doc id="548671" url="https://pl.wikipedia.org/wiki?curid=548671" title="Półwysep Mönchgut">
Półwysep Mönchgut



</doc>
<doc id="548673" url="https://pl.wikipedia.org/wiki?curid=548673" title="Katastrofa metra w Walencji">
Katastrofa metra w Walencji

Katastrofa metra w Walencji – katastrofa kolejowa, która wydarzyła się 3 lipca 2006 w Walencji. Wykoleiły się dwa wagony metra w tunelu w pobliżu stacji Jesús. Według lokalnych władz, był to wypadek, a nie zamach terrorystyczny. Zginęły ponad 43 osoby, wiele zostało ciężko rannych. Przyczyną katastrofy była nadmierna prędkość – na zakręcie, gdzie prędkość ograniczono do 40 km/h, pociąg jechał z prędkością 80 km/h.

</doc>
<doc id="548675" url="https://pl.wikipedia.org/wiki?curid=548675" title="Jezioro Indiańskie Południowe">
Jezioro Indiańskie Południowe

Jezioro Indiańskie Południowe (ang. "Southern Indian Lake", fr. "Lac Sud des Indiens") - jezioro w środkowej Kanadzie, w północnej części prowincji Manitoba. Położone jest na wysokości 254 m n.p.m. Zajmuje powierzchnię około 3100 km². 
Jest to jezioro pochodzenia lodowcowego. Wraz z położonym bardziej na wschód Jeziorem Indiańskim Północnym stanowi rozszerzenie rzeki Churchill. Linia brzegowa jest silnie rozwinięta. Na jeziorze znajduje się wiele wysp. 
Jezioro pojawiło się po raz pierwszy na mapie Peter Fidlera w 1814. Jego nazwa odnosi się plemienia Indian Kri zamieszkujących ten obszar. W języku kri jego nazwa brzmi Missi Sakahigan, co oznacza "wielkie jezioro".
Na południowym brzegu jeziora powstała w XIX wieku kolonia handlowa Kompanii Zatoki Hudsona, obsługująca tzw. szlak futra. W 1975 osada ta została przeniesiona ze względu na podpiętrzenie wód jeziora przez zaporę wodną. Dzięki wybudowaniu tej zapory część wód rzeki Churchill kierowana jest do rzeki Nelson i wykorzystywana jest do celów energetycznych. Jej powstanie spowodowało załamanie się rybołówstwa, zwłaszcza połowów sielawy.

</doc>
<doc id="548682" url="https://pl.wikipedia.org/wiki?curid=548682" title="Amy Rose">
Amy Rose

 – fikcyjna postać występująca w grach z serii "Sonic the Hedgehog" wydawanych przez firmę Sega Sonic Team. Amy jest opisywana jako ośmiolatka w "Sonic CD", ale od czasu wydania "Sonic Adventure" jej wiek został zmieniony i od tamtej pory oficjalnie Amy ma 12 lat.
Amy to różowa samica jeża. Mierzy 90 cm, jednak jej waga pozostaje tajemnicą. Jej datą urodzin jest 23 września, czyli data premiery Sonic CD, w której zadebiutowała. Od samego początku Amy zabiega o serce Sonica co po bardzo długim czasie się jej w końcu udało. Zawstydzona, zakłopotana lub zła zwykle raptownie wyciąga "Młot Piko Piko" – młot, którym dobitnie wyraża swoje emocje.

</doc>
<doc id="548683" url="https://pl.wikipedia.org/wiki?curid=548683" title="Tomasz Dedek">
Tomasz Dedek

Tomasz Michał Dedek (ur. 20 września 1957 w Rawie Mazowieckiej) – polski aktor teatralny, filmowy, telewizyjny i dubbingowy.
Życiorys.
W 1979 zagrał w filmie "Godzina „W”" jako strzelec „Orzeł”, zyskując tą rolą dużą popularność. W 1981 ukończył studia na Wydziale Aktorskim Państwowej Wyższej Szkoły Teatralnej w Warszawie. W tym samym roku został aktorem Teatru Ateneum w Warszawie. Dużą popularność przyniosła mu rola Jędruli Kossonia, męża Alutki w "Rodzinie zastępczej". Obecnie występuje w filmach i serialach telewizyjnych. W 2021 wystąpił w teledysku do singla Maty „Szmata”.
4 listopada 2007 przyznał, że w latach 1977–1989 był tajnym współpracownikiem Służby Bezpieczeństwa.
Życie prywatne.
Żonaty z Magdaleną Soszyńską. Mają dzieci. W 2019 wyznał, że zdiagnozowano u niego raka prostaty.

</doc>
<doc id="548684" url="https://pl.wikipedia.org/wiki?curid=548684" title="Klasyfikacja generalna na Tour de Pologne">
Klasyfikacja generalna na Tour de Pologne

Klasyfikacja generalna na Tour de Pologne – najbardziej prestiżowa klasyfikacja w wyścigu kolarskim Tour de Pologne. Liderem klasyfikacji generalnej zostaje kolarz mający najlepszy czas w całym wyścigu. Lider klasyfikacji generalnej Tour de Pologne jest dekorowany i ma prawo jechać w następnym etapie w żółtej koszulce. Kolarz, który zostanie liderem po ostatnim etapie, jest zwycięzcą danej edycji wyścigu.
Jeżeli kolarz jest liderem klasyfikacji generalnej oraz innej klasyfikacji, to zakłada żółtą koszulkę klasyfikacji generalnej. Koszulkę innej klasyfikacji zakłada wówczas kolejny zawodnik w tej klasyfikacji.
Najdłużej, bo aż przez 20 etapów w żółtej koszulce jechał Marian Więckowski.
Sponsorzy.
Na żółtej koszulce lidera widnieje z logo sponsora. W poszczególnych latach byli to:

</doc>
<doc id="548685" url="https://pl.wikipedia.org/wiki?curid=548685" title="Tadeusz Sławek">
Tadeusz Sławek

Tadeusz Maria Sławek (ur. 5 grudnia 1946 w Katowicach) – polski poeta, tłumacz, eseista, literaturoznawca, profesor nauk humanistycznych, samorządowiec. Rektor Uniwersytetu Śląskiego w latach 1996–2002.
Życiorys.
Ukończył w 1964 III Liceum Ogólnokształcące im. Adama Mickiewicza w Katowicach, a następnie polonistykę (1969) i anglistykę (1971) na Uniwersytecie Jagiellońskim w Krakowie. Od 1971 pracuje na Uniwersytecie Śląskim w Katowicach, początkowo jako lektor języka angielskiego. W 1978 obronił tam doktorat. W latach 1979–1980 przebywał na Stypendium Fulbrighta w San Diego (USA). W 1984 pełnił funkcję "visiting professor" w Norwich (Wielka Brytania). Habilitował się w 1986 na Uniwersytecie im. Adama Mickiewicza w Poznaniu. W latach 1989–1990 wykładał w San Diego (USA). W latach 1991–1994 był prodziekanem wydziału filologicznego Uniwersytetu Śląskiego w Katowicach, a w latach 1996–2002 – rektorem tej uczelni. Obecnie kierownik Katedry Literatury Porównawczej UŚ. W latach 90. prowadził także wykłady ("visiting professor") na uczelniach wyższych w Neapolu i Stanford. Tytuł naukowy profesora otrzymał w 1992. Doktoraty pod jego kierunkiem obronili, m.in.: Ryszard Wolny (1991), Małgorzata Nitka (1996), Joanna Żylińska (1998), Jacek Gutorow (1999), Sławomir Masłoń (1999), Paweł Marcinkiewicz (2004), Piotr Bogalecki (2010).
Specjalizuje się w historii literatury angielskiej i amerykańskiej oraz teorii literatury. Jest także tłumaczem z języka angielskiego m.in. poezji takich pisarzy, jak: Wendell Berry, William Blake, Allen Ginsberg, Seamus Heaney, Robinson Jeffers, Thomas Merton, Jerome Rothenberg. Tłumaczył także teksty Johna Lennona, Jima Morrisona i Pete’a Sinfielda. Stały publicysta „Tygodnika Powszechnego”, publikował też m.in. w pismach: „brulion”, „Gazeta Wyborcza” („Gazeta Katowicka”), „Odra”, „Res Publica Nowa”.
Od 1978 współpracuje z kontrabasistą i kompozytorem muzyki Bogdanem Mizerskim, ich wspólne nagrania recytacji poezji oraz muzyki kontrabasowej (forma „eseju na głos i kontrabas”), ukazują się od wielu lat nakładem wytwórni „Off Records”. Ich wspólne koncerty odbywały się m.in. w Teatrze Stara Prochownia i Centrum „Łowicka” w Warszawie, Galerii Miejskiej we Wrocławiu, Górnośląskim Centrum Kultury, Galerii Sztuki Współczesnej BWA i Teatrze Korez w Katowicach, Teatrze Śląskim (Scena w Malarni) w Katowicach, Instytucie Polskim w Bratysławie, Teatrze Wielkim w Łodzi.
Członek Komitetu Nauk o Literaturze PAN, Członek Prezydium Komitetu „Polska w Zjednoczonej Europie” PAN, Członek Prezydium Rady Głównej Szkolnictwa Wyższego, należał do Stowarzyszenia Pisarzy Polskich do sierpnia 2020.
Został członkiem komitetu poparcia Bronisława Komorowskiego przed przyspieszonymi wyborami prezydenckimi w 2010. W wyborach samorządowych w 2018 z listy Koalicji Obywatelskiej został wybrany na radnego Sejmiku Województwa Śląskiego.
Od 2015 prowadzi w Radiu Katowice audycję muzyczną „Uszy duszy” (w latach 2003–2014 w Radiu eM). W 2017 został laureatem Poznańskiej Nagrody Literackiej. W 2020 nominowany do Nagrody Literackiej Nike za "Kafka. Życie w przestrzeni bez rozstrzygnięć".
Życie prywatne.
Syn ekonomisty Tadeusza Sławka i Anny z domu Karwaniak. Od 1972 żonaty z polonistką Ewą Romankiewicz. Ojciec Jakuba Sławka. Od 2000 mieszka w Cisownicy.
Odznaczenia.
W 2016 został odznaczony Złotym Krzyżem Zasługi i Medalem Komisji Edukacji Narodowej.
Tłumaczenia (wybór).
na język polski
z języka polskiego

</doc>
<doc id="548686" url="https://pl.wikipedia.org/wiki?curid=548686" title="Jerzy Jóźwiak">
Jerzy Jóźwiak

 
Jerzy Józef Jóźwiak (ur. 28 stycznia 1937 w Tarnowskich Górach) – polski polityk, poseł na Sejm PRL VII i VIII kadencji, minister handlu wewnętrznego i usług (1985–1987) i minister rynku wewnętrznego (1987–1988), przewodniczący Stronnictwa Demokratycznego (1989–1990).
Życiorys.
Syn Stanisława i Marii. Urodził się w rodzinie o tradycjach rzemieślniczych, ojciec był członkiem Stronnictwa Demokratycznego. Absolwent III LO im. Stefana Batorego w Chorzowie. Ukończył studia prawnicze na Uniwersytecie Jagiellońskim (1960), następnie zaś na Uniwersytecie Marksizmu-Leninizmu w Katowicach (1970). W latach 1968–1970 odbywał aplikację sędziowską przy Sądzie Wojewódzkim w Katowicach zakończoną egzaminem. Po studiach przez krótki okres pracował jako radca prawny w Rudzkich Zakładach Spożywczych w Rudzie Śląskiej. 
Od 1960 należał do Stronnictwa Demokratycznego, pełniąc obowiązki sekretarza Miejskiego Komitetu w Chorzowie (1961–1970), przewodniczącego MK (1973–1976), sekretarza Wojewódzkiego Komitetu w Katowicach (1976–1978) oraz przewodniczącego WK tamże (1980–1985). Od 1965 do 1975 zasiadał w Miejskiej Radzie Narodowej Chorzowa, sprawując funkcję wiceprzewodniczącego jej prezydium w kadencji 1969–1973. W latach 1973–1976 pełnił obowiązki wiceprezydenta śląskich miast, początkowo Chorzowa (do 1975), a następnie Katowic. Był również wicewojewodą katowickim (1978–1980) oraz wiceprzewodniczącym Wojewódzkiej Rady Narodowej w Katowicach (1975–1983). W latach 1976–1985 wykonywał mandat posła na Sejm PRL VII i VIII kadencji. Od listopada 1985 do października 1987 minister handlu wewnętrznego i usług, a następnie minister rynku wewnętrznego w rządzie Zbigniewa Messnera.
W latach 1985–1986 był sekretarzem Centralnego Komitetu, zaś od kwietnia 1989 do lutego 1990 prezesem CK SD. W wyborach czerwcowych w 1989 nie został wybrany na posła z listy krajowej. Jako przewodniczący SD był sygnatariuszem umowy koalicyjnej z 17 sierpnia 1989 między Niezależnym Samorządnym Związkiem Zawodowym „Solidarność”, Zjednoczonym Stronnictwem Ludowym i SD, która doprowadziła do zmiany układu rządzącego Polską, a w konsekwencji do upadku ustroju socjalistycznego. Po odejściu z funkcji prezesa SD nie brał udziału w życiu politycznym. Zajął się biznesem. W latach dziewięćdziesiątych był wspólnikiem i członkiem Zarządu spółki „Legro” z siedzibą w Zabrzu, zajmującej się obrotem hurtowym produktami alkoholowymi. 28 lutego 2007 wraz z drugim wspólnikiem sprzedali swoje udziały (łącznie 100% kapitału zakładowego) ukraińskiej firmie Nemiroff. Po sprzedaży udziałów został doradcą Zarządu spółki, która zmieniła nazwę na: „Nemiroff Polska”. Od 2019 zaangażowany w działalność Regionalnej Fundacji Pomocy Niewidomym, jako przewodniczący Rady Fundatorów.
Odznaczony Krzyżem Kawalerskim i Komandorskim Orderu Odrodzenia Polski, Srebrnym i Złotym Krzyżem Zasługi, Medalem 30-lecia Polski Ludowej oraz Odznaką 1000-lecia Państwa Polskiego. 

</doc>
<doc id="548687" url="https://pl.wikipedia.org/wiki?curid=548687" title="Ursula Engelen-Kefer">
Ursula Engelen-Kefer

Ursula Engelen-Kefer (ur. 20 czerwca 1943 w Pradze) – niemiecka działaczka związkowa; w latach 1990 – 2006 wiceprzewodnicząca federacji związków zawodowych DGB, obecnie przewodnicząca Rady Administracyjnej Federalnej Agencji Pracy. 
Życiorys.
Engelen-Kefer studiowała makroekonomię na Uniwersytecie w Kolonii. W roku 1970 uzyskała doktorat pracą o problemach rynku pracy w Stanach Zjednoczonych. Pracowała jako dziennikarka w Nowym Jorku, następnie jako naukowiec w Instytucie Społeczno-Gospodarczym związku DGB. W roku 1974 została referentką ds. międzynarodowej polityki socjalnej w zarządzie federalnym DGB. Udziela się w wielu gremiach międzynarodowych, europejskich i niemieckich. Od 1978 roku jest członkiem Komisji Społeczno-Gospodarczej Unii Europejskiej. Pełni funkcję reprezentantki strony pracowniczej w Międzynarodowej Organizacji Pracy. W 1984 roku została wiceprezydentem Federalnego Urzędu Pracy. Od roku 1986 jest członkiem zarządu partii SPD.
W roku 1990 na Kongresie Federalnym DGB została wybrana na wiceprzewodniczącą związku. Po nieoczekiwanej śmierci dotychczasowego przewodniczącego Heinza-Wernera Meyera w roku 1994 Engelen-Kefer objęła zarząd komisaryczny związku. Zarząd DGB wypowiedział się przeciwko niej jako przyszłej przewodniczącej i na przewodniczącego nominował Dietera Schulte. Na Kongresie Federalnym DGB w Berlinie 23 maja 2006, w sprowokowanym przez nią samą konfrontacyjnym głosowaniu o stanowisko wiceprzewodniczącej związku Engelen-Kefer uległa ekspertce w sprawach kształcenia Ingrid Sehrbrock, której kandydyturę zaproponowali przewodniczący wszystkich ośmiu organizacji związkowych wchodzących w skład DGB. Za Engelen-Kefer głos oddało 161 delegatów, za Sehrbrock - 212.
Ursula Engelen-Kefer jest zamężna z dziennikarzem Klausem C. Engelen i ma dwóch synów.

</doc>
<doc id="548689" url="https://pl.wikipedia.org/wiki?curid=548689" title="Zbigniew Bochenek">
Zbigniew Bochenek

Zbigniew Bochenek (ur. 8 lutego 1923 we Lwowie, zm. 14 lipca 1977 w Warszawie) – lekarz otolaryngolog.
Życiorys.
W 1948 uzyskał na Wydziale Lekarskim Uniwersytetu Jagiellońskiego dyplom lekarza, a następnie wyjechał do Warszawy na roczny staż w Klinice Otolaryngologii Uniwersytetu Warszawskiego, po jego odbyciu został przyjęty do pracy. W 1951 przestawił pracę „Badania audiometryczne w kile wrodzonej i późnej” i uzyskał tytuł doktora nauk medycznych. W 1955 uzyskał stypendium naukowe i wyjechał do Londynu, gdzie w Instytucie Otologii i Laryngologii prowadził pod kierunkiem prof. Franka Cunliffe Ormeroda badania nad patologią narządu równowagi. W 1960 zorganizował w Centralnym Ośrodku Badawczym Kolejowej Służby Zdrowia nowoczesną pracownię prowadzącą badania narządu przedsionkowego, którą kierował do 1969. W 1963 otrzymał stypendium naukowe i wyjechał do Sztokholmu, gdzie w Karolinska Sjukhuset współpracował z prof. Carlem-Axelem Hambergerem i doc. Erikiem Fluurem. Wizytował również uczelnie w Lund, Uppsali i Göteborgu, po powrocie do Polski przedstawił pracę habilitacyjną „Badania kliniczne i doświadczalne nad przydatnością elektronystagmografii w ocenie czynności narządu przedsionkowego” i uzyskał stanowisko docenta. 16 marca 1969 uzyskał tytuł profesora nadzwyczajnego i objął stanowisko kierownika Kliniki Otolaryngologicznej Akademii Medycznej w Warszawie. W 1976 został profesorem zwyczajnym. Główne kierunki badań: audiometria odpowiedzi elektronicznych i mikrochirurgia ucha, otoneurologia, audiologia; najbardziej znana praca – "Otolaryngologia kliniczna" (1977). Pochowany na cmentarzu Powązkowskim w Warszawie (kwatera 42-6-10/11).

</doc>
<doc id="548690" url="https://pl.wikipedia.org/wiki?curid=548690" title="RAPHAEL">
RAPHAEL

Raphael (ang. "RAPHAEL programme") – program Unii Europejskiej z dziedziny polityki kulturalnej. Dotyczy przede wszystkim promocji i wspierania działań państw członkowskich Unii Europejskiej na rzecz zachowania europejskiego dziedzictwa kulturalnego. Opracowany i uruchomiony przez Komisję Europejską 29 marca 1995 r. Nazwa nawiązuje do Rafaela Santi – włoskiego malarza i architekta. 
Program Raphael ma na celu zachęcanie do współpracy pomiędzy państwami członkowskimi i – jeśli jest to konieczne – wspieranie oraz uzupełnianie ich działań służących m.in. zachowaniu i ochronie dziedzictwa kulturowego o znaczeniu europejskim. Program realizowany był w latach 1995 - 2000 i dotyczył ochrony dziedzictwa kulturowego poprzez dofinansowywanie renowacji zabytków i miejsc historycznych. Pierwszą inicjatywą podjętą w ramach Raphael'a była renowacja zabytków i miejsc historycznych o znaczeniu europejskim (np. Akropol w Atenach). Z wnioskami o pomoc z programu mogą zwracać się osoby fizyczne oraz prawne z krajów członkowskich UE, jak również międzynarodowe organizacje kulturalne.
Korzenie ochrony dziedzictwa kulturowego Europy sięgają głębiej. Już w 1993 r. Traktat ustanawiający WE dał podstawy prawne do inicjatyw wspólnotowych w tym zakresie. W myśl artykułu 151 Traktatu, Wspólnota, "przyczyniając się do rozkwitu kultur państw członkowskich i respektując ich narodową i regionalną różnorodność, jednocześnie uwypukla wspólne dziedzictwo kulturowe". 
"Dziennik Urzędowy UE" podaje następujące zadania programu: 
Wszystkie powyżej opisane działania miały zostać skumulowane w całościowym programie ochrony dziedzictwa kulturowego – Raphael. Ze względu na brak consensusu w sprawach finansowych Komisja Europejska przedstawiła akcje zastępcze, które były realizowane w latach 1996 – 1997:
W ramach akcji zastępczych Polska otrzymała następujące subwencje UE:
W ramach programu Raphael Polska otrzymała subwencje UE:

</doc>
<doc id="548692" url="https://pl.wikipedia.org/wiki?curid=548692" title="Klasyfikacja punktowa na Tour de Pologne">
Klasyfikacja punktowa na Tour de Pologne

Klasyfikacja punktowa na Tour de Pologne – klasyfikacja na wyścigu kolarskim Tour de Pologne ustalana na podstawie miejsc zajmowanych przez zawodników na poszczególnych etapach. Liderem klasyfikacji punktowej zostaje kolarz mający największą liczbę punktów. Lider klasyfikacji punktowej zakłada białą koszulkę z logo sponsora klasyfikacji – firmy Hyundai.
Punkty przyznawane są za dojechanie na metę w zależności od pozycji (od 1 do 20) oraz za wygrywanie premii lotnych. Na mecie każdego z etapów 20 pierwszych zawodników otrzymuje następującą liczbę punktów za zajęte miejsca:
Lider klasyfikacji punktowej jedzie w białej koszulce, jeżeli nie jest jednocześnie liderem klasyfikacji znajdującej się wyżej w hierarchii. W przeciwnym wypadku lider klasyfikacji zakłada koszulkę bardziej prestiżowej klasyfikacji, a białą koszulkę zakłada kolejny zawodnik z klasyfikacji punktowej.

</doc>
<doc id="548696" url="https://pl.wikipedia.org/wiki?curid=548696" title="Biuro Odbudowy Portów">
Biuro Odbudowy Portów

Biuro Odbudowy Portów (BOP) – instytucja z siedzibą w Gdańsku zajmująca się organizacją i odbudową wszystkich polskich portów morskich po zniszczeniach dokonanych w II wojnie światowej, istniejąca w latach 1945–1947.
Biuro Odbudowy Portów mieściło się w przedwojennej siedzibie Urzędu Morskiego w Gdyni. Działając od września 1945 do grudnia 1947, BOP zinwentaryzowało straty poniesione przez porty, opracowało szczegółowe plany ich odbudowy i koncepcje przestrzennego zagospodarowania. Współpracowało z Delegatem Rządu dla Spraw Wybrzeża w osobie Eugeniusza Kwiatkowskiego. Biuro posiadało swoje delegatury w Gdyni i Szczecinie. 1 stycznia 1948 roku zadania BOP związane z odbudową i uruchomieniem portów przejęły nowo utworzone Urzędy Morskie: Gdański i Szczeciński.

</doc>
<doc id="548698" url="https://pl.wikipedia.org/wiki?curid=548698" title="Ćwierćfinały Mistrzostw Świata w Piłce Nożnej 2006">
Ćwierćfinały Mistrzostw Świata w Piłce Nożnej 2006

Ćwierćfinały Mistrzostw Świata w Piłce Nożnej 2006 odbyły się 30 czerwca i 1 lipca 2006.
Niemcy – Argentyna.
Piątek, 30 czerwca 2006
17:00 - Olympiastadion, Berlin - Widzów: 72 000
 
Rzuty karne
 NIEMCY
 ARGENTYNA
Włochy – Ukraina.
Piątek, 30 czerwca 2006
21:00 – FIFA WM-Stadion Hamburg, Hamburg – Widzów: 50 000
Anglia – Portugalia.
Sobota, 1 lipca 2006
17:00 – FIFA WM-Stadion Gelsenkirchen, Gelsenkirchen – Widzów: 52 000
Rzuty karne
 ANGLIA
 PORTUGALIA
Brazylia – Francja.
Sobota, 1 lipca 2006
21:00 – FIFA WM-Stadion Frankfurt, Frankfurt nad Menem – Widzów: 48 000

</doc>
<doc id="548699" url="https://pl.wikipedia.org/wiki?curid=548699" title="Minerały ilaste">
Minerały ilaste

Minerały ilaste (nazwa pochodzi od gr. "ilos = błoto") – minerały zbudowane z uwodnionych glinokrzemianów glinu (a także magnezu i żelaza) o charakterystycznej, warstwowej budowie krystalicznej. Jedna z warstw zawiera tetraedry krzemianowe, których centra stanowią otoczone czterema atomami tlenu. Tetraedry te połączone są ze sobą tworząc heksagonalny układ jednostek . Drugą warstwę tworzą oktaedry wodorotlenku glinu, w których otoczone są sześcioma grupami hydroksylowymi. Warstwy łączą się ze sobą w charakterystyczne układy, które decydują o ich właściwościach i stanowią podstawę klasyfikacji minerałów ilastych.
Stanowią główny składnik skał ilastych: iłów, iłowców, łupków ilastych, glin, zwietrzelin oraz gleb. Są bardzo rozpowszechnione i mogą także wchodzić w skład takich skał osadowych jak: margle, mułowce, piaskowce, wapienie.
Do minerałów ilastych zaliczane są minerały:
Są to zasadowe krzemiany i glinokrzemiany glinu, magnezu i żelaza; czasami też: potasu, sodu, wapnia, manganu i niklu.
Niektóre tworzą skały np. kaolinit – kaolin, montmorillonit – bentonit.
Krystalizują przeważnie w układzie krystalograficznym jednoskośnym lub trójskośnym. Odznaczają się niewielką twardością (do 2,5 w skali Mohsa).
Występowanie.
Są produktem przeobrażeń wietrzeniowych zachodzących na lądach i w morzach, oraz procesów hydrotermalnych niskich temperatur.
Zastosowanie.
Wiele z nich znajduje zastosowanie jako surowce ceramiczne. Są używane do produkcji materiałów izolacyjnych i ogniotrwałych, papieru, gumy, kosmetyków, farmaceutyków, nawozów i barwników. Bywają stosowane w przemyśle elektronicznym, chemicznym, budowlanym, włókienniczym, cukrowniczym, browarnictwie. Służą do filtrowania wody pitnej, stanowią składnik płuczki wiertniczej. Rekultywuje się nimi tereny skażone metalami ciężkimi i produktami ropopochodnymi.
Są interesujące dla naukowców, rzadko mają znaczenie kolekcjonerskie.

</doc>
<doc id="548700" url="https://pl.wikipedia.org/wiki?curid=548700" title="Bilans obrotów kapitałowych">
Bilans obrotów kapitałowych

Bilans obrotów kapitałowych – część bilansu płatniczego składająca się z rachunku kapitałowego i finansowego, która jest zestawieniem wszystkich transakcji zakupu i sprzedaży aktywów zrealizowanych przez sektor prywatny i bank centralny. Obejmuje zagraniczne aktywa lub inwestycje danego kraju za granicą (odpływ kapitału) oraz zagraniczne inwestycje w tym kraju (napływ kapitału). Określany jest również jako zestawienie transakcji, które prowadzą do powstania przyszłych zobowiązań.
Wyróżnia się dwie zasadnicze części bilansu obrotów kapitałowych:

</doc>
<doc id="548701" url="https://pl.wikipedia.org/wiki?curid=548701" title="Express InterCity">
Express InterCity



</doc>
<doc id="548704" url="https://pl.wikipedia.org/wiki?curid=548704" title="Metapad">
Metapad

Metapad – edytor tekstu dla systemu Windows 9x/NT/2000/XP/Vista/7, stworzony przez Aleksandra Davidsona w 1999 roku.
Możliwości edytora:
Metapad został napisany w czystym ANSI C z dołączonymi bibliotekami Win32 API. Celem "Metapada" było zastąpienie windowsowego Notatnika. Program występuje w dwóch wersjach: pełnej oraz LE (lekka edycja). Pełna wersja wykorzystuje bardziej rozbudowany obiekt programistyczny RichEdit, natomiast wersja LE odrobinę szybszy Edit control.

</doc>
<doc id="548707" url="https://pl.wikipedia.org/wiki?curid=548707" title="Spat islandzki">
Spat islandzki



</doc>
<doc id="548709" url="https://pl.wikipedia.org/wiki?curid=548709" title="Kolej tybetańska">
Kolej tybetańska

Linia kolejowa Qinghai-Tybet (; tyb.: མཚོ་བོད་ལྕགས་ལམ།, Wylie: "mtsho bod lcags lam") – linia łącząca Xining (chińskie miasto w prowincji Qinghai) z Lhasą, stolicą Tybetańskiego Regionu Autonomicznego. Długość całej trasy wynosi 1956 km. Pierwszy odcinek o długości 815 km pomiędzy Xining a Golmud został oddany do użytku w 1984 roku, zaś uruchomienie całej linii nastąpiło w dniu 1 lipca 2006 roku. Jest to najwyżej położony szlak kolejowy na świecie. Koszt jego powstania szacuje się na około 4,1 mld USD. Stacja Tanggula znajdująca się na wysokości 5068 m n.p.m. jest najwyżej położoną stacją kolejową na świecie.
Historia.
W 1956 roku ogłoszono oficjalnie prace nad projektem linii. We wrześniu 1958 roku rozpoczęto prace na odcinku pomiędzy Xining a Golmud, jednak w połowie 1960 roku wszelkie roboty na trasie zostały wstrzymane. Dopiero w lipcu 1973 roku podjęto decyzję o wznowieniu budowy na całej trasie. Z uwagi na trudności techniczne w 1978 roku ponownie zawieszono pracę, jednak zdołano ukończyć pierwszy fragment i w 1984 roku oddano do użytku odcinek linii do Golmud. Kolejna debata o budowie reszty trasy odbyła się w latach 1997–2000. Pod koniec czerwca 2001 roku rozpoczęto prace na odcinku Golmud – Lhasa. W dniu 1 lipca 2006 roku nastąpiło uruchomienie całej linii pomiędzy Xining a Lhasą. W dniu 24 października 2013 roku zdarzył się najpoważniejszy od dnia otwarcia wypadek na trasie, kiedy pusty pociąg uderzył w drugi niedaleko Golmudu. Zginęła 1 osoba, 3 zostały ciężko ranne, zaś 50 osób musiało zostać odwiezionych do szpitala.
Charakterystyka.
Cała trasa biegnąca z Xining do Lhasy liczy 1956 km i w najwyższym punkcie, biegnąc przez przełęcz Tanggula w paśmie górskim Tanggula Shanmai, osiąga wysokość 5072 m n.p.m. Na jego trasie znajduje się również najwyżej położony tunel kolejowy na świecie (tunel Fenghuoshan – wysokość 4905 m n.p.m., długość 1338 metrów) oraz drugi najdłuższy tunel kolejowy w Chinach – Nowy Tunel Guanjiao o długości 32,64 km. Ponad 80% całej trasy znajduje się na poziomie wyższym niż 4000 m n.p.m., zaś 550 km znajduje się w strefie wiecznej zmarzliny. Jej tajanie powoduje osiadanie gruntu, co doprowadza do niszczenia konstrukcji torowiska. Dlatego największym wyzwaniem w czasie budowy było utrzymanie w czasie prac budowlanych niestopionej zmarzliny i zapobieżenie jej topnieniu w czasie eksploatacji kolei; wymaga to izolacji zmarzliny od dopływu ciepła. Taką funkcję na większości trasy spełniają wysokie nasypy, w dużej części zbudowane z kamieni, pomiędzy którymi uwięzione powietrze pełni funkcję izolatora. Dodatkowo u podstawy nasypu w poprzek umieszczono rury o otwartych końcach, mające izolować nasyp od podłoża. To rozwiązanie zapożyczono od Tybetańczyków, którzy stosują je przy wznoszeniu budynków. Miejscami są też wbite w ziemię rury wypełnione amoniakiem, który parując u podstawy odbiera ciepło z gruntu, a następnie oddaje je skraplając się w górnej części w czasie zimy. Nad terenami o bardziej niestabilnym podłożu zbudowano wiadukty. Ich podpory sięgają 20 m w głąb ziemi. Największym wyzwaniem było drążenie tuneli w wiecznej zmarzlinie, co wymagało utrzymania ujemnej temperatury mimo ciepła wydzielanego przez pracujące maszyny i ludzi. W tym celu na budowie zastosowano wentylatory. Inną trudnością są liczne aktywne uskoki tektoniczne. Przez pięć lat magistralę budowało około 20 tys. robotników.
W trakcie budowy zadbano o środowisko naturalne. Zbudowano wiele przejść dla zwierząt o łącznej szerokości 46 km, w tym 143 o szerokości większej niż 100 metrów. Licząc pozostałe możliwe do przekroczenia miejsca, szerokość wszystkich przejść wynosi 259 km. Pomijając lata budowy linii, obecnie infrastruktura kolejowa nie wpływa znacząco na migrację zwierząt (przede wszystkim na migrację żyjącego na Wyżynie Tybetańskiej cziru tybetańskiego).
Obecnie pociągi jeżdżą z prędkością 140 km/h na trasie z Xining do Golmudu, zaś na odcinku do Lhasy z prędkością 100 km/h (po oblodzonej części) lub 120 km/h (na pozostałym fragmencie). Czas przejazdu całej linii trwa ponad 21 godzin, zaś trasa z Pekinu do Lhasy zajmuje niecałe 42 godziny.
Stacje.
Cała trasa obejmuje 89 stacji (w tym wyłącznie towarowe), jednakże pociągi kursujące z Xining do Lhasy zatrzymują się po drodze – w zależności od typu pociągu – maksymalnie na pięciu głównych tj. Delingha, Golmud, Amdo, Nagqu i Dangxiong (Damxung). Dodatkowo dwa „turystyczne pociągi” kursujące w porze dziennej na trasie Golmud – Lhasa zatrzymują się na około 15 minut na stacjach posiadających specjalne platformy widokowe:
Tabor.
Na odcinku Xining – Golmud od 2015 roku kursują lokomotywy elektryczne HXD1C firmy Zhuzhou Electric Locomotive Company Limited o mocy 7200 kW, specjalnie dostosowane do działania na dużych wysokościach. Pozostałą część trasy do Lhasy obsługują lokomotywy spalinowe NJ2 o mocy 3800 kW, specjalnie zaprojektowane i wyprodukowane do tego celu przez firmę GE Transportation Systems. W celu uniknięcia choroby wysokogórskiej pasażerów, na trasie kursują wagony zaprojektowane przez firmę Bombardier Transportation. Specjalny system tłoczy do wagonów tlen, utrzymując jego zawartość w powietrzu na odpowiednim poziomie; dodatkowo przy każdym siedzeniu lub łóżku znajdują się gniazda, do których można podłączyć maski tlenowe. Wagony posiadają także uszczelniane, podwójne okna (m.in. z powodu trzykrotnie większego promieniowania ultrafioletowego niż na nizinach). Każdym pociągiem jedzie lekarz i pielęgniarka. Pociąg jest wyposażony w urządzenia do zbierania odpadów, ścieków i śmieci, aby nie zanieczyszczać środowiska.
Znaczenie gospodarcze.
Przez pierwsze 10 lat funkcjonowania linii Qinghai – Tybet kolej przewiozła 115 milionów pasażerów i 448 milionów ton ładunku. W 2014 roku 78 procent towarów przywożonych do Tybetańskiego Regionu Autonomicznego była transportowana przez kolej oraz ponad 34 procent ludzi przyjeżdżających/wyjeżdżających z Tybetu skorzystało z pociągów. Liczba turystów odwiedzających Tybet wzrosła z 1,8 mln w 2005 roku do 20,2 mln w 2015 roku. W tym samym okresie produkt brutto regionu wzrósł z 25 miliardów CNY do 102,6 CNY.
Protesty.
Przeciwko budowie kolei tybetańskiej protestowali ekolodzy oraz tybetańscy działacze niepodległościowi. Tybetański rząd na uchodźstwie uważa, że linia ta oraz dalsza rozbudowa sieci kolejowej przyczyni się do dalszego napływu chińskiej ludności, wynarodowienia Tybetańczyków i do wyeksploatowania naturalnych bogactw regionu.
Przyszłe plany.
Rozbudowa linii.
Planuje się kontynuowanie prac nad tą magistralą, mających na celu połączenie sieci chińskiej z indyjską, a także ze stolicą Nepalu – Katmandu. Na chwilę obecną oddano w 2014 roku do użytku jedynie linię z Lhasy do Xigazê o długości 253 km, zaś w fazie planowania jest przedłużenie tej linii do Yadong i Burang, graniczącymi odpowiednio z indyjskimi prowincjami Sikkim i Uttarakhand, a także do Gyirong graniczącym z nepalskim regionem Madhjamańćal Wikas Kszetr.
Ponadto trwają prace nad liczącą 509 km linią mającą połączyć Golmud z Dunhuang w prowincji Gansu oraz nad linią o długości 1213 km łączącą Golmud z Korla w regionie autonomicznym Sinciang.
Druga linia.
Pierwsze wiadomości na temat budowy drugiej trasy kolejowej łączącej Tybetański Region Autonomiczny z resztą kraju zaczęły się pojawiać się w 2009 roku. Linia miała połączyć Lhasę z Chengdu, stolicą prowincji Syczuan. Faktyczne rozpoczęcie prac nastąpiło jednak dopiero w 2014 roku – w październiku został zatwierdzony plan budowy nowej linii kolejowej pomiędzy Lhasą a Nyingchi, zaś 6 grudnia rozpoczęto budowę pierwszego fragmentu drugiej linii tybetańskiej, tj. liczącego 42 km odcinka z Chengdu do Ya’an. W opublikowanym w marcu 2016 roku trzynastym pięcioletnim planie rozbudowy ChRL na lata 2016–2020 zawarta została budowa kolei Chengdu – Lhasa. Całość trasy ma mieć długość 1838 km i ma biec miasta z Chengdu przez Ya’an, Kangding, Qamdo, Nyingchi, Shannan do Lhasy. Budowa linii została podzielona na trzy odcinki: Chengdu – Kangding, Kangding – Nyingchi oraz Nyingchi – Lhasa. Pierwszy i ostatni odcinek trasy obecnie jest w trakcie budowy, zaś rozpoczęcie budowy najtrudniejszego i najdłuższego odcinka Kangding – Nyingchi zostało zaplanowane na 2019 rok; czas realizacji został określony na siedem lat. Koszt budowy całej trasy szacuje się na kwotę ok. 37 miliardów dolarów. W 2018 roku zaplanowano oddanie pierwszego odcinka trasy z Chengdu do Ya’an w prowincji Syczuan. Trasa ma w 80 procentach przebiegać przez mosty i tunele, w najwyższym punkcie osiągnie wysokość 4400 m n.p.m. i ma skrócić czas przejazdu między prowincjami z 48 do 13 godzin.

</doc>
<doc id="548710" url="https://pl.wikipedia.org/wiki?curid=548710" title="Prezydenci Wenezueli">
Prezydenci Wenezueli



</doc>
<doc id="548711" url="https://pl.wikipedia.org/wiki?curid=548711" title="Radio Jasna Góra">
Radio Jasna Góra

Radio Jasna Góra – polska rozgłośnia katolicka sanktuarium jasnogórskiego w Częstochowie o zasięgu lokalnym założona 25 marca 1995 przez ojców paulinów. Pełni ewangelizacyjną oraz patriotyczną misję sanktuarium maryjnego nazywanego "duchową stolicą Polski". 
Pierwszym dyrektorem radia był o. Roman Majewski, który od 23 kwietnia 2008 sprawował funkcję przeora Jasnej Góry. Od tego dnia dyrektorem Radia Jasna Góra jest o. Kamil Szustak, a w 2017 roku funkcję tę przejął o. Andrzej Grad.
Redakcja rozgłośni mieści się na terenie sanktuarium, lecz emisja sygnału na UKF prowadzona jest z prowadzonego około siedemnaście kilometrów w linii prostej od Jasnej Góry centrum nadawczego Wręczyca. 
Program Radia.
Radio realizuje transmisje z: 
Ponadto program rozgłośni składa się z: 
Program obejmuje również:
Zasięg.
Radia Jasna Góra można słuchać:

</doc>
<doc id="548713" url="https://pl.wikipedia.org/wiki?curid=548713" title="Thelon">
Thelon

Thelon (ang. "Thelon River", fr. "Rivière Thelon") – rzeka w północnej Kanadzie, w Terytoriach Północno-Zachodnich i Nunavut. Jej długość wynosi 904 km, a dorzecze zajmuje powierzchnię 142,4 tys. km². 
Rzeka wypływa z jeziora Eyeberry i płynie w kierunku północnym, a później wschodnim. Przepływa przez kilka jezior, z których największe to jeziora Aberdeen w środkowym biegu i Baker w dolnym biegu. Thelon uchodzi do Zatoki Hudsona. Główne dopływy rzeki to Dubawnt i Kazan.
Rzekę po raz pierwszy przekroczył Samuel Hearne w 1770. Szczegółowo badania rzeki prowadzili w latach 1893-1894 bracia Joseph i James Tyrrell.
W 1927 nad rzeką Thelon założono rezerwat przyrody, w którym chronione są piżmowoły. W 1984 rzeka Thelon zaliczona została do Canadian Heritage Rivers System, czyli najcenniejszych pod względem przyrodniczym rzek Kanady.

</doc>
<doc id="548714" url="https://pl.wikipedia.org/wiki?curid=548714" title="Iwan Bilibin">
Iwan Bilibin

Iwan Jakowlewicz Bilibin (; ur. 16 sierpnia 1876, zm. 7 lutego 1942 w Leningradzie) – jeden z najbardziej wpływowych ilustratorów i scenografów XX wieku. Uczestnik m.in. projektu „Świat Sztuki” (ros. „Мир искусства”), udziałowiec spółki baletowej Ballets Russes. Inspirował go folklor słowiański, a od strony formalnej secesja.
Życie i edukacja.
Urodzony w podpetersburskiej wsi Tarchowka. Syn lekarza wojskowego Jakowa Iwanowicza Bilibina (Яков Иванович Билибин) i Warwary Aleksandrowny Bilibin.
Uczęszczał do szkoły zawodowej, potem był studentem Uniwersytetu w St. Petersburgu na wydziale prawa. Po ukończeniu studiów w maju 1900r. udał się do Monachium, gdzie odbywał praktyki u słoweńskiego malarza Antona Ažbe. W międzyczasie kontynuował naukę pod kierownictwem Ilji Riepina w Szkole Artystycznej mieszczącej się w Sankt Petersburgu.
W latach 1902–1904 podróżował po północy Rosji, gdzie zafascynowała go stara, drewniana architektura i rosyjski folklor. Wnioski z tej podróży opublikował w monografii Folk Arts of the Russian North w 1904 r.
Bilibin fascynował się także tradycyjną japońską grafiką.
Gdy utworzono projekt „Świat sztuki”, natychmiast został jego członkiem. Jego zadaniem było projektowanie ilustracji książek. Pierwsze ilustracje pochodzą z 1899 roku z gazety wydawanej w ramach projektu „Świat Sztuki”. Bilibin zyskał światową renomę w 1899 r., kiedy opublikował innowacyjne ilustracje do rosyjskich bajek.
Podczas rewolucji rosyjskiej 1905 roku rysował karykatury o tematyce rewolucyjnej. W 1925 r. osiadł w Paryżu, gdzie zajął się ozdabianiem prywatnych posiadłości i cerkwi. W 1936 r. wrócił do ojczyzny. Iwan Bilibin umarł w 1942 r. podczas oblężenia Leningradu.
Życie prywatne.
W 1902 Bilibin ożenił się ze swoją dawną uczennicą, malarką Marią Jakowlewną Czembers (Мария Яковлевна Чемберс). Wspólnie wychowywali synów Aleksandra (ur. 1903) i Iwana (ur. 1908).
W 1912 roku ponownie ożenił się, także z byłą uczennicą, absolwentką Szkoły Artystycznej w St. Petersburgu, Renée Rudolfowną O’Konnel (Рене Рудольфовна О'Коннель).
W 1923 roku rozstał się z O’Konnel i poślubił Aleksandrę Wasiljewnę Szczekatichinę-Potocką (Александра Васильевна Щекатихина-Потоцкая), petersburską artystkę, razem z którą wystawiał w Amsterdamie dzieła sztuki.

</doc>
<doc id="548716" url="https://pl.wikipedia.org/wiki?curid=548716" title="Gollob">
Gollob



</doc>
<doc id="548718" url="https://pl.wikipedia.org/wiki?curid=548718" title="Jezioro Winnipeg">
Jezioro Winnipeg



</doc>
<doc id="548720" url="https://pl.wikipedia.org/wiki?curid=548720" title="Kazan">
Kazan



</doc>
<doc id="548721" url="https://pl.wikipedia.org/wiki?curid=548721" title="Protasiewicz">
Protasiewicz



</doc>
<doc id="548723" url="https://pl.wikipedia.org/wiki?curid=548723" title="Federico Balzaretti">
Federico Balzaretti

Federico Balzaretti (ur. 6 grudnia 1981 roku w Turynie) – były włoski piłkarz występujący na pozycji obrońcy.
Kariera klubowa.
Federico Balzaretti zawodową karierę rozpoczynał w Torino Calcio. Jego zespół zajął drugie miejsce w Serie B i awansował do pierwszej ligi. Sam Balzaretti nie rozegrał jednak ani jednego spotkania i kolejne dwa sezony spędził na wypożyczeniu w AS Varese. W nowym klubie mógł liczyć na regularne występy i łącznie rozegrał 44 spotkania w Serie C1. Na rozgrywki 2001/2002 włoski zawodnik został wypożyczony do Sieny, dla której rozegrał szesnaście meczów w drugiej lidze. Następnie Balzaretti powrócił do Torino. Pełnił tam rolę zmiennika, jednak po spadku klubu do Serie B wywalczył już sobie miejsce w podstawowej jedenastce.
W 2005 roku Balzaretii za darmo odszedł do lokalnego rywala zespołu "Granata" – Juventusu. W debiutanckim sezonie dla nowego klubu włoski obrońca wystąpił w 20 spotkaniach Serie A oraz zadebiutował w Lidze Mistrzów. Razem z Juve wywalczył mistrzostwo Włoch, które w wyniku afery Calciopoli zostało mu jednak odebrane. W następnym sezonie Balzaretti brał udział w 37 z 38 ligowych pojedynków, a 17 lutego 2007 roku w wygranym 5:0 meczu z FC Crotone strzelił swojego pierwszego gola w profesjonalnej karierze. W lipcu włoski piłkarz odszedł do Fiorentiny, jednak rozegrał dla niej tylko sześć spotkań.
W trakcie zimowego okienka transferowego, 25 stycznia 2008 roku Balzaretti przeszedł do US Palermo. Działacze "Aquile" zapłacili za niego 3,8 miliona euro, tyle samo, za ile Włoch został wcześniej kupiony do Fiorentiny. 18 października 2009 roku strzelił zwycięską bramkę w wygranym 2:1 spotkaniu przeciwko Livorno Calcio.
W 2012 roku Balzaretti zasilił klub AS Roma, zaś trzy lata później zakończył karierę.
Kariera reprezentacyjna.
Balzaretti ma za sobą występy w młodzieżowych reprezentacjach Włoch. W drużynie do lat 20 zadebiutował 14 listopada 2000 roku w przegranym 3:1 meczu z Rumunią i rozegrał dla niej łącznie 23 spotkania. W zespole do lat 21 Balzaretti po raz pierwszy wystąpił 20 sierpnia 2002 roku w przegranym 0:2 pojedynku przeciwko Niemcom i łącznie zaliczył dla niego cztery występy.
Wraz z reprezentacją Włoch na Mistrzostwach Europy w 2012 r. zajął drugie miejsce.

</doc>
<doc id="548724" url="https://pl.wikipedia.org/wiki?curid=548724" title="Bitwy u brodów na Isenie">
Bitwy u brodów na Isenie

Fikcyjne bitwy ze stworzonej przez J.R.R. Tolkiena mitologii Śródziemia.

</doc>
<doc id="548725" url="https://pl.wikipedia.org/wiki?curid=548725" title="Jezioro Champlain">
Jezioro Champlain



</doc>
<doc id="548726" url="https://pl.wikipedia.org/wiki?curid=548726" title="Blanka d’Évreux">
Blanka d’Évreux

Blanka z Évreux, Blanka z Nawarry (fr. "Blanche d’Évreux" lub "Blanche de Navarre"), (1333 – 5 października 1398, w Neaufles-Saint-Martin) – królowa Francji jako druga żona króla Filipa VI Walezjusza.
Była drugą córką Joanny II – królowej Nawarry i Filipa III – hrabiego d'Évreux. Blanka początkowo miała poślubić następcę tronu – Jana, ale znana była z urody i zakochał się w niej ojciec Jana – król Filip. Filip był wdowcem po Joannie Burgundzkiej nazywanej "Kulawą". Ślub Blanki i Filipa odbył się 19 lub 29 stycznia 1349, w Brie-Comte-Robert. Blanka i Filip mieli jedną córkę:
Blanka owdowiała 22 sierpnia 1350 i przeniosła się do Neaufles-Saint-Martin koło Gisors w Normandii. Odrzuciła oświadczyny króla Kastylii-León Piotra I Okrutnego mówiąc, że królowe Francji nie wychodzą ponownie za mąż. 
Blanka przeżyła swojego niedoszłego narzeczonego – Jana II Dobrego (zm. 1364) i jego syna – Karola V Mądrego (zm. 1380). Na dworze królewskim pojawiała się jedynie na szczególne okazje, np. w 1380 na koronację Karola VI Szalonego i w 1385 na powitanie narzeczonej króla – Izabeli Bawarskiej. Była mediatorką między jej bratem Karolem II Złym – królem Nawarry, a kolejnymi królami Francji. Została pochowana w bazylice Saint-Denis.

</doc>
<doc id="548728" url="https://pl.wikipedia.org/wiki?curid=548728" title="A.C. Siena">
A.C. Siena



</doc>
<doc id="548730" url="https://pl.wikipedia.org/wiki?curid=548730" title="Jezioro Managua">
Jezioro Managua



</doc>
<doc id="548731" url="https://pl.wikipedia.org/wiki?curid=548731" title="Jezioro Manitoba">
Jezioro Manitoba



</doc>
<doc id="548732" url="https://pl.wikipedia.org/wiki?curid=548732" title="Jezioro Masaya">
Jezioro Masaya



</doc>
<doc id="548733" url="https://pl.wikipedia.org/wiki?curid=548733" title="Jezioro Michigan">
Jezioro Michigan



</doc>
<doc id="548736" url="https://pl.wikipedia.org/wiki?curid=548736" title="Jezioro Erie">
Jezioro Erie



</doc>
<doc id="548737" url="https://pl.wikipedia.org/wiki?curid=548737" title="Małgorzata Szkocka">
Małgorzata Szkocka

Małgorzata Szkocka, ang. "Saint Margaret of Scotland", znana była również pod swoim anglosaskim imieniem jako Margaret Ætheling (ur. ok. 1045, zm. 16 listopada 1093) – królowa Szkocji (1070-1093), święta Kościoła katolickiego.
Życiorys.
Małgorzata urodziła się ok. 1045 r. najprawdopodobniej na Węgrzech, gdzie wówczas przebywali jej rodzice. Była córką angielskiego księcia Edwarda Wygnańca (syna Edmunda II Żelaznobokiego) i Agaty.
Edmund II, obawiając się słusznie zagrożenia za strony Kanuta Wielkiego, wysłał swoją rodzinę – jak można przypuszczać zaraz po narodzeniu Edwarda, czyli w roku 1016 – na kontynent. Nie wiadomo natomiast, kiedy Edward pojawił się na Węgrzech i jakie tam były jego losy. Pochodzenie Agaty nie jest pewne. W źródłach najczęściej wspomina się, że była spokrewniona z cesarzem Henrykiem III.
W 1057 r. na prośbę swojego stryja (przyrodniego brata ojca) Edwarda Wyznawcy, króla Anglii od 1042 r., książę Edward wraz z żoną Agatą oraz trójką potomstwa: Małgorzatą, Krystyną i Edgarem wrócili do Anglii, a konkretnie do Nortumbrii. Edward po kilku tygodniach zmarł.
5 stycznia 1066 r. zmarł bezpotomnie król Anglii Edward Wyznawca, co spowodowało wiele komplikacji. Co prawda Edward już w 1052 r. wyznaczył na swego następcą władcę Normandii Wilhelma Zdobywcę, lecz gdy zmarł, władcą Anglii ogłosił się hrabia Wessex Harold II, szwagier Edwarda, twierdząc, że to on został wyznaczony na następcę tronu. Okazało się, że do tronu może pretendować także małoletni brat Małgorzaty, ur. ok. 1051 r. Edgar II Ætheling (Zesłaniec).
Zaistniała sytuacja doprowadziła jesienią 1066 r. do wojny pomiędzy Haroldem II, Wilhelmem i królem Norwegii Haraldem III Surowym, który również zgłosił pretensje do tronu. Anglia po bitwie pod Hastings musiała uznać się za pokonaną.
Na tronie zasiadł Wilhelm Zdobywca, a Agata musiała uciekać z kraju. Wraz z dziećmi opuściła w 1069 r. Nortumbrię, zamierzając powrócić na Węgry. Sztorm zniósł ich statek do Szkocji, gdzie oddali się pod opiekę Malcolma III „Canmore”, króla Szkocji. Miejsce, w którym miała wylądować Agata, znane jest dziś jako „Nadzieja Świętej Małgorzaty”.
Malcolm był wdowcem (jego żona Ingibiorg Finnsdottir zmarła w 1069 r.), więc przypadła mu do gustu myśl o poślubieniu panny wywodzącej się z anglosaskiej rodziny królewskiej (Małgorzata była wnuczką króla Anglii Edmunda II Żelaznobokiego). Wkrótce, w 1070 r., doszło do małżeństwa Malcolma i Małgorzaty. Ślubu udzielił celtycki biskup Fothad z St Andrews. Małgorzata została koronowana na królową Szkocji.
Od tej pory jej życie toczyło się w dwóch zamkach – w Edynburgu i Dunfermline, gdzie bardzo sumiennie wypełniała obowiązki żony i matki. Osobiście zajmowała się wychowywaniem dzieci, co nie było wówczas w zwyczaju. Jako osoba bardzo religijna dbała o kościoły. Odbudowała m.in. opactwo na wyspie Iona, założone przez Św. Kolumbę w 563 r., miejsce spoczynku władców szkockich. Zapewniła też darmowy prom oraz domy dla pielgrzymów przybywających, aby odwiedzić świątynię Świętego Andrzeja. Wraz z mężem ufundowała również opactwo Dunfermline. Użyła swoich kontaktów i znajomości, aby ułatwić wprowadzenie tzw. benedyktyńskich zasad klasztornych obowiązujących na kontynencie. Dzięki jej zaangażowaniu przeprowadzono kilka reform kościelnych, m.in. zwołano synod, który uregulował przepisy związane z wielkim postem, komunią Wielkanocną i prawem małżeńskim.
W czasie konfliktu z królem angielskim Wilhelmem II, podczas oblężenia zamku Alnwick 13 listopada 1093 r. zginął mąż Małgorzaty i ich najstarszy syn, Edward. Małgorzata natomiast, która od pewnego czasu chorowała, zmarła trzy dni później, 16 listopada 1093 na zamku w Edynburgu. Spoczywa w opactwie benedyktyńskim w Dunfermline.
Jej syn król Dawid I rozbudował kościół opactwa, grób zaś Małgorzaty stał się miejscem licznych pielgrzymek, których intensywność wzrosła, gdy papież Innocenty IV w 1250 r. zezwolił na kult relikwii królowej.
Małżeństwo Malcolma z Małgorzatą poprawiło sytuację anglosaskiej społeczności, którą władał, a pod rządami synów Małgorzaty – Edgara, Aleksandra I i Dawida I, szkocki dwór królewski stał się bardziej podobny do dworów ich anglonormańskich i kontynentalnych sąsiadów.
Małgorzata i Malcolm mieli ośmioro dzieci – 6 synów i 2 córki:
Wszystkie dzieci Malcolma z jego pierwszą żoną Ingibiorg Finnsdottir nosiły imiona gaelickie, natomiast dzieci Małgorzaty otrzymały anglosaskie imiona królewskie, najprawdopodobniej z uwagi na prawo do tronu Anglii. Synów Małgorzaty nie uznawano za pretendentów do szkockiej korony, jako że Malcolm miał braci, a także dorosłych synów z pierwszego małżeństwa. Uważano, że to właśnie oni obejmą tron Szkocji.
Ufundowany w 1875 r. Queen Margaret University College nazwany został tak na cześć Małgorzaty Szkockiej.
Kanonizacja.
Kościół rzymskokatolicki początkowo wyznaczył święto Świętej Małgorzaty Szkockiej na 10 czerwca, ale data ta w reformie liturgicznej z 1972 r. została zmieniona na 16 listopada. W roku 1673 papież Klemens X ogłosił Świętą Małgorzatę patronką Szkocji, a w 1692 roku jej kult rozciągnięto na cały Kościół, dokonując kanonizacji równoważnej.
W 1560 r. protestanci splądrowali opactwo i zniszczyli relikwie św. Małgorzaty. Uratował się jedynie bogaty relikwiarz z jej głową. Przewieziono go dla bezpieczeństwa do Belgii, gdzie uległ zniszczeniu w czasie rewolucji francuskiej w roku 1793. Drobną część relikwii ofiarowano królowi Hiszpanii, Filipowi II, który umieścił je na zamku w Escorial.
Dzień obchodów.
Wspomnienie liturgiczne obchodzone jest w Kościele katolickim w "dies natalis".

</doc>
<doc id="548738" url="https://pl.wikipedia.org/wiki?curid=548738" title="Jezioro Huron">
Jezioro Huron



</doc>
<doc id="548739" url="https://pl.wikipedia.org/wiki?curid=548739" title="Jezioro Izabal">
Jezioro Izabal



</doc>
<doc id="548740" url="https://pl.wikipedia.org/wiki?curid=548740" title="Jezioro Athabaska">
Jezioro Athabaska



</doc>
<doc id="548741" url="https://pl.wikipedia.org/wiki?curid=548741" title="Ratusz w Bieczu">
Ratusz w Bieczu

Ratusz w Bieczu – biecka siedziba władz miejskich. Stoi na środku bieckiego rynku.
Ratusz.
Ratusz, pierwotnie gotycki, zbudowany w 2 połowie XV w., został przebudowany w XVI w. Dzisiejszy piętrowy, kwadratowy budynek, stanowi jedynie połowę pierwotnej budowli. Po I rozbiorze Polski został zlikwidowany powiat biecki, więc ogromny ratusz nie był już potrzebny. W latach ok. 1820-1830 zdecydowano się rozebrać część wschodnią budowli, przebudowując jednocześnie pozostałą część w stylu klasycystycznym i nadając jej nową fasadę od wschodu. Niezmienione pozostały jedynie piwnice i częściowo parter, na którym zachowały się m.in. gotyckie portale we wnętrzu budynku.
Fundamenty rozebranej części ratusza zostały odkryte w czasie wykopalisk archeologicznych prowadzonych na rynku w 1958 roku. Oznaczono je później ozdobnymi ceglanymi płytkami.
Wieża ratuszowa.
Pierwotna wieża, gotycka, wzniesiona została zapewne wraz z całym ratuszem. W 1569 roku miasto nie mogło wybronić się z olbrzymich podatków i popadło w ruinę. 8 maja tego roku o 10. rano zawaliła się wieża ratuszowa, a w jej ruinach zginął młody trębacz.
Nowa wieża, w stylu późnogotyckim, została wzniesiona w latach 1569–1580, głównie z funduszy przekazanych Radzie Miejskiej przez Marcina Kromera. Masywna, zbudowana z cegły, wysokości 58 m, w trzech dolnych kondygnacjach jest kwadratowa, w trzech kolejnych – ośmioboczna. Zakończona galeryjką, nakryta jest baniastym, również ośmiobocznym, barokowym hełmem zwieńczonym latarnią. Pierwotny hełm spalił się w wielkim pożarze miasta 12 maja 1903 r. Po zrekonstruowaniu hełmu w 1953 roku wg projektu dr inż. arch. Stefana Świszczowskiego pokryto go gontami, a w 1998 r. hełm pokryto blachą miedzianą. W latach 1959–1963 dr Tadeusz Przypkowski zrekonstruował tarczę zegarową.
Wieża jest ozdobiona dekoracją sgraffitową imitującą boniowanie, w znacznej części odtworzoną w czasie jej konserwacji w latach 1965–1967. Na ścianie zachodniej widnieje wmurowany orzeł zygmuntowski z łacińską inskrypcją, pod nim herb Ligęzów – starostów i kasztelanów bieckich, a obok herb Marcina Kromera. Poniżej zainstalowano czarną tablicę dla uczczenia setnej rocznicy urodzin Adama Mickiewicza. Na ścianie wschodniej znajduje się tarcza zegara z XVI w. z 24-godzinnym podziałem. Obecnie jest ona rzadkością, ponieważ od XVII w. stosuje się tzw. półzegarze, z 12-godzinnym podziałem.
Wieża była symbolem potęgi miasta. W dawnych czasach trębacz odgrywał hejnał, sygnalizował otwieranie i zamykanie bram oraz wiele innych informacji. Od 2005 roku z wieży znowu rozlega się hejnał – słychać go codziennie w południe. W najniższej piwnicy wieży znajduje się loch zwany turmą, do którego wtrącano skazańców. Na jej ścianach do dziś zachowały się różne napisy i kalendarze wyryte przez skazańców. Wyżej znajdowała się cela, gdzie dziś można oglądać kopie średniowiecznych narzędzi tortur.

</doc>
<doc id="548744" url="https://pl.wikipedia.org/wiki?curid=548744" title="Izabal">
Izabal



</doc>
<doc id="548747" url="https://pl.wikipedia.org/wiki?curid=548747" title="Mario Frick">
Mario Frick

Mario Frick (ur. 8 maja 1965 w Chur) – liechtensteiński polityk i prawnik, w latach 1993–2001 premier Liechtensteinu.
Życiorys.
Ukończył szkołę średnią w Vaduz, a w 1989 studia prawnicze na Uniwersytecie w St. Gallen. Doktoryzował się w 1991. W latach 1991–1993 był urzędnikiem służby prawnej w ramach administracji państwowej Liechtensteinu. W tym samym okresie zasiadał w radzie gminy Balzers. Działacz Unii Patriotycznej. W maju 1993 został wicepremierem koalicyjnego rządu, odpowiadał za sprawy wewnętrzne, środowisko, rolnictwo, leśnictwo i sprawiedliwość. Jego ugrupowanie wygrało następnie przedterminowe wybory w październiku 1993. 15 grudnia 1993 Mario Frick objął urząd premiera, który sprawował do 5 kwietnia 2001. Był też w międzyczasie w różnych okresach ministrem finansów, sprawiedliwości i budownictwa. W trakcie urzędowania Liechtenstein przystąpił do Europejskiego Obszaru Gospodarczego i Światowej Organizacji Handlu. Jego drugi gabinet z 1997 był po raz pierwszym od końca lat 30. rządem monopartyjnym, do którego nie dołączyła Postępowa Partia Obywatelska.
Po odejściu z urzędu brał aktywny udział w dyskusji nad zmianami w konstytucji, sprzeciwiając się reformom postulowanym przez księcia Liechtensteinu. W 2002 podjął prywatną praktykę prawniczą. Był prezesem przedsiębiorstwa Vaduzer Medienhaus (2003–2009), w 2005 objął kierownictwo izby adwokackiej Liechtensteinu.

</doc>
<doc id="548748" url="https://pl.wikipedia.org/wiki?curid=548748" title="Kasprzak">
Kasprzak



</doc>
<doc id="548749" url="https://pl.wikipedia.org/wiki?curid=548749" title="Abdülmecid I">
Abdülmecid I

Abdülmecid I (ur. 25 kwietnia 1823 w Stambule, zm. 25 czerwca 1861); po arabsku: عبد المجيد الأول – sułtan Imperium osmańskiego, następca swego ojca Mahmuda II od 2 lipca 1839 roku. Podczas jego rządów doszło do rozwoju nacjonalizmu w kraju i wzrostu wpływów europejskich mocarstw.
Życiorys.
Abdülmecid objął rządy w państwie w niekorzystnym dla całego kraju okresie. Do Stambułu dochodziły wieści o rozbiciu sułtańskiej armii pod Nizip przez Muhammada Alego, władcę Egiptu. Flota zmierzająca do Aleksandrii została przechwycona także przez Egipcjan pod dowództwem Ahmeta Paszy pod pretekstem ochrony swych interesów, gdyż doradcy tureccy mieli rzekomo działać na korzyść Rosji. Ponownie zagrożone państwo tureckie zostało obronione przed swym wasalem dzięki zbrojnej interwencji państw europejskich zainteresowanych silniejszą pozycją Osmanów w tym regionie i opozycją względem Rosji. Wielka Brytania oraz Francja nie miały bowiem zamiaru utracić kontroli na rzecz Rosji nad cieśninami Bosfor i Dardanele. Państwom tym zależało, aby ruch przez obydwa akweny był możliwy albo dla wszystkich, albo dla nikogo. Dlatego też preferowano utrzymanie korzystnego dla europejskich imperiów "status quo" w tym rejonie świata.
Zgodnie z instrukcjami wydanymi przez swego ojca Abdülmecid szybko przeprowadził reformy, których nie zdołał dokończyć Mahmud II. W listopadzie 1839 roku ogłoszono edykt Hatt-i Sharif, który miał wyegzekwować wprowadzenie zmian w życie. Edykt został uzupełniony pod koniec wojny krymskiej w lutym 1856 roku. Zarządzenia zakładały wśród wszystkich klas społecznych prawo do życia i do własności, podatki winny być równo nakładane i pobierane bez nadużyć, każdy obywatel był równy drugiemu oraz posiadał prawo do wyznawania wybranej przez siebie religii. Plany wprowadzenia reform spotkały się z niechęcią panującej klasy muzułmańskiej oraz ulemów. Doszło do zawiązania nawet przez religijnych przywódców kilku spisków na życie sułtana, by zapobiec zmianom wewnątrz kraju.
Podstawowe reformy Abdülmecida to:
Po klęsce powstania na Węgrzech w 1849 roku po Wiośnie Ludów Lajos Kossuth wraz z towarzyszami, do których należeli Józef Bem oraz Henryk Dembiński, schronili się na terenie imperium osmańskiego. Rosja oraz Austria domagały się od Abdülmecida, aby ten wydał lub zabił uciekinierów. Sułtan odmówił spełnienia tych nakazów, co doprowadziło do kolejnych spięć na linii Stambuł – Moskwa. Okazał się również miłosierny względem spiskowców czyhających na jego życie.
W 1852 roku ufundował on Order Medżydów za działania, które przyniosły zyski państwu. Panuje opinia, iż był osobą honorową i przyjacielską, bardzo łatwą do przekonania.
Abdülmecid I zmarł w 1861 roku. Rok przed śmiercią założył miasto Medgidia. Jego następcą został brat Abdülaziz. Za rządów Abdülmecida rozpoczęło się lekkomyślne pobieranie pożyczek od państw europejskich, co doprowadziło do niewypłacalności za rządów kolejnych władców i upadku wiarygodności Osmanów jako równorzędnego partnera dla Europy, a w następstwie do detronizacji i śmierci Abdülaziza.
Pozostawił po sobie kilku synów. Spośród jego potomstwa Murad V, Abdülhamid II, Mehmed V i Mehmed VI sprawowali władzę w państwie, jako ostatni sułtanowie w historii imperium.

</doc>
<doc id="548750" url="https://pl.wikipedia.org/wiki?curid=548750" title="Crimson Editor">
Crimson Editor

Crimson Editor – darmowy edytor tekstu, edytor programistyczny i edytor HTML dla systemu Windows. Wiele funkcji oraz sam interfejs programu jest podobny do stosowanego w programie EditPlus.
Funkcje.
Dodatkowo Crimson Editor obsługuje makra, takie jak można znaleźć w programach takich jak Microsoft Office.
W kwietniu 2006 zostało postawione pytanie, czy będzie tworzona nowa wersja programu po tym, jak ostatnią wypuszczoną była ta z września 2004 roku. Kilka prób skontaktowania się z autorem zakończyły się fiaskiem. W celu stłumienia debaty na forum, „Pete Spicer” zasugerował stworzenie programu bazującego na Crimson Editor, ale z tak przepisanym kodem źródłowym, by można było go wypuścić na licencji otwartego oprogramowania GPL pod nazwą Emerald Editor.

</doc>
<doc id="548751" url="https://pl.wikipedia.org/wiki?curid=548751" title="Proces gnilny">
Proces gnilny



</doc>
<doc id="548752" url="https://pl.wikipedia.org/wiki?curid=548752" title="A.S. Roma">
A.S. Roma



</doc>
<doc id="548753" url="https://pl.wikipedia.org/wiki?curid=548753" title="Jonathan Zebina">
Jonathan Zebina

Jonathan Zebina (ur. 19 lipca 1978 w Paryżu) – francuski piłkarz grający na pozycji obrońcy.
Kariera klubowa.
Zebina zaczął karierę AS Cannes w 1996. W 1998 przeszedł do Cagliari Calcio, a w 2000 do AS Roma. W 2004, po objęciu stanowiska trenera Juventusu przez Fabio Capello, przeszedł razem z nim do turyńskiego zespołu. 31 sierpnia 2010 roku za porozumieniem stron Jonathan rozwiązał kontrakt z Juventusem. 31 sierpnia 2010 Zebina został graczem Brescii. W sezonie 2011/2012 grał w Stade Brestois 29, a w latach 2012–2014 w Toulouse FC. Karierę kończył w 2015 w AC Arles-Avignon.

</doc>
<doc id="548755" url="https://pl.wikipedia.org/wiki?curid=548755" title="Entowe Żony">
Entowe Żony



</doc>
<doc id="548758" url="https://pl.wikipedia.org/wiki?curid=548758" title="Entiany">
Entiany



</doc>
<doc id="548759" url="https://pl.wikipedia.org/wiki?curid=548759" title="Athabaska">
Athabaska



</doc>
<doc id="548761" url="https://pl.wikipedia.org/wiki?curid=548761" title="Pierwsza bitwa u brodów na Isenie">
Pierwsza bitwa u brodów na Isenie

Pierwsza bitwa u brodów na Isenie – bitwa ze stworzonej przez J.R.R. Tolkiena mitologii Śródziemia.
Było to pierwsze, wielkie starcie pomiędzy siłami Rohanu a armią Sarumana, krótko wspomniane w "Dwóch wieżach", drugiej części "Władcy Pierścieni". Pewne informacje na temat tej bitwy można znaleźć w "Dodatkach" do trzeciego tomu powieści, natomiast jej dokładny przebieg został przedstawiony w "Niedokończonych opowieściach".
Bitwa u brodów na Isenie.
Batalia stoczona 25 lutego 3019 roku Trzeciej Ery pomiędzy wojskami Rohanu a armią Sarumana podczas Wojny o Pierścień.
Siły Rohanu.
Książę Théodred, drugi marszałek Marchii i następca tronu, zebrał u brodów na Isenie oddziały głównie z Zachodniej Marchii królestwa. Pod swoją komendą miał dwanaście éoredów konnicy, w tym jeden złożony z samych łuczników (w sumie co najmniej 1440 jeźdźców) i oddział piechurów z Zachodniej Bruzdy (zapewne w sile kilkuset ludzi). Książę oczekiwał jeszcze na przybycie z Edoras posiłków, czterech éoredów marszałka Elfhelma, czyli co najmniej 480 żołnierzy.
Rohirrimowie spodziewali się ataku armii Sarumana, liczącej najpewniej kilka tysięcy żołnierzy i mającej przewagę liczebną nad Jeźdźcami Rohanu, lecz i tak doszło do niego bardzo wcześnie. Zwiadowcy donieśli Théodredowi, że większość sił wroga zbiera się na zachodnim brzegu Iseny (z Isengardu bowiem można było wysyłać oddziały na oba brzegi rzeki). Książę zdecydował się uderzyć na te wojska, zanim będą gotowe do walki. Przy brodach pozostawił piechurów oraz trzy éoredy i stado zapasowych koni na wschodnim brzegu. Z resztą wojsk ruszył na przeciwnika.
Pierwsze starcia.
W odległości około dwudziestu mil na północ od brodów Rohirrimowie rozbili straż przednią armii Sarumana. Jednak siły główne Czarodzieja okazały się przygotowane do bitwy – zajęły umocnione pozycje i miały w swych szeregach wielu pikinierów. Czołowy éored Théodreda został zatrzymany i nieomal otoczony przez nowe oddziały Sarumana, które wyszły z Isengardu. Uratowała go jednak szarża jeźdźców nadciągających w drugiej linii. Książę, zauważywszy inne siły nieprzyjacielskie, maszerujące ku brodom wschodnim brzegiem, postanowił się wycofać. Żołdacy Sarumana zaczęli ścigać Rohirrimów, lecz straż tylna marszałka Grimbolda, odpierała te ataki.
Śmierć Théodreda.
Pod koniec dnia Jeźdźcy Rohanu dotarli z powrotem do brodów. W obliczu maszerujących ich tropem Isengardczyków, Théodred pozostawił na zachodnim brzegu Grimbolda i dołączył do jego podkomendnych jeszcze kilkudziesięciu spieszonych kawalerzystów. Sam, wraz ze swym éoredem, obsadził wyspę na środku Iseny, by w razie potrzeby osłonić odwrót ludzi Grimbolda. Całą resztę jazdy wysłał na drugi brzeg rzeki. Wtedy jednak nastąpiła katastrofa – nagle zaatakowały Rohirrimów siły Sarumana maszerujące wschodnim brzegiem, które poruszały się zaskakująco szybko. W pierwszym rzucie uderzyli konni Dunlendingowie i wilczy jeźdźcy, siejąc postrach wśród rohańskich koni. Za nimi nacierały dwa oddziały ciężkozbrojnych Uruków, które zaczęły spychać Jeźdźców Rohanu wzdłuż Iseny na południe. Jednocześnie na zachodnim brzegu żołdacy Sarumana zaatakowali ludzi Grimbolda. W tej sytuacji, specjalnie przygotowany przez Czarodzieja, oddział toporników (ludzi czy też co bardziej prawdopodobne półorków) natarł na wyspę i otoczył éored Théodreda. Grimbold, wraz z kilkoma ludźmi, rzucił się na pomoc księciu. Przebił się do niego, lecz wtedy Théodred padł pod ciosem topora.
Koniec bitwy.
Od całkowitego pogromu ocaliło Rohirrimów przybycie Elfhelma. Nie spodziewał się on tak wcześnie bitwy, ale gdy dotarło do niego paru uciekinierów, pośpieszył ku brodom. W zapadających ciemnościach szarża jego jeźdźców kompletnie zaskoczyła żołdaków Sarumana, którzy poszli w rozsypkę. Większość uciekła na północ ścigana przez Rohirrimów. Elfhelm zaś z częścią swoich ludzi uderzył od tyłu na toporników, którzy zostali wybici do nogi. Atak ten ocalił od śmierci resztę ludzi Théodreda i samego Grimbolda. Okazało się też, iż książę jeszcze żyje. Był jednak śmiertelnie ranny i zdołał wyrzec tylko parę słów:
Ostatecznie bitwa wygasła, gdy wojska Sarumana z zachodniego brzegu wycofały się.
Efekty starcia.
W tej batalii Rohirrimowie ponieśli znaczne straty w ludziach i koniach. Jednak, jak się okazało w ciągu następnego dnia (26 lutego), większość kawalerzystów, zepchniętych przez Uruków na południe, przeżyła i powróciła do obozu. Choć Jeźdźcom Rohanu udało się utrzymać pozycje przy brodach, poległ ich dowódca, Théodred. Doprowadzenie do śmierci księcia było zresztą głównym celem Sarumana podczas tej bitwy. Nie zamierzał on od razu zaatakować Zachodniej Bruzdy i Rogatego Grodu, do czego częściowo przyczyniła się mężna obrona Grimbolda i Elfhelma. Był to fatalny błąd Czarodzieja, bowiem gdyby od razu rzucił wszystkie swoje siły do ataku, podbój Rohanu, najprawdopodobniej, skończyłby się jego zwycięstwem.
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, przy scenie związanej z pierwszą bitwę u brodów, wprowadzono pewne zmiany w stosunku do powieści.
Nie pokazano samej walki, która w myśl scenariusza nie miała charakteru dużego starcia w otwartej wojnie, lecz raczej potyczki. W filmie widzimy pobojowisko na które przybywa Éomer wraz ze swym oddziałem. W padającym deszczu, Rohirrimowie odnajdują ciężko rannego Théodreda, którego Éomer zabiera do Edoras. Należy dodać, iż scenę tą umieszczono tylko w wersji reżyserskiej filmu "", wydanej na DVD.

</doc>
<doc id="548762" url="https://pl.wikipedia.org/wiki?curid=548762" title="Jezioro Nikaragua">
Jezioro Nikaragua



</doc>
<doc id="548763" url="https://pl.wikipedia.org/wiki?curid=548763" title="Jezioro Nipigon">
Jezioro Nipigon



</doc>
<doc id="548765" url="https://pl.wikipedia.org/wiki?curid=548765" title="Joanna Burgundzka (Kulawa)">
Joanna Burgundzka (Kulawa)

Joanna Burgundzka (fr. "Jeanne de Bourgogne") lub Joanna Kulawa (fr. "Jeanne la Boiteuse") (ur. ok. 1293, zm. 12 września 1348) – królowa Francji (1328–1348) jako pierwsza żona króla Filipa VI Walezjusza.
Trzecia córka Roberta II (1248–1306), księcia Burgundii, Agnieszki (1260–1325), najmłodszej córki króla Ludwika IX Świętego. Jej starszą siostrą była Małgorzata Burgundzka – pierwsza żona Ludwika X Kłótliwego.
Joanna i Filip pobrali się w lipcu 1313, dzięki temu małżeństwu Joanna najpierw nosiła tytuł hrabiny Maine (w latach 1315–1328), później hrabiny Valois i hrabiny Andegawenii (w latach 1325–1328) i wreszcie królowej Francji. Joanna była kobietą inteligentną i pewną siebie. Zdominowała swojego męża i została regentką, kiedy on wyruszył przeciw Anglikom podczas wojny stuletniej. Jej żądza władzy nie podobała się jej poddanym, którzy nazywali ją "la male royne boiteuse" – "kulawym królem". Kronikarze opisują Joannę jako kobietę bezlitosną dla swoich wrogów, ale też jako kobietę wykształconą i miłośniczkę książek: swojemu najstarszemu synowi wysyłała manuskrypty do przeczytania, Jeanowi de Vignay kazała przetłumaczyć na francuski m.in. "Miroir historial" Vincenta de Beavais i "Jeu d'échecs moralisés" Jacques’a de Cessolesa.
Joanna zmarła podczas epidemii czarnej śmierci, a po jej śmierci Filip ożenił się po raz drugi z Blanką z Évreux, księżniczką Nawarry.
Potomstwo.
Joanna i Filip mieli siedmioro dzieci:

</doc>
<doc id="548766" url="https://pl.wikipedia.org/wiki?curid=548766" title="Ken Livingstone">
Ken Livingstone

Kenneth Robert Livingstone (ur. 17 czerwca 1945 w Londynie) – brytyjski polityk, przewodniczący Greater London Council (1981–1986), burmistrz Londynu w latach 2000–2008. W latach 1987–2001 był posłem do Izby Gmin z okręgu Brent East. Jest nazywany „czerwonym Kenem” ze względu na lewicowe poglądy polityczne. Po zajmowaniu urzędu przez dwie kolejne kadencje został pokonany w wyborach 1 maja 2008 przez kandydata konserwatystów Borisa Johnsona.
Dzieciństwo i młodość.
Ken Livingstone urodził się 17 czerwca 1945 w domu swojej babci na 21b Shrubbery Road, w dzielnicy Lambeth w południowym Londynie. Jego matka, Ethel Ada (z domu Kennard, 1915-1997), urodziła się w pobliskim Southwark, ojciec Robert Moffat Livinstone (1915-1971) był z pochodzenia Szkotem, urodził się w Dunoon. Ethel i Robert spotkali się w kwietniu 1940 roku w sali muzycznej w Workingrton, pobrali się w ciągu trzech miesięcy od spotkania. Po zakończeniu wojny para przeprowadziła się do mieszkania matki Ethel. Siostra Kena, Lin urodziła się dwa i pół roku później. Rodzina Livinstone pod względem ideowym była prawicowa, Ken opisał rodziców jako „klasę pracującą torysów”, mieli oni jednak poglądy przeciwstawne rasizmowi i homofobii, co nie było w tym czasie popularne. Większa część rodziny była wyznania anglikańskiego, Ken w wieku 11 lat został ateistą.
Gdy Ken rozpoczął naukę w szkole podstawowej Świętego Leonarda, jego rodzina przeniosła się do nowo wybudowanego osiedla komunalnego w pobliskiej miejscowości Tulse Hill. Po ukończeniu szkoły podstawowej w 1956 roku rozpoczął naukę w szkole średniej w Tulse Comprehensive School Hill. Rok później jego rodzina wyprowadziła się z mieszkania komunalnego i zakupiła swój dom przy ulicy 66 Wolfington w West Norwood. Ken był dobrym uczniem lecz miał problemy, był raczej nieśmiały i wagarował. Przez jeden rok edukacji jego nauczycielem był Philip Hobsbaum, który zachęcał uczniów do dyskusji na aktualne tematy polityczne takie jak powstanie węgierskie 1956 roku i kryzys sueski. To właśnie on zainteresował młodego Livingstone polityką. Od 1962 do 1970 roku pracował jako technik w Chester Beatty. Poznał tam działaczy socjalistycznych zaangażowanych w działalność społeczną.
W 1966 roku razem z przyjacielem Mickiem Town'em udał się na wycieczkę do Afryki Zachodniej, odwiedzając Algierię, Niger, Nigerię, Lagos, Ghanę i Togo. Wracając do domu wziął udział w kilku marszach protestacyjnych w proteście przeciwko amerykańskiej interwencji w Wietnamie, coraz bardziej interesując się polityką. Związał się z grupą wolnościowych socjalistów znaną jako „Solidarity”.
Aktywność polityczna w latach 70..
Livingstone wstąpił do Partii Pracy w marcu 1968 roku, w wieku 23 lat. W tym okresie wielu laburzystów opuszczało partie w proteście przeciw polityce realizowanej przez rząd Harolda Wilsona, który wspierał Stany Zjednoczone w wojnie w Wietnamie i wdrażał cięcia budżetowe w krajowej służbie zdrowia. Wielu z tych działaczy przyłączyło się do bardziej socjalistycznych partii politycznych, takich jak Międzynarodowi Socjaliści czy Socjalistyczna Liga Pracy. Partia poniosła porażkę w wyborach samorządowych. W Londynie Partia Pracy utraciła kontrolę nad 15 gminami, w tym właśnie londyńska dzielnica Livingstona Lambeth, która znalazła się pod kontrolą konserwatystów. Członkowie lokalnego oddziału Partii Pracy w Norwood byli zaskoczeni faktem, że Livingstone dołączył do partii biorąc pod uwagę rozczarowanie rządami laburzystów wśród brytyjskich lewicowców. Wkrótce zaangażował się w działalność partyjną, w ciągu miesiąca stał się sekretarzem Młodych Socjalistów w Norwood. W tym okresie zaczął uczęszczać do szkoły wieczorowej. Po odejściu z pracy w Chester Beatty we wrześniu 1970, rozpoczął kurs nauczycielski. Potem uznał to jednak za „stratę czasu”. W czasie kursu poznał przyszłą żonę (wziął z nią ślub w 1973) Christine Chapman, przewodniczącą związku studenckiego.
W październiku 1971 roku ojciec Livingstone zmarł na atak serca. W tym samym roku Livingstone został wybrany na stanowisko wiceprzewodniczącego, Komitetu Mieszkaniowego na Borough Rady, stanowiło to jego pierwszy urząd w samorządzie. Livingstone choć nigdy nie był marksistą, związał się z wieloma grupami trockistowskimi, które realizowały politykę entryzmu w strukturach Partii Pracy, traktując je jako potencjalnych sojuszników, w szczególności związał się z działaczami Rewolucyjnej Ligi Komunistycznej. Ken zrezygnował ze stanowiska w Komitecie Mieszkaniowym w grudniu 1973 roku. Ken i jego żona Christine przenieśli się do West Hampstead w północnym Londynie. W czerwcu 1977 został wybrany przez lokalnych członków partii na kandydata do parlamentu z okręgu Hampstead, pokonując swojego rywala Vince Cable 24 do 22 głosów. Szybko zyskał lokalną sławę w Hampstead i Highgate Express, deklarując że zrobi wszystko co możliwe, aby zmniejszyć wiek kontaktów homoseksualnych wśród mężczyzn z 21 do 16 lat (tak jak wśród par heteroseksualnych). Ken został wybrany na przewodniczącego Komitetu Mieszkaniowego w Camden. W 1979 Partią Pracy wstrząsnął kolejny wewnętrzny kryzys, działacze zgromadzeni w Kampanii na rzecz Demokracji protestowali przeciw parlamentarnej elicie laburzystów.
Livingstone 15 lipca 1978 uczestniczy w kampanii znanej jako Socjalistyczna Kampania na rzecz Zwycięstwa Partii Pracy (SCLV), dążącej do zjednoczenia lokalnych grup lewicowych, grupa ta publikowała pismo "Socialist Organiser". W wyborach w maju 1979 roku Livingstone został pokonany przez kandydata konserwatystów i dotychczasowego parlamentarzystę Geoffrey Finsberga który uzyskał 3,681 głosów więcej. Po porażce laburzystów w wyborach Livingstone wezwał w organie prasowym SCLV Socialist Organiser do zwrotu partii w lewą stronę i zwiększenia wewnątrzpartyjnej demokracji, czym zyskał sympatię lewego skrzydła partii głównego nurtu na czele z Tony Bennem.
Aktywność polityczna w latach 80..
18 października 1979 zawiązał pierwsze spotkanie Partii Pracy poświęcone przejęciu większości w GLC i rozpoczął publikację miesięcznego arkusza informacyjnego, "Londyn Briefing Labour". Wystartował w głosowaniu mającym wyłonić kandydata laburzystów w zbliżających się wyborach do GLC, głosowaniu odbyło się w dniu 28 kwietnia 1980, konkurent Kena McIntosh wygrał głosowanie 14 do 13 głosów. Jednak w 1981 „czerwony Ken” dostał się do GLC z poparciem 2,397 głosów. Horace Cutler i konserwatyści ogłosili wybór Livingstone do rady za przejęcie władzy przez „marksistów i ekstremistów”. Wybory do GLC w dniu 6 maja 1981 okazały się zwycięstwem Partii Pracy. Livingstone pokonał McIntosha 30 do 20 głosów, tym samym zostając przewodniczącym Greater London Council. Prawicowa prasa okrzyknęła głosowanie „zamachem stanu”, krytycznie o nowym przewodniczącym wypowiadała się pełniąca urząd premiera Margaret Thatcher.
Livingstone natychmiast przystąpił do reform. Zaczął "cięcia" przywilejów członków GLC i wyższych urzędników, w czasie jego kadencji zlikwidowano między innymi posadę osobistego szofera przedstawicieli rady. GLC zmniejszyło opłaty za bilety londyńskich autobusów i metra. Rada realizowała w tym czasie wiele akcji społecznych takich jak „Babies Against Bomb” czy „Antiracist Year”. W grudniu 1982 GLC oficjalnie zaprosiło do Londynu liderów irlandzkiej partii Sinn Féin, Gerry Adams i Danny Morrison nie zostali jednak wpuszczeni do kraju pod pretekstem zapobiegania terroryzmu i spotkali się z Livingstonem w Irlandii Północnej. Posunięcia te spotkały się ze zdecydowaną wrogością mediów głównego nurtu, które w dalszej mierze głosiło, że nowe kierownictwo GLC było bezprawne. Gdy w 1983 Partia Konserwatywna wygrała wybory parlamentarne, Thatcher zaprzestała finansowania GLC, a następnie podjęła decyzję o rozwiązaniu rady. GLC został formalnie zniesiony o północy w dniu 31 marca 1986.
Livingstone we wrześniu 1980 rozstał się ze swoją żoną Christine; rozwód odbył się w 1982. Livingstone skutecznie kandydował do parlamentu w wyborach powszechnych w 1987 roku, zdobywając miejsce w północno-zachodniej części okręgu wyborczego w londyńskim Brent East. We wrześniu 1987 został wybrany do Krajowego Komitetu Wykonawczego partii, choć stracił te stanowisko dwa lata później. Do Komitetu dołączył ponownie w 1997 pokonując w głosowaniu Petera Mandelsona.
Burmistrz Londynu i dalsza działalność.
Partia Pracy wybrała go oficjalnym kandydatem partii na urząd burmistrza Londynu w dniu 20 lutego 2000. Livingstone zwyciężył w pierwszej turze głosowania z poparciem 38% obywateli, drugie miejsce zdobył kandydat konserwatystów Seven Norris z poparciem 27%. W drugiej turze uzyskał 58% głosów, a jego konserwatywny kontrkandydat 42%. W wyborach, które odbyły się w 10 czerwca 2004, zdobył 36% i wszedł do drugiej tury, w której ponownie zmierzył się z Sevenem Norrrisem, którego pokonał uzyskując 55% głosów, tym samym zapewniając sobie drugą kadencję. Ponownie starał się o reelekcję w 2008 roku, ale został pokonany przez kandydata konserwatystów Borisa Jonhnsona. Johnson uzyskał 1 168 738 głosów, Livingstone natomiast 1 027 976, co stanowiło niewiele ponad 6% głosów różnicy.
28 sierpnia 2008 ogłosił, że przyjął stanowisko doradcy do spraw urbanistyki w Caracas w Wenezueli. Wystartował w wyborach na urząd burmistrza 4 maja 2012. Livingstone przegrał jednak z urzędującym burmistrzem Borisem Johnsonem. Johnson uzyskał o 62538 głosów więcej od Livingstona. Livingstone skrytykował stronniczość w mediach i zadeklarował, że nie będzie udzielał się politycznie.

</doc>
<doc id="548767" url="https://pl.wikipedia.org/wiki?curid=548767" title="Jezioro Okeechobee">
Jezioro Okeechobee



</doc>
<doc id="548769" url="https://pl.wikipedia.org/wiki?curid=548769" title="FC Sevilla">
FC Sevilla



</doc>
<doc id="548770" url="https://pl.wikipedia.org/wiki?curid=548770" title="Jezioro Wollaston">
Jezioro Wollaston



</doc>
<doc id="548771" url="https://pl.wikipedia.org/wiki?curid=548771" title="Jezioro Ontario">
Jezioro Ontario



</doc>
<doc id="548772" url="https://pl.wikipedia.org/wiki?curid=548772" title="Palladium">
Palladium



</doc>
<doc id="548775" url="https://pl.wikipedia.org/wiki?curid=548775" title="José Antonio Páez">
José Antonio Páez

José Antonio Páez (ur. 13 czerwca 1790, zm. 6 maja 1873) – generał, uczestnik walk o niepodległość Ameryki Łacińskiej, trzykrotny prezydent Wenezueli.
Od 1819 r. w armii Simona Bolivara. W latach 1822–1830 rządził Wenezuelą jako częścią składową Wielkiej Kolumbii, a od 1830 do 1863 jako niezależnym państwem. Obalony w 1863 r., zmarł w Nowym Jorku. Jego ciało spoczywa w Panteonie Narodowym.

</doc>
<doc id="548776" url="https://pl.wikipedia.org/wiki?curid=548776" title="Pozdawilk">
Pozdawilk



</doc>
<doc id="548780" url="https://pl.wikipedia.org/wiki?curid=548780" title="ConTEXT">
ConTEXT

ConTEXT – darmowy edytor tekstu dla twórców oprogramowania.
Może otwierać i edytować pliki teoretycznie dowolnych rozmiarów. Obsługuje linie o długości do 4 kB oraz podświetlanie składni dla C, Delphi/Pascala, asemblera 80x86, Javy, JavaScriptu, Visual Basica, Perla/CGI, HTML, SQL, Pythona, PHP, Tcl/Tk, XML, Fortranu, FoxPro; posiada również swoje zdefiniowane szablony podświetlania składni. Ponadto oferuje podstawowe funkcje związane z wyrażeniami regularnymi. Integracja z kompilatorem jest jego kolejną zaletą. Dostępne są różne wersje językowe. Wbrew informacjom zawartym na stronie internetowej edytora, nie wspiera on kodowania UTF-8.
ConTEXT jest zwycięzcą nagrody Pricelessware w 2006 roku.

</doc>
<doc id="548783" url="https://pl.wikipedia.org/wiki?curid=548783" title="Kościół i klasztor franciszkański w Bieczu">
Kościół i klasztor franciszkański w Bieczu

Klasztor w Bieczu – klasztor zakonu Franciszkanów Prowincji Matki Bożej Anielskiej wraz z kościołem św. Anny.
Historia.
W miejscu klasztoru dawniej znajdował się zamek. Reformaci wcześniej osadzeni byli w drewnianym kościele św. Jakuba, jednak ze względu na podmokły i narażony na wylewy rzeki Ropy teren prosili o nowe lokum. Dzięki pomocy starosty bieckiego, Jana Wielopolskiego, który postanowił przenieść w obręb miasta (do Grodu) siedzibę starosty, reformaci otrzymali budynki zamku. Zamek został przebudowany na kościół oraz klasztor, czego dowodem są m.in. wielkie drzwi zamkowe ozdobione orłami jagiellońskimi z XVI wieku. Po przebudowie w 1642 roku zakonnicy przenieśli się do nowej siedziby i pozostali tam do dziś. Następnego dnia po przeprowadzce poprzedni kościół św. Jakuba zalała powódź, niszcząc jego drewnianą część.
5 kwietnia 1770 konfederaci barscy stoczyli, w czasie wycofywania spod Jedlicza i Nowego Żmigrodu, bitwę pod Siepietnicą. Zorientowawszy się o znacznej liczebnej przewadze (2 tys. żołnierzy) wojska rosyjskiego Iliczanina, wycofali się w kierunku Biecza. Wojsko rosyjskie w pogoni za konfederatami złupiło Biecz, zwłaszcza kościół i klasztor franciszkański, mordując także kilku zakonników.
W 2003 roku został wykonany remont kościoła i klasztoru, czego pamiątką jest znajdująca się obok figura Matki Boskiej Niepokalanej.
Wnętrze kościoła.
Jednonawowy kościół pw. św. Anny pochodzi z okresu baroku. Całość dość skromna, zgodnie z regułami franciszkanów. Obraz w głównym ołtarzu przedstawia św. Annę. Obok ołtarza na ścianie wisi obraz "Zdjęcie z krzyża", z kręgu El Greca. W ołtarzu głównym po obu stronach umieszczono witraże św. Franciszka i św. Antoniego, wykonane według projektu Stefana Matejki w roku 1908. W drugiej połowie prezbiterium, za głównym ołtarzem, znajduje się pulpit muzyczny z XVIII wieku. W ołtarzu bocznym po lewej stronie znajduje się rzeźba Matki Boskiej w stroju szlachcianki, zwanej Matką Boską Biecką, z XVI wieku. Przy wejściu, pod nawą mieści się krypta, w której pochowany jest poeta Wacław Potocki. W południowo-wschodniej części klasztoru znajduje się wieżyczka zegarowa wykonana przez brata Klemensa Czechowicza w 1744 roku. Na piętrze znajduje się unikatowa biblioteka z inkunabułami z XV wieku. Franciszkanie przechowują w swoim klasztorze ponad 2000 cennych ksiąg. Na chórze muzycznym znajdują się 16-głosowe organy firmy Braci Rieger, posiadające 2 manuały i klawiaturę nożną. Zostały sprawione w roku 1903.
W kruchcie kościoła znajduje się m.in. epitafium Marii Amalii Mniszchowej (1736-1772). Inskrypcja głosi: "D.O.M. Maria Amelia z hrabiów Bruhlów Mniszchowa Generałowa Wielkopol. Umarła w 36 r. wieku swego d. 30 kwiet. R. 1772 w Dukli. Prosi o Zdrowaś Maria"
Okolice klasztoru.
Na dziedzińcu klasztornym znajduje się 14 kaplic Męki Pańskiej. Do muru od strony południowej przylega klasycystyczna kaplica z rzeźbą Chrystusa przy słupie. Od południowej strony klasztoru znajduje się wał ziemny, wybudowany w czasie potopu szwedzkiego. Mury otaczające klasztor pochodzą z XVII wieku, znajduje się w nich kilkadziesiąt otworów strzelniczych.

</doc>
<doc id="548784" url="https://pl.wikipedia.org/wiki?curid=548784" title="Kochłówka">
Kochłówka

Potok Bielszowicki (pot. "Kochłówka") – ciek wodny w południowej Polsce, w województwie śląskim. Przepływa przez Rudę Śląską oraz Zabrze.
Kochłówka ma swoje źródła przy granicy Chorzowa, dzielnicy Batory i Rudy Śląskiej, dzielnicy Kochłowice. Niedaleko znajduje się również granica Katowic. Przepływa w kierunku zachodnim przez dzielnice Rudy Śląskiej: Kochłowice, Bykowine, Wirek, Bielszowice oraz Makoszowy, dzielnicę Zabrza. Potok Bielszowicki płynie w uregulowanym korycie, z wyjątkiem rejonu dawnej oczyszczalni ścieków w Wirku. Obecnie Kochłówka uchodzi do rzeki Kłodnicy jako jej prawostronny dopływ w 57 kilometrze. Do roku 1987 uchodziła do Kłodnicy w 56 km, co zapewniało odprowadzanie wód ze zlewni. W związku z prowadzoną eksploatacją górniczą już przed rokiem 1987 nastąpiła deformacja terenu, w wyniku której doszło do zakłócenia stosunków wodnych. Z uwagi na całkowite uniemożliwienie spływu wód z potoku do rzeki Kłodnicy przewidziano zmianę trasy dolnego odcinka potoku z wprowadzeniem go do Kłodnicy w kilometrze 57 na terenie miasta Zabrze. Jeszcze w latach sześćdziesiątych Kochłówka była na tyle czysta, że dla ludności okolicznej była miejscem wypoczynku. Rzeka tworzyła na tym odcinku szereg rozlewisk i stawów, w których można było się kąpać. Z biegiem czasu, w miarę rozwoju przemysłu ciek ten został całkowicie zanieczyszczony i w takim stanie znajduje się do chwili obecnej.

</doc>
<doc id="548785" url="https://pl.wikipedia.org/wiki?curid=548785" title="Wybierak (budownictwo)">
Wybierak (budownictwo)

Wybierak - osprzęt stosowany do kopania szczelin dla ścian konstrukcyjnych fundamentu głębokiego i ekranów wodoszczelnych, jak również otworów do pali formowanych w gruncie. Wykopy wykonuje się w osłonie rur obsadowych lub zawiesiny iłowej.
Podział:
Wybierak dłutowy - działa na zasadzie chwytaka jednolinowego (szczęki zaciskane w gruncie poprzez pociągnięcie liny); stosowane w twardych warstwach gruntu.
Wybierak klapowy - stosowany do głębienia otworów zatapianych wodą lub zawiesiną w gruntach słabych. Wybierak opuszczany na dno wykopu jest zagłębiany w gruncie różnicą ciśnień uzyskiwaną przez pompę. Napełniony urobkiem jest podnoszony do góry, a przed wypadnięciem urobku zabezpieczają klapy.
Wybierak dwulinowy - działa jak chwytak dwulinowy.
Wybierak żerdziowy - osprzęt roboczy jest prowadzony na pionowej żerdzi wysuwanej hydraulicznie.
Wybierak ślimakowy - typ wybieraka żerdziowego, stosowany do wybierania urobku z rur obsadowych w gruntach średnio i mocno zwięzłych.
Szlamówka - zamknięta rura z zamocowaną od dołu uchylną klapą (w kierunku do środka rury) podnoszona i opuszczana układem linowym; stosowana przy gruntach rozmokłych, błotnistych, jak również przy usuwaniu wody z wykopu.

</doc>
<doc id="548786" url="https://pl.wikipedia.org/wiki?curid=548786" title="Silmarien">
Silmarien



</doc>
<doc id="548787" url="https://pl.wikipedia.org/wiki?curid=548787" title="Silmariena">
Silmariena



</doc>
<doc id="548788" url="https://pl.wikipedia.org/wiki?curid=548788" title="Armatka wodna">
Armatka wodna

Armatka wodna – urządzenie służące do miotania strumienia wody pod dużym ciśnieniem na odległość od kilkunastu do kilkudziesięciu metrów, gdzie energia takiego strumienia wykorzystywana jest m.in. do hydromechanicznego urabiania gruntu, np. przy formowaniu skarp czy dna wykopu. Urządzenia takie są również stosowane do wypłukiwania osadów z osadników lub sit, a także do rozładunku materiałów sypkich ze środków transportu.Pojazdy wyposażone w urządzenia działające na podobnej zasadzie lecz wykorzystywane do innych celów, również zwane są armatkami wodnymi. Będąc na wyposażeniu policji i służb porządkowych są wykorzystywane jako broń w zamieszkach ulicznych do rozpędzania tłumów. W straży pożarnej jako osprzęt samochodów gaśniczych, stosowane do gaszenia pożarów.

</doc>
<doc id="548789" url="https://pl.wikipedia.org/wiki?curid=548789" title="Klaudia Walezjuszka">
Klaudia Walezjuszka

Klaudia Walezjuszka, Klaudia francuska (fr. "Claude de France" lub "Claude de Valois"), (ur. 13 października 1499 w Romorentin, zm. 20 lipca 1524 w Blois) – królewna francuska z dynastii Walezjuszów, księżna Bretanii od 1514 roku, królowa Francji od 1515 roku jako pierwsza żona Franciszka I.
Tytulatura.
Królewnę Klaudię w dokumentach określano mianem "domina Claudia, filia Francie".
Jako dziedziczce Anny Bretońskiej przysługiwał jej po śmierci matki tytuł księżnej Bretanii ("Claudia ducissa Britannie"), niekiedy występujący w źródłach w formie "Claudia matrona Britannica". Ponadto "suo iure" Klaudia była hrabiną Blois, Ast, Coucy, Montfort, Richemont, Estampes i Vertus. Niekiedy dwa tytuły książęce Klaudii występowały w dokumentach łącznie: "Claudia Britannie et Mediolani Ducissa".
Z chwilą objęcia tronu Francji przez Franciszka I jego żona automatycznie stała się królową Francji ("serenissima domina Claudia regina Francie"), chociaż została koronowana dopiero w maju 1517 roku. Tytulatura Klaudii w wersji skróconej występowała najczęściej w formie "Claudia regina Francie et ducissa Britannie" lub "madame Claude, reyne de France et duchesse de Bretagne".
Życiorys.
Klaudia była starszą córką króla Francji Ludwika XII i jego żony, księżnej Bretanii Anny, dziedziczki księcia Franciszka II Bretońskiego. Jej matka dwukrotnie wychodziła za mąż, za każdym razem za króla Francji, jednak nie urodziła oczekiwanego następcy tronu Francji. Klaudia jako najstarsza córka Anny została dziedziczką księstwa Bretanii, ale jako kobieta nie mogła dziedziczyć tronu Francji. Anna dążyła do utrzymania niezależności Bretanii i w 1504 obiecała rękę Klaudii arcyksięciu Karolowi Habsburgowi, który był już dziedzicem Burgundii. Te działania Anny nie zyskały aprobaty Francuzów i król Ludwik XII zerwał umowę zawartą przez żonę i w 1506 zaręczył Klaudię ze swoim kuzynem Franciszkiem d’Angoulême, który był dziedzicem korony francuskiej. Anna Bretońska sprzeciwiała się temu małżeństwu aż do swojej śmierci w 1514. Po śmierci matki Klaudia została księżną Bretanii, a jej ślub z Franciszkiem odbył się 18 maja 1514.
Kiedy w 1515 Franciszek został królem, wśród swoich dwórek Klaudia miała dwie siostry z Anglii – Marię i Annę Boleyn. Maria zanim wróciła do domu w 1519, została kochanką króla. Anna służyła Klaudii jako tłumaczka podczas oficjalnych wizyt Anglików na francuskim dworze (np. w 1520). Anna Boleyn zaprzyjaźniła się z młodszą siostrą Klaudii – Renatą de Valois, a do Anglii wróciła w 1521. Po śmierci Klaudii jej mąż ożenił się z Eleonorą Austriacką – siostrą cesarza Karola V Habsburga (niedoszłego narzeczonego Klaudii). Miał jednak wiele kochanek i podobno przyczyną jego śmierci w 1547, była kiła.
Rodzina.
18 maja 1514, w Saint-Germain-en-Laye Klaudia poślubiła przyszłego króla Francji Franciszka I (12 września 1494 – 31 marca 1547), syna Karola, hrabiego d’Angoulême, i Ludwiki, córki Filipa II, księcia Sabaudii. Franciszek i Klaudia mieli razem trzech synów i cztery córki:
Ciekawostka.
Od tytułu i imienia królowej Klaudii ("La Reine Claude") pochodzi nazwa odmiany śliwy domowej – "renkloda". Śliwa ta została sprowadzona do Francji w czasach królowej i tak nazwana na jej cześć.

</doc>
<doc id="548790" url="https://pl.wikipedia.org/wiki?curid=548790" title="Eggesin">
Eggesin

Eggesin – miasto w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, w Puszczy Wkrzańskiej, siedziba Związku Gmin Am Stettiner Haff. Leży w centrum Obszaru Chronionego Krajobrazu Am Stettiner Haff ("Naturpark Am Stettiner Haff").
Police i Szczecin łączą z Eggesinem drogi wojewódzkie 115 oraz 114 przez Tanowo i Dobieszczyn.
Na południe od miasta znajduje się poligon wojskowy Jägerbrück.
Toponimia.
Nazwa pochodzenia słowiańskiego. Poświadczona pierwotnie jako "Gizin"/"Gizyn" (1216), "Chyzin" (1267), przeszła z czasem wokalizację do formy "Egezyn" (po raz pierwszy poświadczona w 1296). Wywodzi się od połabskiego słowa "chyča", "chyža", oznaczającego ziemiankę. W języku polskim rekonstruowana jako "Kcynia", "Giżyn".
Współpraca.
Miejscowości partnerskie:

</doc>
<doc id="548791" url="https://pl.wikipedia.org/wiki?curid=548791" title="Encyklopedia internetowa">
Encyklopedia internetowa

Encyklopedia internetowa – kompendium ludzkiej wiedzy zapisane i udostępnione w Internecie.
Pierwszą internetową encyklopedię postanowiono stworzyć w 1991 roku. Wówczas przygotowano internetową wersję "The Hitchhiker's Guide to the Galaxy".
Najwcześniejsze encyklopedie internetowe.
Najprawdopodobniej pierwsza wolna encyklopedia pisana przez ochotników ruszyła w 1991 roku. Została ona zainicjowana przez czytelników grupy usenetowej alt.fan.douglas-adams, którzy rozpoczęli projekt polegający na stworzeniu prawdziwej wersji "The Hitchhiker's Guide to the Galaxy", fikcyjnej encyklopedii używanej w pracach Douglasa Adamsa. Projekt stał się znany jako "Project Galactic Guide". Początkowo miał zawierać prawdziwe i rzeczowe artykuły, zasada ta została zmieniona tak, aby można było tworzyć artykuły na tematy niewyobrażalne i nierealne. "Project Galactic Guide" zawiera około 1700 artykułów. Od 2000 roku nie powiększano tej liczby artykułów. Prawdopodobnie pośrednią przyczyną tego zastoju było założenie h2g2, bardziej oficjalnego projektu z podobnymi zasadami.
Kluczową gałęzią digitalizacji domeny publicznej była digitalizacja starych encyklopedii. W styczniu 1995 wystartował Projekt Gutenberg mający na celu upublicznienie tekstu jedenastej edycji "Encyklopedii Britannica" (z 1911 roku), ale spór związany z metodami wstrzymał prace nad pierwszym tomem. Z powodu znaków towarowych encyklopedia ta została opublikowana jako Gutenberg Encyclopedia. W 2002 roku tekst wszystkich 28 tomów został opublikowany przez inne źródło na stronie o nazwie "Classic encyclopedia".
Projekt Gutenberg ponownie rozpoczął pracę nad digitalizacją tej encyklopedii, jednak do czerwca 2005 roku wciąż nie została ona wydana. W tym czasie, przed obliczem rywali takich jak Encarta, ostatnia "Britannica" została przepisana przez ich wydawców i wydana jako pierwsza encyklopedia na płycie CD, a następnie udostępniona jako serwis internetowy.
Najprawdopodobniej najważniejszym udanym procesem digitalizacji encyklopedii był projekt o nazwie "Bartleby Project" opierający się na "Columbia Encyclopedia, Sixth Edition, 2000", która została udostępniona na stronie tego projektu w początku 2000 roku i jest okresowo uaktualniana.
Wybrane encyklopedie internetowe.
Obcojęzyczne.
Różne internetowe encyklopedie zajmują się również specjalnie wybranymi dziedzinami (poniżej lista wybranych matematycznych encyklopedii internetowych):

</doc>
<doc id="548794" url="https://pl.wikipedia.org/wiki?curid=548794" title="Unia Patriotyczna">
Unia Patriotyczna

Unia Patriotyczna (niem. "Vaterländische Union", VU) – konserwatywna partia polityczna z Liechtensteinu, jedna z dwóch głównych sił politycznych w kraju obok Postępowej Partii Obywatelskiej. Partia powstała w wyniku połączenia Chrześcijańsko-Społecznej Partii Ludowej i Liechtensteińską Służbą Ojczyźnie w 1936 roku. Partia rządząca w koalicji z Postępową Partią Obywatelską, posiadająca 10 z 25 mandatów w Landtagu. Partia należy do European Democrat Union (EDU). Prezesem partii jest Günther Fritz.
Historia.
Prekursorem Unii Patriotycznej była Chrześcijańsko-Społeczna Partia Ludowa (niem. "Christlich-Soziale Volkspartei") – najstarsza partia w Liechtensteinie. Podwaliny tego ugrupowania zaczęły powstawać po wyborach w 1914 roku, kiedy w Parlamencie znaleźli się zwolennicy reform. Zebrali się oni wokół Wilhelma Becka i stanowili opozycję dla bardziej konserwatywnych monarchistów. Przed kolejnymi wyborami – w 1918 roku, Wilhelm Beck utworzył partię nazywaną potocznie Partią Ludową (niem. "Volkspartei"). Przeciwnikiem w wyborach było niesformalizowane ugrupowanie zwane "Partią Lwów" (niem. "Löwen–Partei"), z którego wykształciła się Postępowa Partia Obywatelska. Różnice ideowe między tymi partiami były niewielkie i obie można określić jako konserwatywne. Głównym postulatem Chrześcijańsko-Społecznej Partii Ludowej było przeprowadzenie reform ustrojowych w duchu demokracji, a także zmiana kierunku polityki zagranicznej z Austrii na Szwajcarię. Mimo porażki w wyborach (zdobyli 5 mandatów z 12, w tym wszystkie 4 mandaty z okręgu Unterland) to właśnie VP stworzyło rząd, który był odpowiedzialny za reformy i zmianę konstytucji w 1921 roku.
Chrześcijańsko-Społeczna Partia Ludowa zwyciężała w latach 1922 i 1926 i tworzyła samodzielny rząd. Zawirowania w polityce Liechtensteinu pojawiły się w 1928 roku, kiedy wybuchła afera finansowa, w wyniku której rząd VP z Gustavem Schädlerem na czele został zdymisjonowany. W przyspieszonych wyborach w 1928 roku zwyciężyło FBP i to ta partia objęła władzę. Był to okres poważnego kryzysu w bardziej liberalnej części sceny politycznej Liechtensteinu, gdyż po wyborach w 1930 roku posłowie VP zrzekli się mandatu i wszystkie miejsca w Landtagu zajmowali posłowie FBP, a w następnych wyborach (1932 rok) w Landtagu partia zdobyła zaledwie dwa mandaty.
W 1936 roku Chrześcijańsko-Społeczna Partia Ludowa połączyła się z powstałą w 1933 roku Liechtensteińską Służbą Ojczyźnie. Było to niespodziewane wydarzenie, gdyż partie programowo zupełnie od siebie odbiegały. Liechtensteińska Służba Ojczyźnie była partią wolnorynkową, proniemiecką i antysemicką i w wielu sprawach wzorowała się na faszyzmie, a VP nie miała z ideologią faszystowską nic wspólnego. W wyniku integracji tych partii powstała Unia Patriotyczna (niem. "Vaterländische Union"). Ważnym wydarzeniem w polityce Liechtensteinu było sprzymierzenie się obu najważniejszych partii w 1939 roku (stworzono wspólną listę wyborczą i koalicyjny rząd). Koalicja ta miała zapobiec przejęciu władzy przez rosnący w siłę ruch nazistowski – Ruch Narodowoniemiecki w Liechtensteinie. Był to początek koalicji tych dwóch największych partii, która trwała 58 lat, do 1997 roku, kiedy całkowitą władzę zdobyła Unia Patriotyczna, ale w 2005 roku koalicja została odnowiona i rządzi krajem do dnia dzisiejszego.
Pierwszą partią opozycyjną, która dostała się do Landtagu w 1993 roku, po obniżeniu progu wyborczego z 18% do 8% była Wolna Lista (niem. "Freie Liste", FL).
Po 1921 roku (reforma konstytucyjna) sześciu z trzynastu Premierów było z partii VU (pozostałych siedmiu było z FBP): Gustav Schädler, Alfred Hilbe, Hans Brunhart, Mario Frick, Klaus Tschütscher.

</doc>
<doc id="548795" url="https://pl.wikipedia.org/wiki?curid=548795" title="Margaret Bourke-White">
Margaret Bourke-White

Margaret Bourke-White (ur. 14 czerwca 1904 w Bronksie, zm. 27 sierpnia 1971 w Connecticut) – amerykańska fotoreporterka. Pierwsza kobieta – fotoreporter wojenny czasu II wojny światowej.
Życiorys.
W 1922 rozpoczęła studia herpetologii na Uniwersytecie Columbia w Nowym Jorku. Kilkakrotnie zmieniała kierunki studiów. W tym czasie wyszła za mąż, jednak wkrótce rozwiodła się. Po ukończeniu jednego wydziału postanowiła zostać fotografem przemysłowym i założyła własne małe studio. Poświęciła wiele czasu na nauczenie się sztuki fotografii. Jej pierwszym zleceniem było wykonanie zdjęć świeżo wybudowanej szkoły. W 1929 została asystentem w studio magazynu „Fortune”. Następnie współpracowała z wieloma pismami. Wyszła za mąż za pisarza Erskina Prestona Caldwella, lecz ponownie rozwiodła się.
Gdy Stany Zjednoczone przystąpiły do wojny, akredytowano ją jako korespondenta wojennego. Została przydzielona do angielskiego lotnictwa. Fotografowała inwazję w Afryce Północnej, bitwę o Monte Cassino, wyzwolenie jednego z obozów koncentracyjnych.
Około roku 1950 dotknęła ją choroba Parkinsona. Zmarła w 1971 w Ameryce, w stanie Connecticut.

</doc>
<doc id="548797" url="https://pl.wikipedia.org/wiki?curid=548797" title="Potok Bielszowicki">
Potok Bielszowicki



</doc>
<doc id="548802" url="https://pl.wikipedia.org/wiki?curid=548802" title="Wibromłot">
Wibromłot

Wibromłot - typ młota kafarowego wykorzystującego energię wibracji; zaletą są małe gabaryty i masa - to ułatwia transport, może być stosowany na niedużych budowach. Zasadniczo składa się z mechanizmu uderzającego (stanowiącego silnik elektryczny na wale, którego są umieszczone niewyważone masy), do którego na sprężynach podczepiono mechanizm uderzany. Poprzez odpowiedni uchwyt zaciskowy może służyć jako wyrywacz kafarowy (przy wyjmowaniu grodzic metalowych).

</doc>
<doc id="548805" url="https://pl.wikipedia.org/wiki?curid=548805" title="Paderewski (pociąg pancerny)">
Paderewski (pociąg pancerny)

Pociąg Pancerny Nr 14 eks – pociąg pancerny „Paderewski”, eks – pociąg pancerny nr 7, eks – pociąg pancerny „Generał Żeligowski”, eks – pociąg pancerny nr 15 – pociąg pancerny Wojska Polskiego II RP.
Historia.
10 września 1919 roku w warsztatach kolejowych Kierownictwa Budowy Pociągów Pancernych we Lwowie został utworzony pociąg pancerny nr 15.
W dniu 4 lutego 1919 roku wziął udział w walkach z Ukraińcami, w wyniku których wojska polskie zdobyły Kowel.
Pociąg był przydzielony na czas pokoju do 1 dywizjonu pociągów pancernych.
We wrześniu 1939 był uzbrojony w 2 haubice 100 mm, 2 armaty 75 mm i 22 ckm-y.
W kampanii wrześniowej zakończył mobilizację 3 września jako odwód Naczelnego Dowództwa. Od 1 września był przydzielony do Armii „Pomorze”. Pociąg odjechał z bazy 1 dywizjonu w Legionowie 4 września, docierając do Kutna 6 września. W Kutnie pociąg miał parodniowy postój, który negatywnie wpłynął na stan załogi: węzeł kolejowy w Kutnie był słabo broniony, ale był celem ciągłych bombardowań lotnictwa niemieckiego. 9 września do „Paderewskiego” w Kutnie dołączył pociąg nr 11 („Danuta”). Wieczorem 13 września „Paderewski” otrzymał rozkaz wsparcia Pomorskiej Brygady Kawalerii podczas bitwy nad Bzurą. Linia Kutno – Łęczyca była w dobrym stanie i pociąg szybko osiągnął cel. „Paderewski” walczył wspólnie z batalionem Straży Granicznej i 11 dywizjonem artylerii konnej w nieudanej obronie Łęczycy, atakowanej przez niemiecką 221 Dywizję Piechoty (Łęczyca została stracona w nocy). 15 września pociąg wrócił do Kutna, przejechał pod Rząśno na linii Żychlin – Łowicz. Dnia 15 września wraz ze swoim składem bojowym stanął w Jackowiach. 16 września 1939 pociąg brał udział w walkach w rejonie Urzecza, następnie ok. godziny 12.00 wspierał natarcie II batalionu 70 pułku piechoty z 17 Wielkopolskiej Dywizji Piechoty w rejonie na północ od miejscowości Sobota. W trakcie tego kontrataku zatrzymano atak niemieckiej 10 Dywizji Piechoty; w trakcie tego ataku odparł też nalot. Mimo iż pociąg nie odniósł znaczących uszkodzeń, 4 Dywizja Piechoty zaczęła wycofywać się za rzekę Słudwię. Odcięty od możliwości odwrotu, kpt. Gawełczyk zarządził opuszczenie i zniszczenie pociągu; wymontowano część karabinów maszynowych, potem pociąg wysadzono w powietrze. Nieliczni żołnierze dotarli do Warszawy wraz z wycofującymi się jednostkami piechoty.
Załoga.
Kadra pociągu w 1923:
Dowódcą był kapitan Jerzy Żelechowski a jego zastępcą kapitan Henryk Gawełczyk. Kpt. Gawełczyk przejął dowodzenie 9 września, zastępując kpt. Żelechowskiego, który, jak pisze Krawczak i Odziemkowski „nie wytrzymał silnego obciążenia psychicznego”.
Odznaka pamiątkowa.
Odznaka pamiątkowa okrągła, ażurowa, tłoczona w blasze brązowej, posrebrzana. Średnica 40 mm, grubość blachy ok. 1 mm. Rysunek odznaki: w górnej połowie koła pomiędzy dwoma paskami napis: Pociąg pancerny, w dolnej połowie odgrodzonej kropkami, napis: Paderewski. Pomiędzy dwoma wewnętrznymi paskami wieniec laurowy stylizowany i czterokrotnie przerwany węzłami. Wewnątrz sylwetka wozu bojowego na torze kolejowym.

</doc>
<doc id="548806" url="https://pl.wikipedia.org/wiki?curid=548806" title="Entiana">
Entiana



</doc>
<doc id="548807" url="https://pl.wikipedia.org/wiki?curid=548807" title="Port lotniczy Surakarta-Adisumarmo">
Port lotniczy Surakarta-Adisumarmo

Port lotniczy Surakarta-Adisumarmo () – port lotniczy w Indonezji; 14 km od centrum miasta Surakarta.
Niegdyś ważny port międzynarodowy, utracił następnie znaczenie na rzecz portu lotniczego w Yogyakarta; w 2006 roku stał się głównym ośrodkiem przyjmowania pomocy humanitarnej dla ofiar trzęsienia ziemi, które dotknęło rejon Yogyakarty.

</doc>
<doc id="548808" url="https://pl.wikipedia.org/wiki?curid=548808" title="Cristiano Zanetti">
Cristiano Zanetti

Cristiano Zanetti (ur. 14 kwietnia 1977 w Carrarze) – włoski piłkarz występujący na pozycji pomocnika.
Życiorys.
Urodził się 10 kwietnia 1977 roku. Zawodową karierę rozpoczynał w 1993 roku w Fiorentinie. W 1999 przeszedł do zespołu AS Roma, z którym zdobył mistrzostwo kraju. W 2001 roku Zanetti trafił do Interu Mediolan, a w 2006 roku na zasadzie wolnego transferu przeniósł się do Juventusu. Zanetti grał w reprezentacji Włoch na MŚ 2002 i Euro 2004.

</doc>
<doc id="548809" url="https://pl.wikipedia.org/wiki?curid=548809" title="Ferdinandshof">
Ferdinandshof

Ferdinandshof – gmina w Niemczech położona we wschodniej części kraju związkowego Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Torgelow-Ferdinandshof z siedzibą w mieście Torgelow.
Geografia.
Gmina Ferdinandshof jest położona na nizinie pomiędzy Puszczą Wkrzańską a torfowiskami Friedländer Große Wiese.
Dawniej gmina była położona pośrodku mokradeł. Teren osuszono przez wykopanie kilku rowów melioracyjnych, które odprowadzają nadmiar wody do Zalewu Szczecińskiego rzeką Zarow.
Miejscowość jest najbardziej wysuniętym na wschód punktem Meklemburgii.
Do gminy Ferdinandshof należą części "(Ortsteil)": Aschersleben, Blumenthal, Louisenhof und Sprengersfelde.
Historia.
Do XVII wieku obszar obecnej gminy był terenem bagnistym, pokrytym dziewiczym lasem. W 1705 r. Johann Jürgen Gundelach, będący wytwórcą witraży, podpisał z rządzącym ówcześnie na tych terenach Królem Szwecji umowę, na mocy której mógł otworzyć w tym miejscu hutę szkła. Gundelach rozpoczął pierwszą kolonizację tego miejsca. Przez cały wiek XVII "Scharmützelhütte" (jak wtedy nazywano Ferdinandshof) było centralnym punktem bardzo słabo jeszcze zaludnionego obszaru.
Król Prus Fryderyk Wilhelm I odkupił te ziemie od Szwecji. W 1736 r. folwark "Scharmützelhütte", przez władze Prus, został oddany w zarząd Generalnego Dzierżawcy Ueckermünde i Torgelow, którym został Christoph Ludwig Henrici, to spowodowało znaczne przyspieszenie procesu zaludniania tego obszaru. W 1737 r. zmianie uległa nazwa folwarku i od tego czasu brzmiała ona Ferdinandshof. Miejscowość coraz bardziej stawała się regionalnym centrum życia kościelnego i gospodarczego, co spowodowało, iż Henrici w 1741 r. przeniósł tutaj siedzibę swojego urzędu. Zarówno Gundelach jak i Henrici są pochowani w miejscowym kościele. Folwark Ferdinandshof podobnie jak Wilhelmsburg oraz Mühlenhof należały do pruskiej domeny stanowej, a od 1862 r. był on dzierżawiony przez Pruskie Ministerstwo Wojny. Aż do zakończenia II wojny światowej mieściły się tutaj wojskowe zakłady naprawcze, założone jeszcze w czasie trwania państwa pruskiego.
W 1863 r. gmina została włączona do sieci kolejowej, przez jej terytorium poprowadzona została trasa kolejowa łącząca do dnia dzisiejszego Angermünde i Stralsund. Linia została wówczas wybudowana przez spółkę Berlińsko-Szczecińska Kolej Żelazna (Berlin-Stettiner Eisenbahn-Gesellschaft).
Herb.
Herb Ferdinandshofu został zatwierdzony przez Ministerstwo Spraw Wewnętrznych w dniu 8 czerwca 1998 r. i zapisany pod numerem 163 w ewidencji prowadzonej przez władze kraju związkowego Meklemburgia-Pomorze Przednie.
Kultura i zabytki.
Komunikacja.
Gmina jest położona przy drodze krajowej nr 109 łączącej Berlin z Greifswaldem oraz przy linii kolejowej łączącej Berlin ze Stralsundem

</doc>
<doc id="548810" url="https://pl.wikipedia.org/wiki?curid=548810" title="Jadwiga Bryła">
Jadwiga Bryła

Jadwiga Anna Bryła (ur. 9 lipca 1943 w Warszawie) – polska biochemiczka. Od 1977 kierowniczka Zakładu Regulacji Metabolizmu na Wydziale Biologii Uniwersytetu Warszawskiego, od 1983 profesor tamże. Dyrektor Instytutu Biochemii. Od 1993 członek korespondent Polskiej Akademii Umiejętności; prowadzi badania dotyczące regulacji przemian pośrednich, zwłaszcza węglowodanów w tkankach zwierzęcych. W 1986 odznaczona Krzyżem Kawalerskim Orderu Odrodzenia Polski.
Wybrane publikacje.
Publikacje książkowe
Publikacje w czasopismach

</doc>
<doc id="548812" url="https://pl.wikipedia.org/wiki?curid=548812" title="Młot parowo-powietrzny">
Młot parowo-powietrzny

Młot parowo-powietrzny – typ młota kafarowego wykorzystującego energię ciśnienia pary.
Rodzaje:

</doc>
<doc id="548814" url="https://pl.wikipedia.org/wiki?curid=548814" title="Młot hydrauliczny">
Młot hydrauliczny

Młot hydrauliczny – typ młota kafarowego, w którym do napędu bijaka wykorzystuje się energię ciśnienia oleju hydraulicznego. Głównym obszarem zastosowania jest wyburzanie budowli, wykuwaniu, usuwanie nawierzchni drogowych oraz pozyskiwanie materiałów w kopalniach odkrywkowych (np. kruszyw).
Młoty hydrauliczne wykorzystuje się jako osprzęt współpracujący z maszynami budowlanymi (koparkami kołowymi i gąsienicowymi, minikoparkami i mini-ładowarkami) lub jako urządzenia obsługiwane ręcznie. Olej hydrauliczny dostarczany jest z instalacji hydraulicznej, zabudowanej na maszynie budowlanej przystosowanej do ich obsługi lub z zewnętrznego zasilacza hydraulicznego.
Zasada działania: olej wprowadzany do młota pod ciśnieniem przepływa przez tzw. akumulator, który jest stalowym blokiem posiadającym w środku wytoczone ścieżki, którymi płynie olej. Dalej olej wprawia w ruch pewien rodzaj tłoka, zwanego bijakiem, który znów uderza w grot młota. Gaz którym wypełnione są komory młota powodują efekt powrotu bijaka i kolejny etap uderzenia. Tryb i poszczególne etapy pracy zachodzącej w młocie przypominają trochę pracę silnika. Tak jak i tam, kolejne etapy jego pracy są określane jako suwy.
Serce młota najczęściej jest skręcone czterema śrubami, tzw. szpilkami, całość jest zamknięta w obudowie. W młotach zastosowane mogą być poduszki ze specjalnego rodzaju gumy, zamontowane w dolnej i górnej części młota. Poduszki amortyzują niekorzystne skutki uderzenia młota i mają zapobiegać nadmiernemu generowaniu hałasu.

</doc>
<doc id="548816" url="https://pl.wikipedia.org/wiki?curid=548816" title="Heinrichsruh (Torgelow)">
Heinrichsruh (Torgelow)

Heinrichsruh – dzielnica miasta Torgelow w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, w Związku Gmin Torgelow-Ferdinandshof. Do 24 maja 2014 samodzielna gmina.

</doc>
<doc id="548817" url="https://pl.wikipedia.org/wiki?curid=548817" title="Gladstone (piłkarz)">
Gladstone (piłkarz)

Gladstone, właśc. Gladstone Pereira della Valentina (ur. 29 stycznia 1985 w Vila Velha) – brazylijski piłkarz grający na pozycji środkowego obrońcy. Zawodnik klubu URT. Jest wychowankiem klubu Cruzeiro EC. Następnie był wypożyczany kolejno do takich klubów jak Juventus F.C., Hellas Werona, Sporting CP, SE Palmeiras i Náutico. Grał też w FC Vaslui.

</doc>
<doc id="548818" url="https://pl.wikipedia.org/wiki?curid=548818" title="Bartosz Głowacki (pociąg pancerny)">
Bartosz Głowacki (pociąg pancerny)

Pociąg Pancerny „Bartosz Głowacki”, Pociąg Pancerny Nr 55 – polski pociąg pancerny z okresu wojny polsko-sowieckiej i II wojny światowej. W czasie kampanii wrześniowej walczył na linii Koluszki – Skierniewice – Żyrardów, następnie walczył w obronie twierdzy brzeskiej z oddziałami niemieckiej 3 Dywizji Pancernej, potem wycofany do Kowla i Lwowa. Tam biorąc udział w obronie miasta został rozbity przez artylerię niemiecką w dniu 19 września.
Historia.
Od 1928 był na składzie 2 dywizjonu pociągów pancernych w Niepołomicach. We wrześniu 1939 był uzbrojony w 1 haubicę 100 mm, 2 armaty 75 mm, i 19 ckm-ów. Zmobilizowany z końcem sierpnia 1939 roku, wyjechał z Niepołomic w nocy z 26 na 27 sierpnia, następnie stacjonował w Tłuszczu koło Warszawy.
Przeznaczony na czas wojny jako odwód Naczelnego Wodza, 1 września 1939 został przydzielony do Grupy Operacyjnej „Wyszków”, a potem od 3 września do Armii „Prusy”. 3 września pociąg przejechał do Łodzi, następnie na stację w Koluszkach; tam, razem z pociągiem pancernym nr 53 „Śmiały” do 5 września oczekiwał na rozkazy.
Wieczorem 5 września jednostki polskie rozpoczęły odwrót w tym rejonie frontu; rankiem 6 września 53 i 55 pociąg pancerny także przejechały z Koluszek do Skierniewic. Zniszczenia torów zapobiegły planowanemu na 7 września rozpoznaniu na linii Skierniewice – Łowicz. 8 września pociągi patrolowały odcinek Skierniewice – Żyrardów, a następnie przejechały przez Warszawę udając się do Mińska Mazowieckiego. W Mińsku otrzymano rozkaz udania się do Siedlec, gdzie pociągi dotarły 10 września.
Wobec zagrożenia miasta w nocy z 10 na 11 września pociągi odjechały do Łukowa; 12 września Łuków był już zagrożony, pociągi wycofały się do Międzyrzecza Podlaskiego, po drodze otrzymano rozkaz udania się na Brześć nad Bugiem, gdzie dotarły 14 września. Tego samego dnia pod miasto podszedł niemiecki XIX Korpus. Pociąg walczył z jednostkami 3 Dywizji Pancernej pod Żabinkami. Po południu Niemcy zajęli Dworzec Główny w Brześciu, i pociągi otrzymały rozkaz wycofania się na Kowel, gdzie dotarły 15 września.
16 września pociągi zostały odesłane do Łucka. 17 września otrzymano informację o wkroczeniu Armii Czerwonej, dowódcy pociągów podjęli decyzję o przebiciu się na Lwów, gdzie dotarły przez Łuck – Sienkiewiczówkę – Stojanów 18 września.
19 września pociąg wspierał obrońców Lwowa, osłaniających resztki jednostek Frontu Południowego generała Kazimierza Sosnkowskiego przebijające się do miasta. Wspierając batalion piechoty w okolicach Hołoska i wzgórza 374 napotkał jednostki 1 Dywizji Strzelców Górskich; Niemcy mieli zdecydowaną przewagę, pociąg dostał się pod ogień kilku baterii artyleryjskich i przeciwpancernych. Pociąg wycofał się na stację Podzamcze, ale uszkodzenia były zbyt poważne, i do końca walk we Lwowie nie odzyskał wartości bojowej.
Uzbrojenie.
Pociąg był uzbrojony w armaty wz. 02/26, a także wyposażony w czołgi R-FT oraz TKS.

</doc>
<doc id="548819" url="https://pl.wikipedia.org/wiki?curid=548819" title="Heinrichswalde">
Heinrichswalde

Heinrichswalde – miejscowość i gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Torgelow-Ferdinandshof.

</doc>
<doc id="548820" url="https://pl.wikipedia.org/wiki?curid=548820" title="Wyrywacz kafarowy">
Wyrywacz kafarowy

Wyrywacz kafarowy – grupa urządzeń stosowana w pracach palowych przy wyciąganiu rur obsadowych lub grodzic. Urządzenia te działają na podobnej zasadzie co młoty kafarowe z tym, że energia uderzenia działa na cięgno wyrywające.

</doc>
<doc id="548821" url="https://pl.wikipedia.org/wiki?curid=548821" title="Kocioł Małego Stawu">
Kocioł Małego Stawu

Kocioł Małego Stawu – kocioł polodowcowy w Karkonoszach w Sudetach Zachodnich. Znajduje się w środkowo-wschodniej części Karkonoszy, u wschodniego krańca Śląskiego Grzbietu. Podcina on północno-wschodnie zbocza Smogorni (1489 m n.p.m.) i Równi pod Śnieżką (1400 m n.p.m.). Jego ściany są wysokie na około 200 m. Dno znajduje się na wysokości 1183 m n.p.m.
Na dnie kotła powstało jezioro cyrkowe Mały Staw. Niecka Małego Stawu jest zamknięta od północy moreną czołową ostatniego etapu zlodowacenia. Moreny czołowe, boczne oraz moreny denne starszych etapów zlodowacenia występują na przestrzeni około 2 km poniżej kotła w kierunku północnym. Najniższe moreny występują na wysokości 800–820 m n.p.m. Największy zasięg lodowca wynosił 3500 m. Lodowiec górski wypływający z Kotła Małego Stawu łączył się z lodowcem wypływającym z Kotła Wielkiego Stawu i w związku z czym kotły mają wspólną część moren powstałych w starszych etapach zlodowacenia.
Ściany kotła pocięte są kilkoma żlebami i porośnięte bogatą roślinnością subalpejską. U wylotu żlebów powstały stożki piargowe, które zasypują jezioro.
Kocioł powstał w plejstocenie, prawdopodobnie w czasie ostatniego zlodowacenia (bałtyckiego).
W północno-wschodniej części kotła, nad Małym Stawem, znajduje się Schronisko PTTK „Samotnia”.
Na garbie morenowym, zamykającym od północy Kocioł Małego Stawu, na wysokości 1158 m n.p.m. znajduje się dawny Domek Myśliwski, wzniesiony w 1924 roku na polecenie hrabiego Schaffgotscha jako "St. Leonard am Kleine Teich" ("Św. Leonard nad Małym Stawem"). Jest to drewniany budynek z piętrem pokrytym deskami ułożonymi pionowo, przykryty dwuspadowym dachem. Po II wojnie światowej początkowo pełnił funkcję prywatnego schroniska, później mieściła się w nim gajówka, a po utworzeniu w 1959 roku parku narodowego mieściła się w nim Stacja Naukowo-Badawcza Karkonoskiego Parku Narodowego. Z końcem 1963 roku obiekt wydzierżawił Akademicki Klub Turystyczny z Wrocławia i w 1964 roku uruchomił w nim schronisko studenckie z 30 miejscami noclegowymi. W latach 70. XX wieku Domek Myśliwski przeszedł remont, a obecnie jest ośrodkiem informacyjnym parku.
W Wielkim Żlebie (Slalomowym) uprawiano, z przerwami ze względu na wymogi ochrony przyrody, zawody narciarskie ("Slalom Wiosenny", "Slalom Czekoladowy", zawody o "Puchar Samotni").
Kocioł Małego Stawu stanowi niebezpieczne miejsce zimą, schodzą tu liczne groźne lawiny i dlatego szlaki turystyczne mogą być okresowo zamknięte.
Szlaki turystyczne.
Przez Kocioł Małego Stawu przechodzi szlak turystyczny:

</doc>
<doc id="548823" url="https://pl.wikipedia.org/wiki?curid=548823" title="Złatju Bojadżiew">
Złatju Bojadżiew

Złatju Bojadżiew (bułg. Златю Бояджиев, ur. 22 października 1903 w Brezowie koło Płowdiwu, zm. 2 lutego 1976 w Płowdiwie) – bułgarski malarz.
W latach 1927-1932 studiował w ASP w Sofii u Cwetko Todorowa. W latach 30. malował głównie pejzaże z okolic Płowdiwu, utrzymane w stylistyce bliskiej impresjonizmowi; po podróży do Włoch (1939), gdzie zafascynowało go malarstwo renesansowe, zaczął tworzyć idealizowane obrazy rodzajowe, odznaczające się weryzmem formy ("Portret rodzinny" 1941, "W polu" 1942, "Świniarka" 1945). Po 1950 miejsce obrazów realistycznych zajęły fantastyczne, nieco naiwne wizje, charakteryzujące się ekspresją i intensywną kolorystyką ("Wieża Babel" 1964).

</doc>
<doc id="548825" url="https://pl.wikipedia.org/wiki?curid=548825" title="Sint Eustatius">
Sint Eustatius

Sint Eustatius – należąca do Holandii wyspa leżąca na Karaibach. Wchodzi w skład Archipelagu Małych Antyli. Powierzchnia wyspy wynosi 21 km². Liczba ludności wynosi 2498 mieszkańców.
Na podstawie reformy konstytucyjnej Królestwa Niderlandów, 10 października 2010 Antyle Holenderskie przestały istnieć, a Sint Eustatius, do tej pory jedna z 5 jednostek tego terytorium, stała się holenderską „gminą zamorską”, która będzie mogła zostać włączona, jeśli sobie tego zażyczy, do Unii Europejskiej jako jej region peryferyjny.
Historia.
Wyspa została odkryta przez Krzysztofa Kolumba w 1493 roku, a w 1636 roku skolonizowali ją Holendrzy. Od roku 1678 Sint Eustatius znalazła się pod bezpośrednim dowództwem Holenderskiej Kompanii Wschodnioindyjskiej. W czasach kolonialnych, ta niewielka wyspa dla Holandii odgrywała duże znaczenie w uprawie trzciny cukrowej. Wyspa przez pewien okres w XVIII w. znajdowała się pod panowaniem angielskim, a potem francuskim. Jednak od 1784 roku posiadłość ta ponownie znalazła się pod administracją Holandii.
Geografia.
Sint Eustatius należy do antylskiego łuku wulkanicznego, a jej rzeźba ma górzysty charakter. Najwyższym wzniesieniem jest wulkan Mazinga o wysokości 602 m n.p.m. Wyspa leży w strefie klimatu równikowego, modelowanego przez pasaty. Wyspę porasta subtropikalna i tropikalna roślinność, z fragmentami lasów tropikalnych. W pobliżu Sint Eustatius rosną rafy koralowe. Wyspa należy do antylskiej krainy neotropikalnej.
Religia.
Zgodnie z danymi statystycznymi za 2018 r.:

</doc>
<doc id="548826" url="https://pl.wikipedia.org/wiki?curid=548826" title="Hans Brunhart">
Hans Brunhart

Hans Brunhart (ur. 28 marca 1945 w Balzers) – liechtensteiński polityk i bankowiec, minister, w latach 1978–1993 premier Liechtensteinu. Brat Arthura Brunharta.
Życiorys.
Studiował germanistykę na uniwersytetach we Fryburgu i Bazylei. W latach 1972–1974 był dyrektorem biblioteki państwowej (Liechtensteinische Landesbibliothek) oraz archiwum państwowego. Działacz Unii Patriotycznej. W latach 1974–1978 pełnił funkcję wicepremiera, kierując jednocześnie departamentami spraw wewnętrznych, edukacji, gospodarki i transportu. 26 kwietnia 1978 został nowym premierem Liechtensteinu, urząd ten sprawował nieprzerwanie do 26 maja 1993. W różnych okresach kierował dodatkowo resortami spraw zagranicznych, spraw wewnętrznych, kultury, edukacji, finansów i budownictwa. W okresie pełnienia przez niego funkcji premiera w 1984 wprowadzono prawa wyborcze dla kobiet, państwo przystąpiło do Rady Europy, ONZ oraz EFTA.
W 1995 założył czasopismo „Balzner Neujahrsblätter”. W późniejszych latach pełnił funkcję przewodniczącego rady dyrektorów VP Banku (1996–2012). W latach 2004–2006 kierował towarzystwem Gesellschaft Schweiz-Liechtenstein.

</doc>
<doc id="548827" url="https://pl.wikipedia.org/wiki?curid=548827" title="Stal Mielec (piłka nożna)">
Stal Mielec (piłka nożna)

PGE FKS Stal Mielec – polski klub piłkarski z siedzibą w Mielcu. Został utworzony w 1939, do 1997 był jedną z wiodących sekcji klubu sportowego Stal Mielec. Po jego rozwiązaniu został samodzielnym klubem piłkarskim, przejmując po sekcji całą jej spuściznę. Dwukrotny mistrz Polski w sezonach 1972/73 i 1975/76, wicemistrz 1974/75, finalista Pucharu Polski 1975/76 oraz jeden z dwóch polskich ćwierćfinalistów Pucharu UEFA w historii (edycja 1975/76). W czasach świetności klubu, które przypadły na lata 70. XX wieku, grało w nim wielu reprezentantów Polski i innych czołowych piłkarzy.
Zgodnie z regulaminem Ekstraklasy Stal Mielec uprawniona jest do umieszczenia nad herbem białej gwiazdki symbolizującej dwukrotne wywalczenie Mistrzostwa Polski.
Historia.
Jako sekcja klubu sportowego (1939–1997).
1939–1945 – początek i okres wojny.
Sekcja piłki nożnej była jedną z dwóch pierwszych (obok sekcji siatkarskiej) w klubie "PZL Mielec" założonym w 1939. Skład drużyny został zbudowany z zawodników grających w innych mieleckich klubach oraz z pracowników Wytwórni Płatowców nr 2 PZL. W pierwszym rozegranym meczu zespół pokonał Towarzystwo Gimnastyczne „Sokół” Mielec stosunkiem bramek 4:1. Rozegrano jeszcze trzy mecze z Dzikovią Tarnobrzeg (2:1), Metalem Tarnów (3:1) i drużyną Fabryki Amunicji w Dębie (6:1). Planowany na wrzesień mecz z Okęciem Warszawa nie doszedł do skutku, gdyż rozpoczęła się II wojna światowa i zakazano jakichkolwiek rozgrywek sportowych. Jednak mecze odbywały się nielegalnie na błoniach za lasem komunalnym i w innych miejscowościach (m.in. Dębica, Kolbuszowa, Sandomierz). Jedyny oficjalny mecz został rozegrany z niemiecką jednostką wojskową i zakończył się wynikiem 1:2.
1945–1960 – B-klasa, A-klasa, II liga po raz pierwszy.
Oficjalna działalność została wznowiona po wojnie w 1945 pod nazwą "RKS PZL „Zryw” Mielec". W 1946 zespół przystąpił do rozgrywek B-klasy, a w 1949 uzyskał awans do A-klasy dzięki pierwszemu miejscu w B-klasie.
Od początku lat 50. zaczęto budować drużynę która miała skutecznie powalczyć o awans do II ligi, czemu sprzyjał rozwój WSK zatrudniającego sportowców na korzystnych warunkach. W czerwcu 1950 drużyna po raz pierwszy wyjechała na zgrupowanie poza Mielec – do Spały. Mimo 1. miejsca w A-klasie w sezonie 1950, w rozgrywkach o II ligę zespół zajął 3. miejsce i z awansem trzeba było jeszcze poczekać. Przełomem okazał się rok 1954, kiedy drużyna zajęła 1. miejsce w swojej grupie A-klasy i awansowała do ligi międzywojewódzkiej rzeszowsko–lubelskiej (utworzonej w wyniku reformy rozgrywek). Zdobyła także "Zimowy Puchar Miast".
W 1955 zespół zajął 1. miejsce w lidze międzywojewódzkiej awansował do rozgrywek o awans do II ligi. Zdobył w nich drugie miejsce i po meczu barażowym 20 listopada 1955 w Lublinie przeciwko Bzurze Chodaków (3:1), dzięki 3 bramkom Helmuta Tobolika, awansował do II ligi. W kolejnym sezonie po wielu trudach zespołowi udało się utrzymać (ostatecznie zajął 11. miejsce wśród 14 zespołów). Został także rozegrany pierwszy mecz z zagranicznym pierwszoligowcem Tatranem Prešov (Słowacja) (0:0).
W sezonie 1957 mielecki zespół był bardzo blisko pierwszego awansu do I ligi. M.in. dzięki zatrudnieniu znanego trenera Michała Matyasa Stal została wicemistrzem II ligi ustępując jedynie Cracovii, do awansu zabrakło trzech punktów. W następnych sezonach Stal nadal nie potrafiła awansować zajmując kolejno 3. i 6. miejsce.
1960–1967 – pierwszy raz w I lidze.
W sezonie 1960 udało się w końcu awansować do I ligi. Pierwszy mecz w I lidze został rozegrany 19 marca 1961 z ŁKS Łódź (1:1) na mieleckim stadionie przy dopingu ok. 15 tys. kibiców. Z powodu nierównej formy i braku doświadczenia zespół z trudem uratował się w sezonie 1961 przed powrotem do II ligi. Nie udało się to w kolejnym sezonie i zespół spadł do II ligi. W tym sezonie Stal otrzymała puchar PZPN za 1. miejsce w klasyfikacji fair play.
Aby uskutecznić powrót do I ligi, dokonano wzmocnień w postaci sprowadzenia kilku zdolnych piłkarzy ze Śląska i Krakowa, powrócił także renomowany trener Michał Matyas. Nie dało to jednak oczekiwanych rezultatów i w sezonach 1962/63, 1963/64, 1964/65 oraz 1965/66 Stal zajmowała słabe miejsca, kolejno 10., 12., 8., 7., aż do zupełnego załamania w sezonie 66/67, kiedy to zajęła 14. miejsce i spadła do III ligi.
Dobrze wiodło się mieleckim juniorom, którzy w 1964 zdobyli wicemistrzostwo Polski.
1967–1972 – powrót do I ligi.
W sezonie 1967/68 powrót do II ligi jeszcze się nie udał, jednak w kolejnym sezonie zarząd postawił drużynie za cel zdobycie awansu na 30-lecie klubu. Poprawa gry i postępy własnych wychowanków zadecydowały o awansie w sezonie 1968/69. Do zespołu sprowadzono młodego śląskiego trenera Andrzeja Gajewskiego, który z mielecką drużyną zdecydowanie wygrał drugoligowe rozgrywki, wyprzedzając drugi w tabeli Star Starachowice o 7 punktów. Rozpoczął się marsz na szczyty polskiego futbolu. Potencjał drzemiący w piłkarzach Stali pokazał mecz sparingowy rozegrany 23 lutego 1969 z ówczesnym mistrzem Polski Ruchem Chorzów, wygrany 5:0. Sukces powtórzono w następnym sezonie i Stal awansowała z 2. miejsca do I ligi.
Ponownie sukcesy odnosiła drużyna juniorów zdobywając w 1968 i 1969 3. miejsca w kraju.
W dniach 20–22 lipca 1969 rozegrano turniej z okazji XXX–lecia klubu Stal Mielec. W turnieju uczestniczyły drużyny Dynamo Berlin (NRD, I liga), Erzsebeti Vasas TK Budapest (Węgry, II liga), Stal Rzeszów i Stal Mielec. Turniej wygrali mielczanie.
Sezon 1970/71 zespół ukończył na 10. miejscu co pozwoliło mu utrzymać się w I lidze, a w pamięć zapadł kibicom inauguracyjny mecz z Wisłą Kraków wygrany 5:2.
W lutym 1971 drużyna udała się na obóz szkoleniowy do azjatyckiej części ZSRR. Podczas wyjazdu trwającego 17 dni piłkarze odwiedzili Aszchabad w Turkmenistanie, Duszanbe w Tadżykistanie i Frunze w Kirgistanie, rozgrywając 4 spotkania towarzyskie, m.in. ze Spartakiem Moskwa.
W czerwcu i lipcu 1971 Stal Mielec uczestniczyła także pierwszy raz w międzynarodowych rozgrywkach o Puchar Lata (Intertoto), w którym zajęła pierwsze miejsce w grupie wygrywając wszystkie mecze. Rok później mielczanie ponownie wystąpili w Pucharze Lata, jednak zajmując 3. miejsce nie powtórzyli sukcesu (więcej w artykule Stal Mielec w europejskich pucharach).
W sezonie 1971/72 zanotowano postęp, kończąc rozgrywki na miejscu 5. Pierwszym mielczaninem w reprezentacji Polski został Grzegorz Lato.
1972/1973 – I mistrzostwo Polski.
Sezon 1972/73 był sezonem szczególnym, gdyż Stal zdobyła swój pierwszy tytuł mistrza Polski, a Grzegorz Lato został królem strzelców. Sukces osiągnięto dzięki wielu znakomitym piłkarzom grającym wówczas w drużynie oraz (jedynemu w historii drużyny) zagranicznemu trenerowi Karolemu Kontha (Węgry). Wiele meczów udało się wysoko wygrać, nie tylko u siebie, ale również na wyjeździe.
Jako mistrz, drużyna zadebiutowała w Pucharze Europy, jednak odpadła w pierwszej rundzie po pojedynku z jugosłowiańską Crveną Zvezdą Belgrad. W reprezentacji coraz większą rolę zaczęli odgrywać mieleccy piłkarze, a jedną z najsłynniejszych bramek w historii polskiej piłki – bramkę w meczu Polska–Anglia, dającą Polakom awans do MŚ'74 – strzelił pochodzący z Rzeszowa Jan Domarski, po akcji dwóch innych mielczan – Henryka Kasperczaka i Grzegorza Laty.
1973–1975 – nadal u szczytu, MŚ'74, PUEFA.
W kolejnym sezonie mielczanie utrzymali wysoki poziom i zajęli 3. miejsce po ciężkiej walce ze śląskimi drużynami. Z pamiętnych meczów wygrano z ŁKS Łódź 7:0 oraz ze Śląskiem Wrocław 5:0 na ich terenie.
1974 był rokiem Mistrzostw Świata w Niemczech, gdzie Polacy wywalczyli 3. miejsce, a piłkarze Stali mieli w tym swoją zasługę (trójka Lato, Kasperczak, Domarski). Ponadto Grzegorz Lato został wtedy jedynym polskim królem strzelców na Mistrzostwach Świata trafiając do bramki 7 razy.
W czasie wakacji w 1974 zorganizowano pierwszy "Turniej z okazji święta 22 lipca" w dniach 20–22 lipca. Impreza stała się cykliczna i rozgrywano ją z małymi przerwami do pierwszej połowy lat 90., a także w ramach obchodów 65-lecia klubu w 2004 (więcej: turnieje z okazji święta 22 lipca). Na pierwszą edycję Stal zaprosiła Tatran Preszów, Karpaty Lwów i Gwardię Warszawa. Ostatecznie gospodarze zajęli w imprezie trzecie miejsce. Miesiąc później Stal wystąpiła w VI turnieju "Ciudad de Palma de Mallorca" na Majorce, zastępując Spartak Moskwa. W turnieju zagrały także FC Barcelona, Real Palma de Mallorca i Austria Wiedeń. Po pokonaniu Realu Palma de Mallorca 2:0, w finale po zaciętym meczu Stal uległa Barcelonie 1:2.
Po mistrzostwach nastąpił kolejny udany dla mielczan sezon, w którym wywalczyli oni wicemistrzostwo Polski. Grzegorz Lato kontynuował swoją strzelecką passę, ponownie zdobywając tytuł króla strzelców I ligi.
W roku 1975 rozegrano także wiele spotkań międzynarodowych. Jako wicemistrz Polski, Stal uczestniczyła w Pucharze UEFA, eliminując kolejno duński Holbæk B&amp;I, enerdowską Carl Zeiss Jena i czechosłowacką Inter Bratysława, dzięki czemu awansowała do ćwierćfinału tych rozgrywek. Poza tym odbyły się towarzyskie spotkania z reprezentacją Buenos Aires (2:3) i Estudiantes La Plata (2:1) w Argentynie oraz z Girondins Bordeaux (1:2) i Merignac (4:0) we Francji.
1975/1976 – II mistrzostwo Polski, mecze pucharowe, IO'76.
W kolejnym sezonie skład niewiele się zmienił, a trenerem został Edmund Zientara. Walka o mistrzostwo była bardzo zacięta i toczyła się do ostatniej kolejki między 4 zespołami. Stali udało się pokonać konkurentów i swoje mistrzostwo przypieczętowała w ostatniej kolejce zwycięstwem z ROW Rybnik na wyjeździe (5:2). Szlagierem sezonu okazał się mecz z Legią Warszawa wygrany u siebie 6:0.
Równie dobrze wiodło się mielczanom w Pucharze Polski, w którym dotarli aż do finału. Po pokonaniu BKS Bielsko, Włókniarza Łódź, Odry Opole i GKS Jastrzębie, w meczu finałowym rozegranym 1 maja 1976 w Warszawie lepszy okazał się Śląsk Wrocław wygrywając 2:0.
Wiosną 1976 został dokończony Puchar UEFA, jednak mielczanie nie sprostali w ćwierćfinale Hamburgerowi SV (RFN) i po remisie 1:1 w Hamburgu, zostali pokonani 0:1 w Mielcu i odpadli z dalszych rozgrywek. Nie zmienia to jednak faktu, że dotarcie do tego szczebla rozgrywek było bardzo dużym osiągnięciem. Jesienią odbyły się mecze Pucharu Europy. W I rundzie Stal Mielec zmierzyła się ze słynnym Realem Madryt (Hiszpania), było to dla Mielca wielkie wydarzenie. Po dwóch wyrównanych, ale przegranych meczach (1:2 w Mielcu i 0:1 w Walencji), mielczanie musieli uznać wyższość Hiszpanów i odpadli z rozgrywek. Mecz w Mielcu, podobnie jak ten z Hamburgerem SV, oglądało ok. 40 tys. widzów. w 1976 odbyły się także Igrzyska Olimpijskie w Montrealu z których Grzegorz Lato i Henryk Kasperczak przywieźli srebrne medale.
1976–1982 – wzloty i upadki, kolejne mecze pucharowe.
W sezonie 1976/77 nastąpiły niewielkie zmiany w składzie. Do Nîmes Olympique odszedł Jan Domarski, ale zespół wzmocnili m.in. Henryk Jałocha, Marek Chamielec, Andrzej Demko oraz olimpijski król strzelców z Górnika Zabrze Andrzej Szarmach. Szefowie Górnika nie chcieli dopuścić do transferu, interweniować musiał PZPN, przez co Szarmach nie zagrał w pierwszych sześciu kolejkach ligi i dwumeczu z Realem. Po rundzie jesiennej, w której Stal zajęła 3. miejsce, z klubu odeszli Edward Bielewicz, Włodzimierz Gąsior i Ryszard Sekulski, a na ich miejsce przyszli Andrzej Banasik, Andrzej Gac, Stanisław Karaś i Edward Załężny, którzy jednak nie zrównoważyły strat. Po porażce w 22. kolejce zrezygnowano z usług trenera Zientary, a sezon jako pierwszy trener dokończył jego dotychczasowy asystent Alfred Gazda. Przetasowania w składzie i kilka innych czynników sprawiło, że Stal zagrała słabiej i nie obroniła tytułu z poprzedniego sezonu, ale mimo to zajęła niezłe 4. miejsce z dwupunktową stratą do wicemistrza.
W dniach 15–17 lipca 1977 odbyła się III edycja "Turnieju z okazji 22 lipca". Przed rozpoczęciem pierwszego meczu uroczyście pożegnano odchodzących Ryszarda Sekulskiego (375 meczów w Stali, w tym 140 ligowych i 40 bramek) oraz Edwarda Bielewicza (114 meczów, w tym 52 ligowe).
W kolejnym sezonie dokonano kolejnych wzmocnień, jednak można było zauważyć oznaki kryzysu, który spowodował zajęcie „dopiero” 8. miejsca w lidze.
W dniach 12 i 13 sierpnia 1978 Stal uczestniczyła w XIV edycji Trofeo Colombino w hiszpańskiej Huelvie. Turniej odbywał się między 4. a 5. kolejką polskiej ligi. W turnieju oprócz Stali udział wzięły hiszpańska Sevilla FC, rumuńskie FC Dinamo Bukareszt oraz gospodarz Recreativo Huelva. Pokonując w półfinale Sevilla FC i w finale FC Dinamo Bukareszt Stal zdobyła puchar. W mieleckiej drużynie za zgodą PZPN, oprócz 15 piłkarzy z podstawowego składu, zagrał także Marian Zalastowicz (strzelając nawet Sevilli zwycięską bramę), którego Stal wówczas zamierzała zakupić, jednak w końcu w wyniku braku porozumienia zainteresowanych klubów transfer nie doszedł do skutku. Rok później Stal wystąpiła w kolejnej edycji pucharu. Tym razem oprócz gospodarzy przeciwnikami było KSK Beveren i Real Betis. Po porażce w półfinale z gospodarzem, spadkowiczem z I ligi, w meczu o trzecie miejsce również przegrała, tym razem z mistrzem II ligi hiszpańskiej Realem Betis i ostatecznie zajęła ostatnie 4. miejsce (więcej w sekcji Stal w Trofeo Colombino).
W sezonie 1978/79 Stal grała już bez jednego ze swoich najlepszych zawodników w historii – Henryka Kasperczaka, który przeszedł do FC Metz, ale pozyskano Włodzimierza Ciołka. Nastąpił powrót formy i ostatecznie mielczanie zajęli 3. miejsce tracąc tylko 3 punkty do mistrza. W I rundzie Pucharu UEFA Stal niespodziewanie nie potrafiła sobie poradzić z Århus GF z Danii i odpadła po remisie na wyjeździe i porażce na własnym terenie.
Sezony 1979/80 i 1980/81 to kolejne słabe lata. Stal Mielec zajęła w nich kolejno 13. i 9. miejsce. Po sezonie 1979/80 do KSC Lokeren odszedł Grzegorz Lato, Zygmunt Kukla przeszedł do ateńskiego Apollonu Smyrnis, a Andrzej Szarmach przeniósł się do AJ Auxerre. W sezonie 1981/82 nastąpiła przebudowa zespołu (zakupiono m.in. Dariusza Kubickiego). Mieleckiej drużynie udało się zająć 3. miejsce i zakwalifikować do Pucharu UEFA, jednak kolejny raz skończyło się na I rundzie. Mecze z belgijskim KSC Lokeren były wyrównane, oba zakończyły się remisem, lecz o awansie drużyny belgijskiej zadecydowała bramka strzelona w Mielcu. Na meczu w Mielcu po raz kolejny był nadkomplet publiczności – ok. 40 tys. kibiców.
1982–1988 – kryzys.
W sezonie 1982/83 mimo silnego składu i ku zaskoczeniu piłkarskiego środowiska Stal grała bardzo słabo. Po dziewięciu słabych kolejkach w wykonaniu Stali, na stanowisku trenera Józef Walczak został zastąpiony przez Witolda Karasia. Jednak po rundzie jesiennej drużyna zajmowała ostatnie, 16. miejsce w tabeli, więc w rundzie wiosennej zespół poprowadził nowy trener Jacek Machciński. Po kolejnych słabych występach, czwartym z kolei w tym sezonie trenerem Stali został 8 maja 1983 Marian Kosiński, który w następnych pięciu meczach zdobył 9 na 10 możliwych punktów. Jednak to nie wystarczyło i Stal zajmując 15. miejsce została zdegradowana do II ligi.
W pierwszym sezonie w II lidze od 13 lat, po wielu roszadach (po degradacji wielu piłkarzy odeszło do innych klubów), Stal zajęła 3. miejsce i nie udało jej się powrócić do I ligi. Powiodło się to dopiero w następnym sezonie, kiedy drużyna zajęła 1. miejsce.
Po powrocie mielczanom szło bardzo źle i pomimo że w sezonie 1985/86 utrzymali się w I lidze zajmując 11. miejsce, to w sezonie 1986/87 nie udało się i po słabej postawie, kończąc rozgrywki na 15. miejscu Stal powróciła na 1 sezon do II ligi. Po dużych zmianach w drużynie (m.in. wprowadzenie kilku wychowanków i ponowne zatrudnienie Włodzimierza Gąsiora) mielczanie bez problemu zakończyli rozgrywki sezonu 1987/88 na 1. miejscu, przegrywając tylko dwa mecze na wyjeździe. Drugą w tabeli Wisłę Kraków wyprzedzili o 8 punktów. Awansując, rozpoczęli swój ostatni jak na razie „pobyt” w ekstraklasie, który trwał 8 lat.
1988–1996 – I liga po raz ostatni.
Pierwszy sezon po powrocie do ekstraklasy był bardzo udany, odmłodzonej drużynie udało się zająć 5. miejsce. Stal wzięła także po raz trzeci udział w międzynarodowych rozgrywkach o Puchar Lata (Intertoto), ale mimo dobrej postawy, zajęła dopiero 3. miejsce w grupie (mając tyle samo punktów co jej zwycięzca Næstved z Danii, ale gorszy bilans bramkowy).
W kolejnych sezonach mielczanom nie wiodło się już tak dobrze i w latach 1989–1992 zajmowali kolejno 11., 15. i 13. miejsce. W sezonie 1990/91 po zajęciu przedostatniego 15. miejsca od spadku uratowało ich pokonanie w barażach Miedzi Legnica (1:3 i 3:0). W sezonie 1991/92 nastąpiła duża przebudowa składu. Do klubu przyszli m.in. pierwsi w historii zagraniczni zawodnicy: Aleksiej Tierieszczenko z Antracytu Kirowks (Ukraina) i Siergiej Raliuczenko z Metallista Charków (Ukraina), wprowadzono wychowanków, m.in. Bogusława Wyparło. Na stanowisku trenera pojawiła się legenda mieleckiej piłki – Grzegorz Lato, a drugim trenerem został Janusz Białek stawiający pierwsze kroki jako szkoleniowiec. W kolejnym sezonie, po kilku wzmocnieniach i równej grze (m.in. remis na wyjeździe z Mistrzem Polski Lechem Poznań), udało się wywalczyć 6. miejsce.
Po sezonie do Olimpii Poznań odszedł trener Lato, jego miejsce zajął Witold Karaś z asystentem Krzysztofem Rześnym. Drużyna w sezonie 1993/94 grała coraz słabiej, po nieudanej rundzie jesiennej zmieniono trenera na Franciszka Smudę (debiutującego w roli trenera w Polsce), jego asystentem został Jan Złomańczuk, a kierownikiem drużyny Edward Oratowski, zatrudniono także menedżera Edwarda Sochę. Zakupiono Bogusława Cygana, Pawła Kloca i kolejnego obcokrajowca – Ołeksandra Spiwaka z Doniecka (Ukraina). 1 stycznia 1994 sponsorem i prezesem "Autonomicznej Sekcji Piłki Nożnej" został niemiecki przedsiębiorca Thomas Mertel. Dzięki tym zmianom mielczanie zagrali dobrą rundę wiosenną i wydostali się ze strefy spadkowej na 11. miejsce.
Na początku sezonu 1994/95 Stal została zaproszona do Norymbergi, gdzie rozegrała sparing z reprezentacją Kuwejtu i wygrała 1:0 po golu Daniela Konopelskiego. W lidze wiodło się znacznie gorzej i ostatecznie Stal zajęła 11. miejsce ratując się przed degradacją. Mimo słabej postawy zespołu, królem strzelców I ligi został Bogusław Cygan (16 goli). Mimo pewnych wzmocnień w sezonie 1995/96, kryzys w drużynie się pogłębił i zespół po zajęciu przedostatniego 17. miejsca, został zdegradowany do II ligi.
1996–1997 – upadek.
W sezonie 1996/97 trenerem drużyny ponownie został Grzegorz Lato z asystentem Witoldem Karasiem. Początek sezonu był udany, po ósmej kolejce Stal zajmowała 3. miejsce, nie przegrywając żadnego spotkania. Jednak mimo początkowych zwycięstw, z czasem szło coraz gorzej. Kłopoty finansowe doprowadziły do sprzedania wielu czołowych mieleckich piłkarzy (m.in. Krzysztofa Boćka, Bogusława Cygana, Bogusława Wyparły). Sytuacja stawała się coraz gorsza – 30 października piłkarze nie wyszli do meczu szesnastej kolejki z Cracovią strajkując w ten sposób przeciw brakom wypłat. Rozwiązano umowę z Thomasem Mertelem, który nie wywiązywał się ze swoich zobowiązań finansowych. Długi cały czas rosły. Drużyna grała coraz gorzej i po rundzie jesiennej zajmowała ostatnie 18. miejsce, a w rundzie wiosennej większość meczów przegrywała. Kolejni gracze odchodzili (Rafał Domarski, Paweł Kloc, Ryszard Federkiewicz), a w zamian wprowadzono do gry wychowanków. 12 czerwca 1997 na Walnym Zgromadzeniu Członków FKS "PZL–Stal" zdecydowano o likwidacji klubu i wycofaniu drużyny piłkarskiej z rozgrywek. Na cztery kolejki przed końcem sezonu Stal przestała istnieć.
Jako samodzielny klub piłkarski (od 1997).
1997–2000.
4 czerwca 1997 zarejestrowane zostało stowarzyszenie "Mielecki Klub Piłkarski Stal" powstałe z inicjatywy trenerów i działaczy, którzy chcieli ocalić spuściznę upadającego klubu. Jednak w sezonie 1997/98 Stal nie funkcjonowała. Zgłosiła się do rozgrywek IV ligi podkarpackiej, ale na około dwa tygodnie przed startem ligi wycofała się z rozgrywek z powodu braku drużyny seniorów (nowy klub posiadał tylko drużyny młodzieżowe). Wycofała się także z II rundy rozgrywek Pucharu Polski oddając walkowerem mecz z OKS Brzesko. Większość piłkarzy odeszła do innych klubów, ale na kolejny sezon udało się skompletować zespół. Rozgrywki rozpoczęto od V ligi. Plany były ambitne: w ciągu 2 lat dostać się do III ligi, a następnie w ciągu kilku sezonów powrócić do ekstraklasy. Początek był obiecujący, już po pierwszym sezonie (1998/99) mielczanie awansowali do IV ligi, jednak kolejne sezony sprowadziły mielczan na ziemię. W sezonie 1999/2000 zajęli dopiero 12. miejsce w IV lidze.
Od 2000–2012 – próby odbudowy pozycji klubu.
Od kilku lat kadrę stanowią głównie młodzi mieleccy zawodnicy. W 2003 na życzenie kibiców zmieniono nazwę na "Klub Sportowy FKS Stal Mielec" ("FKS" jest teraz nazwą własną, a nie, tak jak dawniej, skrótem od "Fabryczny Klub Sportowy").
W 2004 z okazji 65-lecia klubu "Stowarzyszenie Sympatyków Stali „3xS”" oraz "Korso" zorganizowało plebiscyt na "Jedenastkę i Trenera Wszech Czasów Stali Mielec", w wyniku którego wybrano najlepszych piłkarzy i trenera w 65-letniej historii klubu.
W pierwszej dekadzie XXI wieku w przeciwieństwie do seniorów, doskonale radziły sobie drużyny młodzieżowe Stali. Juniorzy starsi zdobyli w 2006 3. miejsce, a w 2007 wicemistrzostwo Mistrzostw Polski Juniorów Starszych, a z kolei juniorzy młodsi zostali w 2007 Mistrzami Polski Juniorów Młodszych.
5 sierpnia 2007 w ramach przygotowań do nowego sezonu Stal rozegrała drugi w swojej historii mecz przeciw reprezentacji narodowej. Przeciwnikiem była reprezentacja Polski U-17 prowadzona przez Michała Globisza, a grali w niej dwaj piłkarze Stali: Marek Czopko i Maciej Gozdecki. Mielczanie wygrali 2:0 po golach Damiana Jędryki i Sebastiana Ryguły.
W sezonie 2007/08 w Stali nastąpiły niewielkie zmiany. Do drużyn Młodej Ekstraklasy odeszło kilku piłkarzy (m.in. najlepszy strzelec Piotr Kamiński) i trener Włodzimierz Gąsior, który został szkoleniowcem Młodej Korony Kielce. Jego następca, Janusz Białek, po 12 spotkaniach rundy jesiennej odszedł do występującej w Ekstraklasie Odry Wodzisław. Zastąpił go Zbigniew Hariasz, który jest od lat związany ze Stalą i był również trenerem juniorskich reprezentacji Polski. Do gry w pierwszej drużynie wprowadzani są piłkarze drużyn juniorskich, nie sprowadzono nowych piłkarzy z innych drużyn. Mimo słabszego początku sezonu, Stal Mielec po rundzie jesiennej zajmowała 4. miejsce. 1 stycznia 2008 trenerem mieleckiej drużyny został jej wychowanek Andrzej Jaskot. W rundzie wiosennej Stal utrzymała pozycję z półmetka rozgrywek i z 4. miejsca awansowała do nowej III ligi utworzonej po reformie rozgrywek.
Przed sezonem 2008/09 w nowej III lidze na stanowisku trenera nastąpiła zmiana. Nowym szkoleniowcem I drużyny został kolejny mielecki wychowanek, Grzegorz Wcisło. Koordynatorem został Zbigniew Hariasz. Przed końcem sezonu I trenerem został ponownie "Zbigniew Hariasz", a Grzegorz Wcisło został przeniesiony na stanowisko II trenera. Sezon 2008/09 drużyna Stali zakończyła na 11. miejscu, ostatecznie utrzymując się w III lidze, po sezonie spędzonym głównie na miejscach w strefie spadkowej. Na sezon 2009/10 trenerem Stali został Janusz Białek, który po niecałych trzech miesiącach został zastąpiony przez "Zbigniewa Hariasza". Sezon 2009/10 Stal zakończyła na 13. miejscu, tuż nad strefą spadkową, utrzymując się w III lidze.
W kolejnym sezonie nastąpiło kilka zmian na stanowisku trenera. Od lipca trenerem został Grzegorz Wcisło, przez część września prowadził on drużynę wspólnie z Mariuszem Łucem, a od 20 września Mariusz Łuc został samodzielnym trenerem. Ostatecznie 10 stycznia 2011 trenerem Stali został ponownie Tomasz Tułacz. Drużyna pod jego wodzą zajęła w sezonie 2010/11 14. miejsce w lidze, co miało skutkować degradacją do IV ligi. Ostatecznie Stal utrzymała się, ponieważ Bogdanka II Łęczna zrezygnowała z udziału w rozgrywkach III ligi.
Rundę jesienną sezonu 2011/2012 Stal zakończyła na przedostatnim miejscu w tabeli. W czasie przerwy zimowej doszło do zmiany zarządu klubu, prezesem został Andrzej Podraza, który postawił sobie za cel uratowanie Stali z zapaści finansowej i sportowej. Zmieniono także trenera, po 11 latach na stanowisko powrócił Roman Gruszecki. Ostatecznie, po zdecydowanie lepszej rundzie wiosennej, Stal zajęła 10. miejsce, zapewniając sobie utrzymanie w III lidze.
2012 – Powrót na szczebel centralny.
Przełomowy sezon 2012/2013 zespół rozpoczął z trenerem Włodzimierzem Gąsiorem, powracającym na mielecką ławkę trenerską z Korony Kielce. Rundę jesienną mielecka drużyna zakończyła na 2. miejscu w tabeli, ustępując jedynie Tomasovii. Na początku rundy wiosennej po 16 latach do Stali powrócił z upadającego ŁKS Łódź wychowanek Bogusław Wyparło, zajmując pozycję pierwszego bramkarza. Po 14 latach spędzonych na 4. szczeblu rozgrywek (IV i nowa III liga) Stal Mielec awansowała do II ligi, zajmując 1. miejsce w tabeli. Awans został zapewniony już w przedostatniej kolejce, dzięki zwycięstwu nad Izolatorem Boguchwała.
Nowo oddany po remoncie stadion oraz odbudowana nadzieja na polepszenie sytuacji klubu wśród kibiców zapewniły najwyższą frekwencję w II lidze i 16. pozycję w skali kraju. Po niezwykle udanej rundzie jesiennej sezonu 2013/2014 Stal zajmowała 2. miejsce w tabeli, dające awans do I ligi, co jak na beniaminka było sporym osiągnięciem. Jednak siedem meczów rundy wiosennej zakończone zostały porażką, a w pozostałych 4 meczach udało się wywalczyć 8 punktów. Spowodowało to spadek do dolnej połowy tabeli i konieczność walki o utrzymanie (w wyniku reformy rozgrywek, utrzymanie w nowej, jedno grupowej II lidze dawały miejsca 3-8). Odpowiedzialność za złe wyniki wziął na siebie trener Gąsior i po porażce z przedostatnią w tabeli Concordią podał się do dymisji. Zastąpił go początkowo tylko do końca sezonu Rafał Wójcik, pełniący do tej pory rolę asystenta trenera, który wyprowadził drużynę ostatecznie na 7. miejsce, zgarniając 16 punktów w ostatnich 8 kolejkach. Dzięki temu udało się wywalczyć utrzymanie w nowej II lidze.
Sezon 2014/2015 Stal zakończyła na 8. miejscu w tabeli II ligi. Runda jesienna, która rozpoczęła się od odpadnięcia z rozgrywek Pucharu Polski i zdobyciem zaledwie 5 punktów w 6 meczach, zarząd drużyny postanowił zastąpić Wójcika na stanowisku trenera Januszem Białkiem, który do tej pory pełnił rolę trenera juniorów. Po zmianie trenera klub systematycznie punktował docierając w 17. kolejce sezonu na 5. miejsce w tabeli, aby ostatecznie zakończyć sezon w połowie tabeli na 8. miejscu. Drużyna została nagrodzona przez PZPN za: średnią frekwencję i całkowitą liczbę kibiców na stadionie, ciągi komunikacyjne, sanitariaty, politykę informacyjną klubu, organizowanie wejścia dla kibiców gospodarzy oraz współpracę z innymi podmiotami. Otrzymano nagrodę „Bezpieczny Stadion”.
Kolejny sezon 2015/2016 okazał się być dla mielczan historycznym. Już po rundzie jesiennej biało-niebiescy przewodzili stawce z przewagą dwóch punktów nad Wisłą Puławy, tylko raz po 13. kolejce spadając na 2. miejsce w tabeli po remisie 1:1 z Siarką Tarnobrzeg w meczu rozegranym u siebie. Ostatecznie awans zapewniony został na trzy kolejki przed końcem rozgrywek, po zwycięstwie w Mielcu nad ROW-em Rybnik 3:0. Dla drużyny oznaczało to powrót po 19 latach na zaplecze Ekstraklasy.
Sezon 2016/2017 zaczął się niefortunnie dla piłkarzy, którzy po pierwszych dziewięciu kolejkach zdobyli tylko 5 punktów początkowo remisując, a następne ponosząc porażki. Pomimo udanie rozpoczętych meczów w Pucharze Polski, gdzie po zwycięskim spotkaniu 3:2 z Wisłą Płock, ówczesnym beniaminkiem Ekstraklasy, Stal odpadła po porażce w Chojnicach 0:2. Doprowadziło to do dymisji trenera Białka. Na jego miejsce zatrudniono Zbigniewa Smółkę. Pod jego wodzą mielczanie zmienili znacznie swój charakter gry i stali się fenomenem I ligi, co było podkreślane przez reporterów Polsat Sport. Sposób gry był bardzo dynamiczny i nie ustępował klubom lepszym o znacznie większym zapleczu finansowym i kadrowym.
Pod koniec sezonu doszło do małej afery w związku z doniesieniami medialnymi o możliwych nieprawidłowościach z przebywaniem w Polsce zawodnika Borisa Milekica, jak również ze złożonym przez klub Miedź Legnica protestem w sprawie meczu 31. kolejki rozgrywek I ligi między drużynami Miedź Legnica – Stal Mielec. PZPN wszczął postępowanie wyjaśniające, a klub Stali Mielec został zobowiązany do złożenia stanowiska w sprawie. Przy ewentualnych walkowerach Stali aktualny wicelider I ligi, którym był Górnik Zabrze, spadłby z lokaty premiowanej awansem. Zyskałaby by czwarta w tabeli Miedź Legnica, której do awansu wystarczyłoby zwycięstwo w ostatniej kolejce z Sandecją Nowy Sącz. Natomiast na dole tabeli walkę o utrzymanie do tej pory podejmowały Bytovii Bytów i Wisły Puławy, a przy ewentualnych karach również Stomil Olsztyn i Stal Mielec. Ostateczne komisja PZPN-u uznała, że skoro zawodnik posiadał prawo do pracy, jak również był zgłoszony do rozgrywek, to Stali nie należy karać walkowerami, a PZPN nie został powiadomiony o wygaśnięciu prawa do pobytu i stwierdził, że nie powinno karać się zespołu wstecz, a jedynie w przód przy pomocy kary finansowej.
Pierwszy sezon w I lidze Stal zakończyła na 10. miejscu z dorobkiem 45 punktów.
Sezon 2017/2018 okazał się udany z powodu osiąganych wyników. Trener Smółka miał więcej czasu na przygotowanie zespołu w przerwie między sezonami. Sezon zakończony został na ósmym miejscu, a w okresie między 21 listopada 2017 a 31 marca 2018 podopieczni Smółki nie przegrali ani razu, osiągając serię ośmiu spotkań bez porażki. Trzykrotnie podczas sezonu Stal zdobywała fotel wicelidera tabeli w 22., 23. i 26. kolejce sezonu. Jednym z najlepszych zawodników w kadrze okazał się wypożyczony z Legii Warszawa bramkarz Radosław Majecki. Przystępując do rozgrywek I ligi w został przebudowany w znacznym stopniu skład drużyny, która sprowadziła aż 22 zawodników: 15 na rundę jesienną, 6 na rundę wiosenną i 1 jednego zawodnika w lipcu. Sezon zainaugurowany zwycięstwem na własnym stadionie ze spadkowiczem z Ekstraklasy – Ruchem Chorzów 1:0. Jednym z najbardziej zaciętych meczów, jaki przyszło rozegrać rozegrał się w Łęcznej gdzie pokonano Górnik Łęczna 4:3. Końcówka rozgrywek dla Stali Mielec wydawała się z szansą na awans do Ekstraklasy. W 29 kolejce zajmowali drugie premiowane awansem miejsce, a kolejne kolejki kończyły się porażkami głównych rywali, lecz również i drużyny Mieleckiej. Z powodu niewielkiej różnicy punktów wśród drużyn na szycie tabeli nie doszło do awansu. Dobre wyniki osiągane w Mielcu sprawiły, że Smółka znalazł się na liście trenerów, którzy wkrótce mogli zawitać w ekstraklasie. Doniesienia w serwisie Twitter przewidywały możliwość odejścia do Arki Gdynia, za kwotę odstępną za trenera który posiadał jeszcze roczny kontrakt. Po przegranym meczu z Bytovią Bytów awans Stali Mielec do ekstraklasy stał się niemożliwy. Skutkowało to podjęciem decyzji trenera o przejściu do drużyny grającej szczebel wyżej – Arki Gdynia.
We wrześniu 2018 ogłoszono, że sponsorem tytularnym klubu zostało przedsiębiorstwo PGE z Skarbu Państwa (przyjęto wówczas nazwę marketingową PGE FKS Stali Mielec). Po odejściu trenera nową osobą powołaną na to stanowisko od sezonu 2018/2019 był Artur Skowronek, który dotychczas prowadził zespół Wigry Suwałki. Pierwszym osłabieniem składu był koniec wypożyczenia bramkarza Majeckiego. Odchodzący trener Smółka zabrał z sobą do Arki Gdynia również dwóch ofensywnych zawodników: Michała Janotę i Maksymiliana Banaszewskiego. W ramach wzmocnień wrócił do drużyny z Ruchu Chorzów Bartosz Nowak i Andrea Prokić z GKS Katowice oraz sprowadzono Grzegorza Tomasiewicza i wypożyczono Sebastiana Bergiera. Ważną postacią w życiu klubu zaczął od tego sezonu być Tomasz Poręba. Wspierał klub swoim doradztwem w kadrach kierowniczych i wspomagał pozyskiwanie sponsorów i nowych zawodników. Na zakończenie rundy jesiennej klub tracił zaledwie jeden punkt do promowanego drugiego miejsca w tabeli. Dało to ponownie nadzieję wywalczenia pozycji o grę w Ekstraklasie w przyszłym sezonie. Ostatecznie zabrakło punktów zajmując 3 miejsce w tabeli.
Przed rozpoczęciem sezonu 2019/20 Stal wybrała się na zgrupowanie do USA, świętując tym samym 80-lecie powstania klubu. Po bardzo dobrym początku Stal w kolejkach 6-8 była liderem rozgrywek, ale później po dwóch porażkach ze Stomilem i GKS-em Tychy posadę niespodziewanie stracił Artur Skowronek, którego zastąpił pracujący wówczas w trzecioligowym KKS-ie Kalisz Dariusz Marzec. Powodem decyzji wg ówczesnego prezesa było nadmierne zainteresowanie Skowronkiem ekstraklasowych klubów, które co jakiś czas rozważały sięgnięcie po trenera. Stal po pewnych perturbacjach (przegrana w Głogowie czy Opolu) przerwę zimową spędziła na drugim miejscu w tabeli.
Po rozpoczęciu rozgrywek wiosną, Stal przegrywa 0:3 z Bruk-Bet Termaliką Nieciecza i spada na trzecie miejsce, a zaraz później w Polsce pojawiają się obostrzenia związane z wybuchem pandemii COVID-19. Rozgrywki zostają przerwane na prawie kwartał. Po powrocie w czerwcu staje się jasne, że o dwa miejsca gwarantujące pewny awans do Ekstraklasy walkę podejmą ze Stalą Podbeskidzie Bielsko-Biała oraz Warta Poznań. Końcówka sezonu to rywalizacja głównie z drużyną z Poznania, którą ostatecznie Stal wygrywa, a Warta trafia do baraży (które wygrywa i również awansuje).
W przedostatniej kolejce sezonu 2019/2020 Stal Mielec wygrała z Zagłębiem Sosnowiec 3:0 i zapewniła sobie awans do Ekstraklasy. Tydzień później pokonuje Chojniczankę 4:1 i nieoczekiwanie wyprzedza Podbeskidzie, zostając mistrzem 1 ligi.
W 2020 utworzono sekcję piłkarską kobiet PGE FKS Stal Mielec.
2020–dziś – Stal w Ekstraklasie.
W sezonie 2020/21 Stal wróciła do Ekstraklasy, z której spadała wówczas jedynie ostatnia drużyna (sezon 20/21 był ostatnim przed poszerzeniem ligi z 16 do 18 zespołów). Jeszcze przed startem rozgrywek niespodziewanie posadę trenera stracił Dariusz Marzec, a Stal przejął jego imiennik, Dariusz Skrzypczak. Po słabym początku w wykonaniu Stali zastąpił go Leszek Ojrzyński, ale i jemu nie było dane doczekać końca sezonu na stanowisku - po bezbramkowym remisie z Wartą Poznań zostaje zwolniony, a drużynę przejmuje legenda klubu, Włodzimierz Gąsior. Stal ostatecznie po zaciętej rywalizacji z Podbeskidziem Bielsko-Biała, znowu dała radę je wyprzedzić i ostatecznie zajęła 15. miejsce w Ekstraklasie, dające utrzymanie. Najbardziej pamiętnymi spotkaniami tego sezonu były wyjazdowe zwycięstwa 3:2 na Łazienkowskiej z Legią Warszawa i 2:1 z Lechem Poznań.
W sezonie 2021/22 Stal po fantastycznej rundzie jesiennej i dramatycznie słabej rundzie wiosennej zajęła 14. miejsce w Ekstraklasie.
W lipcu 2022 ogłoszono, że PGE ma pozostać sponsorem strategicznym Stali Mielec przez kolejne trzy lata. W sezonie 2022/23 podczas meczów z Cracovią i Legią na stadionie Stali pojawiło się 6543 kibiców, co jest rekordem frekwencji obecnego obiektu.
Występy w rozgrywkach.
Rozgrywki ligowe.
Stal przystąpiła do rozgrywek ligowych w sezonie 1947 na poziomie B-klasy. W I lidze grała łącznie przez 25 sezonów. Najdłuższym, trwającym 13 sezonów, nieprzerwanym pobytem w I lidze były lata 1970–1983. Okres ten był także najlepszym w historii mieleckiego klubu. W tym czasie zespół dwukrotnie sięgał po tytuł Mistrza Polski (w sezonach 1972/73 i 1975/76), jednokrotnie był wicemistrzem (1974/75) i trzykrotnie zajmował 3. miejsce (1973/74, 1978/79, 1981/82). Stal Mielec zajmuje 16. miejsce w tabeli wszech czasów I ligi. Biorąc pod uwagę liczbę miejsc na podium, tylko 12 innych zespołów ma lepszy dorobek w I lidze niż Stal, która zajmuje 13. miejsce w tej klasyfikacji.
W II lidze Stal trzykrotnie sięgała po tytuł Mistrza II Ligi, w sezonach 1960, 1984/85 oraz 1987/88.
Stal Mielec była najlepszą drużyną w polskich rozgrywkach ligowych spośród drużyn działających na terenie obecnego woj. podkarpackiego w latach 1956, 1959–1962, 1972–1983, 1986, 1987, 1989–1993.
Puchar Polski.
Stal Mielec była bliska zdobycia Pucharu Polski w sezonie 1975/76, kiedy to dotarła do finału tych rozgrywek. W drodze do finału mielczanie wszystkie mecze grali na wyjeździe i wygrywali różnicą jednej bramki. Pierwszym przeciwnikiem było drugoligowe BKS Bielsko pokonany 2:1, m.in. dzięki samobójczej bramce Widucha. W 1/8 finału Stal nie mogła sobie poradzić z Włókniarzem Łódź grającym w lidze okręgowej i rozstrzygnięcie przyniósł dopiero gol Witolda Karasia w 7. minucie dogrywki. W ćwierćfinale przeciwnikiem był beniaminek I ligi Odra Opole pokonana ponownie dopiero w doliczonym czasie gry, minutę przed jego zakończeniem po strzale Grzegorza Laty. Półfinał z trzecioligowym GKS Jastrzębie przyniósł 5 bramek, a w awansie „pomógł” mielczanom zawodnik GKS Lajda, który dwukrotnie pokonał własnego bramkarza, trzecią bramkę dla Stali strzelił Grzegorz Lato. W meczu finałowym rozegranym 1 maja w Warszawie na stadionie Wojska Polskiego Stal, mimo że na papierze była faworytem spotkania, uległa Śląskowi Wrocław 0:2.
Trzykrotnie Stal docierała do półfinału rozgrywek o Puchar Polski. Pierwszy raz, w sezonie 1976/77, kiedy to wygrywając kolejno ze Stalą Stalowa Wola, Stalą Rzeszów i ŁKS Łódź, mieleccy piłkarze musieli uznać wyższość Zagłębia Sosnowiec (0:1). Ponownie, w sezonie 1983/84, drugoligowa wówczas Stal dotarła do półfinału rozgrywek eliminując po drodze Jagiellonię Białystok, Błękitnych Kielce i Pogoń Szczecin, uległa dopiero Wiśle Kraków (0:0 i 0:2). Ostatni raz ta sztuka udała się w sezonie 1989/90, gdy po wyeliminowaniu Lublinianki, Ruchu Chorzów i Pogoni Szczecin, Stal została wyeliminowana przez Legię Warszawa (0:2 i 2:2).
W ostatnich latach Stal Mielec gra na regionalnych szczeblach Pucharu Polski, jednak dzięki dobrej postawie i zwycięstwie w regionie w sezonie 2003/04 awansowała do Pucharu Polski w sezonie 2004/05, gdzie czwartoligowy mielecki zespół zaszedł do rundy grupowej, po wyeliminowaniu w I rundzie Aluminium Konin 2:1. W grupie 8. nie sprostał konkurencji pierwszoligowych Górnika Łęczna, Polonii Warszawa, Korony Kielce i ostatecznie zajął 4. miejsce.
5 grudnia 2019 po 24 latach Stal awansowała do 1/4 Finału Pucharu Polski pokonując Błękitnych Stargard 1:2. W ćwierćfinale rozegranym 27 maja 2020 po przerwie spowodowanej zagrożeniem koronawirusem, Stal uległa Lechowi Poznań 1:3.
Europejskie puchary.
Stal Mielec pięciokrotnie uczestniczyła w europejskich rozgrywkach pucharowych, ale tylko raz udało się awansować powyżej I rundy. Było to w Pucharze UEFA w sezonie 1975/1976, kiedy to mielczanie osiągnęli aż ćwierćfinał i mimo równej walki zostali wyeliminowani przez Hamburger SV. Ponadto "stalowcy" uczestniczyli jeszcze dwukrotnie w Pucharze Europy (jako mistrzowie '73 i '76) oraz w dwóch edycjach Pucharu UEFA, jednak z powodu braku szczęścia, mimo wyrównanych meczów odpadali na samym początku. Tym bardziej niepowodzenia mogą dziwić, że w Pucharze UEFA trafiali na teoretycznie słabsze zespoły. Najdonośniejszym meczem pucharowym w Mielcu, wspominanym do dziś, była potyczka ze słynnym Realem Madryt, kiedy to na trybunach zasiadła rekordowa liczba 40 000 kibiców.
Stal Mielec była drugą polską drużyną (pierwszą był Ruch Chorzów w sezonie 1973/74), która dotarła do ćwierćfinału Pucharu UEFA i jak dotąd żadnemu innemu polskiemu klubowi nie udało się zajść tak wysoko w tych rozgrywkach.
W tabeli wszech czasów europejskich rozgrywek pucharowych Stal Mielec zajmuje 359. miejsce (13. wśród polskich klubów). W tabeli wszech czasów Pucharu Europy Stal jest na 371. miejscu, a w tabeli wszech czasów Pucharu UEFA na 247. miejscu.
Stal Mielec trzykrotnie wystąpiła także w Pucharze Intertoto (zwanym też Pucharem Lata), w latach kiedy nie były prowadzone w jego ramach rozgrywki pucharowe, a jedynie grupowe. W 1971 mielecka drużyna bezapelacyjnie wygrała swoją grupę zwyciężając we wszystkich 6 meczach i tracąc przy tym tylko 3 bramki. W 1972 i 1989 Stal zajmowała w rozgrywkach trzecie miejsce.
Turnieje towarzyskie.
Trofeo Colombino.
Stal Mielec jako jedyna polska drużyna wystąpiła w turnieju Trofeo Colombino organizowanym w hiszpańskiej Huelvie przez tamtejszy klub Recreativo Huelva. Mielecka drużyna zagrała tam dwukrotnie, wygrywając XIV edycję w 1978 oraz zajmując ostatnie, 4. miejsce rok później.
VI turniej Ciudad de Palma de Mallorca.
Stal wystąpiła w "VI turnieju Ciudad de Palma de Mallorca" na Majorce, zastępując Spartak Moskwa. W turnieju zagrały także FC Barcelona, Real Palma de Mallorca i Austria Wiedeń.
24–27 sierpnia 1974, Majorka
Turniej z okazji XXX-lecia Stali.
W dniach 20–22 lipca 1969, na mieleckim stadionie rozegrano turniej z okazji XXX-lecia powstania Stali Mielec. Zaproszono Dynamo Berlin (NRD, I liga), Erzsebeti Vasas TK Budapest (Węgry, II liga), Stal Rzeszów. Turniej wygrali mielczanie.
Turnieje z okazji święta 22 lipca w Mielcu.
W czasie wakacji w 1974 zorganizowano pierwszy "Turniej z okazji święta 22 lipca" w dniach 20–22 lipca. Impreza stała się cykliczna i rozgrywano ją z małymi przerwami do pierwszej połowy lat 90., a także w ramach obchodów 65-lecia klubu w 2004. W 1984 i 1987 współorganizatorem turnieju była Stal Stalowa Wola. Turniej w 1987 był największy w historii pod względem liczby zespołów, rozegrano go z podziałem na dwie grupy, a następnie o poszczególne miejsca w turnieju walczyły zespoły które zajęły odpowiadające sobie miejsca w grupach.
Przebieg i wyniki turniejów z okazji święta 22 lipca
Piłkarze Stali Mielec.
W mieleckiej drużynie grało wielu wybitnych piłkarzy, w latach 70. uznawano jej skład za najsilniejszy w Polsce. Trenerzy reprezentacji różnych kategorii bardzo często z nich korzystali.
Najsłynniejszym wychowankiem Stali jest Grzegorz Lato. Wychowankami Stali są także m.in. Krzysztof Bociek, Kazimierz Buda, Piotr Duda, Włodzimierz Gąsior, Zygmunt Kukla, Andrzej Jaskot, Tomasz Tułacz, Bogusław Wyparło.
Trzykrotnie piłkarze Stali zdobywali tytuł króla strzelców polskiej I ligi. Dwukrotnie dokonał tego Grzegorz Lato, a raz Bogusław Cygan. Grzegorz Lato i Andrzej Szarmach zajęli także po dwa razy drugie miejsce w tej klasyfikacji.
Najwięcej spotkań w mieleckiej drużynie rozegrał bramkarz Zygmunt Kukla, drugie miejsce zajmuje Marian Kosiński, natomiast pod względem liczby meczów w I lidze rekordzistą jest Grzegorz Lato. Jednocześnie zdobył on dla Stali najwięcej bramek.
Statystyka wybranych piłkarzy w barwach Stali:
Piłkarze Stali w reprezentacji.
W latach świetności klubu wielu mieleckich zawodników grało w reprezentacji Polski. Stanowili oni trzon I reprezentacji (m.in. tzw. "Orłów Górskiego"), reprezentacji olimpijskiej, a także kadry młodzieżowej. Większość zawodników zadebiutowało w kadrze będąc piłkarzami Stali Mielec, Jan Domarski i Andrzej Szarmach zostali sprowadzeni do Mielca już jako reprezentanci, niektórzy (nie wymienieni w tabeli) grali z orłem na piersi dopiero po opuszczeniu Mielca. Wyjaśnieniem liczby przedstawicieli jednego z najlepszych składów w latach 70. w reprezentacji może być fakt, że Kazimierz Górski i jego następcy mogli wówczas przebierać wśród kilkudziesięciu równorzędnych polskich piłkarzach, więc nie dla wszystkich wyróżniających się mielczan wystarczyło miejsca w kadrze.
W reprezentacji grało także trzech wychowanków Stali, już jako zawodnicy innych klubów. Byli to Bogusław Wyparło (3 mecze w latach 1998–1999, jako zawodnik ŁKS Łódź), Andrzej Jaskot (1 mecz w 1998, jako zawodnik Aluminium Konin, ostatni do tej pory przedstawiciel klubu drugoligowego w reprezentacji) i Edward Załężny (4 mecze w 1980, jako zawodnik Legii Warszawa).
Trzech mieleckich piłkarzy należy do Klubu Wybitnego Reprezentanta: Grzegorz Lato, Andrzej Szarmach i Henryk Kasperczak. Przewodniczący tego klubu, Grzegorz Lato jest piłkarzem który rozegrał najwięcej meczów (100) w kadrze w historii polskiej reprezentacji, a także zajmuje drugie miejsce w klasyfikacji najlepszych strzelców reprezentacji (45 goli), zaraz po Włodzimierzu Lubańskim, który wyprzedza go o 3 bramki.
Mielczanin Kazimierz Buda jest najmłodszym kapitanem reprezentacji w historii polskiej reprezentacji. Opaskę kapitana założył pierwszy raz w wieku 20 lat i 267 dni, a miało to miejsce 25 stycznia 1981 w Tokio podczas meczu z reprezentacją Japonii wygranego 2:0 (strzelił także pierwszą bramkę).
W historii zapisał się także Jan Domarski, który 17 października 1973 na Wembley w meczu przeciwko Anglii strzelił w 57. minucie bramkę na 1:1 dającą Polakom awans do Mistrzostw Świata 1974.
Piłkarze Stali Mielec na MŚ.
Reprezentantami Polski na Mistrzostwach Świata w czasie, gdy byli zawodnikami Stali Mielec, było 6 piłkarzy. Spośród nich tylko Grzegorz Lato wystąpił na 3 finałach (trzeci raz w 1982 już jako zawodnik KSC Lokeren) rozgrywając 20 spotkań (co do 1998 było trzecim wynikiem), a w 1974 strzelając 7 goli zdobył tytuł króla strzelców imprezy. Drugim podstawowym zawodnikiem reprezentacji na Mistrzostwach był Henryk Kasperczak, który w latach 1974 i 1978 zagrał w 13 meczach.
Piłkarze Stali Mielec na IO.
Dwóch piłkarzy reprezentowało Polskę na Igrzyskach Olimpijskich w czasie, gdy byli zawodnikami Stali Mielec.
Piłkarze Stali Mielec w reprezentacjach młodzieżowych i juniorskich.
Pierwszym w historii Stali piłkarzem reprezentacji Polski juniorów był bramkarz Wiesław Pytlos w latach 1958–1959, a w młodzieżowej reprezentacji Polski jako pierwsi zagrali Grzegorz Lato, Zygmunt Kukla i Włodzimierz Gąsior w 1971.
W reprezentacjach młodzieżowych i juniorskich różnych kategorii wiekowych jako piłkarze Stali grali:
Wyróżnienia dla piłkarzy Stali.
Plebiscyt "Piłki Nożnej":
Plebiscyt katowickiego dziennika "Sport"
Klasyfikacja "Tempa"
Plebiscyt "Przeglądu Sportowego" ("Najlepszy polski sportowiec roku")
Konkurs-plebiscyt "Nowin" i "Tempa" ("10 najlepszych sportowców województwa rzeszowskiego")
Złota Piłka – plebiscyt "France Football" na najlepszego piłkarza Europy
Magazyn Futbol – klasyfikacja "100 piłkarzy, którzy wstrząsnęli Polską" – stu najlepszych polskich piłkarzy w historii
Klub 100 – należą do niego piłkarze, którzy strzelili co najmniej 100 bramek w polskiej ekstraklasie
Klub 300 – należą do niego piłkarze, którzy rozegrali co najmniej 300 meczów w polskiej ekstraklasie
Zagraniczni piłkarze w Stali.
W mieleckiej drużynie grało 21 obcokrajowców. Wśród nich było trzech Ukraińców w pierwszej połowie lat 90. oraz jeden od 2014, a także trzech Kameruńczyków, którzy spędzili w Mielcu jedynie po pół roku. W sezonie 2015/2016 jedynym piłkarzem spoza Polski jest Andreja Prokić, którzy znacznie przyczynił się do awansu drużyny zdobywając 12 bramek. W związku z korzystniejszą ofertą finansową nastąpił transfer do GKS Katowice bez kwoty odstępnego. Po zakończeniu kontraktów zawodników i wielu wychowanków, których opuściło klub. Wymusiło to przebudowanie składu zespołu na sezon 2016/17 sprowadzając dwóch Bułgarów, Słoweńca oraz Krigistańczyka. Jedynymi zawodnikami, którzy pozostali w klubie na kolejny sezon był Słoweniec Djermanovic oraz pozyskany Brazylijczyk Leandro. Na nowy sezon 2017/18 wzmocniono każdą z formacji po jednym zawodniku ze Słowacji, Chorwacji i Słowenii.
Trenerzy Stali Mielec.
Mielecką drużynę prowadziło wielu wybitnych trenerów. Wśród nich był Michał Matyas, który przed przyjściem do Mielca był selekcjonerem reprezentacji Polski (w latach 1950–1952), a także Antoni Brzeżańczyk, który reprezentację prowadził w 1966, już po opuszczeniu Mielca. Z kolei Zenon Książek był w 1973 trenerem reprezentacji młodzieżowej. Jedynym zagranicznym trenerem mielczan był Węgier Károly Kontha, który doprowadził drużynę do pierwszego mistrzostwa Polski. Wielu szkoleniowców zasiadało na trenerskiej ławce kilkukrotnie, najwięcej Włodzimierz Gąsior, który robił to siedmiokrotnie od lat 80.
Stal II Mielec i Stal III Mielec.
Druga drużyna Stali w sezonie 2004/05, po zajęciu 1. miejsca w grupie mieleckiej B-klasy, awansowała do A-klasy, gdzie w sezonach 2005/06 i 2006/07 zajmowała 3. miejsce. W sezonie 2007/2008 po zajęciu 1. miejsca awansowała do klasy okręgowej, grupy dębickiej. W klasie okręgowej Stal II Mielec grała do 2012, zajmując przez 3 sezony miejsca w środku tabeli, jednak po zajęciu w sezonie 2011/12 przedostatniego miejsca, spadła do A-klasy. Na VII szczeblu piłkarskim drużyna rezerw spędziła niecałe 2 sezony, bowiem po 5. kolejce sezonu 2013/14 drużyna została wycofana. Na nowo została reaktywowana w sezonie 2016/17, kiedy to występowała w klasie okręgowej, gr. dębickiej. W sezonie 2018/19 zespół zajął 1. miejsce i awansował do IV ligi, gr. podkarpackiej, w której gra do dzisiaj.
Największym osiągnięciem rezerw Stali było dotarcie do IV rundy Pucharu Polski w sezonie 1992/93 (Stal II w PP).
Ciekawostką może być fakt wystawienia w sezonie 2020/21 trzeciego zespołu w klasie okręgowej, gr. dębickiej. Zespół Stali III Mielec zakończył te rozgrywki na 4. miejscu.
Muzeum Stali.
W siedzibie klubu przy ul. Solskiego działa muzeum w którym można oglądać kolekcję pamiątek związanych ze Stalą. Powstało ono w 2003 z inicjatywy Stowarzyszenia Sympatyków Stali „3xS” i Leszka Śledziony.

</doc>
<doc id="548832" url="https://pl.wikipedia.org/wiki?curid=548832" title="Październik 2002">
Październik 2002



</doc>
<doc id="548834" url="https://pl.wikipedia.org/wiki?curid=548834" title="Flaga Białołęki">
Flaga Białołęki

Flaga Białołęki – flaga dawnej gminy, a obecnej dzielnicy Warszawy jest trójsferowa: zielono - złoto - czerwona. Składa się z trzech poziomych pasów jednakowej szerokości. Stosunek szerokości do długości flagi jest równy 5:8.
W fladze Białołęki poszczególne kolory symbolizują:
Barwy te powtarzają się także w herbie Białołęki.

</doc>
<doc id="548836" url="https://pl.wikipedia.org/wiki?curid=548836" title="Port lotniczy Yogyakarta-Adisucipto">
Port lotniczy Yogyakarta-Adisucipto

Port lotniczy Yogyakarta-Adisucipto () – międzynarodowy port lotniczy w Indonezji; 8 km na wschód od centrum miasta Yogyakarta.

</doc>
<doc id="548843" url="https://pl.wikipedia.org/wiki?curid=548843" title="Herb Białołęki">
Herb Białołęki

Herb Białołęki odwołuje się do tradycji, nawiązuje do ważniejszych wydarzeń w historii tych ziem, a także określa ich cechy charakterystyczne. Dwupolowość herbu powstała z połączenia dwóch starych miejscowości – Tarchomina i Białołęki.
Pole zielone ze złotym snopkiem symbolizuje tradycje rolnicze gminy, zaś pole złote z lwem symbolizuje miejski charakter gminy. Snopek wzięty z herbu Wazów przypomina też, że Białołęka była kiedyś własnością króla Jana Kazimierza. Lew na baszcie, nawiązuje do herbu Prawdzic rodziny Gołyńskich, długoletnich właścicieli Tarchomina i Białołęki. Natomiast topór jest herbem Ossolińskich, którzy przyczynili się do rozwoju Tarchomina.
Herb i flaga zostały przyjęte Uchwałą Nr XII/10/95 Rady Gminy Warszawa-Białołęka z 28 kwietnia 1995 roku.
Barwy.
W herbie Białołęki poszczególne kolory symbolizują:
Barwy te powtarzają się także we fladze Białołęki.

</doc>
<doc id="548844" url="https://pl.wikipedia.org/wiki?curid=548844" title="Chwytak (budownictwo)">
Chwytak (budownictwo)

Chwytak (budownictwo) – osprzęt roboczy dźwignicy ustrojowej, maszyny ciągnikowej, służący do przeładunku materiałów masowych (sypkich lub w kawałkach) lub do kopania urobku przy dużych głębokościach.
Do kopania służą chwytaki ciężkie, a przeładunku chwytaki normalne.
Pod względem konstrukcji chwytaki dzieli się na:

</doc>
<doc id="548845" url="https://pl.wikipedia.org/wiki?curid=548845" title="Generał Sosnkowski (pociąg pancerny)">
Generał Sosnkowski (pociąg pancerny)

Pociąg Pancerny „Generał Sosnkowski” (Pociąg Pancerny Nr 13) – pociąg pancerny Wojska Polskiego II RP. Pociąg został rozbity przez lotnictwo niemieckie 10 września 1939.
Historia.
W 1924 roku wszedł w skład Dywizjonu Ćwiczebnego Pociągów Pancernych w Jabłonnie, a w październiku 1927 roku w skład 1 dywizjonu pociągów pancernych. 
9 września 1924 roku pociąg uczestniczył w katastrofie kolejowej pod Pomereczem.
We wrześniu 1939 był uzbrojony w 4 armaty 75 mm i 14 ckm-ów. Pod koniec sierpnia pluton czołgów przydzielony do pociągu odesłano do Tczewa, zamiast niego przydzielono jednostce dwie drezyny „Tatra”.
Pociąg był przydzielony do Armii „Modlin”. 1 września pociąg przybył do Nasielska, gdzie pozostał do 3 września jako odwód armii. Tego dnia pociąg dostał rozkaz udania się do Mławy i nawiązania łączności z polskimi jednostkami w tym rejonie. Pociąg dotarł do Ciechanowa, gdzie wykryto obecność nieprzyjaciela; następnie „Generał Sosnkowski” wycofał się na stację Świercze. 4 września pociąg patrolował okolice Ciechanowa, po czym otrzymał rozkaz wycofania się do Modlina. Pociąg razem z pociągiem nr 15 „Śmierć” otrzymał zadanie rozpoznania przedpola Twierdzy Modlin. Rankiem 5 września obydwa pociągi dotarły do Nasielska; „Generał Sosnkowski” rozpoczął patrolowanie odcinka Nasielsk – Płońsk; wieczorem tego dnia odpierając nalot niemiecki, zestrzelono samolot wroga. Po południu 6 września pociąg zatrzymał się w Legionowie, a w nocy z 6 na 7 września odjechał do Zegrza, a po opuszczeniu go przez jednostki polskie, świtem 7 września dotarł do Jabłonny. Nocą z 7 na 8 września skład został wysłany w poszukiwaniu 1 Dywizji Piechoty Legionów do Wyszkowa.
Do 9 września pociąg operował na linii Wyszków – Tłuszcz wspierając piechotę (5 i 6 pułk piechoty Legionów) broniącą linii Bugu. Podczas odwrotu jednostek Armii „Modlin” odjechał 10 września z Wyszkowa do Łochowa, gdzie osłaniał wycofywanie się 116 pułku piechoty 41 Dywizji Piechoty. Po południu tego dnia pociąg został zaatakowany na skrzyżowaniu toru z drogą Wyszków – Łochów przez bombowce nurkujące. Jadący ze znaczną szybkością skład został zniszczony przez bliską eksplozję bomby 250 kg; platforma, wagon artylerii i parowóz wypadły z torów, wagon szturmowy został objęty pożarem. Dowódca, kapitan Stanisław Młodzianowski, rozkazał zniszczenie i opuszczenie pociągu, następnie zdołał odnaleźć wśród unieruchomionych pociągów ewakuacyjnych 4 działa i utworzyć z załogi pociągu improwizowaną baterię, która kontynuowała walkę.
Skład gospodarczy pociągu został unieruchomiony w zatorze pod Mińskiem.
Stan etatowy pociągu pancernego nr 13.
na podstawie etatu: L.dz. 3065/Mob.Org.36 – Organizacja broni pancernych na stopie wojennej – Pociąg pancerny, oraz: Sprawozdanie o uzbrojeniu pociągów pancernych (CAW, sygn. I.303.3.69)

</doc>
<doc id="548846" url="https://pl.wikipedia.org/wiki?curid=548846" title="Sint Maarten (wyspa)">
Sint Maarten (wyspa)

Sint Maarten (fr. Saint-Martin; niderl. Sint Maarten) – wyspa leżąca na Karaibach. Wchodzi w skład Archipelagu Małych Antyli (Wyspy Nawietrzne). Powierzchnia wyspy wynosi 87 km². Południowa część wyspy od 2010 stanowi terytorium autonomiczne Holandii, północna część należy do Francji jako jej wspólnota zamorska. Łącznie, oba terytoria są znane jako „St.-Martin / St. Maarten”, „St. Martins”, albo po prostu „SXM” (SXM jest identyfikatorem IATA portu lotniczego Princess Juliana (TNCM), głównego portu lotniczego wyspy). Wyspa została oficjalnie podzielona 23 marca 1648.
Historia.
Krzysztof Kolumb przybył na wyspę 11 listopada 1493 roku. Nazwał ją na cześć Marcina z Tours, którego święto wtedy wypadało. Wyspa kilkukrotnie przechodziła z rąk hiszpańskich w holenderskie i odwrotnie ze względu na jeziora z wodą o dużej zawartości soli, która niegdyś była cennym surowcem. Na wyspie założono plantacje trzciny cukrowej, na których pracowali czarnoskórzy niewolnicy (od których wywodzi się większość współczesnej populacji); straciły na znaczeniu w XIX wieku. Południowa część wyspy w 1826 stała się częścią Holenderskich Indii Zachodnich, a następnie Antyli Holenderskich – holenderskiego terytorium autonomicznego, które przestało istnieć w 2010. Obecnie jest to terytorium zależne Holandii. Północna część wyspy przynależy do Francji. Do 2007 była częścią Gwadelupy; od 2007 stanowi wspólnotę zamorską.
Podział administracyjny.
Francuska część wyspy obejmuje 53,2 km² i jest zamieszkana przez 35 107 osób (2014). Głównym miastem jest Marigot – 3394 mieszkańców (2014). W tej części wyspy znajduje się Port lotniczy L'Esperance.
Holenderska część wyspy obejmuje 34 km², zamieszkane przez 33 609 (2011). Głównym miastem jest Philipsburg. Znajduje się tutaj Międzynarodowy Port Lotniczy Juliana. Granica między tymi dwoma częściami wyspy ma długość 16 km.
Geografia.
Powierzchnia wyspy wynosi 87 km²; długość linii brzegowej 58,9 km. Najwyższym wzniesieniem jest Pic Paradis (424 m n.p.m.). Rozciągłość południkowa wyspy wynosi około 19 km. Wyspa jest wyżynno-górzysta. Cechuje ją dobrze rozwinięta linia brzegowa z zatokami i półwyspami; licznie występują jeziora. Według klasyfikacji klimatów Köppena na wyspie panuje klimat tropikalny monsunowy; pora sucha trwa od stycznia do kwietnia, pora deszczowa od sierpnia do grudnia. Roczna suma opadów wynosi około 1140 mm.
W okresie od czerwca do listopada występuje zagrożenie huraganami. We wrześniu 2017 wyspę nawiedził huragan Irma, podczas którego niszczeniu uległo 95% wyspy. 8 września 2017 zapowiedziano, że do Wysp Nawietrznych zbliża się huragan Jose.

</doc>
<doc id="548847" url="https://pl.wikipedia.org/wiki?curid=548847" title="Jose Antonio Páez">
Jose Antonio Páez



</doc>
<doc id="548848" url="https://pl.wikipedia.org/wiki?curid=548848" title="Jose Antonio Paez">
Jose Antonio Paez



</doc>
<doc id="548849" url="https://pl.wikipedia.org/wiki?curid=548849" title="Wanda Błeńska">
Wanda Błeńska

Wanda Maria Błeńska, znana jako „Matka trędowatych” i „Dokta” (ur. 30 października 1911 w Poznaniu, zm. 27 listopada 2014 tamże) – polska lekarka, podporucznik AK, misjonarka, światowej sławy specjalistka w dziedzinie leczenia trądu oraz Służebnica Boża Kościoła katolickiego.
Rodzina.
Ojciec dr Wandy Błeńskiej, Teofil Błeński, po śmierci swojej żony Heleny ożenił się ponownie. Jego druga żona, Marta, miała córkę Janinę z poprzedniego małżeństwa. Wanda miała starszego brata Romana, który był prawnikiem. Zmarł na chorobę wrzodową.
Życiorys.
Dzieciństwo i studia.
Wanda nie chodziła do szkoły podstawowej, ale uczyła się w domu z ojcem. Ukończyła Gimnazjum Żeńskie w Toruniu. Absolwentka Wydziału Lekarskiego Uniwersytetu Poznańskiego z 1934. Na studiach działała w Akademickim Kole Misyjnym, redagowała "Annales Missiologicae". Podczas drugiego roku studiów Wanda została wybrana do zarządu tego Koła, jak i również do zarządu Związku Akademickich Kół Misyjnych w Polsce. Na trzecim roku studiów reprezentowała polski ruch misyjny na Międzynarodowym Kongresie Misyjnym w Lublanie.
Działalność przedmisyjna.
W latach 1934–1936 pracowała w Szpitalu Miejskim w Toruniu, w latach 1936–1945 w PZH tamże, w 1939 w Szpitalu Morskim w Gdyni. Na początku wojny wstępuje w szeregi Armii Krajowej, gdzie (pod pseudonimami "Szarotka" i "Grażyna)" uzyskuje stopień podporucznika. Podczas wojny brała udział w szkoleniu zespołów sanitarnych, organizowała zbiórki materiałów sanitarnych dla AK, brała udział w pracach konspiracyjnych, była członkiem organizacji Gryf Pomorski i komendantką oddziału kobiecego w obwodzie toruńskim AK. Te działania były przyczyną pobytu w więzieniu w Toruniu i Gdańsku. W więzieniu spędziła trzy miesiące.
Po wojnie prowadziła szpital miejski w Toruniu. W latach 1945–1946 w PZH i Akademii Lekarskiej w Gdańsku. W 1946 wyjechała do Hanoweru, do brata, który ciężko zachorował w obozie jenieckim. Musiała wtedy przekroczyć granicę nielegalnie, odcinając sobie drogę powrotu do Polski. Skończyła kursy medycyny tropikalnej w Hanowerze, a w 1948 podyplomowe studia w Instytucie Medycyny Tropikalnej i Higieny na Uniwersytecie w Liverpoolu.
Lata działalności misyjnej.
W latach 1951–1994 pracowała w ośrodku leczenia trądu w Bulubie nad Jeziorem Wiktorii w Ugandzie, a w latach 1951–1983 była lekarzem naczelnym. W 1983 przekazała kierownictwo ośrodkiem ugandyjskiemu lekarzowi (swojemu uczniowi), a sama dalej pracowała jako konsultant. Początkowo mała placówka prowadzona przez irlandzkie franciszkanki, stała się, pod jej kierownictwem, nowoczesnym centrum leczniczym i szkoleniowym ze 100-łóżkowym szpitalem i oddziałem dziecięcym, zapleczem diagnostycznym, domami dla trędowatych i kościołem, noszącym obecnie jej imię "(Buluba Leprosy Centre, The Wanda Blenska Training Centre"). W ośrodku tym, oprócz szkoleń dla lekarzy, dr Błeńska zainicjowała i zorganizowała kursy opiekunów nad trędowatymi ("Leprosy Assistants Training Courses"). Wraz z dr Błeńską w Bulubie pracowali inni polscy lekarze: dr Bohdan Kozłowski, dr Wanda Marczak-Malczewska, dr Elżbieta Kołakowska, dr Henryk Nowak, Krystyna Darska. Jej długoletnia praca sprawiła, że dorobiła się przydomka „Matki trędowatych”, a miejscowi nazywali ją "Dokta".
W 1955 dr Wanda Błeńska weszła jako pierwsza kobieta na szczyt Vittorio Emanuele w masywie Ruwenzori na granicy D.R. Konga i Ugandy.
Powrót do kraju.
W 1993 wróciła do Polski i osiedliła się w Poznaniu.
Była członkiem Rady Fundacji Pomocy Humanitarnej Redemptoris missio, jest patronką Piątkowskiej Szkoły Społecznej przy ul. Stróżyńskiego w Poznaniu, Zespołu Szkolno-Przedszkolnego w Niepruszewie, Szkoły Podstawowej i Gimnazjum w Kowalach k. Gdańska oraz Oddziału Toksykologii Szpitala Miejskiego im. Franciszka Raszei w Poznaniu. Jej pogrzeb odbył się 3 grudnia 2014 na cmentarzu przy ul. Nowina w Poznaniu (kwatera L, rząd 51, miejsce 2).
Proces beatyfikacyjny.
Z inicjatywy archidiecezji poznańskiej oraz abp. Stanisława Gądeckiego podjęto działania w celu wyniesienia jej na ołtarze. W październiku 2019 abp Gądecki zwrócił się do Konferencji Episkopatu Polski w sprawie propozycji jej beatyfikacji. Na 384. zebraniu plenarnym Konferencji Episkopatu Polski, która obradowała w dniach 8–9 października tegoż roku w Warszawie biskupi zaakceptowali tę propozycję. Następnie abp Gądecki zwrócił się z edyktem do wszystkich, którzy posiadają jakiekolwiek dokumenty, pisma lub wiadomości o udostępnienie lub przekazanie ich do w celu zgromadzenia materiałów mogących pomóc w tym procesie.
Stolica Apostolska w 2020 wydała zgodę ("nihil obstat") na rozpoczęcie tego procesu. W tej sytuacji w archidiecezji poznańskiej odbyła się pierwsza sesja trybunału beatyfikacyjnego w bazylice archikatedralnej Świętych Apostołów Piotra i Pawła w Poznaniu, której przewodniczył delegat abp. Gądeckiego – bp Damian Bryl. Postulatorem procesu na szczeblu diecezjalnym został mianowany ks. Jarosław Czyżewski.
Ordery, odznaczenia i upamiętnienie.
Jej imieniem nazwano szkołę na poznańskim Piątkowie i rondo w jej pobliżu.
Została także "Poznanianką Stulecia" w konkursie zorganizowanym przez Urząd Miasta Poznania w 2018.

</doc>
<doc id="548850" url="https://pl.wikipedia.org/wiki?curid=548850" title="Władcy Bretanii">
Władcy Bretanii

Królowie Bretanii.
907–937: okupacja normańska
Książęta Bretanii.
Dynastia Walezjuszów.
W 1547 księstwo zostało włączone do Królestwa Francji.

</doc>
<doc id="548851" url="https://pl.wikipedia.org/wiki?curid=548851" title="Gerard Batliner">
Gerard Batliner

Gerard Batliner (ur. 9 grudnia 1928 w Eschen, zm. 25 czerwca 2008 tamże) – liechtensteiński polityk i prawnik, w latach 1962–1970 premier Liechtensteinu.
Życiorys.
Studiował prawo w Zurychu, Fryburgu i Paryżu, a także filozofię w drugiej z tych miejscowości. Praktykował jako adwokat w Vaduz. W 1951 współtworzył towarzystwo akademickie księstwa (Liechtensteinische Akademische Gesellschaft), którym parokrotnie kierował. W latach 1958–1962 był wiceprezesem Postępowej Partii Obywatelskiej, a od 1960 równocześnie zastępcą burmistrza Eschen. Od 1959 wchodził w skład rady dyrektorów krajowej instytucji ubezpieczeń emerytalnych i rentowych.
Od lipca 1962 do marca 1970 sprawował urząd premiera Liechtensteinu. Równocześnie jako minister odpowiadał za departamenty spraw zagranicznych, finansów, edukacji i kultury. Od 1972 do 1998 kierował wydawnictwem akademickim LAG. W okresie 1974–1978 pełnił funkcję przewodniczącego Landtagu. W kolejnej kadencji do 1982 zajmował stanowisko wiceprzewodniczącego parlamentu. W latach 1983–1990 zasiadał w Europejskiej Komisji Praw Człowieka.
Odznaczony m.in. Orderem Zasługi Księstwa Liechtenstein III klasy (1967). Wyróżniony tytułami doktora honoris causa przez uniwersytety w Bazylei i Innsbrucku.

</doc>
<doc id="548853" url="https://pl.wikipedia.org/wiki?curid=548853" title="Księga robotów">
Księga robotów

Księga robotów – zbiór opowiadań Stanisława Lema. Po raz pierwszy wydany nakładem wydawnictwa Iskry w roku 1961. 
Opis opowiadań.
Podróż jedenasta.
Tichy zostaje wezwany na spotkanie w sprawie kosmicznej wagi. Po przybyciu na miejsce podróżnik poznaje historię buntu komputera pokładowego statku kosmicznego Bożydar II, który osiadł na niezamieszkałej planecie Procyona (określanej jako Kareliria) i stworzył społeczeństwo robotów. Towarzystwo ubezpieczeń, z którego usług korzystał Bożydar II, podjęło próby rewindykacji robotów, które - mimo wysłania licznych agentów - spełzły na niczym. Tichy decyduje się pomóc w rozwiązaniu zagadki Karelirii.
Podróż dwunasta.
Pod wpływem opowieści profesora Tarantogi Tichy zdecyduje się polecić na planetę Amauropię. Na miejscu podróżnik spotyka Mikrocefali - istoty człekokształtne na niskim poziomie rozwoju. Korzystając z wynalazku Tarantogi, umożliwiającego spowolnienie lub przyspieszenie upływu czasu, Tichy obserwuje historię Mikrocefali od czasów prymitywnych plemion do powstania demokratycznego społeczeństwa.
Podróż czternasta.
Po lekturze pożyczonej od profesora Tarantogi książki Tichy decyduje się polecieć na planetę Enteropię i tam zapolować na kurdla. Przygotowując się do wyprawy, podróżnik poznaje historię zamieszkującej Enteropię cywilizacji Ardrytów; jego zainteresowanie wzbudza jeden z elementów ardryckiej kultury, jakim są sepulki.
Nawiązania do Podróży czternastej znajdują się w "Wizji lokalnej" Stanisława Lema.
I - Profesor Corcoran.
Ijon Tichy opowiada gronu osób historię spotkania z profesorem Corcoranem. Wzbudziwszy zaufanie uczonego, podróżnik zostaje przez niego zaproszony do laboratorium. Tam Tichy poznaje sekret profesora: stworzone przez niego mózgi elektronowe, przekonane o tym, że są żywymi i czującymi istotami. 
II - Profesor Decantor.
Tichego odwiedza nieznajomy, który przedstawia mu się jako profesor Decantor, wynalazca duszy. W toku rozmowy Tichy zdaje sobie sprawę, że profesorowi udało się umieścić w krysztale świadomość człowieka, na wieczność pozbawioną kontaktu z jakimikolwiek bodźcami.
III - Profesor Zazul.
Tichy błądzi w lesie w trakcie burzy. Szukając schronienia, trafia do domu profesora Zazula. Gospodarz dzieli z gościem opowieścią o jego eksperymentach nad klonowaniem istot żywych.
IV - Fizyk Molteris.
Tichego odwiedza gość, przedstawiający się jako Molteris. Na oczach Tichego przeprowadza eksperyment, który udowadnia istnienie podróż w czasie. Wizyta fizyka miała na celu nakłonienie Tichego do sfinansowania dalszych prac nad wehikułem czasu. Tichy i Molteris wspólnie wpadają na pomysł: fizyk uda się trzydzieści lat w przyszłość, by poznać tożsamość osób, które wsparły finansowo Molterisa.
Formuła Lymphatera.
Bohater tytułowy - Ammon Lymphater - opowiada anonimowemu słuchaczowi historię swojego odkrycia. Lymphater, studiując cybernetykę i teorię informacji, zainteresował się fenomenem, w ramach którego owady (zwłaszcza mrówki) wydają się od razu posiadać niezbędną do życia wiedzę, instynkty itp. informacje. Owocem jego prac jest formuła, z pomocą której możliwe byłoby stworzenie istoty, będącej w stanie zdobyć natychmiastową wiedzę o wszechświecie.
Terminus.
Pirx obejmuje dowództwo statku kosmicznego. Na jego pokładzie odkrywa robota o imieniu Terminus, którego losy związane są z katastrofą, jakiej doznała lata temu załoga statku.

</doc>
<doc id="548855" url="https://pl.wikipedia.org/wiki?curid=548855" title="Klabaternik">
Klabaternik

Klabaternik (niem. "Klabautermann," w polskim przekładzie także "klabater" lub rzadziej "klawiter") – postać z folkloru germańskiego, opiekuńczy duszek statku. Bardzo wesoły i pracowity. Niewidzialny, czasami ukazywał się tylko kapitanom lub szyprom pod postacią błędnego ognika lub karzełka. Duch ten przypisany był tylko większym statkom (takim, które miały zakryte pokłady i ładownie, gdyż np. w otwartej łodzi rybackiej trudno było sobie wyobrazić ukrytego duszka). Wyobrażano go sobie jako małego człowieka w kapeluszu z szerokim rondem i latarenką w ręce.
Klabaternik potrafił np. w razie potrzeby załatać dziurę w kadłubie. Opuszczał statek dopiero wtedy, kiedy nie było szansy na ratunek. Utrudniał życie leniwym i brudnym marynarzom, tłukąc ich drewnianym młotkiem, podstawiając nogę, kopiąc, wyrzucając za burtę posiłek, itp. Można go było zobaczyć o północy w kluzie kotwicznej.
Postać klabaternika znana jest w folklorze całego południowego Bałtyku, a więc również na Pomorzu i Kaszubach, w szczególności w Gdańsku. W legendach klabaternik pojawiać się mógł także na lądzie, ale tylko w miastach portowych. Postać wykorzystywana jest w literaturze historyczno-marynistycznej, zwłaszcza przeznaczonej dla młodych czytelników (np. w powieści Franciszka Fenikowskiego "Rękopis z gospody Pod Łososiem"). Nazwa "Klabater" używana jest w środowiskach żeglarskich (nosi ją np. klub żeglarski z Torunia).
We współczesnych żartach i przesądach marynarskich nazwą klawiter lub klabater określa się także ducha marynarza, który zmarł na statku (w szczególności śmiercią samobójczą) i na nim straszy; jest to oczywiście zniekształcenie dawnych legend.

</doc>
<doc id="548856" url="https://pl.wikipedia.org/wiki?curid=548856" title="Krzysztof Bień (architekt)">
Krzysztof Bień (architekt)

Krzysztof Bień (ur. 26 sierpnia 1928 w Częstochowie) – polski architekt. Uznawany za jednego z wybitnych artystów związanych z Krakowem.
Życiorys.
W latach 1943–1945 był dowódcą sekcji kompanii „Zawisza” Szarych Szeregów. W 1945 r. odznaczony został Medalem Zwycięstwa i Wolności. W 1948 r. uhonorowany brytyjskim Medalem Wojska. W latach 1947–1952 studiował na wydziałach politechnicznych Akademii Górniczej (późniejszej Akademii Górniczo-Hutniczej) w Krakowie. Studia na Wydziale Architektury AGH (późniejszym Wydziale Architektury Politechniki Krakowskiej) ukończył z dyplomem magistra inżyniera architekta. W latach 1953–1954 był asystentem na Wydziale Architektury AGH. W latach 1952–1982 pracował w biurach projektowych i pracowniach urbanistycznych (m.in. „Miastoprojekt”, Krakowskie Biuro Projektowo-Badawcze Budownictwa Ogólnego, „Inwestprojekt”, Wojewódzkie Biuro Projektów w Krakowie). W 1974 r. otrzymał Złotą Odznakę miasta Krakowa. Od 1982 prowadzi własną pracownię. Od 1954 r. członek Stowarzyszenia Architektów Polskich (1970–1973 prezes Koła, 1971–1976 członek Zarządu Oddziału Krakowskiego SARP, 1980–1997 najpierw członek, później sekretarz a następnie przewodniczący Oddziałowego Sądu Koleżeńskiego SARP).
Główne realizacje: budynek przy ulicy Mazowieckiej 5 (1959), dom mieszkalny literata przy ulicy Szwedzkiej (1961), domy nad Jeziorem Zegrzyńskim, zabudowa miejska i osiedle mieszkaniowe Widok w Krakowie, osiedle Kasprowicza w Zakopanem (1974) i zespół ośrodków wczasowych w Korbielowie (1975), centrum handlowo - usługowe z zespołem budynków mieszkalnych przy ulicy Balickiej (1986), kościół św. Jana Kantego w Krakowie (1983–1992).
Od 1979 r. członek Komisji Architektury i Urbanistyki Polskiej Akademii Nauk. W 1987 r. otrzymał tytuł twórcy plastyka - architekta oraz został odznaczony Krzyżem AK, a także Złotą Odznaką SARP
Żonaty, ma jednego syna.

</doc>
<doc id="548857" url="https://pl.wikipedia.org/wiki?curid=548857" title="Herb gminy Brudzew">
Herb gminy Brudzew

Badania nad heraldyką miejską ziem Polski centralnej doprowadziły do ujawnienia ważnych źródeł historycznych, dzięki którym rekonstrukcja herbu Brudzewa i gminy Brudzew jest możliwa. Pierwszym przekazem źródłowym jest pieczęć władz miejskich Brudzewa z 1620 roku. Nie ulega żadnej wątpliwości, że zasadniczym motywem herbu Brudzewa jest krzyż kawalerski (maltański) i widoczne cztery kule umieszczone na ramionach owego krzyża. Zdaniem historyków ta pieczęć była najlepszym źródłem do opracowania wzoru herbu. Kolejnym elementem był wybór barwy pola tarczy herbowej, pomiędzy błękitem - znakiem religijnym, a czerwienią - symbolem rycerskim. Po przeprowadzeniu rozmów władz gminy Brudzew z przedstawicielami mieszkańców, radnych Rady oraz członków Towarzystwa Przyjaciół Brudzewa stwierdzono, że zdecydowanie więcej argumentów przemawia za wersją z polem błękitnym.
Ten kolor i kształt krzyża przyjęto już w nieoficjalnym herbie, który mieszkańcy gminy zaakceptowali i zdążyli już się z nim oswoić. Cztery kule pozwolą także odróżnić herb od herbu Rzeszowa.
Uchwałę Rady Gminy Brudzew w sprawie ustanowienia herbu, a także flagi i pieczęci gminy podjęto 10 listopada 2004 roku.

</doc>
<doc id="548859" url="https://pl.wikipedia.org/wiki?curid=548859" title="Obwody Bułgarii">
Obwody Bułgarii

Od 1999 roku Bułgaria dzieli się na 28 obwodów (bułg. област, l.mn. области), które kształtem odpowiadają 28 okręgom istniejącym do 1987 roku. Od 1987 do 1999 roku Bułgaria dzieliła się na dziewięć większych obwodów.
Każdy obwód ma nazwę identyczną jak jego stolica. Sofia jest zarówno stolicą obwodu, jak i miastem wydzielonym.
Obwody są podzielone na mniejsze jednostki – gminy (община).

</doc>
<doc id="548865" url="https://pl.wikipedia.org/wiki?curid=548865" title="Kocioł Łomniczki">
Kocioł Łomniczki

Kocioł Łomniczki (oficjalnie "Kocioł pod Śnieżką"; niem. "Melzergrund") – kocioł polodowcowy w Karkonoszach, w Sudetach Zachodnich.
Kocioł Łomniczki – najgłębszy (około 300 m) karkonoski kocioł pochodzenia lodowcowego, utworzony u podnóża Równi pod Śnieżką. 
Kocioł ma kształt rozległej niszy, która podcina wschodnie zbocze Równi pod Śnieżką i północno-zachodnie zbocze Śnieżki. Wysokość ścian kotła wynosi 100 m. Dno kotła znajduje się na wysokości 1100-1150 m n.p.m. W zachodniej części kotła Jarem Łomniczki spada system kaskad na Łomniczce, tworząc Wodospad Łomniczki. Jest to najdłuższy (300 m) ciąg kaskad w polskich Karkonoszach. W kotle brak moren czołowych, które prawdopodobnie zostały rozmyte przez wody Łomniczki. Najniższe moreny występują na wysokości 880-900 m n.p.m. Największy zasięg lodowca wynosił 2.000 m. Powstał w plejstocenie, prawdopodobnie w czasie ostatniego zlodowacenia (bałtyckiego). 
Kocioł charakteryzuje się licznymi spływami gruzowymi, w 2011 r. były tam widoczne ślady 23 takich spływów
Na ścianie kotła usytuowano symboliczny cmentarz ludzi związanych z Karkonoszami, którzy zginęli w górach.
Obszar kotła objęty jest ścisłą ochroną. Już w 1933 utworzono tu rezerwat przyrody.
Turystyka.
Przez kocioł prowadzi szlak turystyczny:
Kocioł Łomniczki stanowi zimą bardzo niebezpieczne miejsce ze względu na duże zagrożenie lawinowe. Z tego powody zimą szlak turystyczny prowadzący przez kocioł jest zamknięty.
W pobliżu górnej krawędzi kotła na Równi pod Śnieżką położone jest schronisko turystyczne Dom Śląski (Schronisko pod Śnieżką). Poniżej kotła znajduje się schronisko „Nad Łomniczką”.
W roku 1901 powyżej Wodospadu Łomniczki powstało niewielkie schronisko (na jedynej zachowanej jego fotografii nosi nazwę "Einkehrhaus zum Lomnitzfall im Melzergrund"). Jeszcze przed oddaniem do użytku, 3 marca 1902 zostało zniszczone przez lawiny śnieżne.

</doc>
<doc id="548866" url="https://pl.wikipedia.org/wiki?curid=548866" title="James Patrick Donleavy">
James Patrick Donleavy



</doc>
<doc id="548867" url="https://pl.wikipedia.org/wiki?curid=548867" title="Bitwa pod Miłosławiem">
Bitwa pod Miłosławiem

Bitwa pod Miłosławiem – największe starcie zbrojne powstania wielkopolskiego w 1848 roku, które miało miejsce 30 kwietnia w okolicach Miłosławia. 
Opis bitwy.
Po zwycięstwie pod Książem pruski generał Blumen (2 500 żołnierzy i 4 działa) ruszył dwiema kolumnami od Środy i Wrześni na znajdującego się w Miłosławiu Ludwika Mierosławskiego, który skoncentrował w mieście 1 200 żołnierzy i 4 działa. Początkowo Mierosławski wdał się z Blumenem w pertraktacje, jednak na wieść o spieszącym mu z pomocą z Nowego Miasta oddziale Józefa Garczyńskiego (1 000 żołnierzy) oraz idącym z Pleszewa oddziale Feliksa Białoskórskiego (1 200 żołnierzy), zerwał rozmowy, co doprowadziło do walki.
W pierwszej fazie bitwy słabsze siły polskie zostały wyparte z Miłosławia i zajęły pozycje po obu stronach szosy. W pościg za cofającymi się Polakami Blumen rzucił jazdę. Pościg pruski został wstrzymany z chwilą nadejścia Garczyńskiego, a gdy nadszedł Białoskórski, Polacy ruszyli do kontrataku.
W drugiej fazie bitwy na skutek przybycia posiłków, Polacy przeprowadzili pomyślne kontruderzenie wzdłuż osi drogi, uprzedzili szarżę pruskiej jazdy i wdarli się do miasteczka. Prusacy zmuszeni zostali do odwrotu, jednak wyczerpane walką oddziały powstańcze nie były zdolne do pościgu. Zwycięstwo nie zostało wykorzystane operacyjnie. Straty polskie wyniosły około 200 żołnierzy, a pruskie - 225 żołnierzy.
Upamiętnienie.
Wydarzenie upamiętniają:

</doc>
<doc id="548871" url="https://pl.wikipedia.org/wiki?curid=548871" title="Mikołaj Działyński (wojewoda pomorski)">
Mikołaj Działyński (wojewoda pomorski)

Mikołaj Działyński herbu Ogończyk (zm. wiosną 1545) – członek Rady Prus Królewskich.
Syn Mikołaja i Febronii Danoborskiej.
Po śmierci ojca przejął starostwo brodnickie, zawiadywał nim w latach 1485-1542, a następnie przekazał synowi, Rafałowi. Od 1507 roku był dworzaninem Zygmunta Starego, od 1510 roku podkomorzym dobrzyńskim, następnie kasztelanem chełmińskim od 1528 roku. Był także starostą bobrownickim, dobrzyńskim i brodnickim, starosta bratiański w latach 1534-1535. Wojewoda pomorski od 16 stycznia 1544 do 5 lutego 1545.
Brał udział w wojnie pruskiej, gdzie dowodził rotą jazdy. Poseł ziemi dobrzyńskiej na sejm piotrkowski 1523 roku. Brał udział w wojnach na Węgrzech (1527-1528). Wielokrotnie pełnił funkcję posła królewskiego, m.in. na sejmiku w Elblągu w 1528 roku. 
Ożenił się w 1510 roku z Magdaleną Małgorzatą Fogler i miał z nią 6 synów i 6 córek.
Jego synowie: 

</doc>
<doc id="548872" url="https://pl.wikipedia.org/wiki?curid=548872" title="Biblioteka Polska w Rzymie">
Biblioteka Polska w Rzymie

Biblioteka Polska w Rzymie ("Biblioteca Polacca di Roma")– biblioteka Stacji Naukowej PAN w Rzymie powstała pod koniec 1927 wraz ze Stacją Naukową PAU, od 1957 – PAN. 
Historia.
W 1921 roku Józef Michałowski, pierwszy bibliotekarz i kierownik stacji (do 1957) przekazał 4 tys. woluminów dla badaczy prowadzących badanie w Archiwach Watykańskich w ramach "Expeditio Romana""." Umieszczono je w budynku Hospicjum Polskiego św. Stanisława. Stały się bazą dla biblioteki, która została otwarta 27 września 1927 roku równocześnie ze Stacją Polskiej Akademii Umiejętności. Zbiory były powiększane przez wydawnictwa Akademii, zakupy oraz dary. W 1929 roku pozyskano unikatowy zbiór fotografii (60 tys.) dzieł renesansowych sztuki europejskiej i włoskiej, a także dzieł z Azji Mniejszej Karola Lanckorońskiego. Od przełomu 1938 i 1939 siedzibą biblioteki jest pałac książąt Doria. W latach 1941–1946 Michałowski ukrył księgozbiór w Bibliotece Watykańskiej. Po wojnie czasowo biblioteką zarządzała "Interim" "Treasury Commission," a w 1946 roku przejęła ją Polska Akademia Nauk. W latach 1972–1976 część najstarszych zbiorów przewieziono do Biblioteki Kórnickiej.
Zbiory obejmują publikacje z zakresu historii Polski (od początku główny księgozbiór), historii sztuki i nauki o kulturze antycznej, historii Kościoła, stosunków polsko-włoskich, także liczne polonika. Na początku lat 90. liczyły ok. 30 tys. tomów, w tym 500 tytułów czasopism, ok. 40 tys. jednostek bibliotecznych zbiorów specjalnych i 350 starych druków. Korzystają z nich przede wszystkim włoscy poloniści i slawiści oraz polscy stypendyści we Włoszech.

</doc>
<doc id="548873" url="https://pl.wikipedia.org/wiki?curid=548873" title="Huawei">
Huawei

Huawei Technologies Co., Ltd. (, chiń. 华为技术公司) – chiński producent elektroniki użytkowej oraz sprzętu i rozwiązań informatycznych założony w 1987 roku, z siedzibą w Shenzhen. 
Od roku 2012 jest największym na świecie producentem urządzeń telekomunikacyjnych. Znak 华 ("huá") oznacza zarówno „chiński”, jak i „znakomity, wspaniały”, natomiast 为 ("wéi") oznacza „czyn, działanie” lub „osiągnięcie”, co razem daje „wspaniałe osiągnięcie” lub „Chiny potrafią”.
Działalność.
Założycielem oraz prezesem przedsiębiorstwa jest Ren Zhengfei. Dyrektorem finansowym (CFO) jest jego córka Meng Wanzhou z jego małżeństwa z Meng Jun. Siedziba firmy znajduje się w Shenzhen, w prowincji Guangdong, w Chińskiej Republice Ludowej.
Przedsiębiorstwo posiada placówki badawcze na całym świecie, między innymi w Chinach, Francji, Indiach, Japonii, Niemczech, Rosji, Szwecji, USA oraz Wielkiej Brytanii. W 2017 roku 45% pracowników (80 tysięcy) pracowało nad badaniami i rozwojem.
Huawei powstał na fali postawienia na IT i telekomunikację w Chinach, w latach 80. Pierwsze produkty to centrale sterowane programowe. Firma założona w 1987, z kapitałem 21 tys. renminbi (obecnie ok. 11 551,30 PLN) Początkowo tworzono produkty przy pomocy inżynierii odwrotnej produktów innych krajów, stosowanej przez lokalnych inżynierów. Przy 5G to m.in. Huawei wyznaczał już standardy, za pomocą własnych, opracowanych technologii. Huawei zbudował w Chinach kampus (Ox Horn Campus), który ma kopie budynków i architektury z Europy – np. czeskiej. Kampus ma pomieścić 25 tys. pracowników.
W 2019 firma ogłosiła, że nie będzie kupować żadnych podzespołów od producentów ze Stanów Zjednoczonych. Niezależne firmy sprawdziły to w najnowszym smartfonie (Huawei Mate 30 Pro) i rzeczywiście nie ma tam żadnego takiego podzespołu.
W wyniku działań USA Huawei nie może certyfikować swoich najnowszych telefonów. Nie zawierają one zatem Usług Google Play. Chiński koncern zainwestował w rozwój własnej platformy o nazwie Huawei Mobile Services (HMS), która obecna jest na najnowszych smartfonach. Nie przeszkodziło to firmie w osiągnięciu statusu największego producenta smartfonów na świecie, w kwietniu 2020.
W II kwartale 2020 roku Huawei był największym producentem smartfonów, z udziałem rynku wynoszącym 20,2%.
Motoryzacja.
Na początku trzeciej dekady XXI wieku Huawei, podobnie jak konkurencyjne Xiaomi, rozpoczęło angażować się w przedsięwzięcia prężnie rozwijającej się w Chinach branży samochodów elektrycznych. W 2020 roku rozpoczęła się sprzedaż crossovera Arcfox Alpha-T wyposażonego w system operacyjny HarmonyOS i podzespoły od podstaw opracowane przez Huawei, z kolei w kwietniu 2021 firma nawiązała współpracę z chińsko-amerykańskim przedsiębiorstwem Seres. Na jego mocy oprogramowanie i inne podzespoły techniczne zasiliły zmodernizowany wariant dużego hybrydowego SUV-a Seres SF5, którego sprzedaż została uruchomiona w największych salonach sprzedaży Huawei w Chinach.
W listopadzie 2021 zainaugurowana została działalność nowej marki zaawansowanych technologicznie samochodów elektrycznych Avatr Technology, która powstała w ramach współpracy typu joint-venture między Huawei, a gigantem branży motoryzacyjnej Changan Automobile oraz wytwórcą baterii do samochodów elektrycznych CATL. Miesiąc później Huawei ogłosiło kolejny projekt motoryzacyjny, tym razem będący rezultatem prowadzonej już współpracy z właścicielem firmy Seres, Sokon Group. W grudniu 2021 ogłoszono powstanie nowej marki Aito wraz z jej pierwszym samochodem - hybrydowym SUV-em Aito M5 wyposażonym w rozwiązania techniczne i system nagłośnieniowy Huawei.
Huawei w Polsce.
W Polsce przedsiębiorstwo znane jest również za sprawą swoich modemów bezprzewodowych, wykorzystywanych przez wielu dostawców usług internetowych, między innymi T-Mobile, Plus, Orange oraz Play.
W Polsce, w roku 2013, przedsiębiorstwo zatrudniało ponad 500 osób.
8 stycznia 2019 roku dyrektor sprzedaży Huawei Polska Weijing W. został aresztowany pod zarzutem szpiegostwa na rzecz Chin. W wydanym oświadczeniu nie przyznał się do winy. W związku z zatrzymaniem zwolniono go z zajmowanego stanowiska.
W 2020 roku Huawei posiadał 16,1% udziału w rynku smartfonów w Polsce.

</doc>
<doc id="548877" url="https://pl.wikipedia.org/wiki?curid=548877" title="Władcy Akwitanii">
Władcy Akwitanii

Poniższa lista przedstawia władców, którzy rządzili w Akwitanii (księstwie i królestwie). Region ten do 1339 roku był stosunkowo niezależnym księstwem, kiedy stał się częścią Francji wcielony do tego królestwa przez Filipa VI, który odebrał prawa lenne do niej Edwardowi III.

</doc>
<doc id="548880" url="https://pl.wikipedia.org/wiki?curid=548880" title="Stanisław Działyński (zm. 1677)">
Stanisław Działyński (zm. 1677)

Stanisław Działyński herbu Ogończyk (zm. 26 czerwca 1677 w Grudziądzu), wojewoda malborski 1657–1677, starosta kiszporski (dzierzgoński) od 1657 i tolkmicki od 1650, dworzanin pokojowy królewski w 1649 roku.
Syn Mikołaja i Anny Łodzińskiej herbu Radwan. Wnuk Stanisława Działyńskiego (zm. 1617), wojewody chełmińskiego.
Poseł sejmiku generalnego pruskiego na sejm koronacyjny 1649 roku, 1650, sejm zwyczajny i nadzwyczajny 1654 roku. Poseł sejmiku kowalewskiego na sejm 1649/1650 roku. Na sejmie w 1649 roku wyznaczony z koła poselskiego na komisarza komisji wojskowej lubelskiej, która zająć się miała wypłatą zaległych pieniędzy wojsku.
Na sejmie elekcyjnym w 1669 roku głosował jako jeden z pierwszych na Michała Korybuta Wiśniowieckiego i był odtąd jego stronnikiem. Był elektorem Michała Korybuta Wiśniowieckiego z województwa malborskiego w 1669 roku.
Pod koniec 1672 korespondował z Janem Sobieskim, hetmanem wielkim koronnym. W 1673 zaciągał na Pomorzu żołnierzy na wyprawę chocimską.
Elektor Jana III Sobieskiego z województwa malborskiego w 1674 roku, podpisał jego "pacta conventa". 
Właściciel Niechanowa od 1651. Około 1652 ożenił się z Marianną Iwińską herbu Łodzia, córką Krzysztofa Iwińskiego, starosty powidzkiego. Miał dwóch synów: Jana (zm. 1693) i Michała (zm. 1713).
Zmarł 26 czerwca 1677 w czasie sejmiku generalnego pruskiego w Grudziądzu. Wdowa, Marianna z Iwińskich Działyńska pochowała go w katedrze gnieźnieńskiej w grobie rodziny Niechanowskich przy kaplicy Łubieńskich, przy bramie do górnego kapitularza. Kapituła gnieźnieńska wyraziła zgodę na ten pochówek, ponieważ Działyńscy byli dziedzicami dóbr Niechanowa i spadkobiercami praw do grobu rodziny Niechanowskich.

</doc>
<doc id="548882" url="https://pl.wikipedia.org/wiki?curid=548882" title="Karol Jan Ziemski">
Karol Jan Ziemski



</doc>
<doc id="548884" url="https://pl.wikipedia.org/wiki?curid=548884" title="Okres hellenistyczny">
Okres hellenistyczny



</doc>
<doc id="548890" url="https://pl.wikipedia.org/wiki?curid=548890" title="J.P. Donleavy">
J.P. Donleavy

J.P. Donleavy, właśc. James Patrick Donleavy (ur. 23 kwietnia 1926 w Nowym Jorku, zm. 11 września 2017 w Mullingar) – amerykański pisarz irlandzkiego pochodzenia. W czasie II wojny światowej służył w U.S. Navy, po jej zakończeniu zamieszkał w Irlandii; miał irlandzkie obywatelstwo.
Sławę zdobył dzięki pierwszej powieści pt. "Ryży" ("The Ginger Man"; wydanie polskie w tłumaczeniu Michała Kłobukowskiego ukazało się w 1991 r.). Została ona opublikowana w 1955 w Paryżu i wzbudziła kontrowersje, głównie z powodu śmiałych opisów scen erotycznych. Bohaterem książki jest Sebastian Dangerfield, Amerykanin mieszkający w powojennym Dublinie, dwudziestokilkuletni lekkoduch (nie obchodzą go żona i córeczka) wędrujący po pubach stolicy Irlandii w poszukiwaniu seksualnych podbojów i użerający się z wierzycielami. Pisarz ukazuje zachowanie swego bohatera w sposób skrajnie naturalistyczny, ale nieobca jest mu i ironia.
Mimo iż Donleavy napisał później wiele powieści i sztuk teatralnych, żadna z nich nie zdobyła takiego uznania jak debiut.

</doc>
<doc id="548891" url="https://pl.wikipedia.org/wiki?curid=548891" title="Karlova Studánka">
Karlova Studánka

Karlova Studánka (niem. "Bad Karlsbrunn", "Karlsbrunn") – czeska miejscowość uzdrowiskowa na Śląsku, w paśmie górskim Wysokiego Jesionika (czes. "Hrubý Jeseník"), dawna osada górnicza, w której wydobywano rudy żelaza.
Charakterystyka.
Miejscowość położona jest na wysokości 800 m n.p.m. Granice miejscowości sięgają najwyższego szczytu Sudetów Wschodnich, góry Pradziad (czes. "Praděd"). Jest to przedostatnia pod względem wielkości miejscowość Czech.
Karlova Studánka słynie głównie ze znanego uzdrowiska.
Wcześniej miejscowość nosiła niemiecką nazwę "Hinnewieder", później "Bad Karlsbrunn" lub "Karlsbrunn". Obecną nazwę uzyskała na cześć Karola Ludwika Habsburga, który pobił Napoleona w bitwie pod Aspern.
Turystyka.
Znajdują się tu liczne pensjonaty: „Figura”, „Na Hubertově”, „U Došků”, „U Nováků”, „U Sedlářů”, „U Seifertů” i „U Vodopádu”.
Karlova Studánka to punkt wypadowy turystyki: pieszej i rowerowej. Prowadzą z niej liczne szlaki turystyczne na trasach:
oraz cztery szlaki spacerowe:
Przez Karlovą Studánkę prowadzą również dwa szlaki rowerowe na trasach:
Na stoku góry Skalnatý vrch znajduje się trasa narciarstwa zjazdowego 
Z Karlovej Studánki prowadzi również trasa narciarstwa biegowego:

</doc>
<doc id="548896" url="https://pl.wikipedia.org/wiki?curid=548896" title="Wasyl Błakytnyj">
Wasyl Błakytnyj

Wasyl Błakytny (ukr. Василь Еллан-Блакитний), właśc. Wasyl Ełłanskyj (ur. w Kozli na Czernihowszczyźnie, zm. 4 grudnia 1925 w Charkowie) – ukraiński poeta, dziennikarz i działacz polityczny.
Współzałożyciel partii borotbistów, od 1920 członek KC KP(b)U. W roku 1923 założył i został przywódcą ugrupowania ukraińskich pisarzy rewolucyjnych – Hart. Debiutował wierszami symbolistycznymi, jako jeden z pierwszych w literaturze ukraińskiej uprawiał lirykę proletariacką (zbiór "Udary mołota i sercia" 1920); felietony satyryczne, m.in. zbiór "Radianśka hirczycia" (1924), publicystykę polityczną.
W latach 30. XX wieku jego utwory zostały uznane za przejaw ukraińskiego nacjonalizmu i trafiły na indeks, zburzono też jego pomnik w Charkowie.

</doc>
<doc id="548899" url="https://pl.wikipedia.org/wiki?curid=548899" title="Eine feste Burg ist unser Gott">
Eine feste Burg ist unser Gott



</doc>
<doc id="548904" url="https://pl.wikipedia.org/wiki?curid=548904" title="Społeczny Instytut Ekologiczny">
Społeczny Instytut Ekologiczny

Społeczny Instytut Ekologiczny (SIE) został założony w 1990 roku w Warszawie. Jest stowarzyszeniem non-profit (nr KRS 0000083414), należącym do grona organizacji pożytku publicznego oraz organizacji strażniczych. Jest członkiem Polskiej Zielonej Sieci, Koalicji na rzecz Rozwoju Rolnictwa Ekologicznego, Koalicji Klimatycznej oraz sieci PAN EUROPE. Instytut współpracuje także z Greenpeace i ANPED.
Cele Stowarzyszenia: wspieranie zrównoważonego rozwoju poprzez partnerstwo, współpracę i uczestnictwo, a także wpływanie na poprawę stanu środowiska naturalnego, propagowanie i realizowanie inicjatyw na rzecz ochrony środowiska oraz wspieranie takich inicjatyw podejmowanych przez organizacje o celach niezarobkowych.
Dla realizacji tych celów Stowarzyszenie, między innymi:
Lista prowadzonych projektów w ciągu ostatnich lat:
Instytut był twórcą pierwszej w Polsce sieci ekoturystycznej "Między Bugiem a Narwią" www.bugnarew.pl, aktywnie działającej na północnym Mazowszu oraz pierwszego kompleksowego systemu certyfikacji ekoturystycznej dla turystyki wiejskiej www.ekoturystykawpolsce.pl.
W latach 2001–2011 prezesem Instytutu była Ewa Ligęza-Sieniarska, od 2011 roku prezesem jest Tomasz Włoszczowski.

</doc>
<doc id="548906" url="https://pl.wikipedia.org/wiki?curid=548906" title="Dimityr Błagojew">
Dimityr Błagojew

Dimityr Błagojew, właśc. Dimityr Nikołow (ur. 14 czerwca 1856 w Tetowie, zm. 7 maja 1924 w Sofii) – bułgarski działacz rewolucyjny i krytyk literacki, którego prace zapoczątkowały rozpowszechnianie się marksizmu w Bułgarii.
Życiorys.
Młodość, edukacja, działalność w Rosji.
Pochodził z rodziny chłopskiej. Oddany przez ojca na naukę zawodu do warsztatu szewskiego w Stambule, rzucił to zajęcie i wstąpił do szkoły Petka Sławejkowa w dzielnicy Fanar. Mając 22 lata udał się do Rosji i ukończył w Petersburgu studia przyrodnicze oraz prawnicze. W Rosji poznał ideologię narodnicką i zwolenników marksizmu, zapoznał się z tekstami Marksa, Engelsa, Lassalle'a oraz Ławrowa. W roku 1883 założył pierwszą grupę marksistowską w tym kraju – Partię Rosyjskich Socjaldemokratów wydającą pismo „Raboczij”. Dwa lata później został aresztowany przez carską policję i deportowany do Bułgarii, gdzie również zaczął upowszechniać koncepcje socjalistyczne.
Pionier bułgarskiego socjalizmu.
Jeszcze w 1885 razem z żoną Wełą założył marksistowskie pismo „Przegląd Współczesny”, zaś wiosną 1891 z jego inicjatywy odbyło się w Tyrnowie zgromadzenie członków kół socjalistycznych, na którym wystąpił z propozycją powołania do życia partii socjaldemokratycznej. Z powodu rozbieżnych koncepcji prezentowanych przez uczestników zgromadzenia żadnych wiążących decyzji na nim nie podjęto. Błagojew współorganizował kolejny zjazd bułgarskich socjalistów, który odbył się w czerwcu 1891 na szczycie Buzłudża i który zaakceptował jego plan utworzenia Bułgarskiej Partii Socjaldemokratycznej. Ideologię partii wyłożył Błagojew w pracy "Szto e socializym i ima li toj poczwa u nas?" ("Czym jest socjalizm i czy jest dla niego miejsce u nas?"). Przekonywał w niej, że w Bułgarii trwa już rozwój systemu kapitalistycznego, co niesie za sobą określone konflikty klasowe. Ci socjaliści bułgarscy, którzy nie podzielali jego koncepcji, utworzyli w 1892 Bułgarski Związek Socjaldemokratyczny. Obydwie organizacje, współpracujące w walce z autorytarnymi rządami Stefana Stambołowa dwa lata później połączyły się w Bułgarską Robotniczą Partię Socjaldemokratyczną, przeciwko czemu Błagojew bezskutecznie protestował, uznając niedawnych konkurentów za oportunistów. Lider bułgarskich socjaldemokratów był wielokrotnie zatrzymywany i internowany przez policję.
Przywódca komunistów bułgarskich.
W 1902 w BRSP doszło do rozłamu na frakcje bardziej radykalnych i skupionych na pracy wśród robotników „ciasnych” oraz naśladujących socjaldemokratów zachodnich "szerokich". Błagojew był liderem pierwszej grupy.
Protestował przeciwko udziałowi Bułgarii w I wojnie światowej i krytykował postawę przywódców II Międzynarodówki nie protestujących przeciwko udziałowi swoich krajów w konflikcie.
W 1919 frakcja „ciasnych” ogłosiła utworzenie Bułgarskiej Partii Komunistycznej. Błagojew wszedł do jej władz, jednak był już wówczas na tyle schorowany, że nie był w stanie odgrywać pierwszoplanowej roli, która przypadła młodszym działaczom na czele z Georgim Dymitrowem.
W 1923 miał znaczący wpływ na przyjęcie przez bułgarskich komunistów stanowiska neutralnego wobec zamachu stanu, który obalił rząd Aleksandra Stambolijskiego. Nie został wybrany do komitetu wojskowo-rewolucyjnego kierującego powstaniem wrześniowym. Zmarł w 1924; jego pogrzeb stał się wielką manifestacją poparcia dla represjonowanej po powstaniu bułgarskiej lewicy, udział wzięło w nim 50 tys. osób.
Na jego cześć miasto Gorna Dżumaja otrzymało w 1950 nazwę Błagojewgrad.

</doc>
<doc id="548909" url="https://pl.wikipedia.org/wiki?curid=548909" title="Johannes Acoluthus">
Johannes Acoluthus

Johannes Acoluthus, Jan Akolut (ur. 5 grudnia 1628 w Głuszynie, zm. 8 maja 1689 we Wrocławiu) – duchowny luterański i pisarz religijny. Ojciec Andreasa, wrocławskiego orientalisty. 
Życiorys.
Urodził się w rodzinie pastorskiej. W latach 1636-1646 uczęszczał do szkół w latach w Namysłowie, Wrocławiu i Gdańsku. Od 1648 studiował w Królewcu, następnie w Lipsku, Wittenberdze, a ukończył studia w 1652 w Strasburgu. W tym też roku został substytutem (zastępcą) swego ojca, pastora w Domasławicach, wkrótce zaś w 1655 r. polskim i niemieckim kaznodzieją w kościele św. Krzysztofa we Wrocławiu. 
W 1659 został diakonem w kościele Marii Magdaleny, a w gimnazjum przy tym kościele profesorem języka hebrajskiego. Od 1677 eklezjasta w kościele św. Elżbiety. Doktorat teologii uzyskał w 1669 w Wittenberdze pod przewodnictwem Abrahama Calova i w tym samym roku został pastorem w kościele św. Elżbiety oraz inspektorem wrocławskich gimnazjów. W ten sposób stał się zwierzchnikiem ewangelickiego duchowieństwa we Wrocławiu. Był znakomitym kaznodzieją i dysputantem. Doskonale posługiwał się językiem polskim. Był najważniejszym z pięciu współautorów "Doskonałego kancjonału polskiego" (Brzeg 1673).

</doc>
<doc id="548910" url="https://pl.wikipedia.org/wiki?curid=548910" title="Helga Zepp-LaRouche">
Helga Zepp-LaRouche

Helga Zepp-LaRouche (ur. 25 sierpnia 1948 w Trewirze) – niemiecka działaczka polityczna, żona kontrowersyjnego polityka amerykańskiego Lyndona LaRouche i założycielka Instytutu Schillera.

</doc>
<doc id="548911" url="https://pl.wikipedia.org/wiki?curid=548911" title="Canon EF-M">
Canon EF-M

Canon EF-M - aparat fotograficzny (lustrzanka) firmy Canon, wyprodukowany w 1991 roku z przeznaczeniem na rynki eksportowe (poza Japonię). Jest kompatybilny z obiektywami Canon EOS, jednakże nie jest oficjalnie wymieniany jako część systemu.
Jest uproszczoną wersją aparatu Canon EOS 1000. 
Dodatkowe funkcje w porównaniu z EOS 1000.
Podobnie jak pierwowzór, aparat posiada plastikowy bagnet obiektywu, nie ma wewnętrznej lampy błyskowej, posiada trójstrefowy pomiar matrycowy (w trybie automatycznym) i pomiar w małym polu (pseudospot), zaś w trybie manualnym ocena naświetlenia odbywa się w trybie centralnie ważonym.
Migawka.
Pokrętło czasu migawki zapewnia regulację w zakresie 1/1000 - 2 s (czas 2s jest zaznaczony na żółto, aby odróżnić go od 1/2s). Ustawienie A pozwala na automatyczny dobór czasu, symbol pioruna jest trybem do pracy z lampą, tryb B (bulb) otwiera migawkę na tak długo, jak długo wciskamy spust.
Przysłona.
Pokrętło przysłony pozwala na regulację w zakresie 1:1 - 1:32 (oczywiście w zakresie oferowanym przez podłączony obiektyw), ustawienie A pozwala na automatyczny dobór przysłony, ustawienie ISO służy do zmiany czułości filmu (gdyby kod DX został błędnie odczytany lub gdy kasetka nie posiada kodu).
Ustawienie L (lock) na pokrętle przysłony wyłącza aparat.
Samowyzwalacz.
Aparat posiada samowyzwalacz, uruchamiany poprzez naciśnięcie spustu migawki przy wciśniętym przycisku samowyzwalacza. Aparat sygnalizuje upływający czas dźwiękiem.
Inne funkcje.
Aby zwinąć film przed jego końcem, należy ustawić kółko przysłony na "'ISO", odkręcić obiektyw i nacisnąć naraz przyciski samowyzwalacza i pomiaru w małym polu.
Do aparatu stosuje się jedną baterię 2CR5.
Istnieje możliwość korzystania z obiektywów z przysłoną ręczną (np. M42), wtedy przysłonę należy ustawić na "1".
Zalety modelu.
Podstawową zaletą jest całkowita manualność. Zdjęcia robi się jak Zenitem, Smieną lub innymi tego typu aparatami, choć można korzystać z automatyki. Wielu amatorów ceni sobie manualny "feeling" tego aparatu, a mocowanie EOS pozwala na korzystanie z wszystkich posiadanych obiektywów. 

</doc>
<doc id="548913" url="https://pl.wikipedia.org/wiki?curid=548913" title="Szczęsny Bronowski">
Szczęsny Bronowski

Szczęsny Marian Bronowski (ur. 1 stycznia 1864 w Krasnohorce, zm. 26 kwietnia 1942 w Warszawie) – lekarz internista, działacz oświatowy.
Życiorys.
Syn Konstantego i Sabiny z Jaxa-Bykowskich. Od 1900 roku był członkiem Ligi Narodowej. Członek pierwszego Koła Głównego Towarzystwa Oświaty Narodowej. Od 1923 dyrektor Szpitalu Św. Ducha w Warszawie, profesor Uniwersytetu Warszawskiego i Akademii Stomatologicznej w Warszawie. Ogłosił pierwsze polskie doniesienie na temat mononukleozy zakaźnej (w 4 lata po Emilu Pfeifferze). Zajmował się także filozofią medycyny i należał do polskiej szkoły filozofii medycyny. W 1930 ożenił się z Marią ks. Giedroyć.

</doc>
<doc id="548914" url="https://pl.wikipedia.org/wiki?curid=548914" title="John Legend">
John Legend

John Legend, właściwie John Stephens (ur. 28 grudnia 1978 w Springfield) – amerykański piosenkarz R&amp;B, kompozytor i pianista, zdobywca Oscara 2015 za najlepszą piosenkę („Glory”).
Życiorys.
Wczesne lata.
W wieku czterech lat Legend rozpoczął edukację muzyczną; wykonywał utwory gospel na pianinie klasycznym. Rok później dołączył do kościelnego chórku dziecięcego. W wieku 16 lat ukończył "Springfield North High School", następnie uczęszczał do uniwersytetu w Pensylwanii, w którym przewodził "Counterparts", grupie śpiewającej "a cappella".
Pracował w Boston Consulting Group w Bostonie, a później w Nowym Jorku. Występował w mniejszych klubach w Nowym Jorku, Filadelfii i Waszyngtonie.
Współlokator Johna, Devon Harris, przedstawił go swojemu kuzynowi, wtedy jeszcze wschodzącej gwieździe hip-hopu, Kanye Westowi. Od tego momentu Legend i West często pracowali razem. Legend podpisał także kontrakt z wytwórnią Kanyego Westa, "G.O.O.D. Music", w której wydał swój debiutancki album. Asystował również Westowi podczas produkcji jego pierwszego albumu, "The College Dropout", śpiewając chórki w niektórych refrenach.
Kariera muzyczna.
Debiutancki album Johna Legenda zatytułowany "Get Lifted" został wydany pod koniec 2004 roku. Nad materiałem piosenkarz pracował z takimi artystami, jak raper i producent Kanye West czy Snoop Dogg. Legend grał również na pianinie w piosence Lauryn Hill „Everything is Everything”, „You Don't Know My Name” Alicii Keys, „High Road” Fort Minor i „Like that” The Black Eyed Peas. 
W 2006 roku wydał swoją drugą płytę studyjną zatytułowaną "Once Again". Promował ją utwór „Save Room”. W 2008 roku ukazał się trzeci studyjny album artysty zatytułowany "Evolver". Promowały go single „Everybody Knows” czy „It’s Over”, który był wykonany wspólnie z Kanye’em Westem. 
30 sierpnia 2013 roku premierę miała jego czwarta płyta studyjna zatytułowana "Love in the Future", która była promowana przez single „Who Do We Think We Are”, „Made to Love”, „All of Me” i „You &amp; I (Nobody in the World)”. 
W 2015 roku zdobył Nagrodę Akademii Filmowej w kategorii „Najlepsza piosenka oryginalna” za utwór „Glory”, który nagrał z raperem Commonem na potrzeby filmu "Selma". 2 grudnia 2016 roku ukazał się piąty album studyjny piosenkarza zatytułowany "Darkness and Light", na którym znalazły się m.in. single „Love Me Now” i „Penthouse Floor”.
25 lutego 2019 dołączył jako trener w 16. edycji amerykańskiego programu "The Voice", zastępując Jennifer Hudson.
Kariera filmowa.
Artysta wystąpił w filmie "La La Land" wcielając się w postać Keitha, wokalisty zespołu. Specjalnie na tę okazję nauczył się grać na gitarze.
Życie prywatne.
W 2013 roku John Legend ożenił się z modelką Chrissy Teigen. Mają trójkę dzieci: córkę Lunę (ur. kwiecień 2016), syna Milesa (ur. maj 2018) i córkę Esti (ur. styczeń 2023).
Muzyka.
Choć utwory Legenda są głównie nasycone R&amp;B i soulem, sam artysta przyznaje, że duży wpływ na ich całokształt ma muzyka gospel, głównie dlatego, że była to muzyka jego dzieciństwa. Jedną z ważniejszych ról odgrywa także fortepian, na którym Legend uczył się grać od najmłodszych lat, i co jest także jednym z powodów, dla których artysta sam komponuje swoje utwory.

</doc>
<doc id="548915" url="https://pl.wikipedia.org/wiki?curid=548915" title="Aga (wojsko)">
Aga (wojsko)

Ağa – tytuł używany w wojsku tureckim oznaczający dowódcę lub przywódcę janczarów, naczelnika policyjnego, a w Egipcie dowódcę oddziałów tureckich. Mianem agi określano także wyższego urzędnika. Obecnie jest to tytuł grzecznościowy i oznacza on dosłownie "pana".

</doc>
<doc id="548922" url="https://pl.wikipedia.org/wiki?curid=548922" title="Powstanie wielkopolskie (1848)">
Powstanie wielkopolskie (1848)

Powstanie wielkopolskie zwane także powstaniem poznańskim – powstanie, które wybuchło w Wielkopolsce w 1848 roku, jako część ogólnopolskiego planu powstania narodowego w czasie europejskiej Wiosny Ludów. 
Przebieg.
Na wieść o berlińskiej rewolucji marcowej utworzono w Poznaniu 20 marca Komitet Narodowy, do którego przyłączyli się wypuszczeni z pruskiego więzienia działacze związani z przygotowaniami powstania w 1846 roku (Ludwik Mierosławski i Karol Libelt). Komitet proklamował niepodległość, odmawiając bezpośredniego wcielenia części Poznańskiego do Królestwa Prus i przystąpił do organizacji sił zbrojnych. Naczelnym wodzem powstania został Ludwik Mierosławski. 
W Komitecie istniały dwa skrzydła: lewe, którego celem było powstanie ludowe i walka przeciw monarchii, oraz prawe, dążące do porozumienia z królem pruskim w zamian za uzyskanie autonomii dla Poznańskiego.
Komitet Narodowy proklamował niepodległość Polski i utworzył wydział wojskowy celem organizacji sił zbrojnych. Obowiązkiem służby wojskowej objęto mężczyzn od 17 do 50 roku życia. Kilka dni później w Poznaniu powstało dwadzieścia siedem ośrodków formowania.
Chłopom za udział w powstaniu obiecano na własność grunty dotąd użytkowane, a bezrolni mieli otrzymać przydziały ziemi, a "Wszyscy w ogóle, którzy staną pod bronią i bić się będą za niepodległość Polski, będą mieli pierwsze prawo do urzędów podług zdolności" . Powstanie wsparł pułk piechoty liniowej z Poznania, którym dowodził płk Jabłkowski.
W kwietniu niemal w całym Wielkim Księstwie Poznańskim dochodziło do starć lokalnych formacji powstańczych z oddziałami pruskimi (zob. mapka). Jednak 11 kwietnia 1848 Komitet podpisał z przedstawicielem władz pruskich ugodę w Jarosławcu. W zamian za obietnicę autonomii części Poznańskiego zgodzono się na rozwiązanie większości oddziałów powstańczych (kosynierów). Ci ostatni ugodę tę przyjęli jako zdradę, ale większość sił rozwiązano. Prusacy mimo to nie dotrzymali obietnicy i przystąpili do likwidacji sił powstańczych (bitwa pod Książem). W odpowiedzi na to, istniejące jeszcze oddziały polskie stawiły czynny opór i odniosły kilka zwycięstw (pod Miłosławiem i Sokołowem). Mimo to wojska powstańcze uległy rozprzężeniu. 8 maja doszło do podpisania umowy kapitulacyjnej. Wciąż jednak dochodziło do walk na innych obszarach centralnej i zachodniej Wielkopolski: pod Bukiem, Rogalinem i Rogalinkiem oraz pod Doktorowem, zwycięskich jednak dla Prusaków. Ostatecznie główne siły Mierosławskiego złożyły broń 9 maja w Bardzie.
Kampania północna.
Doniesienia o kapitulacji głównych sił powstańczych nie dotarły początkowo na północ Wielkiego Księstwa – na Pałuki. Tam starcia także trwały już od miesiąca (m.in. 5 kwietnia Prusacy wymordowali polskich kawalerzystów pod Łabiszynem). W nocy z 7/8 maja, gdy w Wielkopolsce decydowano o poddaniu się, kosynierzy z okolic Wągrowca, Gołańczy i Szubina, wsparci przez lokalnych powstańców, w krótkiej bitwie zajęli Kcynię. Był to największy sukces powstańczy w tym rejonie. Jednak osamotnione i izolowane od reszty Wielkopolski oddziały nie miały żadnych szans z regularną armią. 17 maja skapitulował pod Żninem ostatni duży oddział powstańczy.
Źródła.
Swoje wspomnienia pt. "Wypadki poznańskie z roku 1848" w 1850 roku opublikował uczestnik tego powstania, członek Komitetu Narodowego Polskiego w Poznaniu oraz polski historyk Jędrzej Moraczewski.

</doc>
<doc id="548923" url="https://pl.wikipedia.org/wiki?curid=548923" title="Kortykosteron">
Kortykosteron

Kortykosteron – organiczny związek chemiczny, glikokortykoidowy hormon sterydowy (21-węglowy) wydzielany przez korę nadnerczy, wydzielany pod wpływem adrenokortykotropiny. Ma zbliżone działanie do kortyzolu. Wpływa stymulująco na proces glukoneogenezy.

</doc>
<doc id="548925" url="https://pl.wikipedia.org/wiki?curid=548925" title="Hormon sterydowy">
Hormon sterydowy



</doc>
<doc id="548927" url="https://pl.wikipedia.org/wiki?curid=548927" title="Biały Jar">
Biały Jar

Biały Jar (niem. "Seifengrube") – jar w środkowej części Karkonoszy, w Sudetach Zachodnich.
Położenie i opis.
Jest to nisza niwalna przekształcona w jar o dnie głęboko wciętej półkolistej doliny podcinającej północne zbocze Równi pod Śnieżką. Powstała w wyniku zalegania przez długi czas zlodowaciałej pokrywy śnieżnej podczas ostatniego zlodowacenia w plejstocenie. Od górnej krawędzi jaru na wysokości około 1350 m np.p.m. rozchodzą się w dół głębokie bruzdy szczelinowe, odsłaniające jasną zwietrzelinę granitową, od której jasnoszarej barwy wywodzi się nazwa jaru. Dno jaru leży na wysokości około 1150-1200 m n.p.m. Zbocza Białego Jaru porośnięte są kosodrzewiną. Rośnie tu wiele gatunków ziół. W Białym Jarze swoje źródło ma Złoty Potok.
W Białym Jarze już w średniowieczu prowadzono poszukiwania złota. W latach 1827-1832 wydobywano galenę z domieszką srebra, w dwóch szybach "Gustaw" i "Heinrich".
Biały Jar jest jednym z miejsc, w którym pokrywa śnieżna utrzymuje się najdłużej w Karkonoszach. Zimą, ze względu na zagrożenie lawinowe, szlaki turystyczne prowadzące przez Biały Jar są zamknięte.
Szlaki turystyczne.
Przez Biały Jar przebiegają następujące szlaki:

</doc>
<doc id="548930" url="https://pl.wikipedia.org/wiki?curid=548930" title="Bernie Ecclestone">
Bernie Ecclestone

Bernard Charles „Bernie” Ecclestone (ur. 28 października 1930 w Ipswich) – brytyjski przedsiębiorca, były Honorowy Prezydent Formula One Administration, ma udziały w Alpha Prema, która jest spółką-matką w stosunku do spółek Formuły 1. 23 stycznia 2017 przestał pełnić stanowisko prezesa w Formule 1.
Życiorys.
Wczesne lata.
Ecclestone urodził się w Ipswich, w hrabstwie Suffolk. Wkrótce po ukończeniu 16. roku życia przeniósł się do Londynu i rzucił szkołę, aby zająć się swoją pasją – motocyklami. Wkrótce po zakończeniu II wojny światowej Ecclestone wszedł do handlu częściami wymiennymi motocykli. Założył spółkę Compton &amp; Ecclestone razem z Fredem Comptonem. Doświadczenie wyścigowe Ecclestone’a wiąże się z 0,5-litrową Formułą 3. Wziął on udział w kilku imprezach, ale porzucił ściganie się w 1951 po wypadku na Brands Hatch, gdy jego pojazd wylądował poza trasą.
Posiadanie zespołu.
Po wypadku, Ecclestone chwilowo wycofał się z wyścigów na rzecz rynku nieruchomości. W 1957 powrócił do świata wyścigów jako manager Stuarta Lewisa-Evansa. Kupił także zespół Connaught, w którym jeździli Lewis-Evans, Roy Salvadori, Archie Scott-Brown i Ivor Bueb. Ecclestone nawet próbował, bez powodzenia, zakwalifikować się do Grand Prix Monako w 1958. Pozostał managerem Lewisa-Evansa po jego przejściu do Vanwalla w 1958. Podopieczny Ecclestone’a ucierpiał jednak bardzo poważnie po tym, jak silnik w jego samochodzie eksplodował w GP Maroka. Kierowca zmarł 6 dni później. Ecclestone bardzo to przeżył i ponownie wycofał się z wyścigów. Jednakże niedługo potem jego przyjaźń z Royem Salvadorim doprowadziła do zostania managerem Jochena Rindta i współwłaścicielem zespołu Formuły 2 austriackiego kierowcy. Rindt w drodze po tytuł mistrzowski w 1970 zginął na torze Monza i otrzymał tytuł pośmiertnie. Na początku 1972 Ecclestone kupił Brabhama od Rona Tauranaca i założył Formula One Constructors Association razem z Frankiem Williamsem, Colinem Chapmanem, Teddym Mayerem i Maxem Mosleyem, czym pokazał, że jest zwolennikiem kontroli F1 przez zespoły. W pobliżu cały czas czekała sprawa praw telewizyjnych.
Wojna pomiędzy FISA i FOCA.
Ecclestone został szefem FOCA w 1978, a jego doradcą prawnym był Mosley. Razem wynegocjowali serię ustaleń prawnych z FISA (dzisiejsza FIA) i Jean-Marie Balestre, w tym przyznanie FOCA praw telewizyjnych do wyścigów grand prix. Z tego powodu Ecclestone założył Formula One Promotions and Administration dając 47% zysku z praw transmisji telewizyjnych zespołom, 30% FISA i 23% FOPA. W zamian FOPA wykładała pieniądze na nagrody.
Sprawa praw telewizyjnych powodowała przetasowania w świecie F1 w późnych latach 90., ale Ecclestone znów pojawił się na szczycie po wynegocjowaniu w 1997 porozumienia Concorde. W zamian za coroczną zapłatę, utrzymał prawa telewizyjne. Porozumienie z zespołami wygasa po 2007, a z FIA po 2012.
Skandal w Partii Pracy.
W 1997 Ecclestone zamieszany był w skandal polityczny, kiedy wyszło na jaw, że przeznaczył milion funtów na Partię Pracy. Wtedy Partia Pracy zmieniła politykę w stosunku do Formuły 1, pozwalając na sponsorowanie zespołów firmom z branży tytoniowej. Partia Pracy zwróciła datek.
Ostatnia działalność.
Pomimo operacji serca i wstawienia bypassów, Ecclestone pozostaje tak samo aktywnym promotorem swojego biznesu jak wcześniej. Pod koniec lat 90. zmniejszył swoje udziały w SLEC Holdings (właścicielu różnych firm zarządzających Formułą 1) do 25%. Mimo wszystko Ecclestone zachował pełną kontrolę nad spółkami.
W kwietniu 2000 Ecclestone sprzedał International Sportsworld Communicators Davidowi Richardsowi. ISC posiada prawa komercyjne do rajdów WRC.
Ecclestone znalazł się pod ostrzałem w październiku 2004, kiedy nie dogadał się z prezydentem British Racing Drivers’ Club – Jackie Stewartem na temat warunków przyszłych Grand Prix Wielkiej Brytanii. Spowodowało to wypadnięcie wyścigu z prowizorycznego kalendarza na rok 2005. Jednakże kiedy dziesięć zespołów spotkało się i zgodziło na serię cięć kosztów, GP zostało dodane do kalendarza, a kontrakt z 9 grudnia zapewnił odbywanie się imprezy na kolejne pięć lat.
W listopadzie 2004 trzy banki (Bayerische Landesbank, J.P. Morgan Chase, Lehman Brothers), które składały się na Speed Investments (które posiadało 75% akcji SLEC) wytoczyły sprawę Eccelstone’owi chcąc posiadać większą kontrolę nad sportem. Zrodziło to plotki, że Ecclestone może stracić wpływy jakie miał przez 30 lat. Wyrok korzystny był dla banków, jednak Ecclestone nieco się opierał. Zamierzał odwoływać się.
W czasie spotkania szefów zespołów na lotnisku Heathrow Ecclestone zaproponował łącznie 260 000 000 funtów przez trzy lata w zamian za jednogłośne przedłużenie porozumienia Concorde, które wygasa w 2008. Kilka tygodni później, Gerhard Gibkowsky, członek zarządu Bayerische Landesbank i szef SLEC, ogłosił, że banki nie miały zamiaru odsunąć Ecclestone od władzy.
W czasie GP USA 2005 Ecclestone ujrzał zaledwie 6 ścigających się kierowców zamiast 20. Siedem zespołów odmówiło wzięcia udziału w wyścigu obawiając się bezpieczeństwa jazdy na oponach marki Michelin. Pomimo serii spotkań pomiędzy Ecclestonem, Maxem Mosleyem i właścicielami zespołów nie osiągnięto porozumienia do czasu wyścigu. Ecclestone stał się obiektem frustracji. Mimo iż to nie on był odpowiedzialny za problem, fani i dziennikarze obwiniali go za brak kontroli i nierozwiązanie sytuacji.
W kwietniu 2007 roku Ecclestone kupił turecki tor wyścigowy Istanbul Park za 130 mln dolarów.
W 2022 roku wsparł inwazje Rosji na Ukrainę stwierdzając, że „ochroniłby własnym życiem Putina przed kulą” oraz „Putin to osoba pierwszej klasy”.
Życie prywatne.
W 2003 roku Sunday Times umieścił Ecclestone’a na trzecim miejscu w rankingu najbogatszych w Wielkiej Brytanii, oceniając jego majątek na 2,4 mld funtów. Spadł na ósme miejsce w 2004, a w 2006 zajął trzynaste miejsce z 2,243 mld funtami.
Na początku 2004 sprzedał swoją londyńską rezydencję stalowemu magnatowi Lakshmiemu Mittalowi za 70 mln funtów (w tamtym czasie za 128 mln dolarów), co sprawia, że był to najdrożej sprzedany dom w historii.

</doc>
<doc id="548934" url="https://pl.wikipedia.org/wiki?curid=548934" title="John Bell Hatcher">
John Bell Hatcher

John Bell Hatcher (ur. 11 października 1861 w Cooperstown, zm. 3 lipca 1904 w Pittsburghu) – amerykański paleontolog.
Życiorys.
Zyskał sławę jako odkrywca roślinożernych dinozaurów triceratopsów. Urodził się w Cooperstown, stan Illinois. W 1880 lub 1881 został studentem Grinnell College w stanie Iowa. Następnie przeniósł się na Uniwersytet Yale (Sheffield Scientific School), gdzie uczył się paleontologii pod kierunkiem Othniela Charlesa Marsha, który zaprosił go do swoich wykopalisk w stanie Nebraska.
Przedsięwziął kilka wypraw do Patagonii w latach 1896–1899, po których wydał pracę "Bone Hunters in Patagonia".

</doc>
<doc id="548936" url="https://pl.wikipedia.org/wiki?curid=548936" title="Giuliano Giannichedda">
Giuliano Giannichedda

Giuliano Giannichedda (ur. 21 września 1974 w Pontecorvo) – włoski piłkarz grający na pozycji pomocnika.
Profesjonalną karierę zaczął w klubie Sora Calcio w Serie C2, gdzie grał przez trzy sezony i awansował do Serie C1. Po zwycięskim sezonie Giannichedda w 1995 przeszedł do Udinese Calcio, gdzie szybko stał się podstawowym graczem. W 2001 przeszedł do S.S. Lazio. W 2005 na zasadzie wolnego transferu przeszedł do Juventusu, gdzie grał dwa sezony. Z klubem tym wywalczył awans do Serie A. W 2007 roku przeszedł do AS Livorno Calcio, gdzie w 2008 roku zakończył karierę.

</doc>
<doc id="548938" url="https://pl.wikipedia.org/wiki?curid=548938" title="Philipp Degen">
Philipp Degen

Philipp Degen (ur. 15 lutego 1983 w Bazylei) – szwajcarski piłkarz występujący na pozycji prawego obrońcy, uczestnik Mistrzostw Świata w Piłce Nożnej 2006 i Mistrzostw Europy w Piłce Nożnej 2008.
Jego brat bliźniak David Degen również jest piłkarzem.

</doc>
<doc id="548940" url="https://pl.wikipedia.org/wiki?curid=548940" title="The All-American Rejects">
The All-American Rejects

The All-American Rejects – amerykański zespół power rockowy, założony w 2001 roku w Stillwater (Oklahoma) przez Tysona Rittera (wokal, bas) i Nicka Wheelera (gitara). Dwóch pozostałych członków zespołu, Mike Kennerty (gitara) i Chris Gaylor (perkusja) dołączyło w roku 2002.
W 2002 wydali swój pierwszy album pt. The All – American Rejects. Pierwszy singel o nazwie „Swing Swing” nie cieszył się zbyt dużą poularnością, jak również reszta utworów z tego albumu.
Zespół w roku 2005 wydał album "Move Along". Pierwszy singel z tej płyty – „Dirty Little Secret” zajmował 9. miejsce na "Billboard" Hot 100 w styczniu 2006 roku i był numerem osiemnastym na liście UK TOP 40 w czerwcu 2006.
W 2009 roku wydali swój ostatni album „When the World Comes Down”. Pierwszy utwór pt. Gives you Hell zyskał duża popularność jednak największą zdobył utwór I Wanna.
Album ten zespół nagrywał z Maroon 5.
Historia.
Pierwotni założyciele zespołu spotkali się na imprezie w szkole średniej. Zespół składający się tylko z Tysona i Nicka wydał swój pierwszy, niezależny krążek na wiosnę 2000 roku. Byli openingiem przed koncertem The Flaming Lips i Caroline's Spine. Ich muzyka miała również licencję na użycie w programie MTV Undressed (TV series).
W 2001 roku Rejects wydali swój album "Same Girl, New Songs" i ruszyli w trasę koncertową po środkowym zachodzie Stanów Zjednoczonych. Gdy trasa dobiegła końca podpisali kontrakt z wytwórnią Doghouse Records, producentem takich zespołów jak River City High i The Get Up Kids.
Następnie w roku 2002 wraz z producentem Timem O'Heir Rejectsi nagrali swój międzynarodowy album debiutancki. Pochodzi z niego singel „Swing, Swing,”, dzięki któremu . Album zatytułowany "The All-American Rejects" wszedł do sprzedaży w październiku tego samego roku.
Na wiosnę 2005, grupa wydała album "Move Along", a w grudniu 2008 "When the World Comes Down".

</doc>
<doc id="548941" url="https://pl.wikipedia.org/wiki?curid=548941" title="Aleksander Mikołajczak (aktor)">
Aleksander Mikołajczak (aktor)

Aleksander Mikołajczak (ur. 24 stycznia 1953 w Poznaniu) – polski aktor teatralny, filmowy i dubbingowy.
Życiorys.
Ukończył studia na PWST w Krakowie w 1976 r. Rok później otrzymał dyplom. Wspólnie z żoną Marzanną Graff stworzył projekt MamTeatr. Występuje również gościnnie w Teatrze „Polonia” w Warszawie.
Pracował w Teatrze Dramatycznym w Legnicy (1977–1978), Teatrze im. Jana Kochanowskiego w Opolu (1978–1979), Teatrze im. Stefana Jaracza w Łodzi (1979–1983), Teatrze Nowym w Warszawie (1983–1989), Teatrze Na Kresach w Suwałkach (1990–1991).
Życie prywatne.
Ma dwoje dzieci, aktorkę Izę Miko i Sebastiana Mikołajczaka. Jego żoną jest Marzanna Graff, pisarka, scenarzystka i aktorka.

</doc>
<doc id="548942" url="https://pl.wikipedia.org/wiki?curid=548942" title="Rubén Olivera">
Rubén Olivera

Rubén Olivera (ur. 5 kwietnia 1983 w Montevideo) – urugwajski piłkarz występujący na pozycji ofensywnego pomocnika.
Kariera klubowa.
Rubén Olivera zawodową karierę rozpoczął w 2001 roku w Danubio FC, dla którego w 50 ligowych meczach strzelił 20 goli. Następnie przeniósł się do Włoch, gdzie podpisał kontrakt z Juventusem. W Serie A zadebiutował 19 kwietnia 2003 roku w zwycięskim 2:1 spotkaniu z Romą. W Juventusie Olivera był jednak rezerwowym i przez cały sezon 2002/2003 rozegrał 3 ligowe mecze. Kolejne rozgrywki spędził na wypożyczeniu w hiszpańskim Atlético Madryt, jednak tam również nie umiał wywalczyć sobie miejsca w podstawowym składzie.
Latem 2004 roku Olivera powrócił do Juventusu, który pod jego nieobecność został zdegradowany do drugiej ligi. W Serie B urugwajski zawodnik grywał już znacznie częściej. Zanotował 18 występów w ligowych rozgrywkach, jednak tylko 6 z nich rozpoczął jako podstawowy gracz swojego zespołu. Juventus awansował do Serie A, w której w sezonie 2005/2006 Olivera nie rozegrał żadnego spotkania. Latem został wypożyczony do Sampdorii, gdzie o miejsce na środku pomocy rywalizował z takimi graczami jak Gennaro Delvecchio, Sergio Volpi i Angelo Palombo. Olivera pełnił w Sampdorii rolę zmiennika rozgrywając łącznie 8 meczów w wyjściowym składzie i 12 w roli rezerwowego.
Po kolejnym powrocie do Juventusu sytuacja Olivery w ekipie „Starej Damy” nie uległa zmianie. W styczniu 2008 roku gracz został wypożyczony do CA Peñarol, a latem trafił do Genoi. Po zakończeniu sezonu działacze Juventusu ponownie wypożyczyli Oliverę do Peñarolu, a następnie sprzedali na stałe do Lecce.
Kariera reprezentacyjna.
W reprezentacji Urugwaju Olivera zadebiutował 22 lipca 2001 roku w wygranym 1:0 pojedynku Copa América przeciwko Kostaryce, kiedy to trenerem zespołu był Juan Ramón Carrasco. W kadrze narodowej grał do 2005 roku.

</doc>
<doc id="548943" url="https://pl.wikipedia.org/wiki?curid=548943" title="ISAF">
ISAF



</doc>
<doc id="548946" url="https://pl.wikipedia.org/wiki?curid=548946" title="Zastrzeżenie patentowe">
Zastrzeżenie patentowe



</doc>
<doc id="548947" url="https://pl.wikipedia.org/wiki?curid=548947" title="Zastrzeżenia ochronne">
Zastrzeżenia ochronne



</doc>
<doc id="548948" url="https://pl.wikipedia.org/wiki?curid=548948" title="Zastrzeżenie ochronne">
Zastrzeżenie ochronne



</doc>
<doc id="548949" url="https://pl.wikipedia.org/wiki?curid=548949" title="Marco Marchionni">
Marco Marchionni

Marco Marchionni (ur. 22 lipca 1980 w Monterotondo) – włoski piłkarz grający na pozycji pomocnika.
Kariera klubowa.
Profesjonalna karierę zaczął w 1998 w Empoli FC. W 2001 przeszedł do Parmy. Po kilku udanych sezonach został zauważony przez Juventus F.C. i przeszedł do niego na zasadzie wolnego transferu. 15 lipca 2009 przeszedł do klubu ACF Fiorentina w ramach rozliczenia za transfer Felipe Melo. Następnie grał w Parmie, Sampdorii, Latinie oraz Carrarese. W 2018 roku zakończył karierę.
Kariera reprezentacyjna.
W reprezentacji Włoch zadebiutował w 12 listopada 2003 w przegranym 1:3 towarzyskim pojedynku przeciwko reprezentacji Polski w Warszawie. Cztery dni później wystąpił w spotkaniu z Rumunią, a kolejny mecz rozegrał 2 września 2006 roku. Później Marchionni znów wypadł z kadry i następny występ zanotował 5 września 2009.

</doc>
<doc id="548952" url="https://pl.wikipedia.org/wiki?curid=548952" title="Pieczęć stanowa Nowego Meksyku">
Pieczęć stanowa Nowego Meksyku

Pieczęć stanową Nowego Meksyku wzorowano na pieczęci zalążka stanu jakim było Terytorium Nowego Meksyku. Różni się tylko datą 1912, gdy został przyjęty do USA jako czterdziesty siódmy stan. Wcześniej była to data MDCCCL (1850 r.), kiedy powstało Terytorium oraz nazwą "Wielka Pieczęć Terytorium Nowego Meksyku" zastąpioną "Wielka Pieczęć Stanu Nowy Meksyk."
Przedstawia dwa orły: Ten na pierwszym planie to nieznacznie przerobione godło Meksyku. Siedzi na kaktusie i pożera węża. Zanim, większy, dominujący bielik amerykański trzymający w szponach strzały. Symbolizują szacunek dla historii, tradycji, kultury i autonomii stanu. Na straży tych wartości stoją władze federalne. Poniżej dewiza: "Crescit Eundo" ("Rosnąc idąc"). Wymyślił ją w 1882 roku sekretarz Terytorium W.G. Ritch. Pięć lat później, oficjalnie przyjęta.
Zobacz też.
Zbliżone wyglądem i symboliką:

</doc>
<doc id="548954" url="https://pl.wikipedia.org/wiki?curid=548954" title="Tour de France 1997">
Tour de France 1997

84. Tour de France rozpoczął się 5 lipca w Rouen, a zakończył się 27 lipca w Paryżu. Wyścig składał się z prologu i 21 etapów, w tym: 11 etapów płaskich, 3 etapów górzystych, 5 etapów górskich i 3 etapów jazdy na czas. Cała trasa liczyła 3944 km.
Klasyfikacje.
Klasyfikację generalną wygrał Niemiec Jan Ullrich, wyprzedzając Francuza Richarda Virenque i Włocha Marco Pantaniego. Ullrich został tym samym pierwszym niemiecki kolarzem w historii, który wygrał Wielka Pętlę. Ullrich wygrał też klasyfikację młodzieżową, Virenque wygrał klasyfikację górską, a Niemiec Erik Zabel wygrał klasyfikację punktową. Najaktywniejszym kolarzem został Virenque. W klasyfikacji drużynowej najlepsza była niemiecka drużyna Team Telekom.
W tej edycji Tour de France wystartowało dwóch Polaków: Zenon Jaskuła (Mapei-GB) zajął 8. miejsce na 12. etapie i 59. miejsce w klasyfikacji generalnej (2 h 15 min. za zwycięzcą), a Dariusz Baranowski (US Postal Service) zajął 87. miejsce w klasyfikacji generalnej (3 h 12 min. za zwycięzcą).
Doping.
Po drugim etapie we krwi Uzbeka Dżamolidina Abdużaparowa wykryto klenbuterol i bromantan. Otrzymał karę finansową, utracił 300 punktów w rankingu UCI oraz został zawieszony na rok. Pięciu kolarzy zwycięskiej ekipy Telekom, w tym zwycięzca Touru – Jan Ullrich, jego rodacy: Udo Bölts, Erik Zabel, Christian Henn, Rolf Aldag i Duńczyk Bjarne Riis przyznali się w kolejnych latach do stosowania dopingu w 1997 roku. Doping mieli też stosować Szwajcar Alex Zülle z drużyny ONCE oraz Francuz Philippe Gaumont z ekipy Cofidis.
Drużyny.
W tej edycji TdF wzięły udział 22 drużyny:

</doc>
<doc id="548961" url="https://pl.wikipedia.org/wiki?curid=548961" title="Kathy Najimy">
Kathy Najimy

Kathy Najimy (ur. 6 lutego 1957 w San Diego) – amerykańska aktorka oraz aktywistka na rzecz praw mniejszości seksualnych.
Urodziła się w rodzinie emigrantów z Libanu. Jedna z najbardziej charakterystycznych aktorek komediowych współczesnego kina amerykańskiego. Szczególnie wyróżniła się w roli zakonnicy Mary Patricks w komedii "Zakonnica w przebraniu" i jednej z sióstr-czarownic, Mary Sanderson, w filmie "Hokus pokus", gdzie zagrała wspólnie z Bette Midler i Sarą Jessiką Parker. Grała również role tragiczne, np. postać dziewczyny podszywającej się pod narzeczoną bogatego chłopaka, która zginęła wraz z nim w katastrofie kolejowej, w filmie "Jackie wróciła!" ("Jackie's Back!"). Dzięki charakterystycznej, silnej i głębokiej barwie głosu, aktorka jest zatrudniania regularnie do dubbingowania filmów animowanych.
Jest orientacji biseksualnej.

</doc>
<doc id="548964" url="https://pl.wikipedia.org/wiki?curid=548964" title="Łodziki">
Łodziki

Łodziki (Nautilida) – rząd morskich głowonogów z podgromady łodzikowców (Nautiloidea) obejmujący liczne gatunki wymarłe oraz kilkanaście współcześnie żyjących. Muszli tych zwierząt używa się jako naczyń i do wyrobu ozdób, mięso jest jadalne.
Występowanie.
Środowiskiem ich życia są ciepłe oceany, dość głębokie wody, rzędu 400–700 metrów p.p.m. Niewielkie populacje łodzikowatych zasiedlają morza wokół wysp Indonezji, Filipin i Australii. Pojedyncze osobniki spotykano także na otwartych wodach Oceanu Indyjskiego, jednak nie jest pewne, czy nie były to zwierzęta wyniesione przez prądy poza miejsce swojego zamieszkania.
Ewolucja.
Ewolucja tej grupy głowonogów opisana została w odrębnym artykule.
Budowa.
Łodziki mają dobrze rozwiniętą, symetryczną muszlę zewnętrzną zwiniętą planispiralnie (w jednej płaszczyźnie) – i choć spirala ta jest spiralą logarytmiczną, tak jak złota spirala, to wbrew powszechnemu poglądowi muszle łodzików nigdy nie mają kształtu złotej spirali (). Muszla stanowi ochronę zewnętrzną zwierzęcia oraz bierze udział w regulacji jego pływalności. Jest podzielona wewnętrznie na szereg komór. Przez te komory przebiega asymetrycznie łącząca je cienka rurka, tzw. syfon, będąca przedłużeniem ciała łodzików. Otwór muszli zamykany jest mięsistym kapturem. Wnętrze muszli pokrywa warstwa perłowa.
Te głowonogi mają dużą głowę i liczne ramiona, bez przyssawek, ułożone w dwóch wieńcach. Służą one do poruszania się i chwytania zdobyczy.
Łodziki mają dwie pary skrzeli, dwie pary nerek, dwie pary przedsionków wprowadzających krew do komory sercowej. Mają lejek niezrośnięty, dwudzielny, język szorstki, zaopatrzony w zęby ułożone w poprzecznych rzędach, duże oczy typu kubkowego, pozbawione soczewek i ciałek szklistych. W płaszczu łodzików nie występują chromatofory ani organy świetlne. Ubarwienie ciała białe, a muszli białe, czerwone lub brązowe.
Biologia i ekologia.
Są to zwierzęta przydenne, przystosowane do życia w warunkach niskiego stężenia tlenu w wodzie. W niekorzystnych warunkach chowają się do wnętrza muszli i mogą długo przebywać bez ruchu, obniżając poziom metabolizmu. Poruszają się dzięki odrzutowi wody wystrzykiwanej z lejka.
Wchodzą w skład nektonu. Są drapieżne. Żywią się skorupiakami, wieloszczetami, małżami, niektórymi ślimakami i małymi rybami, a także padliną (co jest wykorzystywane przez ludzi w zastawianych na łodziki pułapkach). Polują w nocy. Rozmnażają się przez powolny rozwój prosty jaj o dużych rozmiarach.

</doc>
<doc id="548967" url="https://pl.wikipedia.org/wiki?curid=548967" title="Łodzik">
Łodzik

Polska nazwa rodzajów:

</doc>
<doc id="548969" url="https://pl.wikipedia.org/wiki?curid=548969" title="Ekstraliga na żużlu">
Ekstraliga na żużlu

Speedway Ekstraliga – najwyższa w hierarchii klasa ligowych rozgrywek żużlowych w Polsce (1. poziom ligowy), utworzona w 1999 roku w miejsce amatorskiej I ligi. Liga profesjonalna (od sezonu 2007 w pełni zawodowa). Zmagania w jej ramach toczą się cyklicznie – począwszy od sezonu 2000 – systemem kołowym (od sezonu 2005 wraz z fazą play-off), jako Drużynowe mistrzostwa Polski na żużlu i przeznaczone są dla najlepszych polskich klubów żużlowych. Triumfator Ekstraligi zostaje jednocześnie mistrzem Polski, zaś najsłabsza drużyna relegowana jest do I ligi.
W latach 2000–2006 zarządzana przez Polski Związek Motorowy (Główną Komisję Sportu Żużlowego), zaś od 21 lutego 2007 przez Ekstraligę Żużlową. Do udziału w jej rozgrywkach zostają dopuszczone wyłącznie kluby posiadające status profesjonalny (tj. działające w formie spółki akcyjnej lub "sportowej spółki akcyjnej"), które – po spełnieniu wszelkich niezbędnych kryteriów – otrzymały roczną licencję na występy na tym szczeblu (możliwe jest również wydawanie tzw. licencji warunkowych).
Ekstraliga żużlowa jest obok piłkarskiej Ekstraklasy najlepszą ligą sportową w Polsce pod względem frekwencji na meczach.
Format.
Sezon ligowy składa się z dwóch części: "rundy zasadniczej" (każdy z każdym mecz u siebie i na wyjeździe) i "rundy finałowej" (zwanej potocznie play-offami). W ramach rundy zasadniczej przeprowadzanych jest 14 kolejek ligowych (w każdej po 4 mecze) – 7 w I fazie i 7 w II fazie (rewanżowej). Za zwycięstwo w poszczególnym spotkaniu drużyna otrzymuje 2 punkty, za remis 1 punkt, a za porażkę 0 punktów. W II fazie rundy zasadniczej lepszy zespół w dwumeczu dostaje dodatkowo tzw. "punkt bonusowy".
6 pierwszych drużyn w końcowej tabeli rundy zasadniczej kwalifikuje się do rundy finałowej. I rundę fazy play-off stanowią 3 dwumecze. Ich zwycięzcy oraz najlepsza spośród przegranych drużyna awansują do półfinałów, gdzie również rozgrywają między sobą dwumecze. Ich zwycięzcy wchodzą finału gdzie będą rywalizować o tytuł DMP na żużlu, a przegrani jadą mecz o 3. miejsce. Pierwsza trójka drużyn z Ekstraligi staje na podium Drużynowych Mistrzostw Polski. Ostatni zespół tabeli końcowej rozgrywek spada do I ligi, natomiast przedostatni rozgrywa mecz barażowy z wicemistrzem I ligi.
Historia.
Utworzenie Ekstraligi ma ścisły związek z przekształceniem „starej” 1 ligi żużlowej (amatorskiej) w rozgrywki zawodowe (liga profesjonalna). Wszystkie kluby chcące w niej występować musiały zmienić swój status prawny i ze stowarzyszeń przekształcić się w spółki akcyjne (SA), bądź sportowe spółki akcyjne (SSA). Powołanie Ekstraligi wiązało się również ze zmniejszeniem liczby drużyn uczestniczących w najwyższej klasie rozgrywkowej z 10 do 8. Pierwszym mistrzem Ekstraligi została Polonia Bydgoszcz. W 2005 Unia Tarnów jako pierwsza drużyna w historii ligi obroniła mistrzowski tytuł.
8 maja 2008 sponsorem głównym Ekstraligi został operator sieci telefonii komórkowej Mobilking, a od 4 sierpnia 2008 (faktycznie 8 października 2008) sponsorem strategicznym (tytularnym) ligi był CenterNet (co wiązało się ze zmianą nazwy rozgrywek na "CenterNet Mobile Speedway Ekstraliga"). Umowa wygasła wraz z końcem sezonu 2010. W sezonie 2011 Ekstraliga nie posiadała sponsora głównego. W latach 2012–2013 w lidze jeździło 10 drużyn. Po sezonie 2013 powrócono do ośmiozespołowej stawki. W latach 2012–2014 sponsorem Ekstraligi była koncern energetyczny Enea i w tych latach liga nazywała się "Enea Ekstraliga". Od sezonu 2015 sponsorem tytularnym jest PGE Polska Grupa Energetyczna.
W latach 2017–2019 Unia Leszno jako pierwsza drużyna wygrała ligę trzy razy z rzędu, a w sezonie 2020 do swojego dorobku dołożyła kolejny tytuł mistrzowski, czwarty z kolei. W 2021 podpisano umowę przedłużającą sponsoring tytularny PGE do końca sezonu 2023. Od sezonu 2022 rozgrywana jest również U24 Ekstraliga.
2000–2004.
Przez pierwszych pięć sezonów zasady rozgrywek pozostawały niezmienne. Po rundzie zasadniczej (14 kolejek) liga dzieliła się na dwie grupy – mistrzowską (z udziałem drużyn z miejsc od 1 do 4) i spadkową (z udziałem zespołów z miejsc od 5 do 8). Każda z grup ponownie rozgrywała mecze z każdą z drużyn w swojej grupie (u siebie i na wyjeździe). Do rundy finałowej zespoły przystępowały z zaliczeniem punktów zdobytych w rundzie zasadniczej.
2005.
Pierwsze zmiany regulaminowe przyniósł sezon 2005. Zastosowano sprawdzony w brytyjskiej lidze punkt bonusowy. Drużyna, która wygrała dwumecz w rundzie zasadniczej otrzymywała dodatkowy punkt do tabeli. Spowodowało to, że drużyna która przegrała mecz nadal walczyła o jak najmniejszą porażkę, by w kontekście meczu rewanżowego walczyć o punkt. Wrócono także do znanej przed 2000 rokiem rundy play-off, choć nieco zmodyfikowanej. Zespoły 3–6 po rundzie zasadniczej rozgrywały mecze ćwierćfinałowe, w półfinałach czekały już dwa najlepsze zespoły. Ten system jednak nie sprawdził się, ponieważ zespoły 1–2 oraz 7–8 miały długą przerwę w rozgrywaniu spotkań, co miało obniżyć ich szansę z drużynami, które do meczów z nimi przystępowały „z marszu”.
2006.
Sezon 2006 przyniósł rewolucyjne zmiany. Zgodnie z zasadą Unii Europejskiej o swobodnym przepływie siły roboczej pracowników, otwarto rynek na obywateli innych krajów. Dotąd w różnych sezonach ograniczano ilość obcokrajowców w meczu do 1 lub 2. Od roku 2006 drużyny mogły kontraktować dowolną ilość obcokrajowców (stranieri). Pozostawiono jednak przepis, że w meczu drużynę może reprezentować tylko dwóch stałych uczestników Grand Prix.
Pozostawiono przepis o punkcie bonusowym. Zrezygnowano jednak z play-offów i powrócono do podziału ligi na dwie grupy w rundzie finałowej (tutaj także można było zdobyć punkt bonusowy).
2007.
Rozgrywki w 2007 przyniosły kolejne poważne zmiany. Był to pierwszy sezon w pełni zawodowej ligi. Prowadzenie rozgrywek przejęła Ekstraliga Żużlowa Sp. z o.o. Zasady wyłonienia mistrza zmieniły się i zastosowano nigdzie dotąd niestosowaną innowacyjną formułę play-offów. Po rundzie zasadniczej do rundy finałowej awansowała (tak jak w 2005) czołowa szóstka, jednak tym razem wszystkie sześć zespołów zagrały od ćwierćfinałów (1 z 6, 2 z 5 oraz 3 z 4). Do półfinałów awansują zwycięzcy oraz ten z przegranych zespołów, który przegrał najmniejszą różnicą punktów. W półfinałach zmierzyły się pary 1A z 1B oraz 2A z 3A (gdzie A to zwycięzca a B przegrany z półfinałów, a liczby oznaczają kolejność w „tabeli” zwycięzców i przegranych).
Zmieniła się także tabela biegowa (drobna modyfikacja w układzie par). Jednak największe zmiany w meczu to wprowadzenie złotej rezerwy taktycznej (Jokera) przy przegrywaniu różnicą minimum 10 punktów.
2008.
Sponsorem głównym Ekstraligi w sezonie 2008 został operator sieci telefonii komórkowej Mobilking, a tytularnym CenterNet. Wprowadzono też drobne zmiany w regulaminie rozgrywek Ekstraligi dotyczące terminów rozgrywania meczów zaległych.
2009.
Najważniejszą zmianą przed sezonem 2009 było zniesienie złotej rezerwy taktycznej (Jokera).
2010–2013.
Na konferencji PZM w listopadzie 2010 ustalono kilka zmian w rozgrywkach SE, w sezonie 2011 wprowadzono KSM, natomiast w latach 2012–2013 ekstraliga żużlowa liczyła dziesięć zespołów. W składzie każdego zespołu obowiązkowo będzie musiało startować czterech zawodników polskich, w tym dwóch młodzieżowców. W składzie mógł jeździć tylko jeden zawodnik cyklu Grand Prix. Przepis ten budził wiele kontrowersji i ostatecznie został zniesiony po sezonie 2012.
Wraz z powiększeniem ligi do dziesięciu zespołów zmieniła się formuła fazy play-off. Do tej fazy rozgrywek awansowały cztery najlepsze zespoły po rundzie zasadniczej. Pierwsza runda play-off rozgrywana była na krzyż (tj. 1 z 4 i 2 z 3). Zespoły z miejsc 9-10 po rundzie zasadniczej walczyły o utrzymanie w Ekstralidze.
2014.
Od sezonu 2014 Ekstraliga ponownie liczy 8 zespołów. Od tego sezonu jeden mecz kolejki był rozgrywany również w sobotę. Kolejnymi zmianami od tego sezonu są m.in. nowe stroje drużyn uczestniczących w Ekstralidze, jednolite regulaminy dla wszystkich lig, przerwa wakacyjna w lipcu, a także ogłaszanie obsady biegów nominowanych poprzez umieszczanie ich na specjalnej tablicy magnetycznej. Ponadto od tego sezonu organizowane są również Indywidualne Międzynarodowe Mistrzostwa Ekstraligi, w których startują najlepsi pod względem średniej biegowej zawodnicy ligi.
2015–2018.
W 2015 roku nowym sponsorem tytularnym ligi została PGE Polska Grupa Energetyczna. W 2017 roku został wprowadzony limit lig, w których jednocześnie może jeździć dany zawodnik występujący w Ekstralidze – ma on prawo startować w Ekstralidze, swojej lidze narodowej oraz jednej innej lidze zagranicznej. Decyzja taka byłą umotywowana faktem, że z powodu jazdy zawodników w czterech lub pięciu ligach w jednym sezonie pojawiały się problemy ze zgraniem terminów meczów. Wprowadzone zostało również obowiązkowe monitorowanie pogody na stadionach, które zostały wyposażone w stacje monitorowania warunków atmosferycznych z dostępem do Internetu. Od sezonu 2018 w składzie meczowym drużyny pod numerem 8 lub 16 może pojawić się zawodnik rezerwowy mający możliwość zastępowania w meczu żużlowców spod numerów 1–5 lub 9–13. Zawodnik taki moze mieć maksymalnie 23 lata (rocznikowo). W przypadku, gdy jest narodowości polskiej, a także ma 21 lat lub mniej może zastępować również juniorów.
2019.
Od sezonu 2019 drugim partnerem telewizyjnym zostało Eleven Sports. Umożliwiło to transmitowanie wszystkich meczów Ekstraligi. Od 2019 mecze odbywają się w piątki (transmisje w Eleven) oraz w niedziele (transmisje w Canal+).
2020.
W 2020 wprowadzono nową tabelę biegową, która od poprzedniej różni się głównie tym, że liderzy jednego zespołu częściej rywalizują z najlepszymi żużlowcami drużyny przeciwnej a zawodnicy tzw. „drugiej linii” z drugą linią przeciwnika. Z powodu pandemii covid-19 start ligi przesunął się na 12 czerwca, a spotkania były początkowo rozgrywane bez udziału kibiców. Również ze względu na pandemię wprowadzono możliwość kontraktowania zawodników z niższych lig na zasadzie „gościa” – jeden taki zawodnik mógł jeździć w meczu bez podania przyczyny, natomiast w przypadku kontuzji bądź zakażenia koronawirusem w meczu mógł wystąpić drugi „gość”.
2021.
Najważniejszą zmianą regulaminową było wprowadzenie przepisu mówiącego o tym, że każdy zespół musi mieć w składzie meczowym co najmniej jednego zawodnika do lat 24. Pojawiły się również zmiany, które dotyczyły zaostrzenia przepisów dotyczących występów „gości” – od teraz mogą oni startować w meczu tylko w przypadku zakażenia innego zawodnika. W sezonie 2021 w niektórych meczach (choć początkowo plany zakładały wprowadzenie tej nowości dla wszystkich spotkań) stosowana była telemetria mierząca m.in. dokładny czas wyścigu każdemu zawodnikowi, co miało ułatwić sędziemu podejmowanie decyzji w przypadku równego przejechania dwóch żużlowców przez linię mety. Telemetria pokazuje również parametry takie jak czas reakcji, czy prędkość zawodnika w danym momencie.
2022.
W sierpniu 2021 podjęto decyzję o powołaniu U24 Ekstraligi – rozgrywek drużyn składających się z zawodników do lat 24, których średnia biegowa w Ekstralidze we wcześniejszym sezonie nie przekroczyła 1,400 pkt/bieg (początkowe plany zakładały średnia na poziomie 1,500). Wystawienie drużyny w tej lidze jest obowiązkowe dla każdego ekstraligowego klubu. Dodatkowo każdy zespół musi posiadać w swojej kadrze minimum ośmiu zawodników do lat 24. Od sezonu 2022 telemetria dostępna jest na wszystkich meczach Ekstraligi. Wprowadzono również drobne zmiany dotyczące boksów zawodników. W marcu 2022 roku Polski Związek Motorowy podjął decyzję o zawieszeniu rosyjskich żużlowców w polskich ligach z powodu inwazji Rosji na Ukrainę. W ich miejsce kluby mogą stosować zastępstwo zawodnika.
Transmisje telewizyjne.
Pierwszą telewizją pokazującą mecze Ekstraligi Żużlowej na żywo była Wizja Sport – w latach 2000–2001. Po upadku tej stacji w 2002 transmisje meczów zostały przeniesione do kanału Polsat Sport. W czasie gdy Polsat Sport transmitował mecze Ekstraligi, transmisje meczów były pokazywane również na antenie TV Puls. Polsat Sport transmitował mecze Ekstraligi do 2007. Od 2008 partnerem telewizyjnym Ekstraligi Żużlowej była Telewizja Polska. Transmitowała ona wybrane mecze na kanałach TVP Sport, internetowym iTVP oraz TVP Info. Współpraca z Telewizją Polską została zakończona wraz z zakończeniem sezonu 2012. W sezonie 2013 i 2014 Ekstraliga transmitowana była na platformie nc+ oraz w TVN Turbo. Od sezonu 2015 do sezonu 2018 transmisje były wyłącznie na platformie nc+. Od sezonu 2019 Ekstraliga transmitowana jest na platformie Canal+ (wcześniej nc+) oraz w Eleven.

</doc>
<doc id="548972" url="https://pl.wikipedia.org/wiki?curid=548972" title="Arturo Borda">
Arturo Borda

Arturo Borda (ur. 1883 w La Paz, zm. 1953 w La Paz) – malarz boliwijski. 
Jeden z najwybitniejszych przedstawicieli sztuki pierwszej połowy XX wieku w Boliwii. Malował portrety, pejzaże (zwłaszcza andyjskie) i kompozycje alegoryczne; jego obraz "Yatiri" (1918) zapoczątkował nurt zwany indygenizmem w malarstwie boliwijskim. W roku 1951 porzucił ten kierunek i zwrócił się ku abstrakcji.

</doc>
<doc id="548973" url="https://pl.wikipedia.org/wiki?curid=548973" title="Valis">
Valis

Valis – powieść science-fiction amerykańskiego pisarza Philipa K. Dicka z 1981, pierwsza część trylogii o tym samym tytule (kolejne to "Boża inwazja" oraz "Transmigracja Timothy’ego Archera"). W powieści pisarz zawarł swoją wizję Boga, porusza on także tematy przeznaczenia oraz natury rzeczywistości. Powieść zdobyła Nagrodę im. Kurda Lasswitza w 1985.
"Valis" powstał pod koniec życia Dicka, gdy był on zafascynowany gnozą. Powieść zawiera fragmenty egzegezy napisanej po serii mistycznych snów i wizji, których pisarz doświadczył w 1974.
Dick w powieści, będącej jego quasi-biografią, występuje podwójnie: jako Phil, znany autor powieści science fiction, oraz jako Koniolub Grubas, człowiek cierpiący na depresję i owładnięty dążeniami samobójczymi.

</doc>
<doc id="548974" url="https://pl.wikipedia.org/wiki?curid=548974" title="Autostrada A6 (Niemcy)">
Autostrada A6 (Niemcy)

Autostrada A6 (niem. "Bundesautobahn 6 (BAB 6)" także "Autobahn 6 (A6)") – autostrada w Niemczech przebiegająca przez południowe Niemcy na osi wschód-zachód, od Saarbrücken przy granicy z Francją, gdzie łączy się z francuską autostradą A320, do Waidhaus przy granicy z Czechami, gdzie łączy się z czeską autostradą D5.
Brakujący odcinek nieopodal miasta Amberg (około 20 km) otwarto 10 września 2008. Odcinek niedaleko czeskiej granicy na wschód od autostrady A93 został otwarty 6 października 2006.
Odcinki międzynarodowe.
Autostrada A6 jest częścią trasy europejskiej E50, zwanej też Via Carolina.

</doc>
<doc id="548978" url="https://pl.wikipedia.org/wiki?curid=548978" title="Nitinol">
Nitinol

Nitinol – stop metaliczny niklu z tytanem, gdzie przybliżony procent atomowy dwóch pierwiastków jest taki sam. Należy do grupy materiałów inteligentnych wykazujących efekt pamięci kształtu. Praktyczne zastosowanie znalazł przy zawartości 53–57% masowego niklu.
Ogólne informacje.
Stop Ni-Ti ulega termosprężystej przemianie martenzytycznej i wykazuje jednokierunkowy efekt pamięci kształtu, dwukierunkowy efekt pamięci kształtu oraz pseudosprężystość. Pamięć kształtu odnosi się do zdolności nitinolu odzyskiwania ustalonego kształtu przy ogrzewaniu powyżej temperatury zajścia przemiany martenzytycznej. Pseudosprężystość występuje w wąskim zakresie temperatur, tuż powyżej temperatury przemiany. Bez zmiany temperatury możliwe jest odzyskanie kształtu, przy jednoczesnym wykazywaniu dużej sprężystości.
W 1963 roku w laboratorium badawczym Marynarki Wojennej Stanów Zjednoczonych (dokładnie w US Naval Ordnance Laboratory) został zaobserwowany efekt pamięci kształtu dla tego materiału. Badaczami, którzy tego dokonali byli William J. Buehler i Frederick Wang. Nazwa jest akronimem składającym się z symboli pierwiastków i pierwszych liter organizacji badawczej: Nickel Titanium Naval Ordnance Laboratory.
Układ równowagi.
Stopy o składzie stechiometrycznym (50% at. Ni, 50% at. Ti) tworzą fazę międzymetaliczną NiTi. Niekiedy oznacza się ją jako fazę β. Stopy o większej zawartości tytanu zawierają dodatkowo fazę Ti2Ni. Powstaje ona w wyniku przemiany perytektycznej. Stopy o większej zawartości niklu zawierają dodatkowo fazę TiNi3. Na wykresie obszar poniżej temperatury 600 °C jest trudny do zdefiniowania. Uważa się, że w tym obszarze czysta faza NiTi występuje tylko w bardzo wąskim zakresie. Spowodowane jest to dużą aktywnością chemiczną tytanu i niklu. Nawet najmniejsza zmiana składu chemicznego powoduje duże zmiany w wykresie i własnościach materiału. Najwyższy punkt dla stechiometrycznego składu znajduje się w temperaturze 1310 °C.
Struktura faz NiTi.
Faza NiTi charakteryzuje się uporządkowaną siecią regularną typu CsCl (B2). Parametr sieci komórki elementarnej silnie zależy od składu chemicznego i temperatury. Obecnie przyjmuje się, że parametr ten wynosi około 0,3 nm (najdokładniejszy pomiar to 0,3015 nm). W komórce przypisać można jeden atom niklu oraz jeden atom tytanu (pozycje 0,0,0 i ½,½,½). W stopie o składzie stechiometrycznym podczas jego chłodzenia występuje powyżej temperatury Ms (temperatura początku przemiany martenzytycznej) kilka zjawisk, które mają naturę dyfuzyjną. Jednym z nich jest przemiana przedmartenzytyczna. Objawia się ona przemianą sieci B2 w sieć tzw. fazy R. Stanowi ona romboedryczne zniekształcenie sieci NiTi. Wyznaczono, że jej parametr sieci wynosi 0,903 nm, a kąt α 89,3°. Martenzyt termosprężysty NiTi charakteryzuje się występowaniem w sieci jednoskośnie zniekształconej sieci rombowej typu AuCd (B19'). Parametry wynoszą kolejno a0 0,3015 nm, b0 0,412 nm i c0 0,4622 nm. W komórce zawrzeć można dwa atomy niklu i tytanu.
Istota zjawiska.
Nitinol ulega termosprężystej, odwracalnej przemianie martenzytycznej. Odwracalność oznacza, że ogrzewanie materiału powyżej temperatury początku przemiany (Ms) spowoduje zmianę struktury krystalicznej na austenityczną. Chłodzenie z fazy austenitycznej spowoduje powrót do sieci krystalicznej martenzytu. Przemiana w obu kierunkach jest natychmiastowa.
Struktura martenzytu posiada zdolność do ulegania ograniczonemu odkształceniu bez zerwania wiązań atomowych. Odbywa się to mechanizmem bliźniakowania.
Skład chemiczny stopu ma bardzo duży wpływ na przebieg przemiany martenzytycznej.
Przemiany NiTi⇔NiTi’ i R⇔NiTi’ są przemianami pierwszego rodzaju. Występowanie dwóch przemian w procesie nagrzewania martenzytu (poprzez fazę R) wykazano dla stopów, w których odwrotna przemiana martenzytyczna zachodzi, poniżej temperatury tworzenia się fazy R (TR). Dokładnie odbywa się to, gdy różnica temperatur TR i Ms jest większa, niż histereza temperatur przemiany R→NiTi’ (B19'). Dzieje się tak w stopach bogatych w nikiel oraz w dodatki stopowe jak kobalt i żelazo. Każdy pierwiastek stopowy obniża temperaturę Ms, jednocześnie mając mały wpływ na TR. Istnieje możliwość wymuszenia takiego typu przemiany w nitinolu o dowolnym składzie poprzez zastosowanie odpowiedniego odkształcenia lub oddziaływaniem innymi przemianami fazowymi na wielkość temperatury Ms.
Obróbka cieplna ma znaczący wpływ na mechanizm zachodzenia przemiany martenzytycznej. Przede wszystkim są to:
Własności.
Własności fizyczne.
Nitinol jest stopem paramegnetycznym o niskiej podatności magnetycznej. Charakteryzuje się niską przewodnością cieplną w porównaniu do innych metali i ich stopów. Silnie absorbuje promieniowanie rentgenowskie i utrudnia to obserwację przy użyciu tego spektrum fal elektromagnetycznych.
Własności mechaniczne.
Własności mechaniczne nitinolu są silnie podatne na zmiany struktury i przebieg przemian fazowych. Za przykład mogą posłużyć dwa modelowe stopy o różnym składzie chemicznym. W tabeli poniżej zestawiono ich najważniejsze własności:
Na rysunku 3 przedstawiono wykres zależności składu chemicznego nitinolu od wysokości temperatury Ms. Dla składu chemicznego stechiometrycznego Ni50Ti50 temperatura ta wynosi około 65 °C. Wraz ze wzrostem ilości tytanu można zaobserwować jej nieznaczny wzrost. Ilość niklu w stopie ma dużo większy wpływ. Już nawet niewielkie odejście od składu stechiometrycznego powoduje spadek temperatury Ms, nawet do wartości dużo niższych od 0 °C.
Materiały metaliczne, które można sprężyście odkształcić do około 1%, źle wypadają na tle „materiałów” biologicznych (włosy, kości, ścięgno), które można odkształcić nawet do 10%. Własności nitinolu są zbliżone do tkanek żywych. Dzięki istnieniu pseudosprężystości stop jest w stanie bardzo duże odkształcenie może być zakumulowane, a po zdjęciu naprężenia wyzwolone. Nitinol można średnio 10 razy więcej zgiąć, niż stal nierdzewną.
Własności chemiczne.
Z użytkowego punktu widzenia dla nitinolu istotna jest stabilność chemiczna i odporność na utlenianie w wysokich temperaturach.
Do temperatury około 600 °C stop jest stabilny i pokrywa się równomierną, cienką warstwą tlenku. W zakresie 600 °C do 1000 °C zaobserwowano znaczne przyspieszenie zjawisk związanych z utlenianiem. Powyżej 800 °C warstwa tlenków zaczynała pękać i degradować się. W niektórych procesach wytwórczych istnieje groźba nawęglenia stopu. Najczęściej wtedy w stopie pojawia się zanieczyszczenie w postaci TiC. Z tego powodu udział tytanu w stopie bardzo mocno się kurczy. Podatność na utlenianie nadmieniona powyżej jest niezwykle uciążliwa w przypadku wytapiania stopu. Bardzo szybko tworzą się tlenki typu Ti2NiOx, Ti4Ni2O. Tak samo jak w przypadku węgla przede wszystkim zmniejsza się udział tytanu w stopie. Potrzeba wytworzenia stopów o niemalże idealnym składzie chemicznym spowodowała, że w przypadku wytwarzania nitinolu prym wiodą techniki próżniowe eliminujące problem dużego powinowactwa tytanu do tlenu i węgla.
Każdy dodatek stopowy powoduje obniżenie temperatury Ms, ale pogarsza wydajność efektu pamięci kształtu i pseudosprężystości.
Ograniczenia.
Nikiel nie jest obojętny dla organizmu, toteż początkowo istniały obawy, co do jego zastosowań nitinolu związanych z medycyną. Jest alergenem oraz substancją rakotwórczą. Udowodniono, że poprawnie elektrochemicznie wypolerowany i pasywujący się stop nie niesie zagrożenia. Odpowiada za to szczelna i stabilna warstwa tlenku TiO2.
Nitinol jest stopem bardzo trudno spawalnym. Uniemożliwia to uzyskanie skutecznego połączenia między komponentami wykonanymi z tego samego materiału, albo innych metali.
Wytwarzanie.
Problematyka wytwarzania nitinolu skupia się głównie na silnym powinowactwie tytanu do tlenu i węgla. Konieczne jest uzyskanie stopu o dokładnym składzie chemicznym. Dodatkowo nitinol jest materiałem trudno obrabialnym plastycznie.
Do wytwarzania stopu wykorzystuje się wysokiej czystości składniki (99,99% Ni i 99,8 Ti).
Historycznie wykorzystywano do wytopu technikę topienia elektrołukowego elektrodą nietopliwą lub lewitacyjną. Obecnie najczęściej wykorzystywanymi technikami wytwarzania są:
Ze względu na małą plastyczność nitinolu wykonuje się praktycznie tylko przeróbkę plastyczną na gorąco. Są to przede wszystkim procesy takie jak:
Dla wytopów małogabarytowych można wykorzystać takie techniki jak stapianie w łuku plazmowym, topienie wiązką elektronów, chemiczne osadzanie z fazy gazowej (CVD) i metalurgię proszków.
Obróbka wykończeniowa.
Obróbkę mechaniczną prowadzi się przy pomocy narzędzi wykonanych z węglików spiekanych. Dodatkowo można wykonać obróbkę elektroerozyjną, cięcie laserowe, czy szlifowanie.

</doc>
<doc id="548979" url="https://pl.wikipedia.org/wiki?curid=548979" title="Wiśniewo (Warszawa)">
Wiśniewo (Warszawa)

Wiśniewo – osiedle w północno-wschodniej części Warszawy, w dzielnicy Białołęka. 
Osiedle położone jest na wschód od ulicy Modlińskiej a od zachodu graniczy z linią kolejową E65, która łączy Warszawę z Trójmiastem. Według Miejskiego Systemu Informacji osiedle "Wiśniewo" zalicza się do Henrykowa. Taka informacja znajduje się na tablicach informacyjnych z nazwami ulic. W rzeczywistości Henryków stanowi odrębne, mniejsze osiedle położone dalej na północ wzdłuż ulicy Modlińskiej. Granice Wiśniewa" "wyznaczają ulice Modlińska, Podróżnicza, 15 Sierpnia, Szynowa, linia kolejowa E65 oraz ulica Marcina Kątskiego. Od wschodu "Wiśniewo" graniczy poprzez linię kolejową E65 z osiedlem Dąbrówka Grzybowska, która zaliczana jest według Miejskiego Systemu Informacji do Białołęki Dworskiej.
Historia.
Nazwa osiedla pochodzi prawdopodobnie od nazwiska hrabiów Wiśniewskich, którzy na tym terenie posiadali swoją posiadłość. W czasie okupacji oraz po wojnie na terenie Wiśniewa działała biblioteka Państwa Zawadzkich, z której można było wypożyczać książki o treściach patriotycznych. Działało również harcerstwo. Podział na osiedla (i Rady Osiedli) według "Urzędu Dzielnicy Białołęka" łączy teren "Wiśniewa" z sąsiadującym Henrykowem i tworzy sztuczne osiedle o nazwie "Henryków-Wiśniewo".
Ważniejsze obiekty.
Park Wiśniewo.
Na terenie "Wiśniewa" dominuje zabudowa jednorodzinna. Znajdują się także niewielkie osiedla domów segmentowych. "Wiśniewo "graniczy z osiedlami: Białołęka Dworska (Dąbrówka Grzybowska), Płudy, Henryków, Nowy Tarchomin oraz Tarchomin Fabryczny. W północno - zachodniej części "Wiśniewa" przy ulicy Modlińskiej zlokalizowany jest Park Wiśniewo. Park posiada unikalne walory przyrodnicze. Znajdują się na nim lęgowiska ptaków chronionych (m.in. dzięcioł czarny, dzięcioł zielony) oraz stare drzewostany posiadające charakter pomnikowy (m.in. dąb szypułkowy). W roku 2012 deweloper działający w imieniu posiadającego prawa do nieruchomości, na których zlokalizowany jest Park Wiśniewo Kredyt Banku, przedstawił projekt budowy centrum handlowego znajdującego się częściowo na terenie parku. Projekt ten wzbudził liczne protesty mieszkańców "Wiśniewa" oraz Białołęki i do dnia dzisiejszego nie doczekał się realizacji.
Dwór Srebrna Góra.
Na terenie "Parku Wiśniewo "znajdował się majątek ziemski Srebrna Góra. Zawierucha wojenna i częste zmiany właścicieli, doprowadziły do zniszczenia budowli. Fragmenty budynku, wraz z otaczającym go drzewostanem zostały wpisane do ewidencji zabytków. W lipcu 2011 roku deweloper budujący osiedle domków szeregowych - spółka BMI Sp. z o.o. zburzyła zabytkowy dworek i do dnia dzisiejszego go nie odbudowała.
Szkoła Podstawowa nr 257.
Na terenie "Wiśniewa" znajduje się Szkoła Podstawowa nr 257 im. Mariana Falskiego. Początki szkoły sięgają roku 1917 kiedy to założono tzw. Ochronę Rady Miejskiej Opiekuńczej posiadającą dwa oddziały szkolne z 25 uczniami i mieszcząca się w jednej izbie. W roku 1919 szkołę przejęła gmina Jabłonna i w rezultacie przeniesiono ją do innego budynku mieszczącego się przy ulicy Modlińskiej. Szkoła otrzymała nazwę Szkoły Powszechnej w Henrykowie. W kolejnych latach ze względu na trudną sytuację lokalową siedzibę szkoły przenoszono kilkukrotnie - najpierw na ulicę Klasyków potem na ulicę Uczniowską gdzie nauka trwała aż do wybuchu II wojny światowej. Po wojnie rozpoczęto odbudowę zniszczonego budynku przy ulicy Uczniowskiej. W roku 1953 rozpoczęto budowę nowego budynku przy ulicy Podróżniczej 11, do której szkoła przeniosła się w roku 1956. W latach 1956 - 1966 szkoła podstawowa dzieliła pomieszczenia z filią XIII Liceum Ogólnokształcącego w Warszawie. Nosiła wtedy numer 113. W roku 1966 władze oświatowe rozdzieliły liceum od szkoły podstawowej, której nadano numer 257. W roku 1976 szkole podstawowej nadano imię Mariana Falskiego.
Komunikacja.
"Wiśniewo" ma bardzo dobre połączenie z centrum Warszawy komunikacją autobusową. Połączenia z Warszawą, Legionowem oraz innymi osiedlami Białołęki zapewniają linie autobusowe kursujące ulicą Modlińską.

</doc>
<doc id="548986" url="https://pl.wikipedia.org/wiki?curid=548986" title="Droga wojewódzka nr 659">
Droga wojewódzka nr 659

Droga wojewódzka nr 659 (DW659) - droga wojewódzka o długości 48 km łącząca Bielsk Podlaski z drogą krajową nr 66 w Dąbrówce Kościelnej.

</doc>
<doc id="548987" url="https://pl.wikipedia.org/wiki?curid=548987" title="DW659">
DW659



</doc>
<doc id="548989" url="https://pl.wikipedia.org/wiki?curid=548989" title="Tcsh">
Tcsh

tcsh – uniksowa powłoka wzorowana na C shell (csh). W istocie rozszerzona i wstecz kompatybilna wersja na bazie oryginalnego kodu z dodatkowymi funkcjami jak dopełnianie poleceń.
Litera ‘t’ w nazwie pochodzi od w systemu operacyjnego TENEX, który zainspirował autora, Kena Greera swoją funkcjonalnością dopełniania komend. Greer pracował nad tcsh w późnych latach 70. na Carnegie Mellon University. Paul Placeway z Uniwersytetu Stanu Ohio kontynuował jego pracę w latach 80., od tego czasu tcsh jest rozwijane przez wielu osób.
Do wersji 13. FreeBSD tcsh było domyślną powłoką na koncie superużytkownika "root". Także wczesne wersje MacOS X wykorzystywały tcsh jako domyślną powłokę użytkownika, została ona jednak zastąpiona bashem w wersji 10.3, a następnie zsh od wersji 10.15.

</doc>
<doc id="548991" url="https://pl.wikipedia.org/wiki?curid=548991" title="Wzgórze „Radary”">
Wzgórze „Radary”

Wzgórze „Radary” – wzniesienie o wysokości 284,1 m n.p.m. położone na terenie gminy Nowosolna, w pobliżu wsi Dąbrowa, ok. 300 m na północ od granicy miasta Łodzi, w okolicach skrzyżowania łódzkich ulic: Nad Niemnem, Opolskiej i Hanuszkiewicza. Leży w strefie krawędziowej Wzniesień Łódzkich. Jest najwyższym punktem Parku Krajobrazowego Wzniesień Łódzkich, a także całych Wzniesień Południowomazowieckich.
Szczyt wzgórza jest zalesiony, poniżej szczytu otwierają się szerokie panoramy na północ i południe. Stok południowy (od strony Łodzi) jest bardzo łagodny, północny (od strony Dąbrowy) wyraźnie bardziej stromy. Sąsiednimi kulminacjami tego samego wału są: na zachodzie polne wzgórze 279 m n.p.m. przy ulicy Nad Niemnem w Łodzi (znajduje się tam polski schron bojowy z II wojny światowej), na wschodzie leśne wzgórze 264 m n.p.m. (charakterystyczna „góra” zamykająca perspektywę wsi Dąbrowa). 
Wzgórze Radary jest moreną czołową utworzoną przez lądolód podczas zlodowacenia środkowopolskiego. Południowy, łagodny stok jest sandrem naniesionym przez odpływ z tego lodowca. Miąższość osadów sandrowych dochodzi do ponad 100 m. Eksploatuje je kopalnia piasku „Nowosolna” o powierzchni ok. 35 ha, położona poniżej szczytu, w pobliżu ul. Brzezińskiej.
Przez wzgórze przechodzą 2 szlaki turystyczne piesze: czerwony Szlak Okolic Łodzi i zielony Szlak Wzniesień Łódzkich, oraz czarny Szlak Rowerowy Wzniesień Łódzkich.
SLR Łódź/Dąbrowa.
Na szczycie znajduje się telewizyjna stacja przekaźnikowa z licznymi antenami. Nazwa wzgórza pochodzi jednakże od innego obiektu – istniejącej do początku lat 90. XX wieku radzieckiej stacji łącznościowej, a prawdopodobnie także radiolokacyjnej. Ruiny bazy znajdują się w lesie na końcu drogi z płyt. Na tyłach zabudowań zachowały się pamiątkowe napisy wykonane przez radzieckich żołnierzy, a na betonowej podstawie anteny wykuty obrazek przedstawiający hełm, karabin i kwiaty – prawdopodobnie stworzony przez garnizon opuszczający bazę. W 2007 były jeszcze widoczne kolory, którymi go wypełniono. Ruiny są popularnym miejscem gry w paintball i airsoft.
Programy telewizyjne – cyfrowe.
W 2022 roku uruchomiono z obiektu nadajniki naziemnej telewizji cyfrowej. 25 kwietnia 2022 roku włączono nadajnik MUX 4, natomiast 23 maja 2022 roku nadajniki MUX 1, MUX 2, MUX 3 i MUX 6.

</doc>
<doc id="548992" url="https://pl.wikipedia.org/wiki?curid=548992" title="Broumovska vrchovina">
Broumovska vrchovina



</doc>
<doc id="548994" url="https://pl.wikipedia.org/wiki?curid=548994" title="Jeffrey">
Jeffrey

Jeffrey – amerykańska tragikomedia filmowa z 1995 roku, nakręcona przez Christophera Ashleya na podstawie sztuki teatralnej z off-Broadwayu pod tym samym tytułem.
Opis fabuły.
Jeffrey jest młodym nowojorskim aktorem, który musi zarabiać na życie jako kelner. W chwili wybuchu paniki z powodu AIDS w środowisku gejowskim Nowego Jorku, postanawia prowadzić dalsze życie bez seksu. Jednak tuż po podjęciu tej decyzji zakochuje się na siłowni w Stevie Howardzie, zabójczo przystojnym i czarującym barmanie. Gotowy dla Steve'a wycofać się ze swojego postanowienia, dowiaduje się, że jego wymarzony partner jest nosicielem wirusa HIV. Świat i marzenia Jeffreya zaczynają trząść się w posadach. Przyjaciele bohatera, Sterling i Darius, próbują namówić go, by jednak wytrwał w swoim postawieniu o życiu w celibacie i związaniu się ze Steve'em – co idealnie się uzupełniało. Związek partnerski z nosicielem wirusa HIV pozwoliłby Jeffreyowi pozostać wiernym swojemu postanowieniu o życiu bez seksu. Byłoby to szansą bezpiecznego spędzenia reszty życia z ukochanym mężczyzną. Również Darius, partner Sterlinga, jest chory na AIDS. Choroba zabija go w błyskawicznym tempie.
Jeffrey staje przed dylematem moralnym; boi się związku ze Steve'em. Zwraca się do katolickiego księdza o radę. Gdy w czasie spowiedzi ten dowiaduje się, że Jeffrey jest gejem, zamiast udzielić mu wsparcia duchowego, zwabia go do zakrystii i tam zaczyna się do niego dobierać. W czasie samotnego spaceru po mieście Jeffrey zostaje napadnięty przez trójkę homofobów, którzy traktują go z pogardą i biją go. Pobity, leżący na chodniku i majaczący Jeffrey w wizji widzi zakonnicę, Matkę Teresę, która jako jedyna zechciała pochylić się nad pobitym gejem.
Jeffrey jest poddany presji swoich znajomych tak dalece, że postanawia w końcu związać się ze Steve'em, z wszystkimi tego konsekwencjami.
Realizacja i wydanie filmu.
"Jeffrey" nakręcony został na terenie Nowego Jorku, między innymi w Central Parku na Manhattanie, a także oparty na kanwie sztuki off-broadwayowskiej pod tym samym tytułem z roku 1993. Sztukę i film napisał Paul Rudnick, obydwa dzieła wyreżyserował także Christopher Ashley. Swoją rolę z off-Broadwayu (postać charyzmatycznego geja Dariusa) w projekcie filmowym powtórzył aktor Bryan Batt. Budżet, jaki posłużył twórcom do nakręcenia obrazu, do dziś pozostaje nieznany.
Światowa premiera filmu miała miejsce 4 sierpnia 1995 roku; wówczas "Jeffrey" spotkał się z ograniczoną dystrybucją na terenie rodzimych Stanów Zjednoczonych. Ponadto w USA 18 sierpnia tego roku jego reemisji podjęły się kina wielkomiejskie. Aż do końca 1998 film dystrybuowany był na terenie Afryki i Ameryki Południowej, Australii, Azji oraz przede wszystkim Europy. W Polsce dnia 24 czerwca 2006 roku jego premierowej emisji podjęła się stacja telewizyjna Ale Kino!.
Na samym tylko amerykańskim rynku filmowym projekt zainkasował łącznie 3 487 767 dolarów. Zyski z dystrybucji filmu w 1995 zapewniły mu lokacje w następujących zestawieniach przebojów kinowych tego roku:
Owe wyniki stanowią zadowalające osiągnięcie komercyjne, jeśliby wziąć pod uwagę fakt, iż film powstał jako produkcja niezależna.
Opinie.
Albert Nowicki ("We'll Always Have the Movies") pisał:
Soundtrack.
Ścieżka dźwiękowa z filmu, zatytułowana "Jeffrey: Original Motion Picture Soundtrack", wydana została nakładem wytwórni Varese Sarabande dnia 1 sierpnia 1995 roku i poprzedzała premierę filmu o cztery dni. Soundtrack, opublikowany na płytach kompaktowych, skomponował Stephen Endelman.

</doc>
<doc id="548997" url="https://pl.wikipedia.org/wiki?curid=548997" title="Ziemia Ellswortha">
Ziemia Ellswortha

Ziemia Ellswortha − obszar w zachodniej części Antarktydy (na zachód od Lodowca Szelfowego Ronne, na południe od Morza Bellingshausena - części Oceanu Południowego - i od Półwyspu Antarktycznego). Wyżyna pokryta w całości lądolodem; znajdują się tu szczyty górskie w łańcuchu Gór Ellswortha i kilka mniejszych. Na skraju Ziemi Ellswortha, na pograniczu z Ziemią Marii Byrd, pod ponad trzykilometrową warstwą lodu znajduje się rów Bentleya, jedna z najgłębszych kryptodepresji świata.
Obszar nazwany na cześć amerykańskiego badacza Lincolna Ellswortha, który nad tym rejonem dokonał w 1935 roku przelotu z Wyspy Dundee na Lodowiec Szelfowy Rossa.

</doc>
<doc id="549000" url="https://pl.wikipedia.org/wiki?curid=549000" title="Góry Skierdowskie">
Góry Skierdowskie

Góry Skierdowskie – osiedle w północno-wschodniej części Warszawy, w dzielnicy Białołęka.
Opis.
Osiedle położone jest na wschód od ulicy Modlińskiej, przy granicy Warszawy. Leży w rejonie piaszczystych wydm – „gór”, od których wzięło swą nazwę, między ul. Modlińską i Skierdowską (prowadzącą w stronę miejscowości Skierdy). Graniczy z osiedlami: Choszczówka, Dąbrówka Szlachecka oraz Buchnik i Buków. Osiedle jest bardzo małe, jest to dawna podwarszawska wieś. W Miejskim Systemie Informacji Góry Skierdowskie przyporządkowano do obszaru Choszczówka. 
Jeszcze w pierwszej połowie XX w. "Góry Skierdowskie" były podwarszawską wsią leżącą przy trasie wylotowej z Warszawy. W 1951 r. zostały włączone do Warszawy wraz z innymi sąsiadującymi wsiami.

</doc>
<doc id="549001" url="https://pl.wikipedia.org/wiki?curid=549001" title="Dąbrówka Szlachecka">
Dąbrówka Szlachecka

Dąbrówka Szlachecka – osiedle i obszar MSI w północno-wschodniej części Warszawy, w dzielnicy Białołęka.
Osiedle położone jest na wschód od ulicy Modlińskiej, leży między ul. Modlińską i Łąkową. Graniczy z osiedlami: Choszczówka, Płudy Henryków oraz Anecin i Winnica.
Jeszcze w pierwszej połowie XX w. "Dąbrówka Szlachecka" była podwarszawską wsią leżącą przy trasie wylotowej z Warszawy. W 1951 r. została włączona do granic Warszawy wraz z innymi sąsiadującymi wsiami.

</doc>
<doc id="549002" url="https://pl.wikipedia.org/wiki?curid=549002" title="Małgorzata, księżna Snowdon">
Małgorzata, księżna Snowdon



</doc>
<doc id="549007" url="https://pl.wikipedia.org/wiki?curid=549007" title="Michał Chałbiński">
Michał Chałbiński

Michał Bolesław Chałbiński (ur. 16 października 1976 w Jastrzębiu-Zdroju) – były polski piłkarz występujący na pozycji napastnika.
Kariera klubowa.
Michał Chałbiński rozpoczynał swoją karierę piłkarską w rodzinnym Jastrzębiu-Zdroju. Z tamtejszym GKS Jastrzębie występował w niższych ligach. Przez pewien czas był również wypożyczony do Piotrcovii. W 1995 roku trafił do szerokiej kadry ŁKS Łódź, jednak nie znalazł on uznania w oczach tamtejszych trenerów. W 1996 został zawodnikiem występującego w Ekstraklasie GKS-u Katowice, w którym zadebiutował w lidze 5 marca 1997 w meczu z Zagłębiem Lubin. Chałbiński jednak nie znalazł miejsca w pierwszym składzie i został szybko sprzedany. Jego kolejnymi klubami były Górnik Pszów, Włókniarz Kietrz oraz RKS Radomsko. W 2000 po raz kolejny trafił do Ekstraklasy, tym razem do Odry Wodzisław Śl. W swoim pierwszym sezonie został podstawowym zawodnikiem klubu z Wodzisławia i wkrótce stał się kluczową postacią zespołu. W sezonie 2002/2003 zdobył w ekstraklasie 13 bramek. Po tym wyczynie został sprzedany do klubu 2. Bundesligi Jahn Ratyzbona, jednak pobytu w Niemczech (8 meczów i 0 bramek w lidze) nie może zaliczyć do udanych. Po powrocie do Polski w 2003 Chałbiński odnalazł się w Górniku Zabrze, w którym w sezonie 2004/2005 zdobył 9 bramek w 22 meczach. W 2005 trafił do czołowego klubu Orange Ekstraklasy Zagłębia Lubin. W sezonie 2005/2006 zajął z klubem 3. miejsce w lidze i grał w finale Pucharu Polski, przegranym z Wisłą Płock. W ekstraklasie zdobył 15 bramek i w klasyfikacji strzelców wyprzedził go jedynie Grzegorz Piechna. Grał z również w rozgrywkach pucharu UEFA, w których jego klub odpadł już w rundzie kwalifikacyjnej z drużyną ze stolicy Białorusi Dynamem Mińsk (1-1) (0-0) – wyniki po dwóch meczach tych drużyn. 5 maja 2007 roku Michał Chałbiński doznał poważniej kontuzji w meczu na szczycie Orange Ekstraklasy pomiędzy Zagłębiem Lubin a Koroną Kielce, co wykluczyło go z rozgrywek do końca sezonu. Tym samym Chałbiński, pomimo zdobycia 12 bramek, stracił szansę na tytuł króla strzelców Orange Ekstraklasy sezonu 2006/2007 (wyprzedził go reprezentujący drużynę Lecha Poznań Piotr Reiss). W kwietniu 2011 roku został oskarżony o korupcję.
Afera korupcyjna.
W sierpniu 2012 wrocławski sąd rejonowy skazał na rok więzienia w zawieszeniu Michała Chałbińskiego za udział w ustawieniu meczu Zagłębia Lubin z Cracovią w 2006 roku. Wyrok nie jest prawomocny.

</doc>
<doc id="549009" url="https://pl.wikipedia.org/wiki?curid=549009" title="Statek UFO">
Statek UFO



</doc>
<doc id="549010" url="https://pl.wikipedia.org/wiki?curid=549010" title="Barnum Brown">
Barnum Brown

Barnum Brown (ur. 12 lutego 1873 w Carbondale, zm. 5 lutego 1963 w Nowym Jorku), amerykański paleontolog.
Życiorys.
Był jednym z najsławniejszych paleontologów XX wieku, określany "ostatnim wielkim łowcą dinozaurów". W 1890 studiował na uniwersytecie w Kansas. Rozpoczynał pracę w 1897 jako asystent Henry'ego Fairfielda Osborne'a w Amerykańskim Muzeum Historii Naturalnej i pozostawał na tym stanowisku do 1942. Podróżował po całym świecie kolekcjonując skamieniałe kości dinozaurów i ssaków. W 1902 w południowej Montanie dokonał odkrycia, które przyniosło mu największą sławę. Wykopał pierwsze skamieniałe szczątki tyranozaura, a opisany i nazwany w 1905 roku przez Osborne'a. Odnalazł jeszcze dwa okazy w 1907 i 1908.
Odkrył potem jeszcze wiele rodzajów dinzaurów a wśród nich:anchiceratopsa (1914), ankylozaura (1908), korytozaura (1914), hipakrozaura (1913), kritozaura (1910), leptoceratopsa (1914), prozaurolofa (1916), zaurolofa (1912), rodzinę Ankylosauridae (1908) oraz, wspólnie z E. M. Schlaikjerem, pachycefalozaura (1943) i dromeozaura (1922).

</doc>
<doc id="549012" url="https://pl.wikipedia.org/wiki?curid=549012" title="Dojazdówka">
Dojazdówka

Dojazdówka – fragment trasy rajdu samochodowego poprowadzony po otwartych dla ruchu drogach publicznych, gdzie załoga zobowiązana jest do przestrzegania przepisów ruchu drogowego.
Czas przejazdu odcinka drogowego nie jest wliczany do końcowej klasyfikacji, aczkolwiek każda załoga zobowiązana jest przejechać dojazdówką w czasie określonym przez organizatora (z dokładnością do minuty). Każde spóźnienie, ale także i wcześniejsze przybycie na Punkt Kontroli Czasu kończący odcinek drogowy karane jest karą czasową wliczaną do klasyfikacji rajdu.
Ważne jest, aby odległość pomiędzy Punktami Kontroli Czasu załogi przebyły zgodnie z trasą wyznaczoną przez organizatora. W celu sprawdzenia tej poprawności zdarza się, że na trasie dojazdówki umieszczony jest Punkt Kontroli Przejazdu (PKP).

</doc>
<doc id="549013" url="https://pl.wikipedia.org/wiki?curid=549013" title="Elbait">
Elbait

Elbait – minerał z grupy krzemianów, zaliczany do grupy turmalinów. Minerał rzadki.
Nazwa pochodzi od wyspy Elby na Morzu Śródziemnym, gdzie minerał ten występuje.
Właściwości.
Tworzy kryształy słupkowe, pręcikowe, igiełkowe, które wykazują charakterystyczne zbrużdżenia równolegle do wydłużenia słupków. Czasami przyjmuje formę słońc turmalinowych. Niektóre odmiany wykazują po oszlifowaniu efekt kociego oka. Niekiedy zawiera itr, żelazo, mangan, tytan. Jest kruchy i przezroczysty.
W zależności od odmiany posiada różne barwy:
Występowanie.
Występuje w pegmatytach granitowych, apalitach, granitach, łupkach krystalicznych. Towarzyszy mu: lepidolit, kwarc, skalenie, epidot.
Miejsca występowania:
Brazylia – Minas Gerais, USA – Maine, Pala, Kalifornia, Rosja – Ural, Zabajkale, Madagaskar, Namibia, Włochy – Elba, Czechy, Szwecja, 
Zastosowanie.
Cenny kamień kolekcjonerski i jubilerski. Największy kryształ znaleziono w Brazylii (ok. 1 m). Masa oprawianych kamieni nie przekracza 10ct.

</doc>
<doc id="549015" url="https://pl.wikipedia.org/wiki?curid=549015" title="Park serwisowy">
Park serwisowy

Park serwisowy – miejsce na trasie rajdu samochodowego, w którym możliwe jest dokonywanie napraw samochodu rajdowego czy innych podobnych czynności, takich jak wymiana zniszczonych podzespołów, zmiana ustawień, typu ogumienia itp.
Park serwisowy jest jedynym miejscem na trasie rajdu, w którym załoga może skorzystać z pomocy innych osób w celu naprawy samochodu. Park kończy i rozpoczyna każdą pętlę rajdu. Jego długość najczęściej wynosi: 10 minut dla pierwszego parku etapu, 45 minut dla ostatniego parku etapu oraz 20 minut dla każdego parku pomiędzy pętlami rajdu. Każde przedłużenie, ale także i skrócenie czasu pobytu w parku serwisowym karane jest karą czasową wliczaną do klasyfikacji rajdu.
Zaraz po parku serwisowym najczęściej znajduje się strefa tankowania i strefa znakowania opon.

</doc>
<doc id="549016" url="https://pl.wikipedia.org/wiki?curid=549016" title="Strefa tankowania">
Strefa tankowania

Strefa tankowania – miejsce na trasie rajdu samochodowego, w którym możliwe jest uzupełnienie paliwa w samochodzie rajdowym.
W strefie tankowania mogą przebywać jedynie członkowie załogi oraz jeden mechanik.

</doc>
<doc id="549017" url="https://pl.wikipedia.org/wiki?curid=549017" title="SupeRally">
SupeRally

SupeRally – system spotykany w rajdach samochodowych, umożliwiający kontynuację rywalizacji na rajdzie załodze, która wycofała się z powodu awarii lub wypadku.
W przypadku awarii lub wypadku załoga może skorzystać z tego systemu, dzięki czemu znajdzie się w końcowej klasyfikacji etapu, co umożliwi jej kontynuowanie rywalizacji następnego dnia lub ukończenie rajdu. Za każdy nieukończony odcinek specjalny załoga otrzymuje czas zwycięzcy w klasie powiększony o 5 minut.
System SupeRally z powodzeniem stosowany jest w wielu cyklach mistrzowskich rajdów samochodowych, w tym w Mistrzostwach Świata i Mistrzostwach Polski.

</doc>
<doc id="549020" url="https://pl.wikipedia.org/wiki?curid=549020" title="Płudy (Warszawa)">
Płudy (Warszawa)

Płudy – osiedle w północnej części Warszawy, w dzielnicy Białołęka. Osiedle położone jest na zachód od linii kolejowej E65 łączącej Warszawę z Trójmiastem.
Według warszawskiego Miejskiego Systemu Informacji osiedle Płudy należy do Henrykowa. Taka informacja znajduje się na tablicach informacyjnych z nazwami ulic. W rzeczywistości Henryków stanowi odrębne, mniejsze osiedle oddzielające Płudy od ulicy Modlińskiej. Granice "Płud" wyznaczają ulice Mehoffera, Papieska, Krokwi, Podróżnicza, 15 Sierpnia oraz Szynowa. Od wschodu Płudy graniczą poprzez linię kolejową E65 z osiedlem Dąbrówka Grzybowska, która zaliczana jest według Miejskiego Systemu Informacji do Białołęki Dworskiej. Na terenie Płud znajduje się osiedle domów wielorodzinnych Płudy Village zbudowane przez dewelopera, reszta zabudowy to domy jednorodzinne, budowane indywidualnie. "Płudy" graniczą z osiedlami: Dąbrówka Szlachecka, Choszczówka, Białołęka Dworska, Dąbrówka Grzybowska, Henryków, Wiśniewo oraz Anecin. Od zachodu "Płudy" przylegają do kompleksu leśnego Uroczysko Las Henrykowski.
Historia.
W XVIII wieku istniała tu karczma administracyjnie przypisana do wsi Dąbrówka. Od początku XX wieku znajdowała się tutaj stacja Kolei Nadwiślańskiej. Właścicielem folwarku "Płudy" był przez wiele lat rejent hipoteki warszawskiej Krzysztof Kiersnowski. Zasłynął on z działalności filantropijnej, sprowadził do "Płud" Siostry Rodziny Maryi, ofiarował teren i środki na budowę kościoła, domu sierot (ul. Klasyków 56, obecnie w ruinie), ufundował również dom parafialny, noszący nazwę Dom Katolicki. W latach 1952 - 1975 dom parafialny był przejęty przez Centralny Zarząd Kin i działało w nim kino Ustronie. Po odzyskaniu budynku przez parafię salę kinową zaadaptowano na kaplicę.. W 1903 otwarto bocznicę kolejową od linii Kolei Jabłonowskiej, która obsługiwała m.in. istniejącą tu fabrykę drożdży.
Jeszcze w pierwszej połowie XX w. "Płudy" były podwarszawską wsią leżącą przy trasie wylotowej z Warszawy. Po 1945 grunty Kiersnowskich rozparcelowano, a w 1951 r. zostały włączone do granic Warszawy wraz z innymi sąsiadującymi wsiami.
W latach 60. XX wieku dawnąfabrykę marmolady rozbudowano w zakłady przetwórstwa owocowo-warzywnego „Hortex-Płudy”, które od 1998 należą do koncernu Kappa Packaging i noszą nazwę Smurfit Kappa Warszawa. Zakład produkuje opakowania dla przemysłu spożywczego. Na terenie gdzie znajdował się folwark Kiersnowskich obecnie znajduje się osiedle domów jednorodzinnych Płudy Village.
Kościół parafialny narodzenia Najświętszej Maryi Panny.
Pierwszy kościół na górce został zbudowany w latach 1908–1913 w stylu neogotyku nadwiślańskiego. Inicjatorem budowy kościoła był rejent Krzysztof Kiersnowski, który ze swojego majątku wydzielił plac pod budowę kościoła. Plany kościoła wykonał architekt Wacław Wędrowski, a świątynię poświęcił ks. Leopold Łyszkowski 8 września 1913 roku. Parafia powstała przede wszystkim z podziału parafii św. Jakuba na Tarchominie. Została erygowana 16 września 1949 roku przez Księdza Prymasa Stefana Wyszyńskiego. W świątyni znajdują się w bocznych ołtarzykach obrazy Jana Molgi. Marii Wędrowskiej oraz inne dzieła sakralne nieznanych artystów. W kościele na uwagę zasługuje stylowa ambona, konfesjonał, gipsowe stacje drogi krzyżowej oraz witraże o tematyce maryjnej wykonane przez Jana Molgę i pracownię Józefa Olszewskiego. W latach 2003–2008 z inicjatywy miejscowego księdza proboszcza Mirosława Bielawskiego powstał przy znaczącym zaangażowaniu świeckich i pochodzącego z parafii księdza prałata Zdzisława Rogozińskiego nowy kościół. Projekt kościoła został opracowany w styczniu 2003 roku przez architektów Marka Przeździeckiego i Michała Dudkowskiego w pracowni Grzegorza Filipa. Świątynia została konsekrowana 8 grudnia 2008 roku przez Ordynariusza Diecezji Warszawsko-Praskiej arcybiskupa Henryka Hosera. Nowa świątynia została całkowicie wyposażona. Na uwagę zasługują: piękne witraże wykonane przez firmę Vicon, kute artystycznie drzwi, piękne oświetlenie, wyposażenie zakrystii, biblioteki i innych pomieszczeń. 
Willa letniskowa „Świdermajer”.
Zabytkowy drewniany dom znajdujący się przy ulicy Fletniowej 2. Został zbudowany w stylu nadświdrzańskim, posiada duże przeszklone werandy i koronkowe dekoracje snycerskie. Budynek pochodzi prawdopodobnie z początku XX wieku (najpóźniej z lat 20), jego właścicielką była Rosjanka Natalia Śmiernicka. Po wojnie został zajęty przez kwaterunek. Drewniane wille w tym stylu budowane były od końca XIX wieku wzdłuż linii kolejowej Warszawa – Otwock.
Komunikacja.
22 lipca 1960 roku uruchomiono linię autobusową numer 152 łączącą Żerań z Białołęką Dworską przez ulicę Klasyków i "Płudy". Trasę linii 152 kilkukrotnie zmieniano. Ostatecznie we wrześniu roku 2012, po otwarciu nowego wiaduktu kolejowego w ulicy Klasyków, linię 152 skierowano na trasę z Tarchomina do Białołęki Dworskiej. W latach 2011–2013, ze względu na zamknięcie przejazdu kolejowo-drogowego w ciągu ulicy Klasyków i objazd linii 152, z Nowodworów na "Płudy" kursował autobus linii 214. Autobusy zawracały na ulicy Klasyków około 200 metrów przed stacją Warszawa Płudy. Oprócz połączenia autobusowego Płudy posiadają dogodne połączenie kolejowe z centrum Warszawy. Stacja kolejowa Warszawa Płudy znajduje się w południowo-wschodniej części osiedla. W grudniu 2010 roku warszawska Szybka Kolej Miejska uruchomiła linię S9 łączącą dworzec Warszawa Gdańska z Legionowem. W dniu 1 czerwca 2012 roku Szybka Kolej Miejska uruchomiła nową linię S3, łączącą Legionowo z lotniskiem Chopina przez Warszawę Wschodnią. Z pobliskim osiedlem Białołęka Dworska łączy "Płudy" wiadukt przy ulicy Klasyków. Wiadukt był budowany w latach 2010–2012 przez Polskie Linie Kolejowe S.A.

</doc>
<doc id="549021" url="https://pl.wikipedia.org/wiki?curid=549021" title="I liga polska na żużlu (2006)">
I liga polska na żużlu (2006)

Rozgrywki I ligi żużlowej w sezonie 2006 rozpoczęły się 9 kwietnia 2006, a zakończyły 24 września. W lidze wystąpiło 7 zespołów, które w rundzie zasadniczej rozegrały 14 kolejek po 3 spotkania (łącznie 42 spotkań). Następnie na podstawie tabeli dokonano podziału na grupę mistrzowską (pierwsze cztery zespoły z tabeli) i spadkową (pozostałe trzy). W grupie mistrzowskiej rozegrano 6 kolejek po 2 spotkania, a w spadkowej 6 kolejek po 1 spotkanie (łącznie 18 spotkań).
Za zwycięstwo w meczu drużyna dostaje 2 punkty, za remis 1, a za porażkę 0. Dodatkowo za zwycięstwo w dwumeczu drużyna dostaje 1 punkt bonusowy (w przypadku remisu w dwumeczu punktu nie przyznaje się). Do rundy finałowej drużyny przystępują z zaliczeniem punktów zdobytych w rundzie zasadniczej. W rundzie finałowej obowiązuje ta sama zasada punktacji.
Mistrz I ligi awansował do Ekstraligi żużlowej w sezonie 2007, wicemistrz rozegrał baraż z przedostatnim zespołem z Ekstraligi 2006. Dodatkowo zespoły, które wywalczyły awans do Ekstraligi muszą spełnić wymagania licencyjne. Zespół, który awansuje w przyszłorocznej Ekstralidze wykupi udziały w spółce Ekstraliga Żużlowa.
Ostatni (siódmy) zespół I ligi rozegrał baraż z wicemistrzem II ligi. Żaden zespół nie spadł automatycznie.
Od sezonu 2006 zniesiono ograniczenia względem obcokrajowców: drużyny mogły zatrudniać dowolną liczbę zawodników spoza kraju, jednak drużyny I i II ligi nie mogły zatrudniać zawodników (także Polaków), którzy występowali w cyklu Grand Prix 2006 z numerami stałymi (1 do 15). Obcokrajowcy mogli także występować w roli zawodnika młodzieżowego.
Rozgrywki prowadziła Główna Komisja Sportu Żużlowego (GKSŻ) w imieniu Polskiego Związku Motorowego (PZM).
Zespoły.
Z ligi ostatecznie wycofała się (4 kwietnia) drużyna Wybrzeże Gdańsk, która z powodu kłopotów finansowych została rozwiązana, a nowy klub z Gdańska wystartował w II lidze. Główna Komisja Sportu Żużlowego nie zdecydowała się (jak w przypadku Ekstraligi) na uzupełnienie składu liczebnego I ligi.
Runda finałowa.
Grupa mistrzowska.
Tabela
Terminarz i wyniki
Grupa spadkowa.
Tabela
Terminarz i wyniki
Baraże.
o awans.
Zgodnie zasadami, w barażu bierze udział siódma drużyna Ekstraligi i wicemistrz I ligi.
o utrzymanie.
Zgodnie zasadami, w barażu bierze udział siódma drużyna I ligi i wicemistrz II ligi.

</doc>
<doc id="549022" url="https://pl.wikipedia.org/wiki?curid=549022" title="Carlos Bianchi">
Carlos Bianchi

Carlos Bianchi (ur. 26 kwietnia 1949 w Buenos Aires) – argentyński piłkarz, obecnie jeden z najbardziej utytułowanych trenerów klubowych na świecie. Pięciokrotny zdobywca tytułu króla strzelców w lidze francuskiej. Jako trener zdobył wszystkie najwyższe trofea klubowe Ameryki Południowej, głównie z Boca Juniors.
Kariera piłkarska.
Jako piłkarz debiutował w pierwszym składzie Vélez Sársfield w roku 1967 w meczu przeciwko Boca Juniors. Swoją pierwsza bramkę w barwach klubu zdobył 7 lipca 1968 roku w meczu ligowym przeciwko Argentinos Juniors. W tym samym roku wraz ze swoją drużyną sięgnął po tytuł mistrzowski. Dla drużyny Vélez Sársfield zdobył 121 goli w 165 meczach.
W roku 1970 Henri Germain, prezes Stade de Reims sprowadził Bianchiego do Francji i od razu chciał go zatrudnić. Dla Reims zdobył 107 bramek w 124 meczach dzięki czemu był królem strzelców Ligue 1 w latach 1974, 1976 i 1977. Następnie od 1977 do 1979 grał dla paryskiego Saint-Germain, w którego barwach również zdobył tytuł króla strzelców. Kolejny sezon 1979/1980 spędził w Racingu Strasbourg.
Z Francji wrócił do Argentyny do swojego macierzystego klubu Vélez Sársfield by przed zakończeniem kariery wrócić na sezon 1984/85 do Reims.
Bianch grając w klubach prezentował się bardzo dobrze, jednak jego kariera międzynarodowa nie wyglądała tak imponująco. W drużynie narodowej Argentyny zagrał tylko 14 razy i strzelił 7 bramek. Nie wystąpił również nigdy na mistrzostwach świata.
Kariera trenerska.
Zaraz po zakończeniu kariery piłkarskiej Carlos Bianchi rozpoczął pracę ze Stade de Reims jako trener. Był trenerem Reims od roku 1984 do 1988, po czym pracował z OGC Nice (1989/90) i z Paris St. Germain (1991/92).
W roku 1993 przejął swoją macierzystą drużynę Vélez Sársfield i doprowadził ją do mistrzostwa w lidze argentyńskiej. Rok później, po meczu finałowym przeciwko São Paulo FC zdobył Copa Libertadores. W tym samym roku pokonał zespół A.C. Milan w Pucharze Interkontynentalnym. Z Vélez zdobył jeszcze mistrzostwo Argentyny w 1995 i 1996 oraz Copa Interamericana w 1996.
Następnie przeniósł się do Włoch, gdzie trenował AS Roma. Po dziesięciu miesiącach został jednak zwolniony ze względu na słabe wyniki sportowe.
Po krótkiej przerwie, w której był dyrektorem sportowym Paris FC, w roku 1998 rozpoczął pracę z Boca Juniors. W latach 1998 i 1999 zdobył mistrzostwo Argentyny, po czym w roku 2000 zdobył Copa Libertadores pokonując w rzutach karnych SE Palmeiras oraz Puchar Interkontynentalny wygrywając z osławionym Realem Madryt. W roku 2001 z takimi znanymi zawodnikami w składzie jak Martín Palermo, Óscar Córdoba i Juan Román Riquelme znów zdobył Copa Libertadores; tym razem jednak przegrał Puchar Interkontynentalny z Bayernem Monachium.
Po kolejnym roku przerwy znów został zatrudniony przez Boca Juniors i od razu zdobył z nimi kolejne mistrzostwo Argentyny, Copa Libertadores i Puchar Interkontynentalny. Po porażce w finale Copa Libertadores w 2004 Bianchi zrobił sobie roczną przerwę od piłki nożnej żeby poświęcić się swojej rodzinie.
W sezonie 2005/2006 trenował Atlético Madryt. Od 1 stycznia 2013 powrócił na ławkę trenerską Boca Juniors.
Bianchi był wielokrotnie wybierany najlepszym trenerem Ameryki Południowej oraz najlepszym trenerem klubowym świata. Kilka razy otrzymał propozycję prowadzenia narodowej reprezentacji Argentyny jednak za każdym razem je odrzucał.

</doc>
<doc id="549023" url="https://pl.wikipedia.org/wiki?curid=549023" title="Wimbledon 2004">
Wimbledon 2004

Wimbledon 2004 – trzeci w sezonie wielkoszlemowy turniej tenisowy, który rozegrano w dniach 21 czerwca – 4 lipca, na kortach londyńskiego All England Lawn Tennis and Croquet Club.
Finał singla wśród panów rozegrali najwyżej rozstawieni w turnieju, Szwajcar Roger Federer oraz Amerykanin Andy Roddick. Zwycięzcą meczu został Federer, który tym samym obronił tytuł z 2003 roku. Nową mistrzynią u pań została Marija Szarapowa, która wygrała swój pierwszy turniej rangi wielkoszlemowej. Triumfatorami zmagań wśród deblistów została czołowa para turnieju Jonas Björkman-Todd Woodbridge. Dla Björkmana był to trzeci wimbledoński tytuł, natomiast dla Woodbridge'a było to już siódme zwycięstwo na londyńskich kortach. Para Cara Black i Rennae Stubbs wygrała turniej deblistek. Ponadto Black odniosła końcowy sukces także w rozgrywkach mikstowych, grając wraz ze swoim bratem Wayne'em.

</doc>
<doc id="549025" url="https://pl.wikipedia.org/wiki?curid=549025" title="Odcinek testowy">
Odcinek testowy

Odcinek testowy (ang. "shakedown") – odcinek rozgrywany przed rozpoczęciem rajdu samochodowego, swoją charakterystyką podobny do odcinka specjalnego, na którym załogi mogą sprawdzić ustawienia samochodu itp. przed rozpoczęciem rywalizacji w rajdzie. 
Odcinek ten nie jest wliczany do końcowej klasyfikacji rajdu, a uczestnictwo w nim nie jest obowiązkowe.

</doc>
<doc id="549028" url="https://pl.wikipedia.org/wiki?curid=549028" title="Juanito (ur. 1976)">
Juanito (ur. 1976)

Juanito, właśc. Juan Gutiérrez Moreno (ur. 13 lipca 1976 w Kadyksie) – hiszpański piłkarz występujący na pozycji obrońcy, reprezentant kraju.
Kariera klubowa.
Juanito rozpoczynał swoją karierę w klubie z rodzinnego Kadyksu. Pod koniec lat 90. był zawodnikiem rezerw Realu Betis, jednak nie zdołał przebić się do pierwszego zespołu. W 2000 i 2001 występował na wypożyczeniu w Recreativo Huelva, skąd wrócił do Betisu, w którym wywalczył sobie miejsce w podstawowym składzie i regularnie występował w meczach Primera División, Pucharze UEFA oraz Lidze Mistrzów w sezonie 2005/2006. Największym sukcesem klubowym Juanito było zdobycie Copa del Rey i 4. miejsce w Primera División w 2005 roku. Od 2009 do 2011 roku grał w Atlético Madryt. W 2011 roku przeszedł do Realu Valladolid. W 2012 roku zakończył karierę.
Kariera reprezentacyjna.
W reprezentacji Hiszpanii Juanito zadebiutował 21 sierpnia 2002 w remisowym (1:1) meczu z Węgrami. Nie został on jednak podstawowym zawodnikiem drużyny. W 2006 został powołany przez Luisa Aragonésa na Mistrzostwa Świata, na których był jednak tylko zmiennikiem Carles Puyol. Juanito wystąpił na turnieju w Niemczech w ostatnim meczu grupowym z Arabią Saudyjską (1:0) i zdobył jedyną bramkę, głową po dośrodkowaniu z rzutu rożnego. Hiszpania osiągnęła na turnieju fazę 1/8 finału, w której została wyeliminowana przez Francję. Juanito rozegrał w drużynie narodowej 25 meczów i zdobył 3 bramki.

</doc>
<doc id="549030" url="https://pl.wikipedia.org/wiki?curid=549030" title="Szpital Świętego Ducha w Bieczu">
Szpital Świętego Ducha w Bieczu

Szpital Świętego Ducha – szpital działający od 1399 roku w Bieczu, .
Historia.
Szpital powstał jako instytucja kościelna w VIII w. w Europie zachodniej. W Polsce zaczęły powstawać w największych miastach w XIII w. Szpitale były zakładane najczęściej przez zakony. W XIV w. powstawały tzw. parafie szpitalne z własnym kościołem i odrębnym uposażeniem, w źródłach określane jako prepozytury. Taki właśnie szpital z prepozyturą został ufundowany w Bieczu w 1395 przez królową Jadwigę wspólnie z rajcami bieckimi. W mieście liczącym już ponad 3000 mieszkańców taka instytucja okazała się niezbędna. W dokumencie z 25 lipca 1395 z Krakowa napisano, że królowa Jadwiga zgadza się na budowę szpitala, uwalnia od podatków 2 łany pod miastem i folwark w Libuszy z 3 stawami rybnymi stanowiące uposażenie, a nadto ofiaruje pod szpital plac koło murów, gdzie niegdyś stał zamek, zniszczony w czasie pożaru w 1388. Szpital działał już w 1399 roku. Następni królowie zwiększają uposażenie szpitala. .
W 1837 roku kościół św. Ducha został rozebrany. Natomiast w XIX w. szpital został odremontowany. Służył nadal do 1950 biednym. Następnie został przekazany szkole średniej na internat dla chłopców. Po wybudowaniu nowego gmachu liceum budynek opuszczono i zaczął popadać w ruinę. W latach 80. XX w. próbowano go remontować, jednak remont został przerwany ze względu na zmiany polityczne w Polsce. Dewastacja w latach 1991-97 doprowadziła do tego, że zachowane zostały tylko mury i dach. Od 2004 trwają prace remontowe.
Architektura.
Budynek jest usytuowany na wschodnim cyplu wzgórza miejskiego. Jest to budowla piętrowa o wymiarach 21 m 10,5 m. Ściany wschodnia i zachodnia zdobione są cegłą zendrówką. Od strony wschodniej znajdują się dwa portale. Od zachodu znajduje się portal kamienny, obecnie zamurowany. Nad portalem znajduje się rzeźbiony w kamieniu orzeł jagielloński z datą 1487, prawdopodobnie przeniesiony z zamku w XVII w.

</doc>
<doc id="549035" url="https://pl.wikipedia.org/wiki?curid=549035" title="Emirates Stadium">
Emirates Stadium

Emirates Stadium – stadion piłkarski położony w północnym Londynie, w dzielnicy Islington, na którym od sezonu 2006/07 mecze rozgrywa drużyna Arsenalu. Oddany do użytku został w lipcu 2006 roku. Stadion ma wszystkie miejsca siedzące, a jego całkowita pojemność wynosi 60 355 miejsc, co czyni go trzecim co do wielkości obiektem w Premiership.
Początkowo znany był jako Ashburton Grove, jednak wykupienie praw do nazwy przez linie lotnicze Emirates spowodowało jej zmianę na Emirates Stadium. Koszt budowy obiektu wyniósł 430 milionów funtów, jednak nie całą tę sumę poświęcono na konstrukcję stadionu.
Stadion.
Stadion Arsenalu jest konstrukcją składającą się z czterech kondygnacji. Zadaszone są tylko trybuny obiektu. Stadion został zaprojektowany przez architektów z firmy HOK Sport oraz inżynierów z firmy Buro Happold, konsultantami do spraw budowy była firma AYH. Wśród realizujących projekt znalazła się także firma Sir Robert McAlpine.
Górna (26 646 miejsc) oraz dolna (24 425 miejsc) kondygnacja to standardowe miejsca siedzące. W sezonie 2006/2007 ceny biletów na spotkania "kategorii B" wynosiły od 32 do 66 funtów (dla dorosłych), zaś dla młodzieży kosztowały one 13 funtów. Wejściówki na mecze "kategorii A" wahały się od 46 do 96 funtów. Za sezonowy karnet trzeba było zapłacić między 885 a 1825 funtów&lt;ref name="Season Ticket Information 2006/07"&gt;"Season Ticket Information 2006/07", Arsenal.com, 8 grudnia 2006&lt;/ref&gt;.
Najmniejsza kondygnacja składa się z 150 loży po 10, 12 i 15 miejsc. Maksymalna liczba widzów na tym poziomie wynosi 2222. Najtańsza cena loży to 65 tys. funtów. Posiadanie w niej miejsca daje uprawnienia do oglądania każdego spotkania Arsenalu na własnym stadionie, w ramach Ligi Mistrzów, Pucharu Anglii oraz Carling Cup. Najbardziej ekskluzywnym miejscem na stadionie jest tzw. "Diamentowy Klub". Aby móc się tam znaleźć trzeba otrzymać zaproszenie. Ponadto należy zapłacić za każdy mecz 25 tys. funtów i tyle samo dopłacać raz do roku. Bilety te upoważniają do korzystania z darmowej restauracji i baru, miejsca parkingowego oraz specjalnej obsługi. Członkowie klubu mają również możliwość podróżowania samolotem piłkarzy na europejskie mecze wyjazdowe.
Boisko ma wymiary 105×68 metrów, co sprawia, że jest ono największe w całej Premier League. Całkowita wielkość murawy wynosi 113×76 metrów. Po zachodniej stronie obiektu znajduje się tunel dla piłkarzy, tuż pod miejscem na główną kamerę telewizyjną. Kibice gości mają miejsca w południowo-wschodniej części stadionu, na niższej kondygnacji. Liczba miejsc może być zwiększona z 1,5 do 4,5 tys., jeżeli udostępnione zostaną miejsca za południową bramką. Kolejne 4,5 tys. krzesełek można uzyskać przyznając kibicom miejsca na wyższej kondygnacji. To sprawia, że maksymalna liczba miejsc dla fanów przeciwnych drużyn to 9 tys. (przepisy mówią o 15 proc. na puchary, takie jak FA Cup i Carling Cup).
Górna kondygnacja jest w pewnych miejscach "ścięta", co pozwala na dostanie się na stadion większej ilości powietrza i światła. W północno-zachodniej i południowo-wschodniej części trybun znajdują się dwa gigantyczne telebimy. Włodarze klubu rozważają zbudowanie jeszcze trzeciego w części północno-wschodniej.
Emirates jest mocno związany ze starym obiektem Arsenalu, Highbury. Władze "Kanonierów" za wszelką cenę starają się, aby były stadion nie odszedł w zapomnienie. Biura klubowe nazwane są "Highbury House", znajduje się tam też popiersie legendarnego szkoleniowca Arsenalu, Herberta Chapmana. Dwa mosty biegnące nad torami kolejowymi zostały nazwane Clock End i North Bank, na pamiątkę trybun Highbury. Słynny zegar wiszący na Clock End również został przeniesiony na Emirates Stadium.
Nazwa.
5 października 2004 roku ogłoszono, że nowy stadion Arsenalu nosić będzie nazwę "Emirates Stadium" – władze "Kanonierów" porozumiały się w sprawie warunków kontraktu z liniami lotniczymi Emirates Airline, opiewającego na 100 mln euro i ważnego przez 15 lat. Umowa zakłada również noszenie przez zawodników Arsenalu koszulek z logiem sponsora przez osiem następnych sezonów.
Nazwa obiektu często jest skracana do krótkiego "The Emirates". Kibice najczęściej operują nazwą "Ashburton Grove". Podobnie miała się sprawa z poprzednim stadionem "Kanonierów" – rzadko mówiono "Arsenal Stadium", lecz po prostu "Highbury".
Według przepisów UEFA stadion nie może być oficjalnie nazywany "Emirates Stadium", ponieważ Emirates nie jest głównym sponsorem Ligi Mistrzów (w podobnej sytuacji jest obiekt Bayernu Monachium, Allianz Arena). Z tego powodu UEFA preferuje nazwę "Ashburton Grove" lub "Arsenal Stadium".
Historia.
Potrzeba nowego stadionu.
Pierwsze plany budowy Emirates Stadium powstały na początku lat dziewięćdziesiątych. Ówczesny obiekt Arsenalu, Highbury, był za mały, przez co często nie mógł pomieścić wszystkich chętnych do obejrzenia spotkania. Sytuacje te poważnie odbijały się na finansach klubu. Dochód z biletów wynosił ok. 28 mln funtów, a wpływy ze sprzedaży praw telewizyjnych ok. 52 mln funtów. Większość tej sumy przynosiła sprzedaż meczów Ligi Mistrzów. Działacze "Kanonierów" pragnęli zwiększyć dochody ze sprzedaży wejściówek oraz uniezależnić się od LM. Wkrótce zapadła decyzja o budowie nowego obiektu, mogącego pomieścić 60 tys. widzów.
Wybór Ashburton Grove.
Ostatecznie klub wybrał teren pod nowy stadion w odległości tylko pięćset metrów od Highbury. Projekt został ogłoszony w listopadzie 1999 roku, a otwarcie planowano na sierpień 2003 roku, ale wskutek trudności finansowych przełożono je na lato 2006. Teren Ashburton Grove miał wielu dzierżawców. W celu zabudowania parceli konieczne było wykupienie jej od ówczesnych właścicieli, i zapłacenie za jej przemieszczenie, co okazało się być bardzo kosztowne.
Sprzeciw mieszkańców.
Mimo obecności Arsenalu w Islington przez ponad 80 lat, niektórzy mieszkańcy i lokalne przedsiębiorstwa sprzeciwili się budowie nowego stadionu. Lokatorzy, którzy musieli się przeprowadzić, w lipcu 2002 roku wnieśli sprawę do sądu, ale przegrali ją.
Kwestia budowy stadionu stała się ważnym punktem kampanii przed wyborami samorządowymi w maju 2006. Partia Liberalnych Demokratów straciła mandaty w kilku okolicznych okręgach, co pozbawiło ją większości w Radzie Miasta. Policja zażądała także, aby autokary przywożące kibiców były parkowane w pobliskim Sobel Sports Centre zamiast podziemnym parkingu na stadionie, zaś przejazd przez 14 okolicznych ulic był ograniczony w dniu każdego meczu.
Konstrukcja.
Budowa stadionu rozpoczęła się w lutym 2004. W tym samym czasie rozpoczęto także budowę dwóch mostów nad linią kolejową Northern City, łączącą stadion z Dayton Park. W sierpniu 2005 roku sama konstrukcja była gotowa. Do lutego 2006 roku 90 proc. miejsc na trybunach zostało wyprzedanych, a do czerwca tego samego roku kolejne 10 proc. Ceremonia instalacji pierwszego krzesełka miała miejsce 13 marca 2006 roku. Wziął w niej udział piłkarz "Kanonierów", Abou Diaby. Test świateł stadionowych został przeprowadzony 25 czerwca, a dzień później ustawiono bramki.
Otwarcie.
Oficjalne otwarcie Emirates Stadium miało miejsce 26 października 2006, dokonał go książę Filip. Początkowo ceremonię poprowadzić miała królowa brytyjska, Elżbieta II, ale w związku z problemami zdrowotnymi nie wzięła udziału w uroczystości.
Finanse.
Całkowity koszt projektu, czyli 430 mln funtów, powiększony dodatkowymi kwotami, był dla władz Arsenalu trudny do zrealizowania. Klubu nie stać było na kontynuowanie prac na stadionie, toteż zwrócił się po pożyczkę do Royal Bank of Scotland. Wyniosła ona 260 mln funtów.
W sierpniu 2005 roku klub oznajmił, że zamierza zamienić kredyt bankowy na obligacje. Wypuszczono 13,5-letnie obligacje na sumę 210 milionów funtów. Była to pierwsza tego typu operacja przeprowadzona przez europejski klub piłkarski. Dnia 31 maja 2006 dług klubu wynosił 262,1 mln funtów, co oznaczało wzrost zobowiązań o 100 milionów funtów.
Arsenal czerpie także fundusze z dodatkowego źródła: część ulicy Lough Road oraz terenów wokół nowego stadionu została wydzierżawiona pod budownictwo. Ponadto Highbury przekształcone zostało w tereny mieszkaniowe. We wszystkich tych miejscach ma powstać ponad 2000 mieszkań. Innymi źródłami dochodów są również umowy z firmą cateringową Daleware North, Nike oraz Emirates.
Jednak największe zyski ma przynieść klubowi sam stadion. Dyrektor generalny "Kanonierów", Keith Edelman stwierdził, że nowy obiekt powinien podnieść przychody klubu ze 115 mln do ok. 170 mln funtów.
Dojazd.
Na stadion można dojechać metrem oraz autobusem. Stacja metra "Arsenal" jest najbliższa północnej części stadionu. Do południowej części najłatwiej dojść można od stacji "Holloway Road" – jednak tylko w dniach rozgrywania spotkań. Następne pobliskie stacje to "Finsbury Park", "Highbury" oraz "Islington". Są one oddalone o ok. 10 minut spaceru od stadionu. Stadion jest otwarty dla posiadaczy biletu na dwie godziny przed meczem. Podzielony jest on na cztery części: pomarańczową i niebieską od strony północnej, oraz żółtą i zieloną w części południowej. Sklep klubu "The Armoury" oraz kasy biletowe znajdują się obok części żółtej. Stadion obsługiwany jest przez elektroniczny system sprzedaży biletów. Członkowie klubu wchodzą na obiekt po okazaniu kart członkowskich. Pozostali kibice kupują zwykłe, jednorazowe bilety.

</doc>
<doc id="549036" url="https://pl.wikipedia.org/wiki?curid=549036" title="Ashburton Grove">
Ashburton Grove



</doc>
<doc id="549039" url="https://pl.wikipedia.org/wiki?curid=549039" title="Wimbledon 2003">
Wimbledon 2003

Wimbledon 2003 - trzeci w sezonie wielkoszlemowy turniej tenisowy Wimbledon, który rozegrano w dniach 23 czerwca – 6 lipca, na kortach londyńskiego All England Lawn Tennis and Croquet Club.
Swój pierwszy wielkoszlemowy tytuł na londyńskich kortach wywalczył Roger Federer, który w finale pokonał Marka Philippoussisaa. W finale singla u kobiet wygrała Serena Williams, broniąc tym samym zwycięstwo wywalczone w 2002 roku. Ponownymi mistrzami wśród deblistów została para Jonas Björkman-Todd Woodbridge, natomiast triumfatorkami zmagań deblistek zostały Kim Clijsters oraz Ai Sugiyama, wygrywając tym samym drugi tytuł wielkoszlemowy jako duet w grze podwójnej.

</doc>
<doc id="549041" url="https://pl.wikipedia.org/wiki?curid=549041" title="Pistia rozetkowa">
Pistia rozetkowa

Pistia rozetkowa ("Pistia stratiotes" L.) – gatunek rośliny będący jedynym przedstawicielem monotypowego rodzaju "Pistia". Ma wiele synonimów: topian osokowaty, sałata wodna, sałata nilowa, piscja osokowata, pistia pływająca. Roślina pływająca pochodząca ze strefy tropikalnej i subtropikalnej, przy czym naturalny zasięg jest nieznany (pierwsza opisana roślina pochodziła z rzeki Nil w rejonie Jeziora Wiktorii). Obecnie rozpowszechniona wszędzie w ciepłych wodach, często jako uciążliwy chwast (w niektórych stanach Stanów Zjednoczonych uprawa tego gatunku jest zabroniona). Gatunek ujęty jest na liście inwazyjnych gatunków stwarzających zagrożenie dla Unii Europejskiej.
Roślina uprawiana jest jako akwariowa. W strefie klimatu tropikalnego bylina, w klimacie umiarkowanym roślina jednoroczna.
Zwalczanie.
W Stanach Zjednoczonych rośliny zwalczane są mechanicznie (przez zbiór i usuwanie roślin z powierzchni wody), chemicznie (za pomocą pestycydów) i biologicznie (za pomocą żerujących na pistii owadów: "Neohydronomous affinis" i "Spodoptera pectinicornis" – gatunek pochodzący z Tajlandii).

</doc>
<doc id="549042" url="https://pl.wikipedia.org/wiki?curid=549042" title="Zygmunt Orłowski">
Zygmunt Orłowski

Zygmunt Orłowski s. Franciszka (ur. 5 lutego 1926 w Konopówce pow. Tarnopol na Ukrainie, zm. 8 lipca 1984 w Gdańsku) – pułkownik dyplomowany Wojska Polskiego, uczestnik walk w II wojnie światowej.
Życiorys.
Absolwent Oficerskiej Szkoły Artylerii w Riazaniu z 1945 oraz Akademii Sztabu Generalnego im. Karola Świerczewskiego w Rembertowie z 1965 (z wyróżnieniem). Po ukończeniu szkoły oficerskiej został skierowany do 6 Brygady Artylerii Lekkiej wchodzącej w skład 2 Łużyckiej Dywizji Artylerii. 
W okresie II wojny światowej brał udział w walkach o Wał Pomorski w 1945 r. oraz w forsowaniu Nysy. Odznaczony m.in. Krzyżem Walecznych i Złotym Krzyżem Zasługi. 
W latach 1975–1982 pełnił obowiązki Komendanta Wojskowej Komendy Uzupełnień w Gdyni.
Do rezerwy został przeniesiony 14 lutego 1982 na podstawie Rozkazu Szefa Departamentu Kadr MON nr 0153 z 30 września 1981.
Został pochowany na Cmentarzu Srebrzysko w Gdańsku (rejon II-Aleja Zasłużonych).

</doc>
<doc id="549043" url="https://pl.wikipedia.org/wiki?curid=549043" title="Zamek w Bieczu">
Zamek w Bieczu

Zamek w Bieczu – zamek królewski w stylu gotyckim usytuowany na Górze Zamkowej w Bieczu, po którym zachowały się jedynie fundamenty. 
Historia.
Na wzgórzu nazywanym Górą Zamkową przy drodze z Biecza do Nowego Sącza, na miejscu wczesnośredniowiecznego grodu wybudowano w XIII wieku murowany zamek obronny, który był terenową siedzibą książąt i królów polskich. Często odnotowywano pobyt w nim króla Władysława Łokietka i jego syna Kazimierza Wielkiego. Przy zamku wzmiankowany był kościół św. Piotra. W 1401 roku na zamku król Władysław Jagiełło zaręczył się z Anną Cylejską. W 1439 roku na zamku król Władysław Warneńczyk spotkał się z królem węgierskim Albrechtem Habsburgiem. Zamek ostatecznie przestał pełnić funkcję obronną w 2 połowie XV wieku. W 1475 roku Kazimierz IV Jagiellończyk polecił rozebrać zamek i przenieść siedzibę starosty do drugiego zamku. Ruiny zamku i całej fortyfikacji istniały jeszcze w XIX wieku. O istnieniu zamku świadczą tylko zachowane w ziemi fundamenty.
W 1961 roku przeprowadzono wykopaliska archeologiczne.
Architektura.
Zamek miał kształt wydłużonego prostokąta o wymiarach 20 x 42 m i posiadał od północy okrągłą wieżę o średnicy 10 m. Od południa wzgórze obmywała rzeka Ropa. 
Inne zamki w Bieczu.
Oprócz zamku na Górze Zamkowej w Bieczu znajdował się także niewielki zamek, w miejscu którego powstał później kościół św. Ducha w Bieczu i szpital oraz trzeci zamek, w miejscu którego zbudowano Kościół i klasztor franciszkański w Bieczu.

</doc>
<doc id="549045" url="https://pl.wikipedia.org/wiki?curid=549045" title="Tucholski Park Krajobrazowy">
Tucholski Park Krajobrazowy

Tucholski Park Krajobrazowy () – powierzchnia tego utworzonego w 1985 r. parku wynosi 36 983 ha, oś hydrograficzną parku stanowi rzeka Brda z licznymi przełomami i meandrami, na otaczającym ją sandrze tzw. sandrze Brdy dominują bory sosnowe. Od roku 2010 znajduje się w strefie buforowej Rezerwatu Biosfery Bory Tucholskie.

</doc>
<doc id="549046" url="https://pl.wikipedia.org/wiki?curid=549046" title="Berthold Huber">
Berthold Huber

Berthold Huber (ur. 15 lutego 1950 w Ulm) – niemiecki działacz związkowy, polityk, przewodniczący IG Metall.
Życiorys.
Po ukończeniu gimnazjum Huber zdobył po 1970 zawód narzędziowca, który wykonywał potem w firmie Kässbohrer (następnie Setra, obecnie EvoBus) w Ulm. W 1971 przystąpił do związku zawodowego IG Metall. Huber był wtedy członkiem rady zakładowej swojego przedsiębiorstwa, a od 1987 jej przewodniczącym.
W latach 1985 – 1990 Huber odbył studia historii i filozofii na Uniwersytecie we Frankfurcie. Następnie w 1990 był kolejno współpracownikiem IG Metall i sekretarzem tego związku w byłej NRD. 
W latach 1991 - 1993 był kierownikiem wydziału przewodniczącego IG Metall Franza Steinkühlera, następnie do 1998 kierownikiem koordynującym wydziału pierwszego wiceprzewodniczącego i późniejszego ministra gospodarki i pracy Waltera Riestera.
Potem przeszedł do okręgu IG Metall Badenia-Wirtembergia, którym kierował do 2003 jako następca Gerharda Zambelliego. W tym czasie został m.in. zawarty ramowy układ zbiorowy w sprawie płac dla Badenii-Wirtembergii.
W latach 2003-2007 pełnił funkcję pierwszego wiceprzewodniczącego, a od 2007 jest przewodniczącym IG Metall.
W maju 2009 został wybrany prezydentem Międzynarodowej Federacji Pracowników Przemysłu Metalowego ("International Metalworkers' Federation"), oraz przewodniczącym rady Fundacji im. Otto Brennera ("Otto-Brenner-Stiftung").
Huber jest od 1991 również członkiem SPD.

</doc>
<doc id="549047" url="https://pl.wikipedia.org/wiki?curid=549047" title="Wimbledon 2002">
Wimbledon 2002

Wimbledon 2002 - trzeci w sezonie wielkoszlemowy turniej tenisowy, który rozegrano w dniach 24 czerwca – 7 lipca, na kortach londyńskiego All England Lawn Tennis and Croquet Club.
Nowym zwycięzcą zawodów singlowych u panów został Australijczyk Lleyton Hewitt, dla którego był to drugi tytuł wielkoszlemowy. Mistrzynią gry pojedynczej u kobiet została Amerykanka Serena Williams, po pokonaniu w finale swojej siostry, Venus. Obie zawodniczki triumfowały również razem w zmaganiach deblistek, po wygranej w finale nad Virginią Ruano Pascual i Paolą Suárez. Para Jonas Björkman-Todd Woodbridge została mistrzami debla u mężczyzn. Dla Björkmana był to pierwszy tytuł na londyńskich kortach, natomiast Woodbridge w przeszłości wygrywał wimbledoński turniej.

</doc>
<doc id="549048" url="https://pl.wikipedia.org/wiki?curid=549048" title="Ostre zapalenie oskrzeli">
Ostre zapalenie oskrzeli

Ostre zapalenie oskrzeli (łac. "Bronchitis acuta") – stan zapalny błony śluzowej oskrzeli, spowodowany zakażeniem dróg oddechowych, przebiegający z przekrwieniem i złuszczaniem się nabłonka oddechowego oraz powstawaniem wysięku w świetle oskrzeli, mający tendencję do samoistnego całkowitego ustępowania bez pozostawienia upośledzenia funkcji układu oddechowego.
Powikłania.
Zapalenie oskrzeli, nawet nieleczone, zwykle ustępuje bez pozostawienia jakichkolwiek powikłań. Jednakże u osób z grupy ryzyka mogą rozwinąć się powikłania pod postacią:
Ostre zapalenie oskrzeli nigdy nie przechodzi w przewlekłe zapalenie oskrzeli.

</doc>
<doc id="549049" url="https://pl.wikipedia.org/wiki?curid=549049" title="II liga polska na żużlu (2006)">
II liga polska na żużlu (2006)

Rozgrywki II ligi żużowej w sezonie 2006 rozpoczęły się 9 kwietnia 2006, a zakończyły 24 września. W lidze wystąpiło 9 zespołów, które rozegrały 18 kolejek po 4 spotkania (łącznie 72 spotkań). W II lidze, w przeciwieństwie do Ekstraligi i I ligi, nie następuje druga runda.
Za zwycięstwo w meczu drużyna dostaje 2 punkty, za remis 1, a za porażkę 0. Dodatkowo za zwycięstwo w dwumeczu drużyna dostaje 1 punkt bonusowy (w przypadku remisu w dwumeczu punktu nie przyznaje się).
Mistrz II ligi awansował do I ligi w przyszłym sezonie, wicemistrz rozegrał baraż z ostatnim zespołem z tegorocznej I ligi.
Od sezonu 2006 zniesiono ograniczenia względem obcokrajowców: drużyny mogły zatrudniać dowolną liczbę zawodników spoza kraju, jednak drużyny I i II ligi nie mogły zatrudniać zawodników (także Polaków), którzy występują w cyklu Grand Prix 2006 z numerami stałymi (1 do 15). Obocokrajowcy mogli także występować w roli zawodnika młodzieżowego.
Rozgrywki prowadzi Główna Komisja Sportu Żużlowego (GKSŻ) w imieniu Polskiego Związku Motorowego (PZM).
Po raz trzeci GKSŻ zezwoliła na start w lidze zespołom z innych krajów: Ukraina Równe (Ukraina), Speedway Center Daugavpils (Łotwa) i Speedway Miszkolc (Węgry).
Zespoły.
7 kwietnia z rozgrywek II ligi wycofała się Wanda Kraków.
Baraż o awans.
Zgodnie zasadami, w barażu bierze udział siódma drużyna I ligi i wicemistrz II ligi.

</doc>
<doc id="549050" url="https://pl.wikipedia.org/wiki?curid=549050" title="Innocentyna">
Innocentyna



</doc>
<doc id="549051" url="https://pl.wikipedia.org/wiki?curid=549051" title="Innocencja">
Innocencja

Innocencja – jeden z żeńskich odpowiedników imienia Innocenty.
Innocencja imieniny obchodzi 22 czerwca i 16 września.

</doc>
<doc id="549054" url="https://pl.wikipedia.org/wiki?curid=549054" title="Wimbledon 2001">
Wimbledon 2001

Wimbledon 2001 - trzeci w sezonie wielkoszlemowy turniej tenisowy, który rozegrano w dniach 25 czerwca – 8 lipca, na kortach londyńskiego All England Lawn Tennis and Croquet Club.
Nowym mistrzem turnieju został Chorwat Goran Ivanišević, zdobywając tym samym swój pierwszy wielkoszlemowy tytuł. W finale pokonał po pięciosetowym meczu Patricka Raftera. Zwyciężczynią turnieju kobiet została Venus Williams, która wygrała zawody rok wcześniej. Triumfatorami zmagań deblistów zostali Donald Johnson i Jared Palmer. Johnson wygrał na londyńskich kortach po raz pierwszy rozgrywki wielkiego szlema, z kolei dla Palmera był to drugi tytuł po Australian Open z 1995. Nowymi mistrzyniami gry podwójnej u pań zostały Lisa Raymond oraz Rennae Stubbs. Obie zawodniczki wywalczyły razem drugą wielkoszlemową wygraną po Australian Open z roku 2000.

</doc>
<doc id="549055" url="https://pl.wikipedia.org/wiki?curid=549055" title="Kapliczki bieckie">
Kapliczki bieckie

Kapliczki bieckie – pięć zabytkowych kapliczek w Bieczu. 

</doc>
<doc id="549057" url="https://pl.wikipedia.org/wiki?curid=549057" title="Gilberto">
Gilberto

Gilberto, właśc. Gilberto da Silva Melo (ur. 25 kwietnia 1976 w Rio de Janeiro) – brazylijski piłkarz występujący na pozycji pomocnika, reprezentant Brazylii, obecnie zawodnik brazylijskiej Vitórii Salvador.
Kariera klubowa.
Gilberto rozpoczynał swoją karierę klubową w rodzinnym Rio de Janeiro. W 1996 został zawodnikiem słynnego CR Flamengo, z którym w tym samym roku wywalczył Puchar Conmebol, Puchar Rio i Taça Guanabara. W sezonie 1999/2000 był zawodnikiem klubu Serie A Interu, jednak szybko powrócił do Brazylii, gdzie święcił triumfy z klubem CR Vasco da Gama, z którym wywalczył w 2000 roku Taça Guanabara, Puchar Mercosur oraz mistrzostwo Brazylii. Później był jeszcze zawodnikiem Grêmio oraz São Caetano, z którym zdobył w 2004 mistrzostwo stanu São Paulo. W tym samym roku przeniósł się do Herthy BSC, z którą zajął 4. miejsce w Bundeslidze i w sezonie 2005/2006 występował w Pucharze UEFA. 31 stycznia 2008 roku podpisał kontrakt z Tottenhamem Hotspur. W jego barwach zadebiutował 6 marca w meczu Pucharu UEFA z holenderskim PSV Eindhoven. Jedyną ligową bramkę w barwach Kogutów zdobył podczas derbów Londynu przeciwko Chelsea F.C. rozegranych na White Hart Lane. Półtora roku po transferze do angielskiego klubu Gilberto opuścił Tottenham. Od lipca tego roku ponownie jest zawodnikiem brazylijskiego Cruzeiro Esporte Clube. W tym sezonie rozegrał w barwach tego klubu już 20 meczów i strzelił 7 goli.
Kariera reprezentacyjna.
Gilberto zadebiutował w reprezentacji Brazylii 11 czerwca 2003 w meczu przeciwko Nigerii. Później często uzupełniał skład kadry Carlosa Alberto Parreiry. Tak było na turnieju o Copa America 2004, w którym Brazylia pokonała w finale Argentynę w rzutach karnych oraz w Pucharze Konfederacji 2005, w którym jego drużyna również pokonała w finale Argentynę. W 2006 został powołany na Mistrzostwa Świata. Na turnieju w Niemczech, z którego Brazylia odpadła w ćwierćfinale Gilberto był rezerwowym. Wyszedł w pierwszym składzie jedynie w ostatnim meczu fazy grupowej przeciwko Japonii (4:1), w którym zdobył jedną z bramek dla swojej drużyny. Do tej pory rozegrał on w kadrze 33 meczów i zdobył 1 bramkę.

</doc>
<doc id="549058" url="https://pl.wikipedia.org/wiki?curid=549058" title="Aprecjacja pieniądza">
Aprecjacja pieniądza



</doc>
<doc id="549059" url="https://pl.wikipedia.org/wiki?curid=549059" title="Budynek grodu starościńskiego w Bieczu">
Budynek grodu starościńskiego w Bieczu

Budynek grodu starościńskiego w Bieczu (także: budynek wójtowski, zamek starościński, gród starościński) – budynek wzniesiony na początku XVI w. pierwotnie jako siedziba wójta Biecza. W 1641 zamieniony na zamek stanowiący siedzibę starosty oraz sądu grodzkiego. W latach 1667–1676 urzędował w nim jeden z głównych twórców barokowych w Polsce, Wacław Potocki. Po 1783 budynek popadł w ruinę. Nazwa "gród starościński" mocą żywej tradycji przetrwała jednak do dziś.
Historia budynku.
Początki budowli.
Gmach wójtowski został wzniesiony na przełomie XV i XVI wieku, kiedy miasto było już gruntownie zabudowane. Działały już wówczas wszystkie instytucje związane z funkcjonowaniem komuny miejskiej. Biecz jako stolica powiatu bieckiego spełniał także ważną funkcję administracyjną, wojskową i sądowniczą. Aby poszczególne jednostki organizacyjne miejskie i powiatowe mogły sprawnie funkcjonować, konieczna była odpowiednia, nowa siedziba dla lokalnych władz. Ważnym czynnikiem wpływającym na charakter inwestycji była funkcja obronna Biecza. Miasto leżąc przy granicach kraju było narażone na ataki wrogich państw. Gmachy o charakterze publicznym musiały mieć więc zapewnione bezpieczeństwo, starano się je budować w obrębie murów miejskich.
Historia tego budynku zaczyna się w 1500, gdy mieszczanin Mikołaj Ozanek rozpoczął jego budowę. W 1501 król Jan Olbracht pozwolił ówczesnemu staroście bieckiemu Jakubowi Siekluckiemu wykupić wójtostwo bieckie od Erazma Szczepanowskiego. Następca Olbrachta, Aleksander Jagiellończyk w 1503 zatwierdził akt poprzednika i równocześnie zaświadczył, że rajcy bieccy: Walentyn Chodorek, Jan Młynarz i Jan Necz, oraz kilku mieszczan zawarli w imieniu wszystkich rajców bieckich umowę z Jakubem Siekluckim w sprawie czynszu z domu, który Jakub zakupił za zgodą króla od Mikołaja Ozanka i zamienił na siedzibę wójtostwa.
Budynek jako siedziba administracji bieckiej.
Dom zakupiony od Ozanka okazał się niewystarczający na siedzibę wójtostwa, więc zdecydowano się go rozbudować, kosztem jednego z zajętych domostw. Do rozbudowy król pozwolił wykorzystać kamienie, cegły i różne odłamki ze zniszczonego w 1475 r. pierwszego zamku bieckiego. Po rozbudowie król Aleksander zapisał 200 grzywien na to wójtostwo i dom wójtowski.
W 1531 doszło do poważnego konfliktu. Posesorka wójtostwa skarżyła się m.in. że rajcy bieccy zniszczyli ganek zbudowany przez mur miejski z domu wójtowskiego, który według nich powodował ciągłe nanoszenie brudów na mury miejskie. Rajcy natomiast oskarżali posesorkę o zajęcie trzech parcel domów mieszczańskich na swój użytek i zbudowaniu na nich dworu wójtowskiego. Taka błahostka spowodowała konflikt między rajcami a mieszczaństwem. W myśl sądu postanowiono więc, że sądy powinny się odbywać nie w dworze wójtowskim, ale w ratuszu. Odnośnie do zniszczonego ganku postanowiono, aby posesorka sama go odbudowała w taki sposób, by nieczystości nie niszczyły murów miejskich.
Ostatnim wójtem dziedzicznym wójtostwa bieckiego była Agnieszka Beata z Tenczyna. Między 1532 a 1537 wójtostwo bieckie zostało wykupione przez króla i włączone do starostwa bieckiego. Odtąd kompetencje przysługujące wójtowi dziedzicznemu stawiania jednego kandydata na rajcę oraz mianowania wójta sądowego i ławników przeszły na króla. W jego imieniu czynności tych dokonywali starostowie. Natomiast majątkiem należącym do wójtostwa dziedzicznego, także w imieniu króla dysponowali starostowie. Gmach wójtowski nie był już siedzibą administracji, gdyż starostwo urzędowało w zamku, który znajdował się tuż na wschód od miasta, tam, gdzie obecnie jest klasztor franciszkański.
W 1562 Jan Tarło, starosta pilzneński, będący w tym czasie tenutariuszem wójtostwa w Bieczu, zastawił je za 3300 czerwonych złotych staroście bieckiemu Mikołajowi Ligęzie. W umowie zawartej dopiero w 1575 Tarło zobowiązał Ligęzę, aby "„wystarał się o list królewski na złączenie wójtostwa bieckiego z domem (...) od miasta kupionym dla wójtostwa”". Wójtostwo prawdopodobnie spoczywało w rękach Ligęzy aż do 1603, kiedy to Zygmunt III Waza pozwolił wykupić sukcesorowi Mikołaja, Mikołajowi Spytkowi Ligęzie starostwo i wójtostwo bieckie. Kolejnymi właścicielami wójtostwa byli następujący po sobie starostowie.
W pierwszej połowie XVII wieku do Biecza sprowadzono konwent reformatów. Byli oni początkowo osadzeni w drewnianym kościele św. Jakuba, jednak ze względu na podmokły i narażony na wylewy rzeki Ropy teren, Reformaci prosili o nowe lokum. Postanowiono przekazać zakonnikom zamek, a starostwo przenieść do budynku wójtowskiego. Na decyzję złożyły się na nie tylko starania zakonników, bowiem zamiana siedziby leżała także w interesie starostwa. Zamek znajdował się poza murami miasta, a w obrębie murów księgi byłyby bezpieczniejsze. Dzięki pomocy starosty bieckiego, Jana Wielopolskiego, sprawę poruszono w czasie sejmiku w Proszowicach. 25 sierpnia 1639 zapadła tam decyzja, aby ze względu na bezpieczeństwo ksiąg grodzkich i ziemskich przenieść siedzibę starostwa.
"„Pomienione księgi grodzkie i ziemskie bieckie do miasta Biecza na wójtostwo z grodu teraźniejszego przeniesione były, które wójtostwo na zamek i gród obieramy na czasy wieczne, aby sądy grodzkie staroście, roki i kwerele tamże odprawiały się. Uchwalamy na wymurowanie sklepu i dla chowania ksiąg, i izby dla odprawowania sądów grodzkich starościch, pozwalamy pobór jeden łanowy z szosem z miast i miasteczek dupla powiatu naszego bieckiego, a ten podatek pomieniony pan poborca wybrawszy na wystawienie sklepu i sądowej izby i inszych potrzebnych gmachów obrócić ma...„"
Sejm uchwałę sejmiku zatwierdził jeszcze w 1639. Szybko przystąpiono do przebudowy obydwu budynków. W 1642 reformaci przenieśli się do nowego klasztoru, przebudowanego z zamku starościńskiego. Siedzibę starostwa przeniesiono zaś w obręb miasta, do gmachu wójtowskiego. Odtąd budynek, nazywany już grodem starościńskim, był siedzibą starostwa bieckiego.
Dokładną lokalizację zamku starościńskiego ukazuje sztych dzieła Georga Brauna i Franza Hogenberga z 1617 r. Na sztychu opatrzony jest on numerem 7 i opisany jako "Advocatio" (z łac. wójtostwo). Od strony południowej przylegają do niego mury obronne, a od wschodu baszta.
W latach 1667–1676 podstarościm bieckim był jeden z głównych twórców barokowych w Polsce, urodzony w pobliskiej wsi Wola Łużańska, Wacław Potocki. Przez pewien czas pełnił także funkcję sędziego grodzkiego. Podczas pobytu w Bieczu stworzył swoje najbardziej znane dzieła, m.in. "Argenidę" oraz "Transakcję wojny chocimskiej". W 1966 dla upamiętnienia jego działalności wmurowano pamiątkową tablicę na budynku zamku starościńskiego.
Budynek w czasie zaborów.
Kres świetności miasta nastąpił wraz z I rozbiorem Polski, kiedy Biecz znalazł się w zaborze austriackim. Regres znaczenia miejscowości wynikał głównie z dokonanych przez zaborcę zmian administracyjnych. W 1783 nastąpiła likwidacja powiatu bieckiego. W 1784 wszystkie księgi grodzkie przeniesiono do archiwum bernardyńskiego we Lwowie. W 1776 Habsburgowie sprzedali miasto rodzinie Siemieńskich, na skutek czego utraciło ono status królewski. W 1783, w związku z wprowadzeniem przez zaborcę nowego podziału administracyjnego, zlikwidowano sądownictwo grodzkie. Gród starościński nie spełniał już swoich funkcji i podobnie jak całe miasto został oddany w ręce Siemieńskich. W 1789 Siemieński zapisał swoje dobra dziedziczne i wójtostwo bieckie będące w zastawie swojemu synowi.
Nie wiadomo, dlaczego gród starościński popadł w ruinę w pierwszej połowie XIX w. Być może został wyłączony z dóbr Siemieńskich jako obiekt administracji i sądownictwa państwowego. W tym czasie, w okresie upadku miasta, po prostu niepotrzebne było wykorzystywanie tego budynku.
Nieznana jest także dokładna data rozpoczęcia remontu budynku. Jeszcze w 1878 gród był ruiną. Filip Szreniawski w jednym ze swoich wierszy w 1887 napisał:
Tym "szlachetnym mężem" był Stanisław Znamierowski.
Na jednej z cegieł wmurowanej w gród znajduje się data "1881". Można więc wnioskować, że zamek był remontowany w latach 1881–1887.
Budynek w XX wieku.
Po konserwacji gród zamieszkany był przez rejenta Stanisława Znamierowskiego, a później przez rejenta Stefana Meusa. Po nim w latach 1907–1912 mieszkali tam Gabriel Orzakiewicz i Bolesław Gawroński. Następnie w latach 1912–1922 mieszkał tam Jan Glück, a jego żona – do 1933. Później mieszkał tam najprawdopodobniej Izydor Spirer oraz dr Woźniak. Od 1929 do końca okupacji hitlerowskiej mieszkał tu dr Roman Soczyński, lekarz miejski.
Po wojnie budynek został przekazany władzom szkolnym. Powstało tu gimnazjum i liceum. Niedługo później liceum przeniesiono do wyremontowanego budynku dawnej bożnicy, a gród pełnił funkcję internatu dla dziewcząt. Z chwilą wybudowania nowego internatu przy liceum, w styczniu 1981 budynek grodu oddano do użytku Gminnej Szkoły Zbiorczej w Bieczu, która po dokonaniu niezbędnego remontu, przeznaczyła obiekt na sale lekcyjne.
Po kilku latach władze szkoły rozpoczęły starania o dobudowanie piętra. Miało to zarówno upodobnić wygląd budynku do tego ze XVII-wiecznego sztychu Hogenberga, jak i pomóc w rozwoju szkoły. Prace rozpoczęto jesienią 1986, a zakończono je w 1991. Prócz piętra została dobudowana sala gimnastyczna.
Podczas prac przy budowie fundamentów sali gimnastycznej w 1990 odkryto w starej studzience ponad 20 naczyń i dzbanów, datowanych na XIV wiek. Cztery lata później znaleziono także liczne fragmenty gotyckich i renesansowych kafli.
Po powstaniu Zespołu Szkół nr 1 w Bieczu w 2002 budynek grodu starościńskiego został przekazany do użytku gimnazjum nr 1 w Bieczu.
Wygląd budynku na przestrzeni wieków.
Pierwszym źródłem informacji o wyglądzie zamku jest sztych z dzieła Georga Brauna i Franza Hogenberga z 1617. Sztych ukazuje dwupiętrowy budynek ze stromym dachem. Na sztychu budynek zamku przylega do murów obronnych od strony południowej, od wschodu zaś przylega do niego baszta.
W 1765 obiekt już był w złym stanie. Lustratorzy królewscy tak opisali ówczesny budynek:
"„Tenże zamek dachem nowym okryty, który przed nakryciem w wielką ruinę poszedł i stragarze w nim pogniły, poupadały, mury się porysowały, znacznej potrzebują renowacji. Bezpieczeństwa sądów żadnego nie masz, ponieważ ludzi alias pachołków na to ordynowanych nie znajduje się, i lubo antiquitus ruskie wsie też warty odprawiały należące do starostwa bieckiego, ale teraz są rachowane na intratę starościńską, dla tego N. Rzeczpospolita i JKM deklaruje obmyślić sequritatem sądów i całego powiatu...„"
Szczegółowy opis grodu zachował się z 1777. Jak wynika z tego opisu, przy wjeździe była brama kryta gontem. Po prawej stronie bramy znajdowała się kordygarnia z izbą oraz oficyny z kuchnią i dwiema izbami. Po lewej natomiast mieścił się budynek mieszkalny dla woźnego. Naprzeciwko bramy był pałac, do którego wchodziło się schodami do sieni. Znajdowały się tam dwa skarbce, 3 pokoiki, drewniana sala, pod którą była stajnia oraz wielka, murowana sala.
Gród stanowił ograniczoną część pałacu. Zlokalizowany był na parterze. Z sieni wchodziło się do sali sądowej, z której było wejście do archiwum zabezpieczonego żelaznymi drzwiami. Pod zamkiem były 4 piwnice, zachowane do dzisiaj. W rogu zamku znajdowała się baszta. Całość była pokryta gontem.
Kolejny opis zamku przedstawił w 1829 Stanisław Jaszowski, wędrujący po miastach Galicji. Według tego dziennikarza, zamek był "zaniedbany, opuszczony, zaledwie domyślać się można, że był kiedyś obronny. Baszty zupełnie zniszczone, mury warowne rozsypane w gruzy. Ale wewnątrz starożytne wschody i komnaty nasuwają myśl, że tu niegdyś naradzali się nad obroną ojczyzny w ciężkie zbroje przywdziani rycerze."
Po remoncie w XIX wieku budynek zupełnie zmienił swój wygląd. Był to budynek parterowy z dachem czterospadowym krytym gontem. Długość budynku bez przybudówek wynosiła 32 m, a szerokość 13,7 m. Całkowita długość (razem z przybudówkami) wynosiła 48 m. Na zewnątrz budynek otynkowano i przyozdobiono boniowaniem w partiach nadokiennych i drzwiowych. Od strony południowej, wykorzystując niezabudowany mur obronny, stworzono szeroką na 2m i długą na 13,5m loggię. Dobudowano także dwie przybudówki od strony wschodniej (w miejscu dawnej baszty) i zachodniej.
Budynek ponownie zmienił swój wygląd w latach 80. XX wieku. Dobudowano wtedy piętro, co upodobniło nieco budynek do tego ze XVII-wiecznego sztychu Hogenberga. Dodano także 4 małe okienka dachowe. Od strony zachodniej grodu dobudowana została sala gimnastyczna, co bardzo niekorzystnie wpłynęło na sylwetkę architektoniczną budynku. Konieczne to jednak było do rozwoju szkoły.

</doc>
<doc id="549061" url="https://pl.wikipedia.org/wiki?curid=549061" title="Brazylijski Korpus Ekspedycyjny">
Brazylijski Korpus Ekspedycyjny

Brazylijski Korpus Ekspedycyjny (, w skrócie FEB) – brazylijski korpus piechoty biorący udział w II wojnie światowej w Europie. Liczył ok. 25 700 żołnierzy. Brazylia była jedynym krajem Ameryki Południowej, który wysłał swych żołnierzy do walki na fronty II wojny światowej. Jego dowódcą był generał João Baptista Mascarenhas de Morais, który za swoje czyny został awansowany do stopnia marszałka polnego jako ostatni Brazylijczyk. 
Historia.
Korpus wypłynął z Brazylii 2 lipca 1944 roku. Pożegnał go osobiście prezydent Getúlio Vargas (jego syn był jednym z żołnierzy formacji). Wylądował w Neapolu w połowie lipca 1944 roku i został podporządkowany dowództwu amerykańskiemu. Miasto nie było przygotowane na jego przyjęcie, w tym zaopatrzenie w żywność i broń. Amerykanie nie traktowali żołnierzy brazylijskich jak równoprawnych sojuszników. System zaplecza, rezerw, organizacji i dowodzenia oddziałów brazylijskich był fatalny. Sytuacja poprawiła się po przesunięciu korpusu na północ od Rzymu i podporządkowaniu go dowództwu generała Marka Wayne’a Clarka, który postanowił dać Brazylijczykom szanse walki z wrogiem. 15 września 1944 roku korpus włączył się do lekkiego boju na północ od Pizy, a ciężkie walki odbył w listopadzie i grudniu 1944 roku oraz w lutym 1945 roku, w okolicach Monte Castello di Vibio na Linii Gotów. Głównie z braku doświadczenia, korpus poniósł ogromne straty, walcząc dzielnie i zdobywając ostatecznie cel. 
W dniu, kiedy pierwszy statek wypłynął z Neapolu w drogę powrotną do Brazylii, minister wojny Eurico Gaspar Dutra wydał rozkaz rozwiązujący formację z dniem powrotu. Zakazano też noszenia odznaki korpusu, tworzenia grup kombatanckich, dyskutowania o kampanii włoskiej, a także czytania wierszy tworzonych przez żołnierzy na froncie. Członkowie korpusu zostali natychmiast zdemobilizowani lub rozproszeni wśród innych formacji. Przyczyną tak nagłych działań było zagrożenie polityczne ze strony korpusu w stosunku do panującej wówczas w Brazylii władzy.
Podsumowanie.
Ogólnie siły lądowe walczyły we Włoszech od września 1944 do maja 1945 roku, podczas gdy marynarka wojenna i lotnictwo walczyły na Atlantyku od połowy 1942 do końca II wojny światowej. Podczas ośmiomiesięcznych walk we Włoszech Brazylijski Korpus Ekspedycyjny wziął do niewoli 20 573 jeńców wojennych państw Osi, w tym dwóch generałów, 892 oficerów i 19 679 żołnierzy o innych stopniach wojskowych. Podczas wojny Brazylia straciła 948 zabitych we wszystkich trzech rodzajach sił zbrojnych.
W kulturze popularnej.
Szwedzki zespół power metalowy Sabaton poświęcił FEB utwór "Smoking Snakes" opowiadający o losach trójki brazylijskich żołnierzy.

</doc>
<doc id="549062" url="https://pl.wikipedia.org/wiki?curid=549062" title="Mono Grande">
Mono Grande



</doc>
<doc id="549063" url="https://pl.wikipedia.org/wiki?curid=549063" title="Sędzimierz">
Sędzimierz

Sędzimierz (niem. "Neugericht") – osada w Polsce wchodząca w skład Walimia, położona w województwie dolnośląskim, w powiecie wałbrzyskim, w gminie Walim.
Położenie.
Sędzimierz leży jest w dolinie Walimki, między centrum Walimia a Jugowicami. Zabudowania osady ciągną się na długości około 1,5 km pomiędzy Działem Jawornickim na zachodzie i Babim Kamieniem. 
Podział administracyjny.
W przeszłości była to wieś, obecnie niewielka rolniczo-przemysłowo-wczasowa osada stanowiąca północną część Walimia. W latach 1975–1998 miejscowość administracyjnie należała do województwa wałbrzyskiego.
Historia.
Sędzimierz powstał w końcu XVII lub na początku XVIII wieku jako kolonia Jugowic. W 1748 roku była to już spora wieś, był w niej wtedy młyn wodny i mieszkało 25 zagrodników i chałupników. W roku 1825 Sędzimierz był ośrodkiem tkactwa chałupniczego, było tam wtedy wolne sołectwo i 38 domów, w tym: szkoła ewangelicka, browar i młyn wodny. W 1840 roku w miejscowości działało 58 krosien tkackich, a wśród mieszkańców było jeszcze 6 innych rzemieślników. Wieś nadal rozwijała się i w 1861 roku liczyła aż 56 domów. Od połowy XIX wieku w związku z upadkiem tkactwa chałupniczego rozpoczął się proces wyludniania miejscowości, która z powodu położenia na trasie szlaku na Wielką Sowę zaczęła przekształcać się w wieś letniskową. W 1914 roku przez Sędzimierz przeprowadzono linię kolei elektrycznej z Jugowic do Walimia.&lt;br&gt;
Po 1945 roku miejscowość utraciła walory letniskowe i przekształciła się w osadę przemysłową. W późniejszych latach w dawnym pałacyku urządzono wojskowy dom wczasowy.
Zabytki.
W Sędzimierzu znajdują się następujące zabytki:

</doc>
<doc id="549064" url="https://pl.wikipedia.org/wiki?curid=549064" title="Wimbledon 2000">
Wimbledon 2000

Wimbledon 2000 – trzeci w sezonie wielkoszlemowy turniej tenisowy, który rozegrano w dniach 26 czerwca – 9 lipca, na kortach londyńskiego All England Lawn Tennis and Croquet Club.
Mistrzem zawodów singlowych został Pete Sampras, który zarazem obronił tytuł z poprzedniej edycji rozgrywek. Ponadto był to ostatni tytuł Amerykanina spośród siedmiu zdobytych na londyńskich kortach. Nową zwyciężczynią gry pojedynczej u kobiet została Venus Williams, wygrywając swój pierwszy wielkoszlemowy tytuł w karierze. Dodatkowo Williams wygrała konkurencję debla razem ze swoją siostrą Sereną. Australijczycy Todd Woodbridge i Mark Woodforde zdobyli razem podczas tej edycji swój szósty tytuł na wimbledońskich kortach.

</doc>
<doc id="549065" url="https://pl.wikipedia.org/wiki?curid=549065" title="Dom Kromera w Bieczu">
Dom Kromera w Bieczu

Dom Kromera w Bieczu – budynek z XVI w. w Bieczu. Obecnie siedziba muzeum.
 Budynek wpisany jest do rejestru zabytków pod nr rej.: A-309 z 26.09.1973
Historia i wygląd.
Budynek ten tak naprawdę nigdy nie należał do Kromerów, ani też Marcin Kromer w nim się nie urodził, ponieważ obiekt został wzniesiony w 1519, czyli dopiero 7 lat po jego narodzinach. Budynek należał do zamożnej rodziny Chodorów. W 1607 r. córka Jana Chodora wyszła za mąż za Jana Januszowicza, wnosząc mu dom w posagu. W 1612 r. kamienica została przez niego gruntownie przebudowana i w takim stanie (zwłaszcza zachodnia część budowli) przetrwała do dziś.
Po śmierci Januszowicza budynek przeszedł drogą spadku w ręce Ślawskich. Po 1658 r. należał do Wielopolskich, lecz użytkowali go księża bieccy jako legat kaplicy św. Katarzyny przy bieckiej farze. Stan taki istniał co najmniej do 1721 r. Dalsze losy kamienicy nie są znane. Wiadomo, że dopiero pod koniec XIX w. została ona wykupiona z rąk Krasińskich przez Towarzystwo Czytelni Ludowych w Bieczu i do wybuchu II wojny światowej funkcjonowała w niej Biblioteka Miejska. W 1953 r. urządzono w niej Muzeum Regionalne. W latach 1964-1966 budynek przeszedł gruntowną renowację.
Wnętrza budynku (głównie piętro) zachowały rozkład pomieszczeń i wystrój architektoniczny z czasów przebudowy w 1612 r., charakterystyczny dla późnego renesansu. Na uwagę zasługują kolebkowe sklepienia, rzeźbiony kamienny portal z datą "1612" ze znakiem własnościowym J. Januszowicza, rzeźbione kolumny międzyokienne (również z 1612 r.) i obramienia okien.
Muzeum.
Zbiory tego muzeum obejmują zabytki kultury materialnej, ludowej, sztuki i numizmatyki. Najstarszymi eksponatami są toporki i siekierki z okresu neolitu oraz ułamki naczyń. W muzeum znajdują się także monety rzymskie i bizantyjskie, pochodzące z odkryć archeologicznych na Górze Zamkowej średniowieczna ceramika, groty strzał, łyżka i topór, a także naczynia gliniane i kafle. Kolejnymi ekspozycje przedstawiają stare narzędzia pracy oraz dokumenty cechowe, stare armaty, kule kamienne, a także wystawy obrazujące życie dawnych mieszczan.

</doc>
<doc id="549066" url="https://pl.wikipedia.org/wiki?curid=549066" title="Udalryk">
Udalryk

Udalryk — imię męskie pochodzenia germańskiego, od "Hulderich", złożonego z elementów: "hultha" — „łaskawy” i "ric" — „potęga, władza”.
Jego oboczną formą jest Ulryk.
Udalryk imieniny obchodzi 4 lipca.
Znane osoby noszące to imię:

</doc>
<doc id="549068" url="https://pl.wikipedia.org/wiki?curid=549068" title="Cerro de la Neblina">
Cerro de la Neblina



</doc>
<doc id="549070" url="https://pl.wikipedia.org/wiki?curid=549070" title="Bitwa pod Bornhöved">
Bitwa pod Bornhöved

Bitwa pod Bornhöved – starcie zbrojne, które miało miejsce dnia 22 lipca 1227 r. w trakcie walk niemiecko-duńskich o Szlezwik. Bitwa zakończyła się zwycięstwem sił koalicyjnych miast niemieckich. 
W roku 1227 król Danii Waldemar II Zwycięski zamierzał dokonać inwazji na północne Niemcy. Dnia 22 lipca 1227 roku pod Bornhöved zagrodziła mu drogę armia koalicyjna złożona z wojsk arcybiskupa Bremy Gerarda II oraz miast Lubeki i Hamburga. Połączoną armią niemiecką dowodził hrabia holsztyński Adolf IV. Bitwa zakończyła się porażką Duńczyków, którzy musieli wyrzec się swych ambitnych planów.
Wojska niemieckie składały się z 2000 rycerzy, 1000 lekkich rycerzy, 5000 piechoty, 3000-4000 landsknechtów i łuczników. Wojska duńskie: 3000 rycerzy, 5000 piechoty, 5000 landsknechtów i 1000 łuczników ze Szwecji. Ponadto przed bitwą na stronę książąt niemieckich przeszło około 1000 chłopów z Dithmarschen.
W bitwie Niemcy stracili 3 000 ludzi, a około 1 000 zostało rannych. Duńczycy stracili 6 000 ludzi i około 2 000 rannych.

</doc>
<doc id="549072" url="https://pl.wikipedia.org/wiki?curid=549072" title="Dom Barianów-Rokickich w Bieczu">
Dom Barianów-Rokickich w Bieczu

Dom Barianów-Rokickich, tzw. "Stara Apteka" – budynek z 1523 r. w południowej części starego miasta w Bieczu, u wylotu ul. Węgierskiej. Przylega do dobrze zachowanej baszty obronnej zw. Radziecką.
W 1557 r. dom ten nabył od Barbary Uździeniczki aptekarz Marcin Rokicki i urządził tam aptekę. Budynek rozbudowali kolejni spadkobiercy Rokickiego. W 1683 r. praprawnuczka Marcina, Katarzyna Rokicka, wyszła za mąż za aptekarza Mikołaja Akierbama, który przejął budynek wraz z apteką. Z końcem XVII w. budynek wykupił starosta libuski, sołotwiński i pilzneński, uczestnik odsieczy wiedeńskiej z 1683 r. Jan Rey z Nagłowic. Obiekt przestał pełnić rolę apteki, a w następnych wiekach również wielokrotnie zmieniał właścicieli. Dopiero w 1963 r. nabyła go Miejska Rada Narodowa Biecza. W latach 1970–1975 został poddany gruntownej odbudowie i restauracji z przeznaczeniem na cele muzealne. Autorem projektu odbudowy kamieniczki i przylegającej baszty był Andrzej Krzyżanowski.
Piętrowy, murowany budynek w ciągu wieków był kilkakrotnie przebudowywany. Nakryty jest pogrążonym dachem, a jego mury zwieńczone są renesansową (odbudowaną) attyką. Pierwotnie miał charakter obronny, o czym świadczą strzelnice w zachodniej części strychu. Okna mają kamienne, rzeźbione obramowania (częściowo odtworzone), a zewnętrzną elewację zdobi fryz sgraffitowy. W partii narożnej murów ściany północnej i zachodniej tarcze dawnego zegara. We wnętrzu zachował się pierwotny, zróżnicowany w poziomach układ pomieszczeń, renesansowe nadproża, interesująca kolumna międzyokienna i ślady dawnych polichromii.
Muzeum.
Na parterze Baszty znajduje się zrekonstruowana sala aptekarska. Ekspozycja obrazującą dzieje aptekarstwa na Podkarpaciu, oprócz sali aptekarskie obejmuje też zaplecze i piwnice. Na wyższych kondygnacjach znajdują się ekspozycje pokazujące życie muzyczne w Bieczu i okolicach. W sali na piętrze znajdują się eksponaty związane z mieszczańską kulturą materialną. Dalej znajduje się sala przedstawiająca dawne rzemiosło artystyczne Biecza. W samej baszcie eksponowane są dzieje rzemiosła. I tak:

</doc>
<doc id="549075" url="https://pl.wikipedia.org/wiki?curid=549075" title="Mury miejskie w Bieczu">
Mury miejskie w Bieczu

Mury miejskie w Bieczu - ciąg murów miejskich sięgający początku XIV w. Początkowo miały długość ok. 1200 metrów. W ciągu dziejów system obronny miasta zmieniał się w zależności od technik wojennych. Do dzisiaj zachowały się tylko fragmenty - w okolicach kościoła parafialnego oraz resztki murów z częścią przyziemną kwadratowej baszty koło szpitala Św. Ducha.
Niedaleko kościoła znajdują się odkryte w 1964 roku fundamenty jednego z trzech znanych w Polsce barbakanów.
W całości zachowały się jedynie trzy baszty z siedemnastu:

</doc>
<doc id="549076" url="https://pl.wikipedia.org/wiki?curid=549076" title="Pałac Laterański">
Pałac Laterański

Pałac Laterański, zwany także Pałacem na Lateranie – jedna z rezydencji papieskich. Znajduje się na Piazza San Giovanni w Rzymie, tuż obok bazyliki św. Jana na Lateranie ("Basilica di San Giovanni in Laterano"), jednej z czterech bazylik pontyfikalnych w Rzymie.
Od momentu przekazania pałacu biskupowi Rzymu w IV wieku przez Konstantyna Wielkiego Pałac Laterański stanowił siedzibę papieży, wykorzystywaną na równi z Watykanem. Tutaj podpisano też w 1929 r. Traktaty laterańskie, które regulowały stosunki między Stolicą Apostolską a państwem włoskim.
Na mocy Traktatów Pałac, wraz z wieloma innymi budynkami na terenie Rzymu, otrzymał status eksterytorialności.
Obecnie mieści się w nim Papieskie Muzeum Starożytności Chrześcijańskich.

</doc>
<doc id="549078" url="https://pl.wikipedia.org/wiki?curid=549078" title="Akademia Medyczna w Krakowie">
Akademia Medyczna w Krakowie



</doc>
<doc id="549080" url="https://pl.wikipedia.org/wiki?curid=549080" title="Yi I">
Yi I

Yi I (ur. 1536, zm. 1584), znany pod pseudonimem Yulgok (hangul 율곡, hancha 栗谷) – koreański filozof i uczony. Uważany za najwybitniejszego obok Yi Hwanga myśliciela konfucjańskiego tego kraju.
Urodził się w Gangneung we wschodniej Korei. Jego matką była ceniona artystka i poetka, Sin Saimdang, która zapewniła synowi staranne wykształcenie. W młodości studiował taoizm i buddyzm, po śmierci matki udał się nawet do klasztoru w Górach Diamentowych by zostać mnichem. W 1556 roku porzucił jednak buddyzm na rzecz neokonfucjanizmu. Po opuszczeniu klasztoru zdał egzaminy urzędnicze i rozpoczął karierę w administracji.
Yi I sprzeciwiał się dosłownej interpretacji tekstów klasycznych. Głosił monistyczną teorię stojącą w opozycji do poglądów Yi Hwanga. Rozróżnienie na zasadę i siłę materialną sprowadzał do różnicy terminologicznej. Jak dowodził, obydwie są ze sobą nierozerwalnie związane – zasada jest mocą umożliwiającą rzeczom ruch, zaś siła materialna porusza się za sprawą zasady. Zasada sama z siebie nie potrafi wytworzyć niczego, natomiast siła materialna stanowi narzędzie manifestowania się zasady. Różnice między nimi wynikają z faktu, iż zasada jest nieograniczona i wszechobecna, zaś siła materialna ograniczona i jednostronna. W zakresie moralności podkreślał znaczenie wewnętrznego samodoskonalenia i edukacji.

</doc>
<doc id="549084" url="https://pl.wikipedia.org/wiki?curid=549084" title="Dom zbója Becza">
Dom zbója Becza

Dom zbója Becza w Bieczu – kamienica narożna w południowo-zachodniej części Rynku w Bieczu. Nazwa nawiązuje do miejscowej legendy i w żaden sposób nie świadczy o związkach kamienicy z jej bohaterem.
Dzieje kamienicy.
Zachowane ostrołukowe sklepienia w piwnicach i niektóre portale wskazują, że kamienica została wybudowana w okresie gotyku, zapewne jeszcze w XV w. W XVI w. należała do Chodorów - bogatej rodziny bieckich kupców i rzemieślników. W połowie tego stulecia Jerzy Chodor obiekt gruntownie przebudował: dobudowano wówczas piętro, dostawiono browar i poszerzono piwnice. Pod koniec XVI w. budynek nabyła rodzina Mądrowiców, po nich właścicielami byli jacyś Łukowicze, a w latach 1626-1634 pochodzący ze szlacheckiej rodziny Jan Gawroński. W 1666 r. kamienicę kupił nowo przybyły do miasta Kazimierz Lachowicz, aptekarz, i założył w niej aptekę. Wiadomo, że po nim w 1677 r. właścicielem budynku i apteki był Maciej Nycz. Dzieje kamienicy przez następne dwa wieki nie są znane. Wiemy jedynie, że pod koniec wieku XIX jej właścicielem została żydowska rodzina Klotzów. Jak świadczą relacje z tamtych czasów, zachowało się wówczas jeszcze wiele elementów dawnego wystroju architektonicznego budynku: "Oprawy drzwi i okien kamienne, rzeźbione, renesansowe, w izbie głównej herby, na przyokniach medaliony Zygmunta Augusta, wspaniały kominek, stary pułap" (...) "resztki pilastrów, jakieś niby girlandy i medaliony" (...).
Po II wojnie światowej kamienica została przejęta przez miasto już w stanie znacznie odbiegającym od pierwotnego. Do naszych czasów zachowały się jedynie wątki gotyckich murów, późnogotyckie piwnice, duża sień oraz resztki renesansowych portali i nadproży (odnalezione i wmurowane w ściany w czasie renowacji kamienicy w latach 1968-1969). Zachowały się również autentyczne belkowane stropy. W kamienicy ulokowano popularną później przez wiele lat kawiarnię "U Becza". Później działał tam pub i pizzeria. Obecnie (2017 r.) funkcjonują tam restauracja i kawiarnia.
Legenda o zbóju Beczu.
Dawno temu żył rycerz zwany Beczem, który brał udział w wyprawach krzyżowych. Mimo że nie był biedny, często napadał na bogate karawany. Becz zabierał naczynia, biżuterię oraz złote i srebrne monety. Lubił także uwalniać niewolników przewożonych karawanami. Raz zdarzyło się, że uwolnił małą sierotę o imieniu Bietka. Becz zdecydował się zaopiekować dziewczynką. Był jednak groźnym zbójcą i bojąc się o jej wychowanie, oddał ją na dwór książęcy. Prosił jednak Bietkę, aby o nim nie zapomniała. 
Kupcy skarżyli się królowi, że są często napadani, a najczęściej przez Becza. Król nakazał więc go złapać. Becz często się modlił. W czasie modlitwy wojowie Księcia otoczyli i pojmali Becza. Becz bez zbroi i miecza był bezbronny. Książę skazał go na karę śmierci przez ścięcie. Becz miał zostać publicznie stracony na rynku, w obecności całej okolicznej ludności. Gdy kat szykował się do wyroku, w tłumie widzów powstało zamieszanie. Z pośpiechem przeciskała się do przodu piękna młoda dziewczyna z białą chustą. Wbiegnąwszy na podwyższenie, na którym na śmierć oczekiwał Becz, zarzuciła mu chustę na głowę, krzycząc "Mój ci on!". Na mocy starego prawa zwyczajowego Becz stał się w ten sposób wolny. Dziewczyna, która go uratowała, miała na imię Bietka. Becz w ramach skruchy wszystkie swoje dobra rodowe i łupy przeznaczył na wybudowanie miasta. Książę zapytał, gdzie to miasto chciałby wznieść. Becz chciał, aby miasto powstało na wzgórzu, nad rzeką Ropą, bowiem jest to miejsce, gdzie Bietce zwrócił wolność. Książę wydał akt lokacyjny miasta, które od imienia Becza po dziś dzień zwie się Biecz.

</doc>
<doc id="549086" url="https://pl.wikipedia.org/wiki?curid=549086" title="Head (HTML)">
Head (HTML)

&lt;head&gt; (ang. "head" – głowa, "header" - nagłówek) – sekcja nagłówkowa w dokumencie HTML lub XHTML. Pomiędzy otwierającym i zamykającym znacznikiem "&lt;head&gt;" znajduje się prolog dokumentu. Zwykle jest to tylko kilka znaczników (a przede wszystkim tytuł strony, informacje o autorze strony, kodowaniu i instrukcje dla przeglądarki oraz wyszukiwarek). Nie wolno w prologu (czyli między znacznikami "&lt;head&gt;") wpisywać tekstu, który ma się pojawić na stronie.
Przykład.
&lt;head&gt;
 &lt;meta http-equiv="Content-type" content="text/html; charset=iso-8859-2" /&gt;
 &lt;meta http-equiv="Content-Language" content="pl" /&gt;
 &lt;meta name="Author" content="Cygnus" /&gt;
 &lt;title&gt;Cyfrowa obróbka DVD&lt;/title&gt;
&lt;/head&gt;

</doc>
<doc id="549088" url="https://pl.wikipedia.org/wiki?curid=549088" title="An Jung-geun">
An Jung-geun

An Jung-geun lub An Chunggŭn 안중근, (ur. 2 września 1879 w Haeju, zm. 26 marca 1910 w Lüshun) – koreański aktywista polityczny, który w 1909 zastrzelił w Harbinie w Chinach japońskiego gubernatora Korei, Itō Hirobumiego. Został stracony w więzieniu w Lüshun.
Na jego atak wpływ miał japońsko-koreański traktat z 17 listopada 1905, który czynił Koreę japońskim protektoratem. W 1962 został pośmiertnie uhonorowany południowo-koreańskim Orderem Zasługi dla Ustanowienia Państwa I klasy ("Daehan Minguk Jang").
Międzynarodowa Federacja Taekwon-do jego nazwiskiem nazwała jeden z 24. układów formalnych taekwondo – "Joong-Gun Tul". 

</doc>
<doc id="549089" url="https://pl.wikipedia.org/wiki?curid=549089" title="Szlif fasetkowy">
Szlif fasetkowy

Szlif fasetkowy = wielościenny
Rodzaj szlifu polegający na wykonaniu na kamieniu płaskich powierzchni (zwanych fasetkami) o różnych zarysach.
Zasadą szlifu fasetkowego jest obróbka kamienia w ten sposób, aby cały został pokryty symetrycznymi płaszczyznami, dla których utarła się nazwa „fasetki”.
Koronę kamienia wieńczy największa fasetka – „tafla”.Przez powierzchnię tafli przenikają promienie świetlne aż do podstawy kamienia zwanej szpicem, który odbija promienie jak lustro, kierując je z powrotem przez fasetki korony i taflę – daje to efekt brylancji (zostanie on osiągnięty tylko wówczas, jeśli ułożenie fasetek będzie miało właściwy kąt dla danego kryształu).Prawidłowe kąty fasetek należy przyjmować na podstawie tabeli kątów krytycznych dla poszczególnych rodzajów kryształów. Jeśli kąty krytyczne nie będą przestrzegane, promienie świetlne nie powrócą przez fasetki i taflę – ulęgną rozproszeniu i zanikowi, a kryształ będzie martwy.
Liczba i kształt fasetek określają rodzaj szlifu, który dobiera się tak by wydobyć z kamienia jego najkorzystniejsze cechy. Chcąc to osiągnąć, trzeba z matematyczną dokładnością ustalić rozmiar, liczbę i kąty nachylenia fasetek. Surowy kryształ jest najpierw rozłupywany lub piłowany, następnie obtaczany na tokarce, by nadać mu zaokrąglony kształt. Fasetki są nacinane i szlifowane stopniowo. W końcu kamień otrzymuje ostateczny poler przed oprawieniem.
Szlif ten stosuje się do obróbki kamieni przezroczystych o czystym zabarwieniu.
Składa się on:

</doc>
<doc id="549092" url="https://pl.wikipedia.org/wiki?curid=549092" title="MHTML">
MHTML

MHTML (MIME HTML) – standard dodawania zasobów, które w normalnych stronach HTTP są pobierane z zewnątrz (łączone zewnętrznie), takich jak obrazy lub pliki dźwiękowe, do tego samego pliku co kod HTML. Dołączane pliki z danymi są kodowane za pomocą MIME. Powszechną, choć błędną nazwą tego standardu jest MHT (nazwa ta przyjęła się po tym, jak programy takie jak Microsoft Word lub Internet Explorer stosowały dla wygenerowanych przez siebie plików MHTML rozszerzenie .mht).
Treść dokumentu MHTML jest kodowana w taki sposób, jakby był on wiadomością email, z użyciem typu MIME codice_1. Pierwsza część dokumentu to zakodowany w normalny sposób plik HTML. Kolejne części dokumentu MHTML to dodatkowe zasoby identyfikowane za pomocą ich oryginalnych adresów URL.
Obsługa w przeglądarkach.
Proces zapisywania strony HTML wraz z jej zasobami w formie pliku MHTML nie jest całkowicie ustandaryzowany wśród przeglądarek, które ten proces obsługują. Z tego powodu strona zapisana jako plik MHTML może być renderowana (wyświetlana) inaczej w innych przeglądarkach, niż w przeglądarce, która posłużyła do stworzenia danego pliku.
Edycja plików MHTML.
Własny edytor HTML firmy Microsoft, FrontPage, i jego procesor tekstu, Microsoft Word, nie potrafią poprawnie odczytać plików MHTML stworzonych w przeglądarce Internet Explorer. Dodatkowo programy z pakietu biurowego Microsoft Office zapisują zawartość zasobów poprzez łącza względne, podczas gdy Internet Explorer zapisuje plik MHTML używając łączy bezwzględnych.
Aktualnie poprawnie pliki MHTML edytuje program Microsoft SharePoint Designer 2007.

</doc>
<doc id="549095" url="https://pl.wikipedia.org/wiki?curid=549095" title="GetRight">
GetRight

GetRight - menedżer pobierania plików stworzony przez Michaela Burforda.

</doc>
<doc id="549096" url="https://pl.wikipedia.org/wiki?curid=549096" title="Wimbledon 1999">
Wimbledon 1999

Wielkoszlemowy turniej tenisowy Wimbledon w 1999 roku rozegrano w dniach 21 czerwca – 4 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Mahesh Bhupathi / Leander Paes – Paul Haarhuis / Jared Palmer 6:7(10), 6:3, 6:4, 7:6(4)
Gra podwójna kobiet.
 Lindsay Davenport / Corina Morariu – Mariaan de Swardt / Ołena Tatarkowa 6:4, 6:4
Gra mieszana.
 Leander Paes / Lisa Raymond – Jonas Björkman / Anna Kurnikowa 6:4, 3:6, 6:3
Turnieje juniorskie.
Gra pojedyncza chłopców.
 Jürgen Melzer – Kristian Pless 7:6(7), 6:3
Gra pojedyncza dziewcząt.
 Iroda Tulyaganova – Lina Krasnorucka 7:6(3), 6:4
Gra podwójna chłopców.
 Guillermo Coria / David Nalbandian – Todor Enew / Jarkko Nieminen 7:5, 6:4
Gra podwójna dziewcząt.
 Dája Bedáňová / María Emilia Salerni – Tetiana Perebyjnis / Iroda Tulyaganova 6:1, 2:6, 6:2

</doc>
<doc id="549098" url="https://pl.wikipedia.org/wiki?curid=549098" title="Wimbledon 1998">
Wimbledon 1998

Wielkoszlemowy turniej tenisowy Wimbledon w 1998 rozegrano w dniach 22 czerwca – 5 lipca na kortach londyńskiego All England Lawn Tennis and Croquet Club.
Turnieje seniorskie.
Gra pojedyncza mężczyzn.
Pete Sampras (USA) – Goran Ivanišević (CRO) 6-7 (2), 7-6 (9), 6-4, 3-6, 6-2
Gra pojedyncza kobiet.
Jana Novotná (CZE) – Nathalie Tauziat (FRA) 6-4, 7-6 (2)
Gra podwójna mężczyzn.
Jacco Eltingh / Paul Haarhuis (NED) – Todd Woodbridge / Mark Woodforde (AUS) 2-6, 6-4, 7-6 (3), 5-7, 10-8
Gra podwójna kobiet.
Martina Hingis (SUI) / Jana Novotná (CZE) – Lindsay Davenport (USA) / Natalla Zwierawa (BLR) 6-3, 3-6, 8-6
Gra mieszana.
Serena Williams (USA) / Maks Mirny (BLR) – Mirjana Lučić (CRO) / Mahesh Bhupathi (IND) 6-4, 6-4
Turnieje juniorskie.
Gra pojedyncza chłopców.
Roger Federer (SUI) – Irakli Labadze (GEO) 6-4, 6-4
Gra pojedyncza dziewcząt.
Katarina Srebotnik (SLO) – Kim Clijsters (BEL) 7-6(3), 6-3

</doc>
<doc id="549099" url="https://pl.wikipedia.org/wiki?curid=549099" title="Szlif schodkowy">
Szlif schodkowy

Ten szlif stosuje się przede wszystkim do obróbki przezroczystych kamieni kolorowych np. szmaragdów, topazów, turmalinów, rubinów.
Cechują go:
Odmiany szlifu schodkowego:

</doc>
<doc id="549100" url="https://pl.wikipedia.org/wiki?curid=549100" title="Port lotniczy Pekanbaru">
Port lotniczy Pekanbaru

Port lotniczy Pekanbaru () – krajowy port lotniczy w Indonezji; 8 km na południe od centrum miasta Pekanbaru w miejscowości Timpang Siga.

</doc>
<doc id="549101" url="https://pl.wikipedia.org/wiki?curid=549101" title="Wimbledon 1997">
Wimbledon 1997

Wielkoszlemowy turniej tenisowy Wimbledon w 1997 rozegrano w dniach 23 czerwca – 6 lipca, na kortach londyńskiego All England Lawn Tennis and Croquet Club.
Turnieje seniorskie.
Gra pojedyncza mężczyzn.
Pete Sampras (USA) – Cedric Pioline (FRA) 6-4, 6-2, 6-4
Gra pojedyncza kobiet.
Martina Hingis (SUI) – Jana Novotná (CZE) 2-6, 6-3, 6-3
Gra podwójna mężczyzn.
Todd Woodbridge / Mark Woodforde (AUS) – Jacco Eltingh/Paul Haarhuis (NED) 7-6 [4], 7-6 [7], 5-7, 6-3
Gra podwójna kobiet.
Gigi Fernández (USA) / Natalla Zwierawa (BLR) – Nicole Arendt (USA) / Manon Bollegraf (NED) 7-6 [4], 6-4
Gra mieszana.
Helena Suková / Cyril Suk (CZE) – Łarysa Neiland (LAT) / Andriej Olchowski (RUS) 4-6, 6-3, 6-4
Turnieje juniorskie.
Gra pojedyncza chłopców.
Wesley Whitehouse (RSA) – Daniel Elsner (GER) 6-3, 7-6
Gra pojedyncza dziewcząt.
Cara Black (ZIM) – Aubrie Rippner (USA) 6-3, 7-5

</doc>
<doc id="549104" url="https://pl.wikipedia.org/wiki?curid=549104" title="Wounded Knee (jednostka osadnicza)">
Wounded Knee (jednostka osadnicza)



</doc>
<doc id="549107" url="https://pl.wikipedia.org/wiki?curid=549107" title="Wimbledon 1996">
Wimbledon 1996

Wielkoszlemowy turniej tenisowy Wimbledon w 1996 rozegrano w dniach 24 czerwca – 7 lipca, na kortach londyńskiego All England Lawn Tennis and Croquet Club.
Turnieje seniorskie.
Gra pojedyncza mężczyzn.
Richard Krajicek (NED) – MaliVai Washington (USA) 6-3, 6-4, 6-3
Gra pojedyncza kobiet.
Steffi Graf (GER) – Arantxa Sánchez Vicario (ESP) 6-3, 7-5
Gra podwójna mężczyzn.
Todd Woodbridge / Mark Woodforde (AUS) – Byron Black (ZIM) / Grant Connell (CAN) 4-6, 6-1, 6-3, 6-2
Gra podwójna kobiet.
Martina Hingis (SUI) / Helena Suková (CZE) – Meredith McGrath (USA) / Łarysa Neiland (LAT) 5-7, 7-5, 6-1
Gra mieszana.
Cyril Suk / Helena Suková (CZE) – Mark Woodforde (AUS) / Łarysa Neiland (LAT), 1-6, 6-3, 6-2
Turnieje juniorskie.
Gra pojedyncza chłopców.
Uładzimir Wałczkou (BLR) – Ivan Ljubičić (CRO) 3-6, 6-2, 6-3
Gra pojedyncza dziewcząt.
Amélie Mauresmo (FRA) – Magüi Serna (ESP) 4-6, 6-3, 6-4

</doc>
<doc id="549112" url="https://pl.wikipedia.org/wiki?curid=549112" title="Ślepota śnieżna">
Ślepota śnieżna

Ślepota śnieżna – ostre zapalenie spojówek i nabłonka rogówki wywołane ekspozycją na promieniowanie ultrafioletowe.
Ślepota śnieżna powstaje w warunkach silnego nasłonecznienia, np. podczas długiego przebywania na śniegu lub na plaży. Może być przejściowa lub trwała.
Stosowane są różnorodne techniki zapobiegania ślepocie śnieżnej. Do historycznych należą „okulary” sporządzane z opaski i zwisających z niej przed oczyma włókien. Współcześnie stosuje się okulary przeciwsłoneczne lub gogle.

</doc>
<doc id="549118" url="https://pl.wikipedia.org/wiki?curid=549118" title="Wimbledon 1995">
Wimbledon 1995

Wielkoszlemowy turniej tenisowy Wimbledon w 1995 rozegrano w dniach 26 czerwca – 9 lipca, na kortach londyńskiego All England Lawn Tennis and Croquet Club.
Turnieje seniorskie.
Gra pojedyncza mężczyzn.
Pete Sampras (USA) – Boris Becker (GER) 6-7, 6-2, 6-4, 6-2
Gra pojedyncza kobiet.
Steffi Graf (GER) – Arantxa Sánchez Vicario (ESP) 4-6, 6-1, 7-5
Gra podwójna mężczyzn.
Todd Woodbridge / Mark Woodforde (AUS) – Rick Leach / Scott Melville (USA) 7-5, 7-6(8), 7-6(5)
Gra podwójna kobiet.
Jana Novotná (CZE) / Arantxa Sánchez Vicario (ESP) – Gigi Fernández (USA) / Natalla Zwierawa (BLR) 5-7, 7-5, 6-4
Gra mieszana.
Martina Navrátilová / Jonathan Stark (USA) – Gigi Fernández (USA) / Cyril Suk (CZE) 6-4, 6-4
Turnieje juniorskie.
Gra pojedyncza chłopców.
Olivier Mutis (FRA) – Nicolas Kiefer (GER) 6-2, 6-2
Gra pojedyncza dziewcząt.
Aleksandra Olsza (POL) – Tamarine Tanasugarn (THA) 7-5, 7-6(6)

</doc>
<doc id="549124" url="https://pl.wikipedia.org/wiki?curid=549124" title="Miasta Fidżi">
Miasta Fidżi

Według danych oficjalnych pochodzących z 2007 roku Fidżi posiadało ponad 10 miast o ludności przekraczającej 1 tys. mieszkańców. Stolica kraju Suva znajduje się na 2 miejscu spośród największych miast, 2 miasta liczyło ponad 50 tys. mieszkańców; 1 miasto z ludnością 25÷50 tys.; 2 miasta z ludnością 10÷25 tys. oraz reszta miast poniżej 10 tys. mieszkańców. 
Najbardziej zaludnionym obszarem zurbanizowanym jest zespół miejski Suva, który liczy 173 137 mieszkańców.
Największe miasta w Fidżi.
Największe miasta w Fidżi według liczebności mieszkańców (stan na 16.09.2007):
Alfabetyczna lista miast w Fidżi.
Spis miast Fidżi powyżej 1 tys. mieszkańców według danych szacunkowych z 2007 roku:

</doc>
<doc id="549127" url="https://pl.wikipedia.org/wiki?curid=549127" title="Ahn Joong Gun">
Ahn Joong Gun



</doc>
<doc id="549128" url="https://pl.wikipedia.org/wiki?curid=549128" title="Andrzej Bogolubski">
Andrzej Bogolubski

Andrzej Bogolubski (ros. "Андрей Юрьевич Боголюбский"), cs. Błagowiernyj kniaź Andriej Bogolubskij (ur. ok. 1111, zm. w czerwcu 1174 w Bogolubowie koło Włodzimierza) – wielki książę włodzimierski. Syn Jerzego Dołgorukiego.
Życiorys.
Od śmierci ojca (1157) książę rostowsko-suzdalski. Przeniósł stolicę do Włodzimierza. W 1169 r. opanował Kijów uzyskując tym samym tytuł wielkiego księcia. Odmiennie od swoich poprzedników, również ojca, nie przeniósł do tego miasta swej stolicy lecz po złupieniu Kijowa osadzał tam swoich krewnych jako podległych książąt (pierwszym był jego młodszy brat Gleb Jurijewicz). Centrum swego księstwa pozostawił Włodzimierz, który odtąd stał się stolicą wielkiego księstwa. Andrzej zmusił również Nowogród Wielki do uznania swego zwierzchnictwa i narzucił mu zależnych od siebie książąt.
Bogolubski starał się ograniczyć znaczenie polityczne bojarów w swoich księstwach oraz wymuszał bezwzględne posłuszeństwo podległych mu książąt. W połączeniu z charakterem księcia, który znany był ze swego nieopanowania, spowodowało to powstanie w otoczeniu księcia spisku, którego uczestnicy zamordowali Andrzeja Bogolubskiego.
W Bogolubowie wzniósł w końcu lat 50. XII w. kompleks zamkowy z cerkwią Narodzenia Matki Bożej, przy której prawdopodobnie utworzył męski monaster. Tradycja cerkiewna przypisuje mu widzenie Matki Bożej, po którym powstała Bogolubowska Ikona Matki Bożej.

</doc>
<doc id="549135" url="https://pl.wikipedia.org/wiki?curid=549135" title="Robert Young">
Robert Young



</doc>
<doc id="549138" url="https://pl.wikipedia.org/wiki?curid=549138" title="Jewgraf Fiodorow">
Jewgraf Fiodorow

Jewgraf Stiepanowicz Fiodorow "Евграф Степанович Фёдоров" (ur. 22 grudnia 1853 w Orenburgu, zm. 21 maja 1919 w Piotrogradzie), rosyjski krystalograf, geolog i matematyk.
Życiorys.
W latach 1890/91 wprowadził 230 krystalograficzne grupy przestrzenne (równolegle z Arthurem Moritz Schönfliesem). Stworzył optyczną metodę badań krystalograficznych (metoda stolika uniwersalnego). Prace badawcze na Uralu. Publikacje teoretyczne z zakresu krystalografii.

</doc>
<doc id="549140" url="https://pl.wikipedia.org/wiki?curid=549140" title="Paweł Nowak">
Paweł Nowak



</doc>
<doc id="549147" url="https://pl.wikipedia.org/wiki?curid=549147" title="Tofiq Bəhramov">
Tofiq Bəhramov

Tofiq Bəhramov (ur. 29 listopada 1926 w Baku, zm. 12 października 1993) – radziecki sędzia piłkarski narodowości azerskiej.
Początkowo był piłkarzem, ale poważna kontuzja nogi uniemożliwiła mu kontynuowanie kariery. Został więc sędzią piłkarskim (17 lat w radzieckiej lidze). Został wybrany do grona sędziów UEFA w 1964. Po zakończeniu kariery był sekretarzem w Azerskiej Federacji Piłkarskiej. 
Był sędzią liniowym w czasie Mundialu w Anglii. Stał się znany oraz kontrowersyjny po finale MŚ rozegranym pomiędzy Anglią a RFN. W 11. minucie dogrywki Geoff Hurst strzelił gola, a piłka po trafieniu w poprzeczkę odbiła się od murawy. Sędzia główny Gottfried Dienst ze Szwajcarii zawahał się, ale po konsultacji z Bəhramovem uznał gola. Decyzja ta stała się najczęściej dyskutowana w historii piłki nożnej. Powtórki telewizyjne nie dają jednoznacznej odpowiedzi. W 1995 badania przeprowadzone na uniwersytecie w Oksfordzie wykazały, że piłka nie przekroczyła całym obwodem linii bramkowej, a więc gol nie powinien zostać uznany. Po meczu prasa angielska uważała, że decyzja Bəhramova była prawidłowa, natomiast prasa niemiecka uważała, że sędzia skrzywdził drużynę niemiecką. Pikanterii sprawie dodaje fakt, że w półfinale mistrzostw drużyna RFN pokonała ZSRR.
Później sędziował m.in. w finałach ME we Włoszech, Mundialu w Meksyku i pierwszy mecz finałowy Pucharu UEFA 1972 Wolverhampton-Tottenham. W 1999 inny radziecki sędzia Nikołaj Łatyszew oskarżył Bəhramova, że został sędzią międzynarodowym za dwa słoiki kawioru, które miała przyjąć komisja UEFA. Bəhramov napisał dwie autobiograficzne książki, wydane w ZSRR w wielkim nakładzie. Imieniem sędziego nazwano reprezentacyjny stadion w Baku, przed którym stoi jego pomnik.

</doc>
<doc id="549149" url="https://pl.wikipedia.org/wiki?curid=549149" title="Port lotniczy Dżakarta-Soekarno-Hatta">
Port lotniczy Dżakarta-Soekarno-Hatta

Port lotniczy Dżakarta-Soekarno-Hatta () – międzynarodowy port lotniczy w mieście Tangerang (w dzielnicy Cengkareng) w obszarze metropolitarnym Dżakarty, największy port lotniczy Indonezji.
Oddany do użytku w 1985 r., zastąpił stary krajowy port lotniczy "Kemayoran" i przejął większość połączeń międzynarodowego "Halim Perdanakusuma". Zajmuje powierzchnię 18 km², posiada 2 drogi startowe i 2 terminale.
Linie lotnicze i połączenia.
Terminal 1.
Terminal 1A
Terminal 1B
Terminal 1C
Terminal 2.
Terminal 2D
Terminal 2E

</doc>
<doc id="549150" url="https://pl.wikipedia.org/wiki?curid=549150" title="Szlif mieszany">
Szlif mieszany

Szlif mieszany – rodzaj szlifu fasetkowego, stanowiący kombinację szlifu brylantowego i szlifu schodkowego.
Stosuje się go w celu poprawienia efektu zewnętrznego kamienia przez wykonanie na koronie szlifu brylantowego. Kamień ma wtedy lepszy blask, jednakże efekty odbicia są znacznie słabsze. Wynika to z budowy schodkowej podstawy.
Kamienie otrzymujące szlif mieszany mają zazwyczaj zaokrąglony zarys. Koronie (powyżej pasa) nadaje się szlif brylantowy, a podstawie (poniżej pasa) szlif schodkowy.
W ten sposób szlifuje się szafiry i rubiny oraz większość przeświecających kamieni barwnych.

</doc>
<doc id="549152" url="https://pl.wikipedia.org/wiki?curid=549152" title="Steven Weber">
Steven Weber

Steven Robert Weber (ur. 4 marca 1961 w Nowym Jorku) – amerykański aktor, scenarzysta, reżyser i producent filmowy i telewizyjny. Występował w komediach, dramatach, horrorach, filmach science-fiction i kryminałach.
Życiorys.
Wczesne lata.
Urodził się w Nowym Jorku w rodzinie artystycznej jako syn Fran Leslie i Stuarta Webera. Jego rodzina była pochodzenia żydowskiego. Matka była piosenkarką śpiewającą w lokalach nowojorskiej dzielnicy Queens, a ojciec menedżerem komików kabaretowych z Borscht Belt. Dorastał w Queens, dzielnicy Nowego Jorku. Przed kamerą stanął po raz pierwszy jako mały chłopiec grając w reklamówkach telewizyjnych. W 1979 ukończył nowojorską The School of Performing Arts. Uczęszczał na Uniwersytet Stanowy Nowego Jorku w nowojorskim Purchase.
Kariera.
W 1984 wystąpił w roli Bruce’a w sztuce "Wróć, mała Shebo" ("Come Back, Little Sheba") na scenie off-Broadwayu.
Pierwszą rolę filmową zagrał w komediodramacie "Flamingo Kid" ("The Flamingo Kid", 1984) u boku Marisy Tomei i Johna Turturro. Następnie pojawił się na małym ekranie jako Kevin Gibson w operze mydlanej CBS "As the World Turns" (1985-1988).
Zagrał postać Johna F. Kennedy’ego w telewizyjnym dramacie ABC "Rodzina Kennedych stanu Massachusetts" ("The Kennedys of Massachusetts", 1990).
Zasłynął rolą pilota Briana Michaela Hacketta w sitcomie NBC "Skrzydła" ("Wings", 1990-1997), za którą w 2005 wraz z kolegą z planu filmowego Timem Dalym był nominowany do nagrody TV Land.
Kreacja początkującego pisarza Jacka Torrance’a, który podejmuje pracę zimowego stróża w odciętym od świata skrywającego mroczną tajemnicę hotelu Overlook w telewizyjnym dreszczowcu na podstawie powieści Stephena Kinga Warner Bros. "Lśnienie" ("The Shining", 1997) przyniosła mu nagrodę Saturna dla najlepszego aktora telewizyjnego.
Wystąpił na Broadway jako Billy w sztuce Toma Stopparda "Naprawdę coś" ("The Real Thing", 1984-1985; zastąpił Petera Gallaghera) w Plymouth Theatre z Glenn Close i Jeremy Ironsem, "Domowy front" ("Home Front", 1985) w Royale Theatre, "Łup" ("Loot", 1986) w Music Box Theatre z Alekiem Baldwinem oraz zastępując Matthew Brodericka w roli Leo Blooma w musicalu "Producenci" ("The Producers", 2002) w St. James Theatre. Zagrał także w Wilshire Theater w Los Angeles jako Berger w musicalu "Hair" (2001).
Życie prywatne.
Był żonaty z Finn Carter (ur. 1960), córką dziennikarza i polityka Hoddinga Cartera III. 9 lipca 1995 ożenił się ponownie z projektantką wnętrz Juliette Hohnen (ur. 1960). Mają dwóch synów - Jacka Alexandra (ur. 15 stycznia 2001) i Alfie Jamesa (ur. 25 lutego 2003). Po 17 latach małżeństwa, 6 lutego 2013 doszło do rozwodu.

</doc>
<doc id="549153" url="https://pl.wikipedia.org/wiki?curid=549153" title="Dworek Nędzówka w Bieczu">
Dworek Nędzówka w Bieczu

Dworek Nędzówka w Bieczu (popularnie nazywany "Wantuchówka") – murowany dworek w Bieczu z XVIII w. Był budowany w latach 1775–1799. Znajduje się przy ul. Kazimierza Wielkiego. Zaczął on podupadać i do połowy XX w. był parterowym zdewastowanym budynkiem. Po remoncie dobudowano piętro i obecnie znajduje się w nim m.in. klub wędkarski oraz klub Anonimowych Alkoholików.

</doc>
<doc id="549156" url="https://pl.wikipedia.org/wiki?curid=549156" title="Nauplion">
Nauplion

Nauplion (także Nafplion/Nafplio; ngr. Ναύπλιο, staroż. "Nauplia") – miasto w Grecji, na Peloponezie, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida. Siedziba gminy Nauplion. W 2011 roku liczyło 14 203 mieszkańców.
Historia.
Za mitycznego założyciela miasta uchodzi syn Posejdona – Nauplios, argejski żeglarz i astronom, król Eubei, który za śmierć skazanego niesłusznie swego syna Palamedesa zemścił się podstępnie zwabiając powracające spod Troi okręty Achajów na skały wyspy i doprowadzając do ich rozbicia.
Pierwsze, potwierdzone badaniami ślady osadnictwa w okolicy pochodzą z XII w. p.n.e.; dalszy jego rozwój dokumentują groby z VIII w. p.n.e. w okolicy Pronoia. Dzięki strategicznemu położeniu w głębokim zakolu Zatoki Argolidzkiej Nafplion był początkowo obok Argos jednym w ważniejszych miast portowych Argolidy, padając też ofiarą stałej rywalizacji z Argejczykami. W epoce klasycznej nastąpił powolny upadek miasta – aż do II wieku n.e. zostało ono całkiem opuszczone, o czym mówi świadectwo Pauzaniasza. Do naszych czasów dotrwały starożytne ruiny widoczne na niewielkim stanowisku archeologicznym w mieście.
W czasach bizantyjskich miasto założono ponownie, a na tamtejszym akropolu (zob. Akronauplia) wzniesiono twierdzę obronną. Na początku XIII w. Nauplion dostało się pod władzę „Franków” (krzyżowców), pod koniec XIV stulecia przeszło w ręce Wenecjan, którzy utrzymali się tam stosunkowo długo (1530) i zbudowali obronny zamek Bourtzi na przybrzeżnej wysepce. Dopiero w XVI wieku zdobyte miasto weszło w skład państwa Turków osmańskich. W latach 1686–1715, podczas drugiej okupacji weneckiej, na wzgórzu sąsiadującym z Akronauplią wzniesiono rozległą twierdzę Palamidi.
30 listopada 1822 – nagłym atakiem zapoczątkowanym od najwyżej położonej części twierdzy Palamidi – miasto wyzwolone zostało przez połączone oddziały powstańcze Staikosa Staikopulosa i Dimitriosa Moschonisiotisa.
Po odzyskaniu przez Grecję niepodległości Nauplion był w latach 1823–1834 pierwszą stolicą nowożytnego państwa greckiego (podupadłe pod panowaniem tureckim Ateny liczyły wówczas zaledwie ok. 6 tys. mieszkańców). Jesienią 1831 r. Grecy zamordowali w nim swego pierwszego prezydenta – J. Kapodistriasa (27 września).
Miejsce narodzin (11 lipca 1832) greckiego męża stanu Charilaosa Trikupisa, w latach 1875–1895 siedmiokrotnego premiera rządu greckiego, zmarłego na emigracji w 1896.
Zabytki i miejsca turystyczne.
Prócz stanowiącej teren archeologiczny rozległej fortyfikacji Palamidi ("Archeologikos Choros Palamidiu"), najważniejsze do zwiedzenia jest Muzeum Archeologiczne, przy placu Konstytucji (Syntagma) – tj. głównym placu będącym rynkiem starego miasta; od 1930 r. zajmuje ono dwupiętrowy budynek weneckiego arsenału marynarki, wzniesiony w 1713 r. Warto w nim zwrócić na uwagę na wyjątkowy zabytek wśród europejskich militariów – niemal kompletną zbroję z płyt półcylindrycznych pochodzącą z epoki mykeńskiej (XIV w. p.n.e.), odnalezioną w 1960 r. w miejscowości Dendra (Dendroi) opodal Myken.
Muzeum Wojskowości (ul. Amalias 22) znajduje się w budynku pierwszej nowożytnej, greckiej akademii wojskowej, powstałej z inicjatywy J.Kapodistriasa, w okresie wojny o niepodległość Grecji, w której uczestniczyli także ochotnicy polscy (ich 14 nazwisk upamiętnia kolumna memorialna w mieście). Eksponaty obrazują historię tej placówki i ilustrują dzieje wojen toczonych przez Greków od 1904 (podziemna i partyzancka walka o Macedonię, tzw. "Makedonikos Agonas"), poprzez wojny bałkańskie, aż po obie wojny światowe, łącznie ze zjawiskiem ruchu oporu.
Założone w 1974 Muzeum Etnograficzne (ul. V. Aleksandru 1) uchodzi w tej dziedzinie za jedno z najważniejszych w kraju, pozostając pod opieką Peloponeskiej Fundacji Folkloru im. V. Papantoniu; wydaje własny rocznik naukowy. Zgromadzono w nim ok. 25 tys. eksponatów w postaci sprzętów, okolicznościowych strojów i ubiorów ludowych oraz wyrobów tkactwa, narzędzi i artykułów domowego użytku z obszaru całego Peloponezu.
Muzeum Dziecka umieszczone w zabytkowym składzie na dawnej stacji kolejowej, organizacyjnie stanowiące część Muzeum Etnograficznego, prezentuje różnorodność typowego dla kultury kraju wyposażenia (kołyski) i zabawek dziecięcych (koniki na biegunach, kółka, grzechotki itp.), włącznie z postaciami z popularnego i dziś, greckiego ludowego teatru cieni, traktującego o licznych przygodach garbusa imieniem Karagiozis (przyswojona postać tureckiego Karagöza). W swym zakresie tematycznym muzeum prowadzi też programy oświatowe dla dzieci.
Najmniejsze ze wszystkich Muzeum Komboloi (ul. Staikopulu 25) jest placówką prywatną, założoną w 1998 przez Arisa Evangelinosa i działającą pod patronatem ministerstwa. W bogatych zbiorach z różnych czasów przedstawia tradycję i różnorodność sznura koralików (przypominającego różaniec z paciorków), od pokoleń towarzyszącego Grekom na co dzień.
Nauplion jest miejscem festiwalu muzycznego prezentującego muzykę zarówno klasyczną, jak i współczesną, przyciągającego melomanów oraz muzyków-wykonawców z kraju i zagranicy.
Zabytkowa architektura.
Na szczególną uwagę zasługuje monaster Agia Moni (Areia) u podnóża Palamidi. Budynek główny z 1143 r. to przykład architektury bizantyjskiej z epoki Komnenów. Początkowo żeński, w okresie okupacji tureckiej ufortyfikowany i zamieniony na męski, współcześnie znów żeński. Wyruszyły stąd do historycznego szturmu na twierdzę oddziały Staikopulosa i Moschonisiotisa.
Jedyny ocalały wśród zabytkowych świątyń miasta bizantyjski kościół Mądrości Bożej (Agia Sofia) u zbiegu ulic Kapodistriu i Lambrinidu (prawdopodobnie dawna kaplica przy fortecy Bizantyjczyków). Dwie inne to cerkiew św. Jerzego (Agios Georgios) – metropolitalna, i Przenajświętszej Bogurodzicy (Panagia Theotokos). Spośród historycznych świątyń zapewne bardziej zwraca uwagę cerkiew św. Spirydona (Agios Spiridonas) koło pl. Wolności (Eleftherias), gdzie 27 września 1831 dokonano zamachu na J. Kapodistriasa, o czym informuje tablica przy wejściu. Kościół katolicki znajduje się przy ul. Plaputas, pełniąc także funkcję polskiej parafii.
Czasy panowania tureckiego przypomina obecność dwóch budowli, w przeszłości stanowiących meczety. Mały (zwany też „starym”) przy pl. Konstytucji (Syntagma) oraz większy, wybudowany w 1730 z fundacji możnowładcy Aga-paszy, potocznie zwany „parlamentarnym”, gdyż odbywał tam posiedzenia pierwszy grecki parlament – przy ul. Staikopulu. Przy ul. Narodowego Ruchu Oporu (Ethnikis Antistaseos), zachował się również budynek medresy (tureckiej szkoły teologicznej), później okresowo zamienionej na więzienie.
Warunki turystyczne.
Średnia temperatura roczna to 18 °C. Lata są tu gorące i suche, ze średnią temperaturą lipca 27 °C (Argolida to jeden z suchszych regionów Grecji), zimy są łagodne. Obfitsze opady (50–70 mm) głównie w styczniu i październiku, chłodniej bywa jedynie w górach.
Od lat sześćdziesiątych XX wieku Nafplio nabiera znaczenia jako miejscowość wypoczynkowa, modna wśród Greków, zwłaszcza w okresie świątecznym. Niemożliwe jest wtedy zapewnienie sobie miejsc noclegowych bez uprzedniej rezerwacji. O 8 km od zabytkowego centrum położone jest popularne (także wśród Polaków) nadmorskie letnisko Tolo, gdzie o noclegi łatwiej.
Na Peloponezie Nafplion należy do jednego z pięciu istotnych skupisk emigracji polskiej. Na miejscu działa polska parafia p.w. Przemienienia Pańskiego, kierowana przez ks. proboszcza Jerzego Chorzempę i wchodząca w skład kościoła rzymskokatolickiego w Grecji.

</doc>
<doc id="549159" url="https://pl.wikipedia.org/wiki?curid=549159" title="Nauplio">
Nauplio



</doc>
<doc id="549160" url="https://pl.wikipedia.org/wiki?curid=549160" title="Synagoga w Bieczu">
Synagoga w Bieczu

Synagoga w Bieczu – synagoga znajdująca się w Bieczu, przy rynku pod numerem 20.
Historia.
Synagoga została zbudowana w połowie XIX wieku. W 1903 roku budynek został zniszczony podczas pożaru miasta. W 1905 roku został odbudowany i odnowiony. Podczas II wojny światowej synagoga została doszczętnie zdewastowana przez hitlerowców. Wokół niej od kwietnia do sierpnia 1942 roku znajdowało się również getto dla ludności żydowskiej z Biecza i okolic.
Obecnie w synagodze znajduje się Rada Miejska, Urząd Gminy oraz Miejska i Gminna Biblioteka Publiczna w Bieczu, która od 1966 roku zajmuje dwa parterowe pomieszczenia budynku.
Architektura.
Murowany z cegły budynek synagogi wzniesiono na planie prostokąta. Na elewacji frontowej znajdują się dwa rzędy półokrągle zakończonych okien oraz dwoje drzwi, prowadzące pierwotnie do głównej sali modlitewnej oraz babińca.
Wewnątrz na ścianach głównej sali modlitewnej zachowały się fragmenty polichromii. Na jednej ze ścian znajduje się malowidło przedstawiające Świątynię Jerozolimską oraz inskrypcję hebrajską, odkryte i odnowione w 2003 roku dzięki Fundacji Wiecznej Pamięci. Wnęka po Aron ha-kodesz, która znajdowała się na ścianie wschodniej została zamurowana.
Na frontowej ścianie synagogi znajduje się tablica pamiątkowa z 1998 roku ufundowana przez Towarzystwo Żydów z Biecza w Nowym Jorku, upamiętniająca ofiary Holocaustu. Treść w języku polskim i angielskim brzmi:

</doc>
<doc id="549161" url="https://pl.wikipedia.org/wiki?curid=549161" title="Nafplio">
Nafplio



</doc>
<doc id="549162" url="https://pl.wikipedia.org/wiki?curid=549162" title="Nauplia">
Nauplia



</doc>
<doc id="549163" url="https://pl.wikipedia.org/wiki?curid=549163" title="Nafplia">
Nafplia



</doc>
<doc id="549164" url="https://pl.wikipedia.org/wiki?curid=549164" title="Góry pierścieniowe">
Góry pierścieniowe

Góry pierścieniowe – grupa stromych wzniesień o dużej wysokości względnej, sąsiadujących ze sobą, tworzących okrąg, owal lub elipsę. Góry pierścieniowe otaczają krater uderzeniowy na powierzchni ciała niebieskiego – planety, planetoidy lub księżyca.

</doc>
<doc id="549168" url="https://pl.wikipedia.org/wiki?curid=549168" title="Akronauplia">
Akronauplia

Akronauplia (gr. "Ακροναυπλία" – Akronafplia) – wyniosły skalisty cypel, w przeszłości akropol i cytadela miasta Nauplion na Peloponezie.
Około VIII w. p.n.e. powstała tam twierdza o konstrukcji podobnej do mykeńskich, później rozbudowana m.in. przez Bizantyjczyków i Wenecjan. W okresie władzy Normanów część wzgórza położoną bezpośrednio nad miastem zajmował ich zamek, natomiast dalszą część fortyfikacji na cyplu panującym nad wejściem do portu, pozostawiono Grekom. W XIX wieku po odzyskaniu przez Grecję niepodległości istniało tam więzienie, ostatecznie wybudowano istniejący luksusowy hotel górujący nad miastem. Wiodą doń z miasta m.in. schody ruchome, przebite tunelem przez zbocze, jest to także najkrótsza dla pieszych droga w pobliże wierzchołka góry.
Większą część wzgórza, w dalszym ciągu zabudowaną fortyfikacjami weneckimi, tureckimi oraz z okresu II wojny światowej, porasta dziś kaktusowy las opuncji, już sam w sobie stanowiący atrakcję. U podnóża góry zachowały się fragmenty także fortyfikacji miejskich, wraz z ich artylerią. Wokół góry prowadzi nadmorska promenada częściowo tunelem, przebitym w skale. Na szczyt Akronauplii wiedzie droga publiczna, z punktami widokowymi na miasto (wieża zegarowa) oraz na otaczające wody (szczyt góry), zakończona parkingiem.

</doc>
<doc id="549171" url="https://pl.wikipedia.org/wiki?curid=549171" title="Radca Prokuratorii Generalnej">
Radca Prokuratorii Generalnej

Radca Prokuratorii Generalnej – prawnik zatrudniony w Prokuratorii Generalnej Rzeczypospolitej Polskiej wykonujący czynności procesowe.
Radców Prokuratorii Generalnej mianuje Prezes Prokuratorii Generalnej.
Opis.
Radcą Prokuratorii Generalnej może zostać osoba, która:
Radca nie może podejmować dodatkowego zatrudnienia z wyjątkiem zatrudnienia na stanowisku naukowym, naukowo-dydaktycznym lub dydaktycznym. Radca nie może również podejmować zajęcia lub sposobu zarobkowania, które pozostawałyby w sprzeczności z jego czynnościami służbowymi albo wzbudzałyby podejrzenie o stronniczość lub interesowność.
Radca nie może wykonywać mandatu posła, senatora lub radnego ani być członkiem partii politycznej.
Radca w wykonywaniu czynności procesowych jest niezależny, przy czym ta niezależność jest ograniczona, bowiem musi on wykonywać polecenia przełożonego dotyczące treści czynności. Jeżeli radca nie zgadza się z poleceniem, może żądać zmiany polecenia albo wyłączenia od udziału w sprawie.

</doc>
<doc id="549172" url="https://pl.wikipedia.org/wiki?curid=549172" title="Johnny Rzeznik">
Johnny Rzeznik

Johnny Rzeznik, właśc. John Joseph Theodore Rzeznik (ur. 5 grudnia 1965 w Buffalo) – amerykański kompozytor, autor tekstów, wokalista, gitarzysta i producent muzyczny polskiego pochodzenia. Najbardziej znany jako lider zespołu Goo Goo Dolls, którego jest założycielem, i z którym wydał dziesięć studyjnych albumów.
Życiorys.
Początek.
Urodził się 5 grudnia 1965 w Buffalo jako najmłodsze z pięciorga dzieci Josepha i Edith Rzezników. Joseph był polskiego pochodzenia (jego rodzice – dziadkowie Johna – przybyli do USA z Krakowa w 1913). Pracował jako urzędnik pocztowy. Edith była niemiecko-szkockiego pochodzenia. Z zawodu była nauczycielką. Rodzice Johna byli muzykami, grającymi na klarnecie (Joseph) i flecie (Edith). John otrzymał surowe, katolickie wychowanie. Szybko stracił rodziców. Jego ojciec zmarł w wyniku komplikacji alkoholowych, kiedy Johnny miał piętnaście lat. Zaledwie rok później jego matka zmarła na nagły atak serca. Od tej pory Rzeznik był pod opieką swoich czterech starszych sióstr – Phyllis, Fran, Glad i Kate. W okresie licealnym zaczął grać na gitarze. Wkrótce po tym, jak dostał swoje własne mieszkanie, został punkiem. W 1986, kiedy to uczył się zawodu hydraulika w McKinley Vocational High School w Buffalo, utworzył wraz z Robbym Takakiem i George’em Tutuską zespół. Początkowa jego nazwa to Sex Maggots. Jednak została ona zmieniona na Goo Goo Dolls, ponieważ ich promotor wyraził obawę, że lokalne gazety nie wydrukują ogłoszeń koncertowych zespołu o takiej nazwie.
Pierwsze kroki Goo Goo Dolls.
Początkowo zespół grał koncerty z Robbym jako liderem (Rzeznik stawał się liderem stopniowo, wraz z tym, jak kolejne albumy zawierały coraz więcej piosenek śpiewanych przez niego). Wkrótce, pod skrzydłami małej, niezależnej wytwórni Mercenary, podjęli się nagrania swojego pierwszego albumu, zatytułowanego po prostu "Goo Goo Dolls", na co mieli budżet w wysokości 750 $. Następnie, w 1989 grupa zyskała zainteresowanie innego wydawcy – Enigma / Death Records – dzięki czemu ukazała się druga płyta Goo Goo Dolls, "Jed". Rok później zespół przyciągnął uwagę większej wytwórni płytowej, Metal Blade, która zrealizowała ich trzy następne albumy. W 1995 wydali album "A Boy Named Goo", z którego pochodzi ich pierwszy ogólnokrajowy hit „Name”. Płyta okryła się platyną, ale grupa nie była zadowolona z kontraktu z wytwórnią Metal Blade. Album sprzedał się w liczbie 2 mln kopii, a członkowie zespołu zarabiali na nim tylko po 6.000 $ rocznie. Wytoczyli wytwórni proces, a rezultatem było zerwanie kontraktu z Metal Blade i podpisanie nowego z Warner Bros. Records.
Blokada twórcza Rzeznika.
Po sukcesie "A Boy Named Goo" Rzeznik popadł w blokadę twórczą. Rozczarowany biznesem muzycznym i procesem z wytwórnią oraz znajdujący się pod presją powtórzenia sukcesu poprzedniej płyty, Rzeznik udał się do psychoterapeuty, aby poradzić sobie ze swoim problemem. Udało mu się to, kiedy skomponował piosenkę do ścieżki dźwiękowej filmu "Miasto Aniołów". Zainspirowany filmem, Rzeznik napisał największy przebój Goo Goo Dolls – „Iris”. Zarówno film, jak i piosenka, odniosły ogromny sukces. „Iris” utrzymała się przez osiemnaście tygodni na pierwszym miejscu 100 Najgorętszych Przebojów Radiowych (Billboard Hot 100 Airplay), co stanowi rekord tego notowania. Ponadto utwór znalazł się na czele listy 100 najlepszych piosenek pop z lat 1992–2012, opublikowanej przez magazyn „Billboard”. Hit umieszczony został także na albumie "Dizzy Up the Girl", który sprzedał się w liczbie 3 mln kopii.
Gutterflower, soundtrack filmu Disneya, działalność poza Goo Goo Dolls.
Po sukcesie "Dizzy Up the Girl" i trasie koncertowej promującej ten album, Rzeznik napisał większość materiału na następną płytę Goo Goo Dolls – "Gutterflower", która ukazała się w 2002. Ten album również odniósł sukces, chociaż nie tak duży, jak "Dizzy Up the Girl" czy "A Boy Named Goo". Okrył się on „zaledwie” złotem. To z niego pochodzą takie utwory, jak „Here Is Gone”, „Sympathy” i „Big Machine”.
Po albumie "Gutterflower" Rzeznik napisał utwory „Always Know Where You Are” i „I’m Still Here” do filmu Disneya "Planeta skarbów".
Niedawno Rzeznik skupił trochę uwagi na produkcji rozmaitych artystów, włączając Andy’ego Stochansky’ego i Ryana Cabrery. Napisał też piosenki na debiutancki album tego drugiego – "Take It All Away". Napisał również dla Blessed Union of Souls, Anastacii, Zoe Scotta i wielu innych.
Życie prywatne.
W 1990 Rzeznik poznał swoją przyszłą żonę, modelkę Laurie Farinacci, którą poślubił w 1993. W 1997 doszło do ich rozwodu. Wkrótce potem poznał aktorkę Adrienne Frantz, ale ten związek również zakończył się zerwaniem, w 2005. Następnie związał się z Meliną Gallo, która obecnie, od 26 lipca 2013, jest żoną Rzeznika. Z tego związku, 22 grudnia 2016 muzykowi urodziła się córka – Liliana Carella Rzeznik.
Styl muzyczny.
Wpływy.
Kiedy Rzeznik dorastał, duży wpływ na jego gusta muzyczne miały jego starsze siostry. Dzięki nim słuchał takich zespołów, jak The Beatles, The Rolling Stones czy The Kinks. Później najmłodsza z jego sióstr zaraziła go miłością do punka. Zaczął interesować się takimi zespołami, jak Sex Pistols i The Clash. Na twórczość Rzeznika duży wpływ miały także takie grupy, jak Kiss czy Cheap Trick. Jednakże największy wpływ na teksty muzyka miał Paul Westerberg i zespół The Replacements, z którym Goo Goo Dolls często byli porównywani.

</doc>
<doc id="549173" url="https://pl.wikipedia.org/wiki?curid=549173" title="John Slessor">
John Slessor

John Cotesworth Slessor (ur. 3 czerwca 1897 w Ranikhet w Indiach, zm. 12 lipca 1979 w Wroughton w Anglii) – marszałek Królewskich Sił Powietrznych (RAF), jeden z najbardziej wpływowych dowódców lotnictwa alianckiego podczas II wojny światowej.
Chromy z powodu przebytej w dzieciństwie choroby Heinego-Medina, został początkowo uznany za niezdolnego do służby wojskowej. Podczas I wojny światowej, dzięki wpływowym znajomościom (ojciec był oficerem armii brytyjskiej), dostał przydział do Królewskiego Korpusu Powietrznego (RFC). W latach 1915–1918 jako lotnik walczył na frontach w Afryce (w Sudanie) oraz we Francji. Od 1920 w RAF pełnił funkcje dowódcze na różnych szczeblach. Rozgłos przyniosła mu książka "Air Power and Armies" z dziedziny taktyki wojskowej, w której szczególny nacisk położył na rolę lotnictwa bombowego w demoralizowaniu oddziałów wrogiej armii. Od 1937 w brytyjskim Ministerstwie Lotnictwa. Podczas II wojny światowej obejmował kolejno stanowiska: zastępcy szefa sztabu Sił Powietrznych w latach 1942–1943 (zaangażowany w śledztwo w sprawie katastrofy lotniczej, w której zginął generał Władysław Sikorski), dowódcy Obrony Wybrzeża RAF (1943–1944) oraz dowódcy szefa sztabu RAF rejonów: śródziemnomorskiego i bliskowschodniego (1944–1945). W tym okresie decydował między innymi o dostawach lotniczych dla powstania warszawskiego z lotnisk położonych we Włoszech. Był przeciwnikiem zorganizowania pomocy dla Warszawy na szeroką skalę ze względu na wysokie straty ponoszone w takich wyprawach przez lotnictwo brytyjskie. 
Po wojnie nadal związany bardzo mocno z lotnictwem wojskowym – pełnił między innymi obowiązki oficera odpowiedzialnego za skład kadr i szkolenie żołnierzy RAF (1945–1947). Po uzyskaniu stopnia marszałka, został szefem sztabu Sił Powietrznych RAF (1950–1952).

</doc>
<doc id="549174" url="https://pl.wikipedia.org/wiki?curid=549174" title="Minister Zdrowia">
Minister Zdrowia



</doc>
<doc id="549175" url="https://pl.wikipedia.org/wiki?curid=549175" title="Kelley Armstrong">
Kelley Armstrong

Kelley Armstrong (ur. 1968) – kanadyjska pisarka fantasy.
Do 2006 roku wydała sześć powieści i jedną nowelę, wszystkie zawarte w serii "Women of the Otherworld". Kelley ma potwierdzone umowy z wydawcami w Stanach Zjednoczonych, Wielkiej Brytanii i Kanadzie dotyczące wydawania i dystrybucji jej następnych planowanych w serii książek. Napisała także kilka odrębnych nowel i opowiadań, dostępnych do ściągnięcia z jej strony internetowej.
Życiorys.
Kelley Armstrong jest mężatką z trójką dzieci, jej rodzina mieszka w Ontario w Kanadzie. Skończyła psychologię i rozpoczęła studia w dziedzinie programowania. Obecnie zajmuje się pisarstwem i wychowywaniem dzieci.

</doc>
<doc id="549177" url="https://pl.wikipedia.org/wiki?curid=549177" title="Władymir">
Władymir



</doc>
<doc id="549178" url="https://pl.wikipedia.org/wiki?curid=549178" title="Jurij I Dołgoruki">
Jurij I Dołgoruki



</doc>
<doc id="549182" url="https://pl.wikipedia.org/wiki?curid=549182" title="Ron Paul">
Ron Paul

Ron Paul, właśc. Ronald Ernest Paul (ur. 20 sierpnia 1935 w Pittsburghu) – amerykański lekarz i polityk, były członek Izby Reprezentantów z ramienia Partii Republikańskiej z Teksasu, kandydat na prezydenta Stanów Zjednoczonych. Znany jest ze swoich libertariańskich poglądów. Jest praktykującym baptystą. Ojciec Randa Paula.
Życiorys.
Ron Paul urodził się w mieście Pittsburgh w stanie Pensylwania. W 1957 roku ukończył biologię w Gettysburgu, a w 1961 medycynę na Duke University w Karolinie Północnej. W latach 60. zajmował się medycyną lotniczą w siłach powietrznych, później prowadził prywatną praktykę lekarską. Politycznie związany przez większą część kariery z Partią Republikańską. W 1987 roku opuścił Partię Republikańską by dołączyć do nowej wówczas Partii Libertariańskiej. W 1988 roku jako kandydat Partii Libertariańskiej, zajął trzecie miejsce (uzyskując 0,5% głosów) w wyborach prezydenckich. W 1996 ponownie dołączył do partii Republikańskiej. Zasiadał w Izbie Reprezentantów dwunastokrotnie, w tym nieprzerwanie od 1996 roku.
Jego poglądy określa się jako paleolibertariańskie, będące mieszanką klasycznego libertarianizmu z umiarkowanym konserwatyzmem społecznym. W kwestiach gospodarczych domaga się niemal całkowitego zniesienia interwencjonizmu państwowego i pomocy zagranicznej, postuluje uchwalanie budżetu federalnego bez deficytu oraz popiera przywrócenie standardu złota. W kwestiach społecznych popiera wolność jednostki mogącą prowadzić m.in. do legalizacji narkotyków, sprzeciwia się państwowym małżeństwom argumentując, że jest to zadanie dla kościołów i prywatnych kontraktów, jest przeciwny aborcji i karze śmierci – jednak jako ścisły konstytucjonalista twierdzi, iż decydować o tych kwestiach powinny poszczególne stany, a nie rząd federalny. W kwestiach obronności opowiada się za wycofaniem wojsk amerykańskich ze wszystkich terytoriów poza USA i uważa, że armia powinna służyć tylko do obrony, a sama interwencja zbrojna możliwa byłaby tylko po zatwierdzeniu jej przez Kongres zgodnie z tym co głosi "Rezolucja o Wojnie" z 1973.
W 2001 wysunął projekt walki z terroryzmem za pomocą kaprów, a w 2009 w ten sam sposób z piratami somalijskimi, oba wnioski zostały odrzucone.
Wybory prezydenckie w 2008.
19 lutego 2007 Ron Paul założył komitet badawczy, by zmierzyć poparcie dla ewentualnego startu w wyborach prezydenckich w 2008 roku. Po zaskakująco dobrych rezultatach Paul formalnie zadeklarował swoją kandydaturę do republikańskiej nominacji 12 marca 2007, jako gość C-SPAN's Washington Journal. Początkiem kampanii w lutym 2007 w przeprowadzonym dla CNN sondażu telefonicznym Paul był przedostatni jeśli chodzi o rozpoznawalność nazwiska, ostatnie miejsce zajął John Cox. Kolejne miesiące to znaczący wzrost poparcia Rona Paula na terenie całych Stanów Zjednoczonych.
Z racji sprzeciwu wobec zwiększania podatków Ron Paul otrzymał tytuł "Taxpayers' best friend" ("Najlepszy przyjaciel podatników") organizacji National Taxpayers Union.
W maju 2007 roku Ron Paul uzyskał drugie miejsce w zbiórce funduszy w stanie Montana, wysuwając się również na czoło grupy kandydatów z „teoretycznie” mniejszymi szansami na nominację. 6 lipca, Paul ustanowił trzeci wynik w obozie republikanów, gromadząc 2,4 miliona dolarów.
Federalna Komisja Wyborcza raportowała, że w trzecim kwartale 2007 roku Ron Paul uzyskał największe wsparcie wśród wszystkich kandydatów od pracowników sektora wojskowego oraz od wojskowych.
16 grudnia 2007 zebrał 6 milionów dolarów w 24 godziny, bijąc rekord Johna Kerry’ego (5,7 mln USD).
W marcu 2008 roku przypuszczalnym kandydatem (presumptive nominee) republikanów w wyborach prezydenckich został John McCain. W czerwcu tegoż roku Ron Paul wycofał się z kandydowania na urząd prezydenta USA i we wrześniu poparł kandydaturę członka Partii Konstytucyjnej Charlesa O. Baldwina.
Kiedy Izba Reprezentantów stosunkiem głosów 405-1 przyjęła uchwałę potępiającą działania władz irańskich wobec protestujących po wyborach prezydenckich z 2009 roku, Ron Paul był jedynym członkiem Izby, który zagłosował przeciw przyjęciu uchwały. W swojej mowie podkreślił, że potępia działania wobec protestujących, jednak razi go niekonsekwencja – przyjęcie rezolucji w sprawie Iranu, a pominięcie kontrowersji przy wyborach w Arabii Saudyjskiej czy Egipcie.
Wybory prezydenckie w 2012.
Według wybranych sondaży przeprowadzonych na początku roku, Paul był najpopularniejszym kandydatem republikańskim. Wygrał kilka wczesnych sondaży, a pod koniec kwietnia 2011 r. utworzył oficjalną komisję rozpoznawczą.
5 maja 2011 brał udział w pierwszej republikańskiej debacie prezydenckiej, a 13 maja w wywiadzie dla Good Morning America oficjalnie ogłosił swoją kandydaturę. 26 czerwca w Tampie w odbyła się konwencja Ron Paul Revolution, w której uczestniczyło w niej 10 tys. osób. W 2011 Ames Straw Poll zajął drugie miejsce.
3 stycznia 2012 roku w prawyborach prezydenckich w Iowa zajął trzecie miejsce z liczbą głosów 26 036 (21%), natomiast 10 stycznia w New Hampshire zajął drugie miejsce z 23% głosów, gdzie przegrał tylko z Romneyem, który otrzymał 39% głósów. W trakcie prawyborów, pomimo faktu, że Michele Bachmann, Rick Perry i Jon Huntsman wypadli z walki, Paulowi zaczęła popularność spadać. 21 stycznia w Południowej Karolinie i 31 stycznia na Florydzie zajął czwarte miejsce (odpowiednio z liczbą głosów 13% i 7%). 4 lutego w Nevadzie był trzeci (18,8%), 7 lutego również trzeci w Missouri i Kolorado (13% i 12%), natomiast w Minnesocie zajął drugie miejsce z 27% poparciem, gdzie pokonał Santorum.

</doc>
<doc id="549185" url="https://pl.wikipedia.org/wiki?curid=549185" title="Osyp Bodianski">
Osyp Bodianski

Osyp Bodianski, (ur. 12 listopada 1808 w Warwie w obwodzie czernihowskim, zm. 18 września 1877 w Moskwie) – ukraiński slawista, historyk, etnograf, folklorysta, tłumacz.
Profesor Uniwersytetu Moskiewskiego. Autor prac dotyczących folkloru, historii i języka Słowian, m.in. "Pro narodnu poeziju słowjanśkych płemen" (1837), "Pro czas wynyknennia słowjanśkych pyśmen" (1855). Opublikował wiele materiałów z historii Rosji i Ukrainy ("Istorija Rusiw..., Rejestr usioho wijśka Zaporiźkoho..., Litopys Samowydcia"). Tłumacz czeskich, polskich i ukraińskich prac na język rosyjski.
Wspierał rozwój języka ukraińskiego, publikując ukraińską poezję oraz przegląd piśmiennictwa ukraińskiego w rosyjskich czasopismach.

</doc>
<doc id="549186" url="https://pl.wikipedia.org/wiki?curid=549186" title="DeForest Kelley">
DeForest Kelley

Jackson DeForest Kelley (ur. 20 stycznia 1920 w Atlancie, Georgia, USA, zm. 11 czerwca 1999 w Woodland Hills, Kalifornia) – amerykański aktor, występował w roli Leonarda McCoy w serialach , oraz sześciu filmach serii Star Trek.
W czasie II wojny światowej służył w Army Air Forces. W młodości pragnął zostać lekarzem, co niejako osiągnął dzięki roli McCoya.

</doc>
<doc id="549187" url="https://pl.wikipedia.org/wiki?curid=549187" title="(659) Nestor">
(659) Nestor

(659) Nestor – planetoida obiegająca Słońce w średniej odległości około 5,2 j.a. w punkcie Lagrange’a L4 na orbicie Jowisza.
Odkrycie.
Planetoida (659) Nestor została odkryta 23 marca 1908 roku w Landessternwarte Heidelberg-Königstuhl w Heidelbergu przez Maxa Wolfa. Nazwa planetoidy pochodzi od Nestora, król miasta Pylos w mitologii greckiej. Przed jej nadaniem planetoida nosiła oznaczenie tymczasowe (659) 1908 CS.
Orbita.
Nestor zaliczany jest do Trojańczyków, porusza się zawsze 60° przed Jowiszem, pozostając z nim grawitacyjnie związany. Jego orbita nachylona jest pod kątem 4,5˚ do ekliptyki, a jej mimośród wynosi 0,116. Nestor potrzebuje na jeden obieg wokół Słońca 11 lat i 299 dni.
Właściwości fizyczne.
Jest to ciało o średnicy ok. 109 km, obracające się w czasie ok. 15 godzin wokół własnej osi. Posiada bardzo małe albedo – zaledwie 0,038, przez co jest obiektem bardzo słabym. W czasie opozycji może osiągnąć 15,8.

</doc>
<doc id="549188" url="https://pl.wikipedia.org/wiki?curid=549188" title="Walimka">
Walimka

Walimka (Walimianka) – potok górski w Sudetach Środkowych, w Górach Sowich, w woj. dolnośląskim.
Opis.
Górski potok o długości 10,8 km, prawy dopływ Bystrzycy należący do dorzecza Odry i zlewiska Morza Bałtyckiego.
Źródło potoku położone na wysokości 730 m n.p.m. w górnej części miejscowości Rzeczka pod Przełęczą Sokolą w zachodnio-północnej części Gór Sowich. Potok w górnym biegu płynie przez łąki wśród luźno rozrzuconych zabudowań Rzeczki, szeroką malowniczą doliną oddzielającą masyw Wielkiej Sowy od Masywu Włodarza, wzdłuż drogi lokalnej Nowa Ruda – Walim a od Walimia. Dalej potok płynie przez cały Walim i Sędzimierz wzdłuż drogi wojewódzkiej nr 383 w kierunku ujścia do Bystrzycy w Jugowicach. Poniżej centrum Walimia dolina zwęża się, a jej zbocza są w większości zalesione W korycie potoku występują małe progi skalne. Dolina Walimki należy do ładniejszych zakątków Gór Sowich. Zasadniczy kierunek biegu Walimki jest północno-zachodni. Jest to potok górski zbierający wody południowo-zachodnich zboczy Gór Sowich północno-wschodnich zboczy Działu Jawornickiego. Potok w większości swojego biegu jest uregulowany o wartkim prądzie wody.
Miejscowości.
Miejscowości przez które przepływa:
Dopływy.
Dopływ Srebrna Woda wypływająca na wysokości ok. 910-920 m n.p.m. z południowo-zachodniego zbocza Wielkiej Sowy czasami błędnie uważana jest za górny odcinek Walimki.

</doc>
<doc id="549192" url="https://pl.wikipedia.org/wiki?curid=549192" title="Lelingit">
Lelingit

Lelingit (glaukopiryt) – rzadki minerał z grupy arsenków.
Nazwa pochodzi od miejscowości Lölling w Austrii, gdzie został odkryty.
Charakterystyka.
Właściwości.
Tworzy kryształy słupkowe, listewkowe i tabliczkowe (osiągają około 1 cm). Zazwyczaj występuje w skupieniach zbitych, ziarnistych, skorupowych. Jest kruchy, nieprzezroczysty. Często zawiera domieszki złota, kobaltu, niklu, srebra, antymonu i siarki.
Występowanie.
W utworach hydrotermalnych oraz w skałach metamorficznych. Najczęściej bywa spotykany w żyłach i gniazdach mineralnych, w towarzystwie kruszców ołowiu, cynku, bizmutu, arsenu. Przeważnie współwystępuje z arsenopirytem. Znany jest z niektórych pegmatytów i żył kwarcowych.
Miejsca występowania:

</doc>
<doc id="549196" url="https://pl.wikipedia.org/wiki?curid=549196" title="Caretta">
Caretta

Caretta – rodzaj żółwia skrytoszyjnego z rodziny żółwi morskich (Cheloniidae).
Zasięg występowania.
Rodzaj obejmuje jeden gatunek występujący w ciepłych wodach Oceanu Spokojnego, Atlantyckiego, Indyjskiego i Morza Śródziemnego. 
Systematyka.
Podział systematyczny.
Do rodzaju należy jeden występujący współcześnie gatunek: 
oraz gatunek wymarły:

</doc>
<doc id="549197" url="https://pl.wikipedia.org/wiki?curid=549197" title="Karimata">
Karimata

Karimata – arkusz pianki z tworzywa sztucznego, dobrze izolujący cieplnie i stosowany jako materac do spania.
Historia.
Karimata została stworzona w 1968 w brytyjskiej firmie sprzętu turystycznego Karrimor. Autorem pomysłu był syn jej właściciela Mike Parsons, który z czasem stał się CEO Karrimora. Oparta była na piance produkcji firmy Zotefoams (wówczas pod nazwą BXL Plastics). Została wprowadzona na rynek pod nazwą handlową Karrimat i osiągnęła sukces rynkowy. Przyczyniła się do tego zakończona sukcesem brytyjska wyprawa na południową ścianę Annapurny w 1970, która wykorzystała maty Karrimora; w trakcie zejścia dwóch wspinaczy przetrwało biwak na wysokości 8000 metrów, co było pierwszym takim przypadkiem w historii himalaizmu.
Technologia i cechy użytkowe.
Typowa karimata jest wykonana z pianki o zamkniętych komórkach, przy czym surowcem może być pianka PE, EVA lub poliuretanowa. Jej grubość zazwyczaj wynosi od 5 do 20 mm, a waga nie przekracza 500 g. Często z jednej strony pianki znajduje się warstwa aluminium, która ma za zadanie zwiększyć izolacyjność karimaty, redukując transport ciepła przez promieniowanie.
Przykładowa karimata z pianki PE o grubości 15 mm pokryta folią osiąga 2,6.
Korzystną innowacją, wprowadzoną przez firmę Ridgerest, jest pofałdowana struktura arkusza pianki, która zwiększa ilość powietrza izolującego leżącą na nim osobę od gruntu i podnosi jej wygodę. Takie maty bywają składane, co tworzy z nich poręczniejszy pakunek o mniejszej objętości niż w wypadku karimat zwijanych w rolkę.
Zaletami karimaty z punktu widzenia zastosowań turystycznych są niska waga i cena, niska podatność na uszkodzenia, szybkie rozkładanie i łatwe czyszczenie. Wśród wad wymienia się znaczną objętość, która często zmusza do przenoszenia ich na zewnątrz bagażu, niski komfort leżenia i gorszą izolacyjność termiczną w porównaniu do alternatywnych podkładów do spania.

</doc>
<doc id="549203" url="https://pl.wikipedia.org/wiki?curid=549203" title="Kira Leśnicka">
Kira Leśnicka

Kira Leśnicka – osiedle podhalańskiej wsi Kościelisko, leżące pomiędzy dolinami Kościeliską i Lejową w Tatrach Zachodnich, w pobliżu Kir. W XVI w. na mocy nadań królewskich było własnością sołtysów wsi Leśnica na wschodnim Podhalu i stąd pochodzi druga część nazwy tego osiedla. Dawniej była to koszona i wypasana polana, obecnie jest to w większości zabudowane osiedle i wraz z sąsiednią Niżnią Kirą Miętusią określane jest potocznie nazwą Kiry.
Znajduje się tutaj ośrodek turystyczny – bary, pokoje noclegowe dla turystów i narciarzy, a także kaplica Matki Boskiej Gietrzwałdzkiej. Przez osiedle biegnie szosa z Zakopanego do Witowa i dalej (do Chochołowa i Czarnego Dunajca).

</doc>
<doc id="549205" url="https://pl.wikipedia.org/wiki?curid=549205" title="Wakacyjne Kadry">
Wakacyjne Kadry

Wakacyjne Kadry – festiwal filmowy, który odbywa się w Cieszynie w połowie lipca. Organizatorem festiwalu jest miasto Cieszyn. Przedsięwzięcie jest realizowane ze środków unijnych w ramach projektu „Ciesz się Cieszynem – Wakacyjne Kadry". W konkursie biorą udział polskie filmy fabularne i dokumentalne, zarówno kinowe, jak i telewizyjne. Główną nagrodą jest Złota Podkowa.

</doc>
<doc id="549206" url="https://pl.wikipedia.org/wiki?curid=549206" title="Dział Michałkowski">
Dział Michałkowski

Dział Michałkowski (niem. "Mittelberg") – grzbiet Gór Sowich w Sudetach Środkowych.
Jest to niewielki grzbiet górski w północnej części Gór Sowich położony w widłach Młynówki i Michałkowskiego Potoku, stanowi północno-zachodnie ramię Kokota. Posiada kilka kulminacji z Liścem (549 m n.p.m.) i najwyższą Boreczną (591 m n.p.m.) na południowym zakończeniu. Obszar w większości pokrywają łąki, jedynie na stromych południowych i południowo-zachodnich stokach rośnie las świerkowo-bukowy. W lesie tym (szczególnie u podnóży gór) występują liczne skałki gnejsowe. U północno-wschodniego podnóża położone są miejscowości Michałkowa i Glinno.
Dział Michałkowski oraz pobliski Dział Jawornicki w dawnej niemieckiej terminologii topograficznej były oznaczone taką samą nazwą, tzn. "Mittelberg".
Szlaki turystyczne.
Północno-wschodnim zboczem prowadzi:

</doc>
<doc id="549209" url="https://pl.wikipedia.org/wiki?curid=549209" title="Królowie Majorki">
Królowie Majorki



</doc>
<doc id="549211" url="https://pl.wikipedia.org/wiki?curid=549211" title="Kontakt">
Kontakt



</doc>
<doc id="549213" url="https://pl.wikipedia.org/wiki?curid=549213" title="Melanż (Diuna)">
Melanż (Diuna)

Melanż (z fr. "mélange" - mieszanina) – fikcyjna substancja, zwana również przyprawą, o niezwykle skomplikowanej budowie chemicznej i działaniu na organizm, wymyślona na potrzeby powieści Franka Herberta "Diuna". 
Jedynym miejscem we wszechświecie, gdzie pozyskiwano melanż, była planeta Diuna. Wydobycie go z piasków pustyni było niezwykle niebezpieczne, często zdarzały się przypadki połknięcia całej żniwiarki przez gigantycznego czerwia pustyni. To wszystko powodowało, że melanż był najbardziej pożądaną i najdroższą substancją we wszechświecie.
Historia.
Po wielkich wojnach ludzi z myślącymi maszynami zakazano budowy urządzeń na podobieństwo ludzkiego umysłu. Postęp został wtedy skierowany na eksplorację ukrytych możliwości ludzkiego umysłu i ciała i ich rozwój do granic nieznanych naszej cywilizacji. Komputery zostały zastąpione ludzkimi odpowiednikami – mentatami. Mentaci używali soku z rośliny nazywającej się "safo" do rozszerzania umiejętności swojego umysłu. Często sięgano po środki umożliwiające rozszerzanie tych możliwości, a najczęściej wykorzystywanym i dającym największe możliwości był melanż. Z racji bardzo rzadkiego występowania (wyłącznie na Arrakis) osiągał bardzo wysokie ceny. 
Z powodu kluczowego znaczenia melanżu w funkcjonowaniu Imperium władza nad Diuną sprawowana była przemiennie przez wszystkie wielkie rody Imperium.
Działanie.
Melanż przedłużał życie i umożliwiał poszerzenie granic świadomości, a w połączeniu z ćwiczeniami mentalnymi i fizycznymi pozwalał na rozwinięcie nieludzkich wręcz zdolności, takich jak widzenie różnych wariantów przyszłości, kontakt z przodkami czy też niesamowite zwiększenie zdolności obliczeniowych ludzkiego mózgu (mentaci). Jest to jednak również powodujący silne uzależnienie narkotyk.
Powstawanie.
Przyprawa powstawała z masy preprzyprawowej – gąbczastej substancji, powstałej przez dostanie się ekskrementów maleńkich stworzycieli do związanej przez nich wody. Po pewnym czasie masa preprzyprawowa eksplodowała, mieszając substancje z głębi ziemi z powierzchniowym piaskiem. Poddana działaniu słońca i wiatru, tworzyła melanż, wymieszany z piaskiem, który można było pozyskiwać poprzez odfiltrowanie od piasku.
Użycie.
Pomimo iż melanż można było mieszać z jedzeniem, był on przede wszystkim narkotykiem powodującym silne uzależnienie. Osoba raz przyzwyczajona do jego regularnego spożycia do końca życia będzie zmuszona do zażywania przyprawy. Nagłe zaprzestanie dostarczania organizmowi melanżu powodowało objawienie się silnego symptomu odstawienia, zwykle zakończonego śmiercią.
Mimo to, codzienne przyjmowanie melanżu mogło wydłużyć życie nawet o kilkaset lat. Przyjmowany regularnie w znacznych ilościach powodował także charakterystyczne dla rdzennych mieszkańców Diuny zbłękitnienie tęczówek i białek oczu (tzw. Ibad, Oczy Ibada). Paul Atryda przed przyjazdem na Diunę miał zielone oczy, jednak po kilku latach jego oczy przyjęły kolor „błękitu w błękicie“. 
Nawigatorzy Gildii stanowili ekstremalny przykład działania melanżu. Przyprawa umożliwiała im „zobaczenie“ bezpiecznej linii czasoprzestrzeni, co pozwalało prowadzonym przez nich Galeonom Gildii omijanie wszelkich niebezpieczeństw. Jednak ta umiejętność była okupiona koniecznością ciągłej ekspozycji na skoncentrowany melanż; przebywali oni cały czas w zbiornikach wypełnionych gazem przyprawowym. Wchłanianie melanżu powierzchnią ciała odbijało się na ich wyglądzie, który upodabniał się do ryby.
Bene Gesserit używały "esencji przyprawowej", silnie toksycznej substancji, która mogła być przemieniona w rytualnej ceremonii znanej jako Agonia Przyprawowa. Podczas niej Akolitka celowo wywoływała znaczne przedawkowanie esencji. Jeśli Akolitka wyszła żywo z tej próby, zostawała Matką Wielebną, która była w stanie kontrolować jaźnie swoich żeńskich przodków. Żaden mężczyzna oprócz Paula Atrydy i Leto II Atrydy nie przeżył Agonii Przyprawowej.

</doc>
<doc id="549214" url="https://pl.wikipedia.org/wiki?curid=549214" title="Jewgraf Stepanowitsch Fjodorow">
Jewgraf Stepanowitsch Fjodorow



</doc>
<doc id="549215" url="https://pl.wikipedia.org/wiki?curid=549215" title="Locomotion">
Locomotion



</doc>
<doc id="549219" url="https://pl.wikipedia.org/wiki?curid=549219" title="Ron Killings">
Ron Killings

Ronnie Aaron Killings, znany jako "R-Truth" (ur. 19 stycznia 1972 w Georgii) – amerykański zawodowy wrestler, występuje w federacji World Wrestling Entertainment.
Życiorys.
Zadebiutował w 1997. Przed podpisaniem kontraktu z TNA, występował między innymi w MCW-Memphis Championship Wrestling, WWF-World Wrestling Federation, NWA: Wildside oraz TNA-NWA.
W 2007 dołączył do World Wrestling Entertainment, gdzie po raz pierwszy został Championem. 18 kwietnia 2011 roku, na RAW przeszedł heel turn. Doszło do niego po przegranej Trutha w walce o jego miejsce w Triple Threat Matchu o WWE Championship na Extreme Rules z Johnem Morrisonem. Na Over the Limit pokonał Reya Mysterio.Podczas Capitol Punishment przegrał z Johnem Ceną o pas WWE Championship.
Uczestniczył w RAW Money in The Bank Ladder Matchu jednak walizki nie zdobył. Założył Tag-Team z The Mizem i wzięli udział w walce o pasy Tag-Teamu przeciwko drużynie Kofi Kingston i Evan Bourne „AirBoom”. Przegrali walkę a winą obarczyli sędziego, pod zarzutem, że nie zaczął odliczania na czas, dlatego go znokautowali. Potem musieli się tłumaczyć przed prezesem WWE Triple H, który ustawił im walkę przeciwko CM Punkowi i Johnowi Cenie. Przegrali mecz po tym, jak Punk wykonał finisher GTS (Go To Sleep) na Mizie i zostali zwolnieni z World Wrestling Entertainment. Na Vengeance walczył w tag team z Mizem przeciwko CM Punkowi i Triple H. Na gali Vencenage zaatakował wraz z the Mizem Johna Cenę podczas walki o pas mistrzowski WWE. 1 Listopada R-Truth zaatakował The Miza chwilę później otrzymując Skull Crushing Finale na rampę przez co doznał kontuzji. Potem przeszedł Faceturn. Był mistrzem TT razem z Kofim Kingstonem. Na Night of Champions stracił pasy TT na rzecz Kane’a i Daniela Bryana. Po krótkim czasie od stracenia pasów mistrzowskich R-Truth i Kofi zdecydowali się rozdzielić swoje drogi. Po Extreme Rules w 2016 założył tag-team wraz z Goldustem pod nazwą „Golden Truth”.
7 kwietnia 2011 poślubił Pamelę Killings.
Styl walki
Finishery
Standardowe akcje

</doc>
<doc id="549223" url="https://pl.wikipedia.org/wiki?curid=549223" title="KV 364">
KV 364



</doc>
<doc id="549224" url="https://pl.wikipedia.org/wiki?curid=549224" title="Modula-2">
Modula-2

Modula 2 – język programowania wysokiego poziomu stworzony przez Niklausa Wirtha.
Historia.
Język Modula 2 stworzony został podczas prac badawczych w "Instytucie Informatyki Politechniki w Zurichu". Prace nad językiem rozpoczęto w 1977 r., a ich efektem była pierwsza implementacja tego języka zrealizowana w 1979 r. na komputerze PDP-11. Definicja języka opublikowana została w 1980 r.
Język wywodzi się z Pascala i Moduli. Zawiera w sobie wszystkie mechanizmy Pascala oraz rozszerzenia o ważne pojęcia modułu i mechanizmy wieloprogramowości. Składnię języka oparto na składni Moduli (po zrealizowaniu Moduli 2 i innych, język Modula czasem określano – dla jednoznaczności – jako "Modula 1"). Należy podkreślić, że kolejne cyfry nie oznaczają kolejnych wersji rozwojowych, lecz osobne języki budowane na tych samych wzorcach, lecz o różniących się założeniach i przeznaczeniu.
Składnia.
Każdy program składa się z modułu lub wielu modułów. Moduły zewnętrzne mogą być kompilowane niezależnie. Moduły mogą być zgłębione w innych modułach. Moduł ma postać:
 "pre" MODULE "nazwa";
 "listy_importowe"
 "deklaracje"
 BEGIN
 "instrukcje"
 END "nazwa".
Moduły dzielą się na:
Instrukcja IMPORT "listy_importowej" pozwala importować obiekty z innych modułów. Do udostępniania własnych obiektów służy instrukcja EXPORT.
Obiekt nie jest tu używany w sensie projektowania obiektowego.
Język wyposażony został w instrukcje strukturalne wzorowane na instrukcjach Pascala z pewnymi rozszerzeniami. Zasadnicza różnica, wywodząca się z Moduli 1, to słowo kluczowe END zamykające każdą instrukcję strukturalną, co eliminuje konieczność stosowana instrukcji grupującej (jak begin…end w Pascalu, czy {…} w języku C). Ponadto rozszerzono postać instrukcji IF i FOR oraz wprowadzono instrukcję pętli LOOP dla programowania współbieżnego.
 IF "w1" THEN "si1"
 codice_1ELSIF "w2" THEN "si2"
 codice_1ELSIF "w3" THEN "si3"
 …codice_3
 codice_1ELSE "si-else"codice_5
 END
 CASE "wyr" OF
 "w1" : "si1" |
 codice_1"w2" : "si2" codice_1 |
 …codice_3
 codice_1ELSE "si_else"codice_5
 END
 WHILE "w" DO
 "si"
 END
 REPEAT
 "si"
 UNTIL "w"
 FOR "i":="w" TO "w2" [BY "w3"] DO
 "si"
 END
 LOOP
 "si"
 END
Współbieżność.
Język Modula 2 udostępnia mechanizmy do programowania procesów współbieżnych – zarówno procesów:
W Moduli 2 mechanizmy współbieżności oparto o rozwiązania znane z języków Modula i Concurrent Pascal. Komunikacja między procesami odbywa się za pomocą zmiennych współdzielonych i sygnałów.
Inne właściwości.
W języku wprowadzono również dla potrzeb programowania systemowego mechanizmy niskiego poziomu pozwalające na ominięcie reguł związanych ze ścisłą kontrolą typów obowiązującą w tym języku.

</doc>
<doc id="549226" url="https://pl.wikipedia.org/wiki?curid=549226" title="Dział Jawornicki">
Dział Jawornicki

Dział Jawornicki (niem. "Mittelberg") – grzbiet Gór Sowich w Sudetach Środkowych. Grzbiet rozdziela Góry Sowie na dwie części: zachodnią i wschodnią. 
Położenie i opis.
Mały grzbiet górski w północnej części Gór Sowich położony między potokami: Walimka i Jaworzyna. Rozdziela Góry Sowie na dwie nierówne części, mniejszą część zachodnią, z Włodarzem (811 m n.p.m.) i Osówką (707 m n.p.m.) i zasadniczą część wschodnią. Posiada kilka kulminacji z Chłopską Górą (576 m n.p.m.) i najwyższą Stankową (626 m n.p.m.). Obszar Działu Jawornickiego w większości pokrywają łąki, a tylko na stromych zboczach i szczytach rośnie las świerkowo-bukowy. U podnóża położone są miejscowości Jugowice i Walim. 
Wzdłuż północno-wschodniego zbocza podnóżem prowadzi droga wojewódzka nr 383.
Szlaki turystyczne.
Południowo-zachodnim zboczem prowadzi szlak turystyczny: 
Ciekawostki.
W masywie Chłopskiej Góry podziemny kompleks sztolni z okresu II wojny światowej – „Kompleks Jugowice” jeden z programu Olbrzym "niem. Riese".

</doc>
<doc id="549227" url="https://pl.wikipedia.org/wiki?curid=549227" title="Polskie Sieci Elektroenergetyczne">
Polskie Sieci Elektroenergetyczne

Polskie Sieci Elektroenergetyczne SA (PSE SA) – jednoosobowa spółka Skarbu Państwa utworzona 2 sierpnia 1990, związana z elektroenergetyką w Polsce, właściciel sieci najwyższych napięć (NN) w Polsce.
PSE SA z siedzibą w Konstancinie-Jeziornie, przy ulicy Warszawskiej 165, prowadzi działalność na terytorium Rzeczypospolitej Polskiej.
Właściciel spółki jest reprezentowany przez Pełnomocnika Rządu do spraw Strategicznej Infrastruktury Energetycznej, który posiada zgodnie z Kodeksem Spółek Handlowych wszelkie uprawnienia Walnego Zgromadzenia.
Ogólne przychody przedsiębiorstwa w 2012 r. wyniosły blisko 7100 mln złotych, przychody ze sprzedaży wyniosły blisko 6800 mln złotych. W 2020 przychody ze sprzedaży wyniosły 9178 mln zł.
Historia.
Spółka została założona 2 sierpnia 1990, a zarejestrowano ją 28 września 1990. 1 lipca 2004 powstała PSE-Operator SA, dzierżawiąca majątek sieciowy od PSE SA, przez co nastąpiło oddzielenie krajowego obrotu energią elektryczną od działalności przesyłowej. W styczniu 2013 r. PSE-Operator SA zmieniła nazwę na PSE SA.
Podział i organizacja.
Polskie Sieci Elektroenergetyczne SA to spółka-matka Grupy Kapitałowej PSE (GK PSE), jednej z największych grup w Polsce. PSE SA jest ważnym podmiotem w zakresie przesyłu energii elektrycznej w Europie Środkowej i Wschodniej.
Zakres relacji pomiędzy PSE SA a innymi spółkami Grupy Kapitałowej określa umowa holdingowa dotycząca zasad ładu korporacyjnego.
W skład Grupy Kapitałowej PSE S.A. wchodzą:
Zakres działalności.
Działalność Polskich Sieci Elektroenergetycznych SA obejmuje:
Działalność PSE SA wspierana jest przez spółki zależne w zakresie:

</doc>
<doc id="549229" url="https://pl.wikipedia.org/wiki?curid=549229" title="Cezary Trybański">
Cezary Trybański

Cezary Trybański (ur. 22 września 1979 w Warszawie) – polski koszykarz, występujący na pozycji środkowego, pierwszy polski zawodnik w lidze NBA. W lipcu 2002 podpisał trzyletni kontrakt z zespołem Memphis Grizzlies, opiewający na kwotę 4,8 mln dolarów. W następnych latach najczęściej jego nazwisko pojawiało się przy okazji kolejnych wymian zawodników między klubami. W latach 2002–2004 rozegrał 22 mecze w barwach Memphis Grizzlies, Phoenix Suns, New York Knicks, przejściowo obecny także w składach Chicago Bulls i Toronto Raptors.
W sezonie 2005/2006 występując w D-League został ligowym liderem bloków, ze średnią 2 bloków na mecz. Ustanowił wtedy rekord sezonu, notując 9 bloków, w spotkaniu przeciw Arkansas (2.02.2006). Nieco ponad tydzień później wyrównał ten rekord w spotkaniu z Fort Worth (11.02.2006). Zdobywał wtedy średnio 3,6 punktu oraz 3,3 zbiórki. W sezonie 2006/07 zajął drugie miejsce w lidze pod względem bloków, ze średnią 2,5 na mecz. Poza tym notował 4,9 punktu i 4,8 zbiórki na mecz. Trafiał ze skutecznością 55,6% z gry oraz 80,6% zza linii rzutów wolnych. W sezonie 2007/2008 występował w zespole Peristeri Ateny. Od 2009 ponownie występował w D-League, w drużynie Reno Bighorns. W sezonie 2008/2009 rozegrał w tym zespole 12 meczów, notując średnio 5,2 punktu, 4,3 zbiórki oraz 2,4 bloku. W sezonie 2009/2010 w 47 meczach zdobywał średnio 7,3 punktu, 3,9 zbiórki i 1,8 bloku na mecz. W sezonie 2010/2011 występował w czeskiej drużynie NH Ostrawa, a w sezonie 2012/2013 w litewskim zespole BC Dzūkija. Od sezonu 2013/2014 zawodnik Polpharmy Starogard Gdański.
Od sezonu 2014/2015 zawodnik Warszawskiej Legii, która obecnie gra w I lidze.
Plasuje się na drugim miejscu w historii D-League pod względem zablokowanych rzutów w karierze, z liczbą 322 bloków na swoim koncie.
Brat lekkoatletki Małgorzaty Trybańskiej.

</doc>
<doc id="549231" url="https://pl.wikipedia.org/wiki?curid=549231" title="Europa Universalis II">
Europa Universalis II

Europa Universalis II – komputerowa strategiczna gra czasu rzeczywistego osadzona w realiach epoki nowożytnej, wyprodukowana przez szwedzkie przedsiębiorstwo Paradox Entertainment i wydana w 2001 roku przez Strategy First. Jest to kontynuacja gry "Europa Universalis" z 1999 roku i druga część serii "Europa Universalis". Jej akcja toczy się w latach 1419–1820, a gracz wciela się w niej w rolę przywódcy wybranego przez siebie państwa z tego okresu. 
Do licznych zadań stawianych przed graczem należy rozwój kierowanego państwa, odbywający się poprzez kolonizację, odkrywanie nowych ziem, rozwijanie technologii, infrastruktury i handlu, a także kierowanie dyplomacją oraz armią. W stosunku do poprzedniej części serii wprowadzone zostały liczne poprawki w zakresie ustalania polityki wewnętrznej państwa, dyplomacji oraz kwestii religii. 
"Europa Universalis II" została pozytywnie odebrana przez krytyków ze względu na złożoność rozgrywki oraz zmiany względem pierwszej części serii, aczkolwiek krytykowano ją za błędy techniczne i przeciętną oprawę audiowizualną. W 2007 roku ukazała się jej bezpośrednia kontynuacja pod nazwą "Europa Universalis III", natomiast w 2009 roku – "For the Glory", powstała w oparciu o jej nieoficjalną modyfikację.
Rozgrywka.
"Europa Universalis II" jest strategiczną grą czasu rzeczywistego, w której gracz na bieżąco steruje wybranym przez siebie państwem. Akcja gry toczy się w latach 1419–1820; możliwe jest rozpoczęcie rozgrywki od jednej z ustalonych przez grę dat w ramach kampanii. Gracz może wybrać jedną z proponowanych przez grę nacji lub też samodzielnie dokonać wyboru dowolnego ze 140 państw w niej występujących. Rozgrywka toczy się na dwuwymiarowej mapie podzielonej na prowincje. Każda z nich ma odrębną kulturę, co wywiera wpływ na zachowanie mieszkańców ziem podbitych przez państwo propagujące inną kulturę.
Gracz w "Europie Universalis II" wciela się w zarządcę wybranego państwa. W trakcie rozgrywki zmieniają się jego poszczególni władcy historyczni, różniący się między sobą umiejętnościami dyplomatycznymi, administracyjnymi i wojskowymi. Wymusza to stosowanie różnych strategii zarządzania nacją w zależności od zdolności danego władcy. Gracz może ustalać też dystrybucję dochodów uzyskiwanych z podatków oraz handlu; są one przeznaczane albo na rozwój poszczególnych technologii (lądowej, morskiej, w dziedzinie infrastruktury i handlu), albo na odbudowę zaburzonej stabilności kraju (która wpływa na prawdopodobieństwo wystąpienia buntów przeciwko władcy), albo trafiają do skarbca. Zgromadzone w nim pieniądze można przeznaczyć na rozbudowę utrzymywanej armii i floty, ustanawianie nowych urzędów w poszczególnych prowincjach (co powoduje wzrost podatków) oraz budowanie manufaktur przyspieszających rozwój technologiczny państwa. Gospodarkę kraju gracz może rozwijać również poprzez wysyłanie kupców do centrów handlu, co przynosi dodatkowe zyski, a także przez kolonizację zamorskich terenów.
Znaczącą rolę odgrywa w "Europie Universalis II" dyplomacja. Gracz przy jej użyciu może dokonywać pokojowej ekspansji poprzez zawieranie królewskich mariaży, wasalizację innych państw oraz ich pokojową aneksję. Do dyspozycji gracza oddane są również środki wręcz przeciwne – stosowanie obelg pogarszających stosunki dyplomatyczne, nakładanie embarga handlowego czy też wypowiadanie wojny. Walka, tak jak w pierwszej części serii, jest częścią rozgrywki, na którą gracz nie ma znaczącego wpływu. Gracz może rozbudować armię, podzieloną na piechotę, kawalerię i artylerię, oraz flotę dzielącą się na okręty wojenne, galery oraz transportowce. Jako że oddziały podczas bitew nie podlegają bezpośredniej kontroli gracza, na wynik starcia mają wpływ umiejętności dowódcy oddziału i władcy, morale wojsk czy też po prostu ich liczebność. 
Elementem urozmaicającym rozgrywkę są wydarzenia, które wpływają na dalszy przebieg gry. Dzielą się one na losowe, które mogą ułatwić lub utrudnić rozgrywkę, oraz historyczne, które pojawiają się we właściwym okresie historycznym. W stosunku do "Europy Universalis" te ostatnie uległy modyfikacjom, co umożliwiło graczowi wybór spośród kilku różnych możliwości – na przykład podczas Wojny Dwóch Róż gracz może się opowiedzieć po stronie Lancasterów lub Yorków.
Osobną kwestię stanowi tryb gry wieloosobowej, obsługujący rozgrywkę przez sieć lokalną (w chwili wydania także Internet w ramach serwisu Valkyrie.net, już nieaktywnego). Wówczas część krajów sterowanych przez komputer zostaje oddana pod opiekę poszczególnych graczy.
Cel gry.
Istnieją cztery różne cele gry w zależności od tego, który z nich gracz wybierze przy ustawianiu rozgrywki. Pierwszy wariant rozgrywki to Standard, w którym gracz ma za zadanie zdobycie największej liczby punktów zwycięstwa spośród wszystkich państw; są one otrzymywane między innymi za wygrywanie bitew oraz wojen, zawieranie korzystnych układów dyplomatycznych oraz odkrywanie nowych terenów do kolonizacji. Drugą opcją jest Zwierzchnictwo, które wykazuje podobieństwa do Standardu, z tym że wygrywa państwo, które uzyskało najszybciej określoną liczbę punktów zwycięstwa. Trzeci wariant rozgrywki to Ekspansja; zwycięstwo odnosi w nim państwo, które podbiło określoną liczbę prowincji. Ostatnią opcją rozgrywki jest Misja, w której wygrywa gracz, który wykonał najszybciej misję wylosowaną przez komputer.
Zmiany w stosunku do poprzedniej części serii.
W stosunku do poprzedniej części serii wprowadzono liczne zmiany wpływające na rozgrywkę. Między innymi czas akcji gry rozszerzono o ponad sto lat, co pozwala na rozegranie ostatniej fazy wojny stuletniej czy wojen napoleońskich, dodano też możliwość samodzielnego wyboru sterowanego państwa przez gracza (poprzednio mógł on sterować jedynie proponowaną przez grę nacją). Mapa, na której toczy się akcja gry, została również podzielona na większą liczbę prowincji. 
Gracz dostał możliwość zmiany polityki wewnętrznej państwa i wprowadzania reform. Na przykład może w ten sposób ustalić, czy państwo położy nacisk na rozbudowę armii, czy floty; czy zastosować doktrynę wolnego handlu, czy promować handel wewnętrzny; lub też czy utrzymać stosunek poddańczy, czy wspierać wolność osobistą chłopów. Każda zmiana powoduje utratę punktu stabilności i może zostać dokonana jedynie co 10 lat. Łącznie gracz ma możliwość modyfikacji ośmiu aspektów polityki wewnętrznej państwa.
Zmodyfikowano również dyplomację w grze. W "Europie Universalis II" gracz stracił możliwość aneksji europejskich państw po zajęciu ich wszystkich terytoriów; możliwość ta pojawia się jedynie wtedy, gdy pokonana nacja zajmuje tylko jedną prowincję. Ponadto gracz może zmusić państwa, które przegrały wojnę, do zezwolenia na przejście swoich wojsk przez ich terytorium, a nawet do ich przymusowej wasalizacji; wśród dodanych opcji dyplomatycznych znajdują się również ostrzeżenie danego kraju przed atakiem na któregoś z sąsiadów lub udzielenie gwarancji niepodległości któremuś państwu, co skutkuje "casus belli" wobec agresora atakującego państwo objęte gwarancją. Sztuczna inteligencja stała się też bardziej nieprzewidywalna – kierowane przez komputer nacje potrafią w każdej chwili uderzyć na gracza w niekorzystnej dla niego sytuacji. Zmiany w aspekcie wojennym dotyczą możliwości zakupienia przez gracza wojsk najemnych oraz opłacenia korsarzy grasujących na wybranym obszarze morskim.
Rozbudowie uległ także wątek religii w grze. W poprzedniej części serii gracz może radzić sobie z buntami wywoływanymi przez innowierców tylko poprzez przesuwanie suwaków determinujących tolerancję religijną. W "Europie Universalis II" pojawili się misjonarze, których gracz może wysyłać do prowincji wyznających inną religię, co może spowodować nawrócenie innowierczych poddanych. Gracz po uiszczeniu odpowiedniej opłaty może ogłosić się także obrońcą wiary, zyskując "casus belli" przeciwko wszystkim państwom wyznającym inną religię. W drugiej części serii pojawiły się też nowe religie wschodnie: buddyzm, konfucjanizm i hinduizm.
Produkcja.
"Europa Universalis II" została stworzona przez szwedzki zespół Paradox Development Studio należący do przedsiębiorstwa Paradox Entertainment (obecnie Paradox Interactive). Jej głównym projektantem oraz programistą został Johan Andersson, pracujący przy pierwszej części serii. Pierwsze informacje o pracach nad kontynuacją "Europy Universalis" zostały opublikowane w lipcu 2001 roku; wydawca gry, Strategy First, oprócz zmian w rozgrywce zapowiedział dołączenie edytora scenariuszy. Producent gry, Gustaf Magnuson opisywał ją jako rozwinięcie już istniejących elementów pierwszej części, bez wprowadzania drastycznych zmian. Prace nad "Europą Universalis II" zostały zakończone 1 listopada 2001 roku, kiedy została ona wysłana do tłoczni, a 15 listopada gra ukazała się w sklepach amerykańskich. Premiera w Polsce oficjalnie odbyła się 12 grudnia 2001 roku w dystrybucji CD Projektu, aczkolwiek do sklepów polskich gra dotarła dwa dni później; w polskim wydaniu dodatkowo znalazł się przedruk XVI-wiecznej mapy Europy.
Odbiór gry.
"Europa Universalis II" otrzymała głównie przychylne recenzje krytyków, którzy polecali ją graczom jako godną zainteresowania. Średnia ocen wystawionych przez krytyków wyniosła odpowiednio 84% (według agregatora GameRankings) oraz 87% (według Metacritic).
Różnie oceniano znaczenie nowości w mechanizmie gry. Wątpliwości co do uznania "Europy Universalis II" za pełnoprawnego sequela oryginalnej gry miała redakcja portalu IGN, zarazem wskazując jednak na bardziej dokładne ukazanie sieci powiązań między państwami. Redaktor pisma „Computer Games Magazine”, Tom Chick twierdził, iż zmiany w stosunku do poprzedniej części serii nie są widoczne gołym okiem i sprowadzają się do zestawu nowych opcji. Odmiennego zdania był Przemysław Bartula ze strony Gry-Online, uznając poprawki za znaczące dla przebiegu rozgrywki. Również Sam Parker z witryny GameSpot ocenił nawet drobne zmiany jako silnie wpływające na strategię, jaką musi kierować się gracz.
Opinie dotyczące samej rozgrywki były ogólnie pozytywne. Redakcja portalu IGN chwaliła fakt, iż wokół państwa gracza wiele się dzieje dzięki kierowaniu przez komputer pozostałymi krajami, a także rozszerzenie zakresu możliwości gracza; negatywnie ocenił natomiast niezmienioną w stosunku do poprzedniej części kwestię walki. Parker docenił zbliżenie gry do realiów historycznych dzięki systemowi wydarzeń (choć Chick doszedł do odwrotnego wniosku), a także poprawę samouczka wprowadzającego nowych graczy w tajniki rozgrywki. Kwestia techniczna "Europy Universalis II" jednak nie wzbudzała już tak pozytywnych emocji. Choć interfejs Bartula ocenił jako „prosty i skuteczny”, Chick z kolei twierdził, iż wymaga on poprawek, między innymi w kwestii zarządzania flotą. Zdaniem Parkera zwiększenie rozdzielczości ekranu nie wpłynęło znacząco na poprawę wyglądu wizualnego gry, choć IGN bronił oprawę wizualną ze względu na specyfikę rozgrywki. Jakkolwiek niektórzy recenzenci chwalili występującą w grze muzykę klasyczną, zgodnie wskazywano również na liczne błędy techniczne w postaci nieładowania animacji czy awaryjnego wyłączania gry.
Inne wydania.
3 marca 2004 roku w państwach azjatyckich opublikowana została gra "Europa Universalis II: Asian Chapters", która zawierała dodatkowe prowincje azjatyckie, a także nowy wygląd oraz wydarzenia historyczne lepiej odwzorowujące realia państw Azji.
Natomiast w Europie szczególną popularność zdobyła wykonana przez miłośników "Europy Universalis II" modyfikacja "Alternative Grand Campaign / Event Exchange Project" ("AGCEEP"), która wzbogacała grę o liczne wydarzenia historyczne zwiększające realizm rozgrywki oraz alternatywne kampanie. Na jej bazie studio Crystal Empire Games wykonało w 2009 grę "For the Glory" z poprawioną oprawą audiowizualną, dodatkowymi wydarzeniami, ulepszonym interfejsem oraz zwiększonym poziomem realizmu. Ukazała się ona 11 listopada 2009 roku w dystrybucji elektronicznej.

</doc>
<doc id="549235" url="https://pl.wikipedia.org/wiki?curid=549235" title="PC/SC">
PC/SC

PC/SC - standardowy interfejs dostępu do kart elektronicznych opracowany przez komitet w skład którego wchodzą:
Głównym celem jest ustandaryzowanie, ułatwienie i popularyzacja użycia kart elektronicznych w komputerach osobistych. Korzystanie ze standardu odsuwa od programisty aplikacji wykorzystującej karty szczegóły związane z obsługą konkretnego typu czytnika czy protokołów komunikacji czytnik - karta.
Biblioteka implementująca standard jest dołączana do systemów Windows od wersji 2000. Implementacja PC/SC Lite dla systemu Linux nosi nazwę M.U.S.C.L.E. (Movement For The Use Of Smart Cards In Linux Environment).

</doc>
<doc id="549236" url="https://pl.wikipedia.org/wiki?curid=549236" title="Układ regularny">
Układ regularny

Układ regularny (sześcienny) – układ krystalograficzny, w którym wszystkie trzy jednostki osiowe mają jednakową długość i są w stosunku do siebie prostopadłe.
Do układu regularnego należą kryształy o największej liczbie elementów symetrii. Na jednym krysztale mogą występować równocześnie 3 osie czterokrotnej symetrii, 4 osie trzykrotnej symetrii i 6 osi dwukrotnej symetrii; ponadto 9 płaszczyzn symetrii i środek symetrii.
Typowymi przedstawicielami tej grupy są:
W tym układzie krystalizuje około 12% minerałów; np. miedź rodzima, złoto rodzime, srebro rodzime, diament, galena, halit, fluoryt, uraninit, spinel, magnetyt, granat, sfaleryt, tetraedryt, sodalit, piryt, haueryt, skutterudyt.

</doc>
<doc id="549240" url="https://pl.wikipedia.org/wiki?curid=549240" title="Nunivak">
Nunivak

Nunivak () – druga pod względem powierzchni (4226,78 km²) wyspa na Morzu Beringa, położona 48 km na zachód od delt Jukonu i rzeki Kuskokwim, na 60° szerokości geograficznej północnej. W roku 2000 zamieszkiwało ją 210 stałych mieszkańców. Cała ludność wyspy zamieszkuje miejscowość Mekoryuk, położoną na północnym wybrzeżu wyspy. Nunivak należy do Stanów Zjednoczonych, do stanu Alaska.
Wyspa jest pochodzenia wulkanicznego, większą jej część zajmuje płaskowyż wulkaniczny (średnio 160 m n.p.m.). Porośnięta tundrą, poprzecinaną czterdziestoma rzekami i strumieniami. Na wyspie można spotkać 89 gatunków ptaków wędrownych, w tym gatunki rzadkie i objęte ochroną gatunkową. Zasiedlają głównie jej wybrzeża oraz jeziora położone na wyspie. Większa część wyspy stanowi rezerwat przyrody "Yukon Delta National Wildlife Refuge".
Niemal wszyscy stali mieszkańcy Nunivaku to Eskimosi z plemienia Cup'it. Nadal głównym źródłem ich utrzymania są polowania i rybołówstwo, choć wielu z nich zna język angielski, a niektórzy pracują poza wyspą, na kontynencie.

</doc>
<doc id="549242" url="https://pl.wikipedia.org/wiki?curid=549242" title="Calcio Catania">
Calcio Catania

Calcio Catania – włoski klub piłkarski z sycylijskiego miasta Katania.
Historia.
Został założony w 1908 roku. Awans do Serie A uzyskał w 1954, ale już po jednym sezonie został zdegradowany do Serie B. Katania do najwyższej klasy rozgrywek we Włoszech awansowała ponownie w 1960 i pozostała w niej przez kolejne sześć sezonów. W 1966 klub został zdegradowany i później tylko dwa razy awansował ponownie: w sezonie 1970/71 i 1983/84. Po ostatnim awansie zaczął się upadek klubu, którego kulminacją było ogłoszenie bankructwa w 1993. Po zmianie właściciela, klub zaczął powoli piąć się w górę by w 2006 awansować do Serie A. Po sezonie 2013/14 wróciła do Serie B. W czasie sezonu 2014/15 została zdegradowana do Serie C w związku z aferą korupcyjną, trener i właściciel klubu Antonio Pulvirenti przyznał się do prób ustawienia pięciu meczów. W sezonie 2017/2018 w wyniku upadłości FC Bari 1908 i AC Cesena Catania miała szansę wrócić do Serie B, jednak tak się nie stało.

</doc>
<doc id="549243" url="https://pl.wikipedia.org/wiki?curid=549243" title="SS Andrea Doria">
SS Andrea Doria

Andrea Doria – włoski statek pasażerski armatora „Italia Line” zbudowany w roku 1953 przez stocznię „Ansaldo S.A.” z Genui i wprowadzony na linię nowojorską. Koncepcja konstrukcyjna statku „Andrea Doria” była wyrazem nowej architektury okrętowej tzw. „szkoły włoskiej”. Znajdowały się na nim telefony umożliwiające bezpośrednie uzyskanie połączenia z lądem (pierwsze zastosowanie na liniowcach transatlantyckich). Wystrój wewnętrzny został wyposażony w dzieła sztuki współczesnej, koncepcyjnie wzmocniony wizualnie specyficznymi efektami świetlnymi. Na pokładzie znajdowały się liczne bary, czytelnie, kawiarnie, palarnie, sale do gry i salony. Na rufie statku znajdowały się ułożone tarasowo trzy baseny ze sztucznymi plażami zwane potocznie „lido”. Znany najbardziej z kolizji na morzu, która wydarzyła się w gęstej mgle, 60 mil od wyspy Nantucket u wybrzeży USA.
O godz. 23:10, 25 lipca 1956 r. w kadłub włoskiego transatlantyka wbił się wzmocniony do żeglugi w lodach, dziób statku pasażerskiego "Stockholm". W kolizji zginęły 52 osoby, w tym 5 na "Stockholmie". Wszystkich pozostałych – 1662 pasażerów i członków załogi – zdołano uratować przez ewakuację włoskiej jednostki, zanim ta, jedenaście godzin po kolizji, kilka minut po godzinie 10:00 poszła na dno .
Był to jeden z pierwszych, głośnych, „podręcznikowych”, przykładów kolizji „radarowej”, czyli takiej, w której nawigatorzy z każdego ze statków widzieli drugi na ekranach radarów i mieli czas na właściwą reakcję, a mimo tego – przez błędne lub zbyt późne decyzje o manewrach – doprowadzili do zderzenia. Do kolizji „radarowych” dochodziło, gdy dwa statki płynęły niemal naprzeciwko siebie, ale pod lekkim kątem i każdy z nich widział na radarze drugi statek z przeciwnej strony – jeden z lewej, drugi z prawej. W związku z tym przed zderzeniem skręcały jeden w lewo, drugi w prawo i dochodziło do zderzenia. "Stockholm" był – formalnie – bezpośrednim sprawcą zatonięcia włoskiego statku, ale nie winowajcą kolizji. Wiadomo, że "Andrea Doria" naruszył zasady bezpieczeństwa i płynął z nadmierną prędkością w gęstej mgle, ale nie dotyczyło to "Stockholma", ponieważ ten płynął poza ławicą mgły i jego oficerowie o mgle nawet nie wiedzieli. Do kolizji doszło na brzegu ławicy i "Andrea Doria" ukazał się Szwedom tuż przed zderzeniem, wynurzając się z mgły. Nie ma pewności, kto wykonał błędny manewr: czy kapitan "Andrea Dorii" Piero Calamai skręcając w lewo, czy prowadzący przed katastrofą "Stockholma" trzeci oficer Ernest Carstens-Johanssen, skręcając w prawo. Nie wiadomo bowiem, który z nich wykonał zwrot jako pierwszy, różnice były sekundowe. Prowadzony w USA proces między armatorami nie został zakończony ustaleniem sprawcy kolizji, gdyż armatorzy pod koniec rozprawy zrezygnowali z wzajemnych roszczeń i wspólnie założyli fundusz na rzecz ofiar, obawiając się o wizerunek firm. Pod koniec ub. wieku pojawiła się hipoteza o tym, iż włoski transatlantyk, odbywający swoją 101. podróż przez Ocean, zatonął wskutek zalania wodą, krótko po zderzeniu, większej liczby przedziałów wodoszczelnych niż przewidziano to w projekcie. Raportu ze śledztwa, prowadzonego po katastrofie, nie ujawniono.
Najwięcej rozbitków uratował wracający akurat do Europy francuski statek pasażerski "SS Île de France", dowodzony przez kpt. de Beaudeana (ponad 700). "Stockholm" z poważnie uszkodzonym dziobem i ponad 500 rozbitkami ze statku włoskiego dotarł do Nowego Jorku. Jego kariera trwa do dziś (2017 r.) Najpierw kupiła go Niemiecka Republika Demokratyczna i w jej barwach pływał jako wycieczkowiec "Voelkerfreundschaft" (), wyłącznie do portów w krajach socjalistycznych, odwiedzając często (tj. 100-krotnie) Gdynię. Po licznych zmianach właścicieli i imion, a także po zmieniających dość znacznie jego wygląd przebudowach, pływa obecnie (2017 r.) jako "MS Astoria". "Andrea Doria" leży pod Nantucket na głębokości 70 metrów kusząc wielu nurków i eksploratorów wraków.
Jednostką bliźniaczą "Andrea Doria" był SS Cristoforo Colombo. Po katastrofie na miejsce "Dorii" zbudowano nieco zmodyfikowany transatlantyk SS Leonardo da Vinci. Ten ostatni nie miał szczęścia – w lipcu 1980 roku spłonął w porcie La Spezia.
Imię "Andrea Doria" nosił także włoski pancernik.

</doc>
<doc id="549244" url="https://pl.wikipedia.org/wiki?curid=549244" title="Batavia (Nowy Jork)">
Batavia (Nowy Jork)

Batavia – miasto (ang. "city") w hrabstwie Genesee w stanie Nowy Jork w Stanach Zjednoczonych. Populacja wynosi 16 256 mieszkańców (stan według spisu z 2000 r.). Nazwa Batavia pochodzi od łacińskiej nazwy regionu w Holandii.
Powierzchnia miasta wynosi 13,6 km², gęstość zaludnienia – 1209,3/km²
Miasto Batavia leży w centralnej części hrabstwa Genesee i zachodniej części gminy Batavia.
W pobliżu miasta przebiega autostrada międzystanowa nr 90 oraz znajduje się lotnisko hrabstwa Genesee (GVQ).
W Batavii swoją siedzibę ma drużyna baseballowa Batavia Muckdogs.

</doc>
<doc id="549245" url="https://pl.wikipedia.org/wiki?curid=549245" title="Styl dowolny">
Styl dowolny

Styl dowolny – styl pływacki. W tak określonej konkurencji zawodnik może płynąć dowolnym sposobem. Wyjątkiem jest konkurencja stylu zmiennego (indywidualnie i w sztafecie zmiennej), gdzie styl dowolny oznacza każdy inny sposób pływania niż styl motylkowy (delfin), styl grzbietowy lub styl klasyczny (żabka).
Po przepłynięciu każdej długości pływalni i przy zakończeniu wyścigu, pływak musi dotknąć ściany dowolną częścią ciała. Część ciała pływaka przez cały czas trwania wyścigu musi „łamać” powierzchnię wody, z takim wyjątkiem, że dozwolone jest całkowite zanurzenie się pływaka w czasie nawrotu i na dystansie nie dłuższym niż 15 metrów po starcie i po każdym nawrocie. Przed tym punktem głowa musi „złamać” powierzchnię wody. Start w stylu dowolnym rozpoczyna się skokiem ze słupka.
Reguły te nie precyzują dokładnie stylu, mówią jedynie o kilku zasadach obowiązujących podczas rozgrywania wyścigów tym stylem. Zawodnicy najczęściej płyną kraulem, ponieważ w warunkach w jakich zazwyczaj rozgrywane są zawody (basen) jest to najszybszy styl, jednakże zdarzają się od tej reguły wyjątki. Jest to powodem nieporozumień, szczególnie na amatorskich zawodach dla dzieci.
Przepisy pływania przewidują dyskwalifikację zawodnika płynącego stylem dowolnym za następujące przewinienia:

</doc>
<doc id="549247" url="https://pl.wikipedia.org/wiki?curid=549247" title="Obwodnica Etapowa Centrum">
Obwodnica Etapowa Centrum



</doc>
<doc id="549250" url="https://pl.wikipedia.org/wiki?curid=549250" title="Radolin">
Radolin



</doc>
<doc id="549252" url="https://pl.wikipedia.org/wiki?curid=549252" title="Styl klasyczny">
Styl klasyczny



</doc>
<doc id="549253" url="https://pl.wikipedia.org/wiki?curid=549253" title="Rob Cohen">
Rob Cohen

Robert Cohen (ur. 12 marca 1949 w Cornwall, w stanie Nowy Jork) – amerykański producent, reżyser, scenarzysta filmowy i aktor. Absolwent Uniwersytetu Harvarda.

</doc>
<doc id="549255" url="https://pl.wikipedia.org/wiki?curid=549255" title="Układ tetragonalny">
Układ tetragonalny

Układ tetragonalny – układ krystalograficzny, w którym trzy osie są w stosunku do siebie prostopadłe, przy czym dwie jednostki osiowe mają taką samą długość, a trzecia ma długość inną.
Typowymi przedstawicielami tej grupy są:
W tym układzie krystalizuje około 10% minerałów; np. rutyl, anataz, cyrkon, kasyteryt, apofyllit, wezuwian, scheelit, skapolity, chalkopiryt, wulfenit, ksenotym.
Grupy punktowe, które należą do tego układu krystalograficznego:

</doc>
<doc id="549256" url="https://pl.wikipedia.org/wiki?curid=549256" title="Wacław Sadkowski">
Wacław Sadkowski

Wacław Sadkowski, pseud. Wacław Rola (ur. 19 maja 1933 w Toruniu, zm. 9 stycznia 2023) – polski filolog, krytyk literacki, eseista i tłumacz; w latach 1972–1993 redaktor naczelny miesięcznika „Literatura na Świecie”, w latach 1988–1990 redaktor naczelny Spółdzielni Wydawniczej „Czytelnik”, wieloletni współpracownik Służby Bezpieczeństwa.
Życiorys.
W latach 1948–1956 był członkiem Związku Młodzieży Polskiej, od 1956 r. należał do Polskiej Zjednoczonej Partii Robotniczej. Debiutował w 1949 r. W 1955 r. ukończył studia na Wydziale Filologii Polskiej Uniwersytetu Warszawskiego. Działalność krytycznoliteracką rozpoczął w początku lat 50. XX wieku, publikując szkice i recenzje książkowe w czasopismach (m.in. „Tygodnik Powszechny”, „Znak”, „Nowa Kultura”, „Twórczość”), występując w radio i w telewizji. W latach 1955–1968 był recenzentem literackim dziennika „Trybuna Ludu”, 1970–1972 członkiem zespołu redakcyjnego dwutygodnika „Współczesność”, w latach 1972–1993 redaktorem naczelnym miesięcznika „Literatura na Świecie”, a w latach 1988–1990 prezesem i redaktorem naczelnym Spółdzielni Wydawniczej „Czytelnik”. Od 1990 był prezesem Fundacji „Literatura Światowa”. Był także wiceprezesem Fundacji Kultury Polskiej.
Wykładał literaturę światową wieku XX na Uniwersytecie Warszawskim, miał gościnne wykłady na kilku uniwersytetach zagranicznych (m.in. w Brukseli, Leuven i Gandawie, na Columbia University w Nowym Jorku, University of Iowa w stanie Iowa i w Goshen College w stanie Indiana w Stanach Zjednoczonych).
Był członkiem Związku Literatów Polskich (w latach 1953–1957 i od 1983), Stowarzyszenia Autorów ZAiKS (od 1961), Polskiego PEN Clubu (od 1974) i Societe Européene de Culture (od 1975, a od 2003 członkiem Conseil Exécutiv tego stowarzyszenia).
Według Marka Nowakowskiego, który w zasobach Instytutu Pamięci Narodowej znalazł 15 teczek na swój temat, wśród osób, które na niego donosiły, znajdował się jego szkolny kolega, partyjny literat Wacław Sadkowski, Tajny Współpracownik „Olcha”, który pracował dla Służby Bezpieczeństwa (SB).
Przeprowadzone przez Joannę Siedlecką poszukiwania w archiwach Instytutu Pamięci Narodowej wskazują na to, że Wacław Sadkowski regularnie współpracował ze Służbą Bezpieczeństwa przez 16 lat – od 1972 do listopada 1988 roku, formalnie jako „konsultant”, gdyż członków partii komunistycznej nie rekrutowano jako tajnych współpracowników. Analiza zachowanego w Instytucie Pamięci Narodowej pięciotomowego zbioru dokumentów wskazuje na to, że Wacław Sadkowski regularnie pisał obszerne donosy na osoby pochodzące z polskiego środowiska literackiego oraz na literatów zagranicznych, z którymi miał kontakt, przygotowywał też opracowania i analizy dotyczące utworów literackich oraz zjawisk z życia literackiego. W opracowywanych na potrzeby tajnych służb dokumentach autor udzielał funkcjonariuszom SB rad dotyczących metod dyskredytowania niechętnych władzy literatów cieszących się społecznym autorytetem oraz zwalczania niezależnego ruchu wydawniczego w Polsce oraz czasopism kulturalnych publikowanych za granicą.
Życie prywatne.
Mieszkał w Warszawie, na Mokotowie. Jego żona, Danuta Sadkowska (z domu Stramer-Kwiecińska; 1932–2016), była redaktorem literatury młodzieżowej (opracowała m.in. książki Zofii Chądzyńskiej i Małgorzaty Musierowicz).
Później mąż Teodory Grodzkiej, mieszkali razem na Sadybie.
Nagrody.
Otrzymane nagrody i wyróżnienia: Nagroda im. Juliana Bruna (1960), Krzyż Kawalerski Orderu Odrodzenia Polski (1964), Krzyż Oficerski Orderu Odrodzenia Polski (1974), Krzyż Komandorski z Gwiazdą Orderu Odrodzenia Polski (1997), Nagroda Literacka im. Władysława Reymonta (2019). Ponadto w czasach Polskiej Rzeczypospolitej Ludowej został odznaczony m.in.: Złotym Krzyżem Zasługi, Medalem 30-lecia Polski Ludowej i Odznaką „Zasłużony Działacz Kultury”.

</doc>
<doc id="549258" url="https://pl.wikipedia.org/wiki?curid=549258" title="Barwy panarabskie">
Barwy panarabskie

Barwami panarabskimi są barwy czerwona, zielona, biała i czarna. Pochodzą one od barw czterech wielkich dynastii arabskich: Umajjadów (biała), Abbasydów (czarna), Fatymidów (zielona) i Haszymidów (czerwona).
Flagi wielu państw arabskich są obecnie wzorowane na barwach panarabskich.

</doc>
<doc id="549259" url="https://pl.wikipedia.org/wiki?curid=549259" title="Lilly Wust">
Lilly Wust

Elisabeth Wust, Lilly Wust (ur. 1 listopada 1914 w Berlinie, zm. 15 kwietnia 2006 w Berlinie), Niemka, bohaterka homoseksualnego związku z kobietą pochodzenia żydowskiego w czasie II wojny światowej.
Wust była gospodynią domową, żoną żołnierza Wehrmachtu służącego na froncie wschodnim. Była matką ich czworga dzieci, za co otrzymała hitlerowski brązowy Krzyż Matki ("Ehrenkreuz der deutschen Mutter") oraz bezpłatną pomoc domową.
W 1943 nawiązała romans z Felice Schragenheim, 21-letnią Żydówką aktywną w ruchu oporu. Kobiety wymieniały listy miłosne (w korespondencji i wierszach Wust występowała pod imieniem "Aimée", a Schragenheim "Jaguar"), a następnie – po ujawnieniu podziemnej działalności Żydówki – zamieszkały razem. Wust rozwiodła się z mężem. Schragenheim została aresztowana przez gestapo w sierpniu 1944 i trafiła do obozu koncentracyjnego. Zmarła prawdopodobnie w czasie przemarszu z Groß-Rosen (obecnie Rogoźnica, woj. dolnośląskie) do Bergen-Belsen, Wust od tragicznego losu uratował Krzyż Matki, jaki otrzymała za urodzenie czwórki dzieci rasy aryjskiej.
W czasie wojny Wust ukrywała także trzy inne Żydówki, za co otrzymała w 1981 r. Order Zasługi Republiki Federalnej Niemiec, a w 1999 medal „Sprawiedliwy wśród Narodów Świata”.
Dla Lilly Wust aż do jej śmierci związek z Felice był miłością życia. Po wojnie uznała się za żonę Felice – na drzwiach umieściła nawet wizytówkę „A. Schragenheim” (od imienia Aimée). Została filosemitką, chciała też nawrócić się na judaizm, ale nie zgodziła się na to gmina żydowska. Przechowywała z pietyzmem wszelkie pamiątki związku i opisała go drobiazgowo w pamiętnikach. Również syn Lylly Wust znając swoje niemieckie korzenie, po wojnie wyjechał do Izraela jako przedstawiciel studentów żydowskich, gdzie pozostaje do dziś uważając się za Izraelczyka.
Na początku lat 90. z Elisabeth Wust nawiązała kontakt austriacka dziennikarka Erica Fischer. Przeprowadzone rozmowy oraz udostępnione listy stały się podstawą książki "Aimée &amp; Jaguar" (1994), a następnie filmu pod tym samym tytułem (1998, reż. Max Färberböck), który otwierał Międzynarodowy Festiwal Filmowy w Berlinie w 1999 i zdobył kilka nagród, w tym dla odtwarzającej postać Lilly Wust aktorki Juliane Köhler. W Polsce pierwsze wydanie ukazało się w 2008 r. nakładem wydawnictwa Czarne ().
Według opinii Eriki Fischer, postawa Lilly Wust była niejednoznaczna:

</doc>
<doc id="549260" url="https://pl.wikipedia.org/wiki?curid=549260" title="Robert Cohen">
Robert Cohen



</doc>
<doc id="549261" url="https://pl.wikipedia.org/wiki?curid=549261" title="Augustyn Westphal">
Augustyn Westphal

Augustyn Westphal ps. „Echo”, „Dzwon”, „Piotr Morski”, „Czapla” (ur. 22 października 1884 lub 13 sierpnia 1885 w Rębie w powiecie kartuskim, zm. 27 września 1946 w Wejherowie) – polski urzędnik i działacz społeczno-kulturalny, od maja 1944 r. do 21 marca 1945 r. komendant naczelny Tajnej Organizacji Wojskowej „Gryf Pomorski”.
Życiorys.
Uczył się w szkole średniej w Gdańsku, po jej ukończeniu podjął pracę zawodową. W sierpniu 1914 r. został zmobilizowany do armii niemieckiej i walczył głównie na froncie niemiecko-rosyjskim. W 1917 r. został zwolniony ze służby czynnej w stopniu porucznika z powodu złego stanu zdrowia. Do końca I wojny światowej pracował w intendenturze wojskowej. Pod koniec 1918 r. zaangażował się w akcję propagandową za przyłączeniem całego Pomorza wraz z Gdańskiem do Polski. W tym czasie był współtwórcą i jednym z głównych członków polskich towarzystw śpiewaczych i chórów mieszanych „Lutnia”, „Cecylia” i „Moniuszko” w Gdańsku. Współorganizował IV Pomorski Okręg Związku Kół Śpiewaczych na obszarze Wolnego Miasta Gdańsk. W 1920 r., po odzyskaniu przez Polskę Pomorza, zamieszkał w Wejherowie i został urzędnikiem w starostwie; doszedł do stanowiska naczelnego sekretarza starostwa na powiat morski. Cały czas działał w towarzystwach śpiewaczych, powołując w 1920 r. chór męski „Harmonia”, którego w 1935 r. został prezesem. W uznaniu zasług w 1928 r. wybrano go na prezesa Kaszubskiego Okręgu Śpiewaczego. Był członkiem Polskiego Związku Zachodniego.
Po zajęciu Pomorza przez wojska niemieckie na początku września 1939 r. stale się ukrywał. Zorganizował niewielką grupę konspiracyjną, działającą w rejonie Bąckiej Huty, a następnie Sierakowic i Sianowa, którą w 1941 r. wprowadził do TOW „Gryf Pomorski”, zostając członkiem Rady Naczelnej i szefem biura Głównego Wydziału Organizacyjnego. Wiosną 1943 r. objął funkcję wiceprezesa Rady Naczelnej i zastępcy komendanta naczelnego por. Józefa Dambka. Z uwagi na bardzo dobrą znajomość języka niemieckiego zajmował się legalizacją członków organizacji i osób zagrożonych aresztowaniem. Reprezentował TOW „Gryf Pomorski” w kontaktach z Armią Krajową i innymi organizacjami konspiracyjnymi, m.in. w lipcu 1943 r. zatwierdził umowę scaleniową z Ruchem Miecz i Pług. W marcu 1944 r. po śmierci J. Dambka został prezesem organizacji i szefem Głównego Wydziału Organizacyjnego, a w maju tego roku po aresztowaniu Aleksandra Arendta przejął po nim funkcję komendanta naczelnego TOW „Gryf Pomorski”. W ten sposób połączył w swoich rękach pion cywilny i wojskowy organizacji. W końcowym okresie okupacji niemieckiej nakazał przeciwdziałanie grabieży i wywózki majątku z Pomorza. 11 stycznia 1945 r. wydał rozkaz specjalny o rozpoczęciu akcji sabotażowo-dywersyjnej na tyłach wycofujących się wojsk niemieckich. W sytuacji poważnych spustoszeń wśród członków organizacji spowodowanych aresztowaniami oraz wobec perspektywy zajęcia Pomorza przez Armię Czerwoną i możliwości prowokacji uznał przejście do drugiej konspiracji za niemożliwe i ogłosił 21 marca 1945 r. rozwiązanie organizacji. Jej członkowie mieli ujawnić się i przekazać posiadaną broń nowej władzy.
W dniach 12–13 stycznia 1946 r. wziął udział w pierwszym po wojnie kongresie działaczy kaszubskich w Wejherowie, otwierając go uroczystym przemówieniem.
Pod koniec lutego 1946 r. został aresztowany przez Ministerstwo Bezpieczeństwa Publicznego pod fałszywym zarzutem współpracy z Niemcami i szpiegostwa i poddany 2-miesięcznemu brutalnemu śledztwu. Zmarł 27 września 1946 r. z powodu uszkodzenia nerki podczas przesłuchań. Pochowano go na Starym Cmentarzu w Wejherowie, przechowywane przez niego archiwum organizacji prawdopodobnie przejęło UB.
Tablica upamiętniająca Augustyna Westphala znajduje się na budynku Starostwa Powiatowego w Wejherowie.

</doc>
<doc id="549265" url="https://pl.wikipedia.org/wiki?curid=549265" title="R-77">
R-77

R-77 lub "RWW-AE" – rosyjski pocisk rakietowy przeznaczony do zwalczania celów powietrznych na średnich dystansach, zdolny do prowadzenia walki BVR (włączając w to pociski rakietowe klasy powietrze-powietrze i ziemia-powietrze, oraz pociski manewrujące), naprowadzany bezwładnościowym systemem INS z korekcją radiową, a w końcowej fazie aktywnym systemem radiolokacyjnym. Na Zachodzie pocisk ten jest nazywany "AMRAAMski" ze względu na podobne parametry i przeznaczenie jak amerykański AIM-120 AMRAAM. W nomenklaturze NATO pocisk nosi oznaczenie "AA-12 Adder" (ang. "żmija").
Historia.
Opracowanie pocisku "R-77" rozpoczęto w 1982 roku w zakładach GosMBK „Wympieł” (ГосМКБ «Вымпел»), a pierwsze odpalenie pocisku nastąpiło w 1984 roku. Nieoficjalnie i w małych ilościach "R-77" wszedł do uzbrojenia wkrótce potem, ale jego masowa produkcja rozpoczęła się dopiero w 1993 roku. Po raz pierwszy makieta pocisku została zaprezentowana publicznie podczas "MosAeroshow" w 1992 roku, a po raz kolejny na salonie lotniczym "MAKS 95". Obecnie "R-77" jest prezentowany na wystawach statycznych obok przenoszących je maszyn na wielu imprezach lotniczych na całym świecie.
Ministerstwo Obrony Federacji Rosyjskiej zamówiło w 2020 roku zmodernizowane rakiety R-77-1 za 65 miliardów RUB.
Konstrukcja pocisku R-77.
Pocisk "R-77" posiada znajdujące się w połowie długości kadłuba trapezowe stateczniki, oraz zamontowane w tylnej części, unikalnej konstrukcji powierzchnie sterowe w kształcie kratownic, podobne jak zastosowane w pocisku balistycznym R-400.
Odpalenie pocisku odbywa się po załadowaniu z systemów samolotu-nosiciela danych o celu, jego kursie i prędkości. Podczas początkowej fazy lotu "R-77" jest naprowadzany przy pomocy bezwładnościowego systemu nawigacyjnego z korekcją kursu drogą radiową z samolotu-nosiciela na podstawie danych z radaru pokładowego. W odległości około 16 - 20 km od celu uruchamia się aktywna głowica radiolokacyjna systemu naprowadzania pocisku o kącie przeszukiwania wynoszącym 90°. W przypadku ataku na dystans krótszy niż 20 km, system bezwładnościowy nie jest uruchamiany, a naprowadzanie na cel odbywa się od razu przy pomocy aktywnej głowicy radiolokacyjnej. "R-77" może atakować cele lecące z prędkością do 3600 km/h na pułapie od 20 do 30000 metrów.
R-77P.
W 1999 roku, ze względu na bardzo wysoką efektywność pocisku "R-77" postanowiono zbudować jego wersję rozwojową, zdolną do osiągania wyższych prędkości i atakowania celów na większe odległości. Nowa wersja pocisku oznaczona jako "R-77P" (lub RWW-PD od ros. "повышенной дальности" - wydłużonego zasięgu) została dodatkowo wyposażona w silnik strumieniowy, który pełni funkcję silnika marszowego. Nowy pocisk będzie zdolny do przechwytywania celów na nieznacznie dłuższych dystansach dochodzących do 115 km (docelowo 150 - 175 km), ale jego prędkość wzrosła do 5 Ma.
Ze względu na dodanie drugiego silnika wzrosła do 225 kg masa pocisku, oraz o 200 mm jego długość.
Planuje się, że "R-77P" wejdzie na wyposażenie myśliwców następnej generacji, a jego docelowy zasięg 175 km.
Platformy przenoszenia.
Pociski "R-77" znajdują się na uzbrojeniu samolotów takich jak Su-34, Su-35S, nowoczesne odmiany MiG-29, Su-30, MiG-31 oraz MiG-35. Będą stanowić uzbrojenie Su-57.
Prowadzone są B+R nad wersją pocisku odpalaną z platform naziemnych i nawodnych.

</doc>
<doc id="549266" url="https://pl.wikipedia.org/wiki?curid=549266" title="Back to the Light">
Back to the Light

Back to the Light – solowy album gitarzysty Queen, Briana Maya. Prace nad nim rozpoczęły się w 1988. 
Jest to pierwszy prawdziwy solowy projekt gitarzysty (nie licząc minialbumu Star Fleet Project wydanego w 1983 roku). Album został wydany w 1992 roku – May dokończył pracę nad nim już po koncercie The Freddie Mercury Tribute Concert. W nagraniu albumu oprócz Maya udział wzięli również John Deacon (który zagrał na basie w utworze „Nothin but Blue”) oraz byli członkowie grupy Black Sabbath: Cozy Powell (zagrał na perkusji w utworze „Ressurection”) i Neil Murray, a także wokaliści: Maggie Ryder, Miriam Stockley, Chris Thompson (wokal w „Rollin’ Over”), Gill O’ Donovan i Suzie O’ List. Album był promowany na trasie koncertowej Back to the Light Tour na przełomie 1992 i 1993.

</doc>
<doc id="549269" url="https://pl.wikipedia.org/wiki?curid=549269" title="DNX vs. The Voice">
DNX vs. The Voice

DNX vs. The Voice – niemiecki duet. Pierwszy singel wydany w 2005 roku – "In The Ghetto" – jest uwspółcześnioną wersją przeboju wylansowanego w 1969 roku przez Elvisa Presleya. Piosenka ta od razu przyjęła się w USA oraz w Wielkiej Brytanii, podbiła również listy przebojów w Polsce. Większa część partii tekstu jest śpiewana głosem podobnym do głosu Elvisa. Gatunek muzyki, do którego należy ten singel, można zdefiniować jako funky-house lub dance pop. "In The Ghetto" jest pierwszym utworem z serii "Superstar Elvis Presley". Cały album miał się ukazać w lecie 2006 roku.

</doc>
<doc id="549272" url="https://pl.wikipedia.org/wiki?curid=549272" title="Kodiak (wyspa)">
Kodiak (wyspa)

Kodiak – największa wyspa archipelagu Kodiak, położona przy południowym wybrzeżu amerykańskiego stanu Alaska, oddzielona od niego Cieśniną Szelichowa. Jest drugą (po Hawaiʻi) pod względem powierzchni wyspą USA – 9311 km².
Powierzchnia wyspy jest wyżynno-górzysta, dużą jej część pokrywa tundra. Jej wybrzeża są przyjazne statkom, ze względu na dużą liczbę zatok wolnych od lodu, dogodnych dla kotwiczenia. 
Większa część wyspy stanowi park narodowy, gdzie chronione są zwłaszcza endemiczne zwierzęta: niedźwiedź kodiak i krab kodiak. 
Pierwotną ludność wyspy stanowi lud Alutiiq. Pierwszymi Europejczykami na wyspie byli Rosjanie, ich ekspedycja pod wodzą Grigorija Szelichowa pozostawiła na wyspie osadników w Zatoce Trzech Świętych w 1784 r. 
Populacja wyspy to 13 900 osób, zamieszkujących miasto Kodiak i 7 wiosek.
Ludność wyspy zajmuje się rybołówstwem oraz hodowlą bydła i owiec.

</doc>
<doc id="549273" url="https://pl.wikipedia.org/wiki?curid=549273" title="Łańcuch sworzniowy">
Łańcuch sworzniowy

Łańcuch sworzniowy jest to łańcuch składających się z płytek wewnętrznych osadzonych luźno na czopach sworznia oraz płytek zewnętrznych osadzonych na wcisk. Prędkość tych łańcuchów jest ograniczona do ok. 0.5 m/s ze względu na szybkie zużywanie się przegubów i dlatego w napędach maszyn jest stosowany bardzo rzadko.

</doc>
<doc id="549274" url="https://pl.wikipedia.org/wiki?curid=549274" title="Jan Działyński (1590–1648)">
Jan Działyński (1590–1648)

Jan Działyński herbu Ogończyk (ur. 1590, zm. 11 marca 1648 w Pokrzywnie) – wojewoda chełmiński od 1647, starosta pokrzywnicki, pucki i kowalewski, dworzanin królewski w 1628 roku.
Życiorys.
Jeden z czołowych polityków Prus Królewskich pierwszej połowy XVII w., poseł na sejm, rzecznik ograniczenia politycznego uprawnień miast pruskich, obrońca odrębności Prus Królewskich.
Urodził się około 1590 r. Był synem Stanisława i Heleny z Plemięckich, a bratem Michała Erazma biskupa kamienieckiego, Stanisława kasztelana gdańskiego i Mikołaja. Razem z braćmi Stanisławem i Michałem w 1602 r. został uczniem Kolegium Jezuitów w Braniewie. Po skończeniu edukacji udał się na dwór króla Zygmunta III Wazy.
Obrał drogę kariery wojskowej, uczestniczył w wojnach z Rosją i Szwecją. Dał się na nich poznać jako dobry dowódca. W 1620 r. sejm powołał go na członka wojennej rady przybocznej, przydatnej hetmanowi Chodkiewiczowi na czas wojny z Turcją. Przebywał w oblężonym Chocimiu. W 1624 r. stany pruskie postulowały o nagrodę dla Działyńskiego w związku z zasługami militarnymi. W 1626 r. oddano mu w dzierżawę dochodową ekonomię Rogozińską.
Poseł województwa chełmińskiego na sejm warszawski 1626 roku. Podczas wojny ze Szwecją z lat 1626-1629 prowadzonej w Prusach Królewskich stał na czele chorągwi husarskiej. W 1628 otrzymał starostwo puckie zwolnione po śmierci Jana Wejhera. Była to forma nagrody za dotychczasowe zasługi, ale wiązało się to z obowiązkiem obrony wybrzeża przed desantem wojsk szwedzkich. Poseł na sejm 1631 i 1632 roku z województwa chełmińskiego. Był elektorem Władysława IV Wazy z województwa pomorskiego w 1632 roku. W 1635 roku decyzją Władysława IV został zobowiązany do pomocy przy modernizacji okrętów królewskich oraz utrzymywania ich załóg.
W planowanej na 1646 r. wojnie z Turcją Działyński miał uczestniczyć ze swym oddziałem wojska, na skutek powszechnego sprzeciwu nie doszło jednak do królewskiej wyprawy przeciw Turcji.
Działyński był także wpływowym i aktywnym politykiem. W 1616 r. był posłem na sejm z województwa chełmińskiego, należąc do grupy najaktywniejszych posłów. W latach 1632-1646 wielokrotnie był marszałkiem sejmiku generalnego pruskiego. Wykorzystując bezkrólewie 1632, wspólnie z Pawłem Działyńskim dążył do przekształcenia sejmiku województwa pomorskiego w generalny, a w razie niepowodzenia tego planu do zwoływania co trzeciego generału w jednym z miast województwa pomorskiego.
Działyński był negatywnie nastawiony do Gdańska i Torunia i dążył do zmniejszenia znaczenia politycznego tych miast. Podczas sejmu elekcyjnego w 1632 r. atakował wielkie miasta pruskie za uciskanie katolików i domagał się ukarania Gdańska i Torunia. Będąc marszałkiem sejmików generalnych, zawsze naciskał posłów miejskich, żeby wyrażali zgodę na płacenie większych podatków. Podczas debaty na sejmie 1637 r. nad sprawami morskimi wzywał do rozbudowy floty polskiej, godził się nawet na przekazanie na ten cel starostwa puckiego. Popierając morskie plany Władysława IV, miał na uwadze także zmniejszenie roli Gdańska. W 1638 powołany w skład komisji mającej ustanowić cło morskie. W toku prac komisji popadł znów w ostry konflikt z Gdańskiem.
Poseł województwa chełmińskiego na sejm koronacyjny 1633 roku. Poseł sejmiku generalnego pruskiego na sejmy ekstraordynaryjne 1634, 1635 i 1642 roku. Poseł na sejm ekstraordynaryjny 1637 roku z sejmiku kowalewskiego. Poseł na sejm zwyczajny 1635 roku, sejm zwyczajny 1637 roku, sejm 1638 roku, sejm 1639 roku, sejm 1641 roku, sejm 1642 roku, sejm 1645 roku. 
Wybierano Działyńskiego nie tylko posłem na sejmy, ale też wiele razy deputatem do radomskiego trybunału skarbowego. Był nim w 1627, 1629, 1633 i 1637 r., reprezentując województwo chełmińskie.
Działyński troszczył się o stan gospodarczy powierzonych mu starostw. W puckim zasiedlał nowe tereny sprowadzając kolonistów z Pomorza Zachodniego. W 1619 uzyskał przywilej dla Olendrów osiadłych w starostwie pokrzywnickim, a w 1634 r. wystarał się o zgodę na prowadzenie melioracji w tymże starostwie.
W początku 1647 otrzymał nominację na wojewodę chełmińskiego, w kwietniu 1647 złożył przysięgę senatorską. W maju 1647 r. brał udział w obradach sejmu. W październiku 1647 r. wraz z senatorami pruskimi, przedstawicielami szlachty i posłami wielkich miast uczestniczył w Toruniu w spotkaniu z Władysławem IV. Król potwierdził przywileje prowincji, w zamian za co wpłaciła ona do skarbu królewskiego 100 tys. złotych polskich.
Był znany z porywczego charakteru, często wdawał się w rozmaite procesy sądowe (z Wejherami, Krokowskimi, a nawet z chłopami starostwa puckiego).
Odznaczał się gorliwością religijną. Występował w obronie katolików w miastach pruskich. Odrestaurował i wyposażył zniszczone w czasie najazdu szwedzkiego kościoły w Okoninie i Rogoźnie. W farze grudziądzkiej wzniósł kaplicę rodową. Ufundował kolegium jezuickie w Grudziądzu, zapisując w 1641 r. na jego potrzeby dobra Jabłonowo oraz klasztor benedyktynek w Grudziądzu.
Dwukrotnie wchodził w związki małżeńskie, najpierw z Anną Kuczborską, a w 1617 z Justyną Knutówną, wdową po wojewodzie chełmińskim Ludwiku Mortęskim. Nie miał potomstwa.
Jan Działyński zmarł w Pokrzywnie 11 marca 1648 r. Został pochowany przy południowej ścianie kościoła pod wezwaniem św. Mikołaja w Grudziądzu.

</doc>
<doc id="549275" url="https://pl.wikipedia.org/wiki?curid=549275" title="Układ heksagonalny">
Układ heksagonalny

Układ heksagonalny – układ krystalograficzny, w którym trzy z czterech osi leżą w jednej płaszczyźnie, mają jednakową długość jednostek osiowych, a kąt między nimi wynosi 120°. Czwarta oś jest osią sześciokrotną, ma inną niż pozostałe długość jednostki osiowej i jest do nich prostopadła.
Typowymi postaciami krystalograficznymi tej grupy są:
W tym układzie krystalizuje m.in. woda oraz około 8% minerałów, np. grafit, kowelin, molibdenit, pirotyn, beryl, apatyt, piromorfit, mimetezyt, wanadynit, wurcyt, cynkit, kwarc wysokotemperaturowy, nefelin.

</doc>
<doc id="549276" url="https://pl.wikipedia.org/wiki?curid=549276" title="Szkoła Zen Kwan Um w Polsce">
Szkoła Zen Kwan Um w Polsce

Szkoła Zen Kwan Um w Polsce – związek wyznaniowy reprezentujący tradycję koreańskiego buddyzmu sŏn (jap. zen). Założycielem i duchowym patronem szkoły jest Dae Soen Sa Nim Seung Sahn (1927–2004), 78. patriarcha koreańskiej tradycji chogye. Działalność związku datuje się od pierwszej wizyty Seung Sahna DSSN w Polsce w 1978 roku, natomiast formalna rejestracja nastąpiła w 1982 roku (pod nazwą Stowarzyszenie Buddyjskie Zen „Chogie” w Polsce, która następnie została zamieniona na Szkoła Zen Kwan Um).
Związek jest częścią ogólnoświatowej Szkoły Zen Kwan Um, zrzeszającej obecnie około 70 ośrodków medytacyjnych w 17 krajach świata. W Polsce Szkoła Zen Kwan Um prowadzi pięć ośrodków i siedem grup medytacyjnych. Nauczycielem prowadzącym Świątyni Głównej Wubongsa jest mistrz zen Joeng Hye (Andrzej Piotrowski). Szkoła jest członkiem Polskiej Unii Buddyjskiej pod patronatem J. Ś. Dalajlamy. Wśród proponowanych przez nią aktywności i form praktyki znajdują się: codzienne poranne i wieczorne sesje medytacji oraz śpiewów, praktyka konganów, intensywne odosobnienia od 3 dni do 3 miesięcy, trening rezydencki, odosobnienia solo oraz pobyt gościnny Templestay.
W 2016 roku Szkoła liczyła 146 członków.

</doc>
<doc id="549277" url="https://pl.wikipedia.org/wiki?curid=549277" title="S1600">
S1600



</doc>
<doc id="549278" url="https://pl.wikipedia.org/wiki?curid=549278" title="Ana Belén">
Ana Belén

Ana Belén, właśc. María del Pilar Cuesta Acosta (ur. 27 maja 1951 w Madrycie) – hiszpańska śpiewaczka i aktorka.

</doc>
<doc id="549279" url="https://pl.wikipedia.org/wiki?curid=549279" title="RSMP">
RSMP



</doc>
<doc id="549280" url="https://pl.wikipedia.org/wiki?curid=549280" title="María del Pilar Cuesta Acosta">
María del Pilar Cuesta Acosta



</doc>
<doc id="549281" url="https://pl.wikipedia.org/wiki?curid=549281" title="AA-12 Adder">
AA-12 Adder



</doc>
<doc id="549282" url="https://pl.wikipedia.org/wiki?curid=549282" title="Łańcuch tulejkowy">
Łańcuch tulejkowy

 
Łańcuch tulejkowy – łańcuch, w którym na sworzniu jest osadzona obrotowa tulejka hartowana. Płytki wewnętrzne są osadzone na wcisk na tulejce, a płytki zewnętrzne są również osadzone wciskowo na sworzniu. Łańcuchy te mogą pracować przy prędkościach do 15 m/s (zwykle do prędkości 8 m/s). 

</doc>
<doc id="549283" url="https://pl.wikipedia.org/wiki?curid=549283" title="Kościół Wolnych Chrześcijan">
Kościół Wolnych Chrześcijan



</doc>
<doc id="549285" url="https://pl.wikipedia.org/wiki?curid=549285" title="Ekspresowa obwodnica Warszawy">
Ekspresowa obwodnica Warszawy

Ekspresowa obwodnica Warszawy (EOW) – pierścień planowanych obwodnic Warszawy, na który składa się zespół dróg ekspresowych o łącznej długości ok. 85 km.
Drogi.
Na obwodnicę składają się następujące trasy:

</doc>
<doc id="549286" url="https://pl.wikipedia.org/wiki?curid=549286" title="Gmina Batavia (Nowy Jork)">
Gmina Batavia (Nowy Jork)

Batavia to gmina (ang. "town") w hrabstwie Genesee w stanie Nowy Jork w Stanach Zjednoczonych. Populacja wynosi 5 915 mieszkańców (stan według spisu z 2000 r.). Nazwa Batavia pochodzi łacińskiej nazwy regionu w Holandii.
Powierzchnia gminy wynosi 125,5 km². Gęstość zaludnienia wynosi 47,2/km².
Siedziba władz gminy znajduje się w Batavii. Gmina Batavia leży w centralnej części hrabstwa Genesee. Gmina Batavia sąsiaduje z następującymi gminami:

</doc>
<doc id="549287" url="https://pl.wikipedia.org/wiki?curid=549287" title="Waziristan">
Waziristan

Waziristan czyt. łaziristan (paszto وزیرستان) – region w północno-zachodnim Pakistanie, przy granicy z Afganistanem, wchodzący w skład Terytoriów Plemiennych Administrowanych Federalnie, zamieszkany przez Pasztunów. Od 2004 trwały nieustanne walki pomiędzy regionalnymi separatystami a rządem Pakistanu. 14 lutego 2006 "Islamski Emirat Waziristanu" ogłosił niepodległość, nieuznaną na arenie międzynarodowej. Przywódcą separatystów jest Haji Omar. Separatyści pasztuńscy są wspierani przez Talibów oraz Al-Kaidę. 5 września 2006 Pakistan zawarł układ pokojowy ze starszyzną Waziristanu, zaprzestając jednocześnie akcji militarnych skierowanych przeciw zbrojnym milicjom z tego regionu. Pokój gwarantuje nieingerowanie centralnych władz Pakistanu w wewnętrzne sprawy regionu oraz nieangażowanie się mieszkańców Warizistanu w konflikt w Afganistanie. Układ potwierdza również przynależność regionu do Pakistanu.

</doc>
<doc id="549288" url="https://pl.wikipedia.org/wiki?curid=549288" title="Die (muzyk)">
Die (muzyk)

Die, właśc. (ur. 20 grudnia 1974 w Nabari, w prefekturze Mie) – japoński muzyk rockowy, członek zespołu Dir En Grey. Jest drugim gitarzystą oraz członkiem chórku zespołu. Wcześniej należał do zespołów ka.za.ri i La:Sadie's.
Napisał dla grupy wiele utworów, od nostalgicznych "304 Goushitsu, Hakushi no Sakura", przez niemal popowe "Yokan", czy ostre, typowo metalowe "Schwein no Isu", albo "Children" i bardziej energetyczne "Wake" czy "Audrey". Podobnie jak Kaoru, Die lubi zróżnicowanie w rodzajach tworzonej muzyki, co jego zdaniem pozwala zachować ciekawe i niezwykle innowacyjne brzmienie.
Instrumentarium.
Die korzysta z gitar ESP. Posiada dwie serie sygnowanych gitar z ESP Custom Shop: modele DDT oraz D-DR. Obydwa modele oparte są na kształcie klasycznego Telecastera. Oryginał DDT jest tego kopią, a nowszy D-DR wydaje się być kombinacją Telecastera z ESP F-body. 
Repliki obydwu sygnowanych przez niego gitar są dostępne w Japonii dzięki ESP i Edwards. ESP oferuje repliki D-DR 300 oraz DDT #00004, zaś Edwards te same repliki modeli co ESP oraz miniaturę DDT.

</doc>
<doc id="549296" url="https://pl.wikipedia.org/wiki?curid=549296" title="Łańcuch rolkowy">
Łańcuch rolkowy

Łańcuch rolkowy składa się na przemian z ogniw wewnętrznych i zewnętrznych o konstrukcji podobnej do ogniw łańcucha tulejkowego, z tą różnicą, że łańcuch rolkowy posiada dodatkowo rolkę, obracającą się swobodnie względem tulejki osadzonej na sworzniu. Łańcuch ten charakteryzuje się zwiększoną trwałością oraz małym zużyciem uzębień koła.

</doc>
<doc id="549297" url="https://pl.wikipedia.org/wiki?curid=549297" title="Gaskonia">
Gaskonia

Gaskonia (fr. "Gascogne", gask. "Gasconha") – kraina historyczna w południowo-zachodniej Francji, która przed rewolucją francuską (1789) miała status prowincji. Współcześnie jej terytorium znajduje się w regionie administracyjnym Nowa Akwitania. Na jej obszarze znajdują się departamenty: Landy, Pireneje Atlantyckie, Gers, Pireneje Wysokie (w całości), południowa część departamentu Lot i Garonna, południowo-zachodnia departamentu Tarn i Garonna i zachodnia departamentu Górna Garonna. Jej historyczną stolicą jest miasto Auch.
Gaskonia była w przeszłości zamieszkana przez spokrewnione z Baskami plemiona, które używały języka podobnego do baskijskiego. Nazwa Gaskonii wywodzi się z tego samego pnia co nazwa Kraju Basków (we wczesnym średniowieczu Waskonia). Dialekt gaskoński, regionalna odmiana języka oksytańskiego, był w użyciu aż do XIX wieku. Był to kraj rodzinny d’Artagnana, którego postać zainspirowała Aleksandra Dumasa do stworzenia głównego bohatera powieści "Trzej muszkieterowie". Stąd wywodził się również główny bohater sztuki "Cyrano de Bergerac" (aczkolwiek postać ta ma niewiele wspólnego z rzeczywistym Cyrano de Bergerac, który był paryżaninem) oraz Henryk III, król Nawarry, późniejszy król Francji Henryk IV.
Gaskonia słynie ze swego "douceur de vivre" („słodkiego życia”): jedzenia (foie gras i brandy Armagnac), średniowiecznych miast i miasteczek ("bastides") położonych wśród wzgórz, słonecznej pogody i krajobrazu z łańcuchem Pirenejów. Gaskonia jest popularnym celem turystów. W związku z masową emigracją mieszkańców, Gaskonia jest jednym z najsłabiej zaludnionych regionów Europy zachodniej i jednocześnie miejscem osiedlania się emerytów z wielkich miast północnej Europy (głównie z Francji, Anglii i krajów Beneluxu).

</doc>
<doc id="549298" url="https://pl.wikipedia.org/wiki?curid=549298" title="Trasa Olszynki Grochowskiej">
Trasa Olszynki Grochowskiej

Trasa Olszynki Grochowskiej – planowana trasa w Warszawie.
Trasa Olszynki Grochowskiej na południu Warszawy ma być zlokalizowana około w połowie pomiędzy Wałem Miedzeszyńskim i ul. Patriotów. 
Dalej trasa ma biec na północ, przecinając ul. Borowiecką, następnie po ul. Motylkowej, przetnie ul. Lucerny pomiędzy Traktem Lubelskim i Węglarską oraz przetnie Trakt Lubelski przy Klimontowskiej. Dalej trasa przetnie ul. Ostrobramską na wysokości Dęblińskiej, ul. Grochowską przy Kwatery Głównej, przetnie tory kolejowe PKP Grochów oraz ulicę Gwarków przy . 
Dalej ma biec wzdłuż granicy Warszawy i Ząbek przecinając ul. Łodygową przy Klamrowej, Bystrą przy 11 Listopada i Batorego (już w Ząbkach). Na Lewandowie w okolicach Głębockiej połączy się z ulicą Nowowincentego. Na wysokości skrzyżowania Kątów Grodziskich Wyszkowskiej nastąpi przecięcie z Trasą Mostu Północnego, a dalej przy Suchocińskiej koniec pomiędzy Ruskowy Bród .

</doc>
<doc id="549299" url="https://pl.wikipedia.org/wiki?curid=549299" title="Get Lifted">
Get Lifted

Get Lifted – debiutancki album amerykańskiego piosenkarza R&amp;B Johna Legenda, wydany 28 grudnia 2004 roku, w urodziny Legenda, w Stanach Zjednoczonych w wytwórni GOOD Music należącej do Kanye Westa.
Nagrody.
"„Get Lifted”" zdobyło w 2004 roku nagrodę Grammy za „najlepszy album R&amp;B”.

</doc>
<doc id="549301" url="https://pl.wikipedia.org/wiki?curid=549301" title="Cuszima">
Cuszima

 – grupa wysp położona pośrodku Cieśniny Koreańskiej, o współrzędnych 34°00′N i 129°00′E. Należy do japońskiej prefektury Nagasaki. W przeszłości była wyodrębniona jako prefektura Tsushima. W marcu 2004 roku wszystkie sześć miast położonych na Cuszimie zostało połączonych administracyjnie i utworzyło miasto Cuszima, obejmujące całą powierzchnię archipelagu. Powierzchnia miasta Cuszima wynosi 707,42 km², a powierzchnia głównej wyspy 695,74 km².
Geografia.
Cuszima jest położona całkowicie w Cieśninie Koreańskiej, na południowy wschód od Półwyspu Koreańskiego i na zachód od cieśniny Kanmon, rozdzielającej główne wyspy japońskie Honsiu i Kiusiu oraz łączącej Cieśninę Koreańską z Morzem Wewnętrznym. Cuszima dzieli Cieśninę Koreańską na dwa kanały. Wschodni, nieco szerszy z dwóch, jest również znany jako Cieśnina Cuszimska. Przez Cuszimę przebiegają dwa kanały łączące głęboko wciętą w ląd zatokę Asō na zachodzie z Cieśniną Cuszimską. Noszą nazwy Ōfunakoshi-seto i Manzeki-seto i zostały zbudowane odpowiednio w latach 1671 i 1900. Za część archipelagu uznaje się też trzynaście mniejszych wysepek otaczających dwie główne wyspy. Wyspy Cuszima i Iki tworzą Quasi-Park Narodowy Iki-Tsushima, który został wyodrębniony jako rezerwat przyrody, dla jej ochrony przed nadmiernymi wpływami cywilizacji.
Cuszima jest uważana przez administrację japońską za pojedynczą wyspę, choć w rzeczywistości składa się z dwóch odrębnych części, o całkowitej powierzchni 695,74 km² (analogiczna sytuacja jak w przypadku Gwadelupy). Zatoka Aso wcina się głęboko w ląd w centralnej części Cuszimy, dzieląc ją na dwie części. Wyspa północna jest nazywana Kami-no-shima (dosłownie "Wyspa Górna"), a południowa Shimo-no-shima ("Wyspa Dolna"). Do najwyższych gór należą m.in.: Yatachi o wysokości 649 m n.p.m., Shira o wysokości 512 m n.p.m., Ibeshi (344 m n.p.m.) i Mi (487 m n.p.m.). Obie wyspy są obecnie połączone przez kombinację mostu i grobli.
Cuszima jest japońskim terytorium położonym najbliżej Korei, zaledwie pięćdziesiąt kilometrów od Pusan. Przy dobrej pogodzie z najwyższych punktów północnych gór można dostrzec wzniesienia i góry Korei. Najbliższy japoński port, Iki, leży także w odległości 50 km, na wyspie Iki, położonej w Cieśninie Cuszimskiej.
Klimat.
Cuszima posiada morski klimat podzwrotnikowy, pozostający pod silnym wpływem wiatrów monsunowych. Średnia temperatura powietrza wynosi 15,5 °C, a średnie roczne opady – 2133 milimetrów. Najwyższą zanotowaną temperaturą było 36,0 °C w 1966, a najniższą –8,6 °C w 1895. W czasie roku temperatura na Cuszimie jest przeważnie o jeden lub dwa stopnie Celsjusza niższa niż w Nagasaki. Opady są zazwyczaj wyższe niż na głównych wyspach Japonii, co przypisuje się różnicy w ich rozmiarach. Ze względu na niewielkie rozmiary i izolację, Cuszima jest wystawiona ze wszystkich stron na wilgotne morskie powietrze, które wznosi się napotykając strome zbocza wysp, powodując opady. Kontynentalne wiatry monsunowe niosą ze sobą less z Chin na wiosnę i schładzają wyspy zimą. Pora deszczowa zaczyna się i kończy później niż w innych rejonach prefektury Nagasaki. Cuszima rzadko jest nękana bezpośrednimi uderzeniami tajfunów.
Ekonomia.
Według spisu ludności z 2000 roku, 23,9% miejscowej populacji jest zatrudnione w przemyśle, rolnictwie i rybołówstwie. Na handel i usługi przypada odpowiednio 19,7% i 56,4% populacji. 82,6% zatrudnionych w przemyśle, rolnictwie i rybołówstwie pracuje w rybołówstwie, skoncentrowanym na połowach kałamarnic na wschodnim wybrzeżu Cuszimy.
Ostatnio występuje tendencja wzrostu liczby osób zatrudnionych w sektorze usługowym i turystyce. Szczególnie duży wkład w gospodarkę wysp ma ostatnio turystyka, nastawiona zwłaszcza na Koreańczyków.
Demografia i kultura.
Populacja wysp wynosi około 41 tys. i składa się głównie z Japończyków, z mniejszością filipińską i koreańską.
Profesor Cho Kyeung-dal z Chiba University sugeruje, że lokalna kultura w miarę upływu czasu łączyła w sobie tradycje japońską i koreańską, ze względu na usytuowanie wysp pomiędzy Japonią a Koreą. Przykładowo, koreańskie pieśni takie jak „Arirang” (lub „Ariran”) i „Chingu” są popularne na Cuszimie. Doprowadziło to do powstania unikalnych festiwali, nie spotykanych w innych częściach Japonii, takich jak Festiwal Arirang (utworzony w 1964) i odbywający się w sierpniu Festiwal Muzyki Chingu. Inne ślady wpływów koreańskich obejmują koreańską metodę budowy zamków widoczną w zamku Kaneda.
Lokalny dialekt, "tsushima-ben", zawiera słowa wywodzące się z języka koreańskiego, w szczególności z dialektu "gyeongsang". Na użytek turystów, wiele napisów na Cuszimie jest zapisanych po koreańsku.
Tradycja religijna Cuszimy jest odbiciem tej panującej w pozostałej części Japonii. Większość mieszkańców wyznaje buddyzm lub shintō. Istnieje niewielka społeczność chrześcijańska, składająca się głównie z Koreańczyków i Filipińczyków.
Historia.
Wczesna historia.
Dowody archeologiczne sugerują, że pomiędzy okresami Jōmon i Kofun Cuszima była już zasiedlona, zarówno z Półwyspu Koreańskiego, jak i z Wysp Japońskich. Według chińskiego tekstu historycznego "Sanguo Zhi", tysiąc rodzin założyło na Cuszimie królestwo Tsuikai. Rodziny te rozciągały kontrolę nad wyspą Iki i ustanowiły powiązania handlowe z Japonią (okres Yayoi). Z powodu niewielkiej ilości ziemi uprawnej na Cuszimie, mieszkańcy zajmowali się głównie rybołówstwem i handlem. Według japońskiej mitologii Cuszima była jedną z ośmiu pierwotnych wysp stworzonych przez bóstwa shintō: Izanagi i Izanami.
Poczynając od VI w. Cuszima była prowincją Japonii, jako prowincja Tsushima ("Tsushima-no-kuni" lub "Taishū"). Przed powstaniem dynastii Joseon w Korei, Koreańczycy uznawali niekiedy Cuszimę za swoje terytorium. Po dojściu tej dynastii do władzy Korea rozpoczęła kolonizację wysp i silnie podkreślała swoje zwierzchnictwo nad nimi. Niektórzy uważają, że starożytne koreańskie królestwo Silla posiadało Cuszimę jako lenno, nie jest jednak wiadomo, czy miało nad nią rzeczywistą kontrolę. Odkrycie książki napisanej przez amerykańskiego misjonarza Homera Hulberta, wspominającej o tymczasowej okupacji Cuszimy przez Silla, zostało użyte jako dowód na to twierdzenie przez co najmniej jednego współczesnego historyka koreańskiego, Lee Hyun-bok.
Zgodnie z zasadami wprowadzonymi przez kodeks Taihō (Taihō-ritsuryō) w VIII wieku, Cuszima została prowincją Japonii, politycznie i ekonomicznie związaną z Dazaifu, centralnym miastem Kiusiu oraz centralnym rządem Japonii. Ze względu na swoje strategiczne położenie Cuszima odegrała istotną rolę w obronie Japonii przed inwazjami z kontynentu oraz w rozwoju linii handlowych z Balhae i Zjednoczonym Silla w Korei. Po wygranej przez chińską dynastię Tang bitwie pod Baek-gang w 663 roku, na Cuszimie pojawili się strażnicy graniczni oraz zbudowano zamek Kaneda.
Aż do okresu Heian prowincja Tsushima była zarządzana przez regionalnych administratorów (tytuł dziedziczny) zwanych "kuni no miyatsuko", a następnie do połowy XIII w. przez klan Ahiru. Przez pokolenia rola i tytuł „gubernatora Cuszimy” przypadał wyłącznie członkom klanu Shōni. Jednakże faktyczną kontrolę nad Cuszimą sprawował podporządkowany Shōni klan Sō, ponieważ Shōni pozostawali na Kiusiu. Klan Sō rządził Cuszimą do schyłku XV wieku.
W tym okresie Cuszima była ważnym ośrodkiem handlowym. Po inwazji Toi, rozpoczęła się prywatna wymiana handlowa pomiędzy Goryeo, Cuszimą, Iki i Kiusiu, została jednak powstrzymana przez inwazje Mongołów na Japonię między 1274 a 1281. Koryosa, historyk dynastii Goryeo, wspomina, że w 1274 mongolska armia, w skład której wchodziło wielu koreańskich żołnierzy, zabiła na wyspach wielu ludzi. Jednakże Mongołowie zostali ostatecznie powstrzymani przed dalszą agresją przeciwko Japonii.
Cuszima, obok Iki i Matsu’ury, stała się jedną z głównych baz piratów zwanych po chińsku "wokou", a po japońsku wakō. Cierpiąc z powodu powtarzających się ataków, Goryeo i ich następcy, dynastia Joseon, zawierali kontrakty handlowe dla uspokojenia piratów, a także negocjowali z siogunatem Muromachi i jego przedstawicielstwem na Kiusiu. W 1389 roku, generał Park Wi z Goryeo próbował oczyścić wyspy z piratów, ale powstanie w Korei zmusiło go do odwrotu.
19 czerwca 1419 roku, król Taejong Joseon rozkazał zaufanemu generałowi Yi Jong Mu oczyszczenie wysp z morskich rozbójników przy użyciu floty złożonej z 227 okrętów i 17 tys. żołnierzy. Po usunięciu piratów, Cuszima znalazła się w sferze wpływów dynastii Joseon.
Z powodu niedostatku żywności na wyspach w 1436 roku, miejscowy klan Sō zwrócił się o pomoc do króla Sejonga z Korei. W odpowiedzi król formalnie skolonizował Cuszimę i włączył ją do prowincji Gyeongsang, mimo iż Japonia nadal zgłaszała roszczenia zwierzchności nad wyspami. Jednakże zgodnie z traktatem Gyehae z 1443 roku, Koreańczycy ograniczyli ilość ryżu przewożoną na jednym statku oraz handel do pięćdziesięciu statków rocznie. Następnie w Traktacie Kakitsu dynastia Joseon zagwarantowała klanowi Sō uprzywilejowaną pozycję w handlu z Koreą. Do końca XVI w. klan Sō zmonopolizował handel z Koreą.
W 1510 roku japońscy kupcy rozpoczęli powstanie przeciwko zaostrzeniu polityki Joseonów w stosunku do Japończyków z Cuszimy i Iki handlujących w Pusan, Ulsan i Jinhae. Klan Sō wspierał to powstanie, jednak zostało ono szybko stłumione. W późniejszym okresie zostało ono nazwane „incydentem trzech portów”. Handel został wznowiony w 1512 roku pod kierunkiem króla Chungjonga, ale w bardzo ograniczonym zakresie i tylko 25 statków rocznie było dopuszczonych do Joseon
Pod koniec XVI w. japoński przywódca Hideyoshi Toyotomi zgromadził pod swoimi rozkazami wielu lokalnych władców ("daimyō"), planując zjednoczenie wszystkich frakcji dla wspólnej sprawy. Koalicja Hideyoshiego zaatakowała Koreę, co doprowadziło do siedmioletniej wojny. Cuszima była główną bazą morską dla tej inwazji. W ramach wsparcia wysiłku wojennego do 1603 roku na Cuszimę przetransportowano dużą liczbę koreańskich pracowników.
Po fiasku japońskiej inwazji między dwoma narodami ponownie zapanował pokój. Cuszima jeszcze raz stała się kupieckim portem. Aż do 1755 handel był zarządzany przez reprezentantów wysyłanych zarówno przez dynastię Joseon, jak i siogunat Tokugawów. W okresie Edo powoli przywracano rządy japońskie, korzystając z faktu, że dynastia Joseon nie kolonizowała wysp swoimi ludźmi, kontynuując politykę pozostawienia ich w stanie niezamieszkanym. Mimo to rząd Joseon nie uznawał roszczeń Japonii do Cuszimy i do 1860 roku kontynuował druk map z Cuszimą jako częścią swojego terytorium. Pod koniec XIX w. rząd Meiji oficjalnie włączył wyspy do Japonii.
W 1871 roku, z powodu zniesienia hanów, domena Tsushima stała się częścią prefektury Izuhara. W tym samym roku prefektura Izuhara została połączona z prefekturą Imari, a w 1872 roku nazwa została zmieniona na prefekturę Saga. W 1872 roku Cuszima została przeniesiona do prefektury Nagasaki, a jej dwa okręgi Kami-agata i Shimo-agata zostały połączone, tworząc nowoczesne miasto Tsushima. Te zmiany były częścią szerokich reform, które były przeprowadzane w Japonii w wyniku restauracji Meiji. W tym okresie Japonia stawała się nowoczesnym państwem i regionalną potęgą gospodarczą, przechodząc szeroko zakrojone zmiany w rządach, przemyśle i edukacji.
XX wiek.
Po wojnie chińsko-japońskiej zakończonej traktatem z Shimonoseki Japonia czuła się upokorzona przez interwencję mocarstw (Niemcy, Francja i Rosja), które pod groźbą siły zmusiły ją do oddania Chinom cennego półwyspu Liaodong. W wyniku tego japońscy przywódcy przewidzieli trafnie, że wojna z Rosją lub innym zachodnim mocarstwem jest bardzo prawdopodobna. W latach 1895–1904 marynarka japońska przebiła przez skaliste przesmyki pomiędzy zatoką Aso na zachodzie i cieśniną Cuszima na wschodzie kanał Manzeki-seto o 25 m szerokości i 3 m głębokości. Podzielił on praktycznie wyspę na dwie części. W późniejszym czasie został on powiększony do 40 m szerokości i 4,5 m głębokości. Decyzja o realizacji tego projektu w czasie, gdy Japonia wciąż pracowała nad stworzeniem gospodarki przemysłowej, była podyktowana przede wszystkim uwarunkowaniami strategicznymi. Kanał umożliwił Japończykom szybkie przemieszczanie transportów i okrętów z ich głównych baz morskich na Morzu Wewnętrznym (bezpośrednio na wschodzie), przez cieśninę Cuszima do Cieśniny Koreańskiej lub miejsc poza Morzem Żółtym.
W czasie wojny rosyjsko-japońskiej w 1905 roku miała miejsce bitwa pod Cuszimą, podczas której rosyjska Flota Bałtycka dowodzona przez wiceadmirała Rożestwienskiego została po niemal rocznym rejsie z Morza Bałtyckiego na Daleki Wschód zniszczona przez Japończyków pod dowództwem admirała Heihachirō Tōgō. Japońskie krążowniki zaczęły śledzić rosyjską flotę od południowego krańca wyspy i podążały za nią przez Cieśninę Cuszimską, gdzie czekała główna flota japońska. Bitwa zaczęła się około południa na północny wschód od północnej części wyspy i zakończyła następnego dnia na północ od niej, gdy Japończycy okrążyli flotę rosyjską. Niewiele bitew w historii miało tak zdecydowany wynik.
Podczas wojny koreańskiej, gdy Koreańska Armia Ludowa zbliżyła się do strefy brzegowej Korei Południowej w pobliżu Pusan (sierpień 1950), Cuszima stała się miejscem ucieczki dla wielu prominentnych osób z Korei Południowej.
Obecnie Cuszima jest częścią zreorganizowanej japońskiej prefektury Nagasaki. 1 marca 2004 sześć miast znajdujących się na wyspie (Izuhara, Mitsushima, Toyotama, Mine, Kami-agata i Kami-tsushima) zostało administracyjnie połączonych, tworząc miasto Tsushima.
Roszczenia Korei Południowej.
Po II wojnie światowej w Korei Południowej pojawił się ruch na rzecz pozyskania Cuszimy, wspierający swoje roszczenia do wyspy jej historycznymi powiązaniami z różnymi królestwami Korei. W 1948 biuro Politycznego Doradcy SCAP otrzymało dokument „Request for Arrangement of Lands Between Korea and Japan” (Wniosek o podział ziem między Koreą a Japonią), pochodzący od „Stowarzyszenia Patriotycznych Starców” z Seulu. Petycja była próbą wyjaśnienia praw Korei do Ulleung-do, Dokdo (jap. Takeshima/ang. Liancourt Rocks), Parangdo i Cuszimy. Mimo iż pochodziła ona prawdopodobnie od prywatnej organizacji, petycja przedstawiała stanowisko prezydenta Korei Południowej Rhee Syng-mana wobec Japonii.
Podczas noworocznej konferencji prasowej w 1949, Syngman Rhee formalnie zażądał od Japonii przekazania zwierzchnictwa nad wyspą. Jednakże to żądanie nigdy nie było poważnie rozpatrywane przez wojskowy zarząd (Supreme Commander of the Allied Powers) generała Douglasa MacArthura. Prowadzone badania, zarówno historyczne, jak i rządowe, wykazały problemy z oceną tych żądań, ze względu na istnienie zapisów historycznych sięgających roku 240 i dowodzących mieszanych wpływów i kontroli. Wybuch wojny koreańskiej w następnym roku i problemy gospodarcze, z jakimi Korea Południowa zmagała się w następnej dekadzie spowodowały, że rząd Korei Południowej przestał zgłaszać żądania terytorialne.
W 1952 Traktat z San Francisco (traktat pokojowy z Japonią) przyznał Cuszimę Japonii. Mimo to, prezydent Korei Południowej Syngman Rhee zadeklarował później, że Cuszima jest częścią Korei Południowej. Dyskusja na temat zwierzchnictwa wydaje się daleka od końca, szczególnie wśród nacjonalistycznych grup południowokoreańskich, ale związki ekonomiczne między Japonią i Południową Koreą w znacznym stopniu złagodziły retorykę.
Roszczenia prefektury Shimane do Takeshimy (ang. Liancourt Rocks/kor. Dokdo) sprowokowały w marcu 2005 roku koreańskie miasto Masan do ogłoszenia 19 czerwca „dniem Daema-do” i uznania Cuszimy („Daema-do” po koreańsku) za część Gyeongsangu Południowego (prowincja w Korei Południowej). Rezolucja została odrzucona przez południowokoreański rząd. Rada miejska Masan oświadczyła jednak, że nie wycofa swoich żądań, ponieważ Cuszima nigdy nie została formalnie oddana Japonii. Ta deklaracja zyskała pewne społeczne poparcie idei Cuszimy jako części Korei, co zmusiło rząd do polecenia radzie miejskiej wycofania się z żądań. Japoński rząd nie wystosował żadnej oficjalnej odpowiedzi na żądania rady miejskiej.
Koreańskie nazewnictwo.
Cuszima posiada tradycyjną koreańską nazwę Daemado (Taemato; Hangul: 대마도; Hanja: 對馬島), jednakże obecnie rząd południowokoreański i większość środków masowego przekazu używa oficjalnie fonetycznej transkrypcji nazwy ogólnie przyjętej na świecie: "Sseusima" (쓰시마). Mimo to wielu Koreańczyków, szczególnie wśród skrajnych nacjonalistów, nadal używa tradycyjnej nazwy.

</doc>
<doc id="549309" url="https://pl.wikipedia.org/wiki?curid=549309" title="Fernando José da Silva Freitas Meira">
Fernando José da Silva Freitas Meira



</doc>
<doc id="549310" url="https://pl.wikipedia.org/wiki?curid=549310" title="Fernando Meira">
Fernando Meira

Fernando Meira, właśc. Fernando José da Silva Freitas Meira (ur. 5 czerwca 1978 w Guimarães) – portugalski piłkarz, środkowy obrońca, rzadziej defensywny pomocnik.
Kariera klubowa.
Zawodową karierę zaczynał w Vitórii Guimarães, przez pewien czas był wypożyczony do drugoligowego FC Felgueiras. W 2000 przeszedł do Benfiki, a od stycznia 2002 był zawodnikiem niemieckiego Stuttgartu, w którym pełnił rolę kapitana. W 2007 został z VfB mistrzem Niemiec. Przed sezonem 2008/2009 trener Stuttgartu Armin Veh odebrał mu kapitańską opaskę na rzecz Thomasa Hitzlspergera. Od 19 lipca 2008 do lutego 2009 Meira był zawodnikiem Galatasaray SK, następnie grał w Zenicie Petersburg.
Kariera reprezentacyjna.
W reprezentacji debiutował 11 października 2000 w meczu z Holandią. Podczas MŚ 06 był – obok Ricardo Carvalho – podstawowym stoperem drużyny narodowej, zastąpił w tej roli kontuzjowanego Jorge Andrade. W kadrze zgromadził 46 występów (2 gole). Jako jeden z trzech starszych zawodników w zespole brał udział w IO 2004.

</doc>
<doc id="549311" url="https://pl.wikipedia.org/wiki?curid=549311" title="Talib Kweli">
Talib Kweli

Talib Kweli, właściwie Talib Kweli Greene (ur. 3 października 1975 w Nowym Jorku) – amerykański raper, aktor i kompozytor. Jego imię jest pochodzenia arabskiego i oznacza "szukającego" lub "ucznia prawdy i wiedzy". Jest jednym z najbardziej wyrazistych raperów w undegroundowym hiphopie i często chwalony przez krytyków, mimo braku większych sukcesów komercyjnych.
Życiorys.
Wczesne życie.
Urodził i wychował się w dzielnicy Park Slope na Brooklynie w Nowym Jorku. W młodości zadawał się z raperami z kolektywu Native Tongues Posse, by dołączyć do niego po 1998 roku. Absolwent Cheshire Academy. Studiował także w wyższej szkole Brooklyn Technical High School, ale nie zdołał jej ukończyć. Następnie kończył edukację na Uniwersytecie Nowojorskim. Matka Brenda Greene z wykształcenia była profesorką. Wykładała język angielski w college'u Medgar Evers College, systemu uczelni City University of New York. Ojciec był nauczycielem socjologii na uczelni Adelphi University w Hrabstwie Nassau, w Nowym Jorku. Ma młodszego brata Jamala Greene, który jest profesorem prawa konstytucyjnego na uczelni Columbia Law School i absolwentem Szkoły prawniczej Yale oraz byłym urzędnikem Sądu Najwyższego Stanów Zjednoczonych za czasów sprawowania urzędu przez Johna Paula Stevensa.
Działalność artystyczna.
Aktywny od 1995 roku. W 1997 roku wystąpił gościnnie na płycie "Doom", grupy hip-hopowej Mood. W miejscowości Cincinnati poznał Hi-Teka, producenta muzycznego i późniejszego przyjaciela. Z nim wydawał płyty jako duet Reflection Eternal. W 1997 roku ukazał się nielegal pt. "Fortified Live", a w 1999 - "B-Boy Document 99/Chaos". Po powrocie do Nowego Jorku, wspólnie z Mos Defem założył Black Star - grupę muzyczną.
W 2011 roku wydał album pt. "Gutter Rainbows". Płyta ukazała się nakładem wytwórni Blacksmith Music, Javotti Media, 3D.
W maju 2013 roku ukazał się kolejny album rapera pt. "Prisoner of Conscious".

</doc>
<doc id="549313" url="https://pl.wikipedia.org/wiki?curid=549313" title="Łańcuch zębaty">
Łańcuch zębaty

Łańcuch zębaty, zwany cichobieżnym, zmontowany z użyciem płytek z występami trapezowymi, zazębiających się z kołami uzębionymi. Mają one dodatkowe płytki prowadzące, wchodzące w wycięcia w zębach koła łańcuchowego i zabezpieczają łańcuch przed zsuwaniem się z koła. Łańcuchy zębate pracują cicho, zmniejszają skutki uderzeń oraz wykazują dużą sprawność. 

</doc>
<doc id="549315" url="https://pl.wikipedia.org/wiki?curid=549315" title="Łańcuch płytkowy">
Łańcuch płytkowy

Łańcuch płytkowy stanowi podstawową grupę łańcuchów napędowych. Ogniwa tego łańcucha składają się z cienkich płytek stalowych połączonych przegubowo ze sworzniem.

</doc>
<doc id="549318" url="https://pl.wikipedia.org/wiki?curid=549318" title="Plastomer">
Plastomer



</doc>
<doc id="549319" url="https://pl.wikipedia.org/wiki?curid=549319" title="Układ trygonalny">
Układ trygonalny

Układ trygonalny – układ krystalograficzny, w którym trzy z czterech osi leżą w jednej płaszczyźnie, mają jednakową długość jednostek osiowych, a kąt między nimi wynosi 120°. Czwarta oś jest osią trzykrotną, ma inną niż pozostałe długość jednostki osiowej i jest do nich prostopadła.
W tym układzie krystalizuje około 9% minerałów; np. kalcyt, magnezyt, syderyt, smithsonit, brucyt, hematyt, korund, bizmut rodzimy, proustyt, pirargyryt, turmalin, milleryt, kwarc niskotemperaturowy, cynober, ilmenit, dolomit, willemit, dioptaz, fenakit.

</doc>
<doc id="549323" url="https://pl.wikipedia.org/wiki?curid=549323" title="Trasa Mostu Marii Skłodowskiej-Curie">
Trasa Mostu Marii Skłodowskiej-Curie

Trasa Mostu Marii Skłodowskiej-Curie (dawniej Trasa Mostu Północnego) – budowana trasa w Warszawie, w skład której wchodzi otwarty w marcu 2012 jeden z najnowszych mostów w Warszawie – most Marii Skłodowskiej-Curie.
Plany.
Realizacja Trasy Mostu Marii Skłodowskiej-Curie jest podzielona na etapy:
Historia budowy.
4 sierpnia 2010 roku podpisano umowę pomiędzy miastem stołecznym Warszawa a Centrum Unijnych Projektów Transportowych, która dotyczyła dofinansowania projektu „Budowa Trasy Mostu Północnego”. Umowa obejmowała dwa odcinki Trasy: sam most Marii Skłodowskiej-Curie oraz odcinek Pułkowa - Młociny. Całkowity koszt projektu to 1 150 581 207 zł, z czego unijne dofinansowanie wyniosło 374 599 231 zł. Odcinek został oddany do użytku 25 marca 2012.

</doc>
<doc id="549324" url="https://pl.wikipedia.org/wiki?curid=549324" title="Wacław Olszak (1902–1980)">
Wacław Olszak (1902–1980)

Wacław Olszak (ur. 24 października 1902 r. w Karwinie, zm. 8 grudnia 1980 r. w Udine) – konstruktor budowlany, specjalista w zakresie teorii plastyczności i teorii konstrukcji inżynierskiej. 
Życiorys.
Był synem Wacława Olszaka, lekarza, działacza narodowego i społecznego; starszym bratem Feliksa, metalurga.
Był absolwentem Polskiego Gimnazjum w Orłowej. Ukończył Politechnikę w Wiedniu, a także klasę skrzypiec w konserwatorium wiedeńskim.
Od 1946 był profesorem krakowskiej AGH, w maju 1948 został prodziekanem Wydziału Elektromechanicznego, od 1952 profesor Politechniki Warszawskiej. 
W 1952 r. został członkiem korespondentem, a w 1961 r. członkiem rzeczywistym PAN. Członek wielu akademii naukowych w Europie, m.in. w Belgradzie, Budapeszcie, Halle, Helsinkach, Paryżu, Sztokholmie i Wiedniu. "Doctor honoris causa" uniwersytetu w Tuluzie (1962), Liège (1963), politechniki wiedeńskiej (1965), AGH w Krakowie (1969), politechniki w Dreźnie (1970), uniwersytetu w Glasgow (1973), Politechniki Warszawskiej (1974), i Politechniki Krakowskiej (1976). 
Organizator nauki i twórca polskiej szkoły teorii plastyczności i konstrukcji inżynierskich. Stworzył liczne projekty mostów, m.in. na Wiśle. Był dyrektorem Instytutu Podstawowych Problemów Techniki PAN w latach 1963–1972 oraz od 1969 aż do śmierci, dyrektorem Centre International des Sciences Mécaniques w Udine we Włoszech.
Jego badania nad teorią plastyczności są wykorzystywane przy budowie dużych obiektów, wiaduktów i mostów.
Odznaczony Krzyżem Oficerskim Orderu Odrodzenia Polski (1954).
W 1966 roku otrzymał nagrodę państwową I. stopnia.

</doc>
<doc id="549330" url="https://pl.wikipedia.org/wiki?curid=549330" title="Udana naiwność">
Udana naiwność



</doc>
<doc id="549331" url="https://pl.wikipedia.org/wiki?curid=549331" title="Contact">
Contact



</doc>
<doc id="549332" url="https://pl.wikipedia.org/wiki?curid=549332" title="Ulsan Hyundai Mipo Dockyard Dolphin FC">
Ulsan Hyundai Mipo Dockyard Dolphin FC

Ulsan Hyundai Mipo Dockyard Dolphin FC (kor. 울산 현대미포조선 돌고래 축구단) – klub piłkarski z Korei Południowej, z miasta Ulsan, występujący w N-League (2. liga).
Klub powstał w 1998 roku. W 2005 Mipo dostał się do finału FA Cup (główny puchar narodowy), gdzie przegrał z Cheonbuk Hyundai Motors 1:0.

</doc>
<doc id="549337" url="https://pl.wikipedia.org/wiki?curid=549337" title="Tiffani Thiessen">
Tiffani Thiessen

Tiffany Amber „Tiff” Thiessen (ur. 23 stycznia 1974 w Long Beach) – amerykańska aktorka, reżyserka i modelka. Występowała w roli Kelly Kapowski w "Byle do dzwonka" ("Saved By The Bell", 1993-1994), Valerie Malone w "Beverly Hills, 90210" (1994-1998) i Elizabeth Burke w "Białe kołnierzyki" ("White Collar", 2009-2014).
Życiorys.
Wczesne lata.
Urodziła się i dorastała w Long Beach w Kalifornii w rodzinie rzymskokatolickiej jako córka Robyn (z domu Ernest) i Franka Thiessena, projektanta parków i architekta krajobrazu. Jej rodzina była pochodzenia walijskiego, niemieckiego, greckiego i tureckiego. Wychowywała się z dwoma braćmi, Toddem (ur. 1968) i Schuylerem (ur. 1977). Uczęszczała do Marshall Junior High School w Long Beach. W 1992 ukończyła Valley Professional High School w Studio City w Los Angeles jako absolwentka z najlepszymi ocenami.
Kariera.
Kiedy Tiffani miała osiem lat, jej wujek Roger Ernest zasugerował jej, by spróbowała swoich sił w aktorstwie i jako modelka. W 1987, w wieku trzynastu lat została wybrana Miss Junior America. W 1988 wraz z inną dziewczyną, Tiffany Weber, otrzymała tytuł „Poszukiwanej świetnej modelki” magazynu „Teen Magazine”. W 1989 została uznana za modelkę roku magazynu „Cover Girl”.
Po raz pierwszy pojawiła się w reklamie telewizyjnej lalki Barbie. Wkrótce przez pięć lat grała postać popularnej cheerleaderki Kelly Kapowski w serialu młodzieżowym NBC "Byle do dzwonka" ("Saved By The Bell", 1993-1994), za którą była trzykrotnie nominowana do Young Artist Award. Od roku 1994 miała zupełnie nowy wygląd, w tym krótsze włosy i implanty piersi. Następnie dostała rolę Valerie Malone w serialu dla młodzieży FOX "Beverly Hills, 90210" (1994-1998). Tym razem zagrała szantażującą i skorumpowaną lisicę, która wiedziała, czego chce i nie powstrzymałaby się przed niczym, aby to osiągnąć. Postać Valerie Malone spała z każdym mężczyzną w serialu i stała się rywalem z każdą kobietą. Wystąpiła w niewielkiej roli w komedii "Szalony zięć" ("Son in Law", 1993) u boku Pauly’ego Shore’a. Kilka razy pozowała nago i była na okładkach magazynów „FHM”, „Maximal” i „Sleuth”.
Wzięła udział w teledysku zespołu Vertical Horizon do utworu „You’re a God” (2000). Zaproponowano jej rolę Prudence Halliwell w "Czarodziejkach", aby zastąpić Shannen Doherty, ale ją odrzuciła. W 2003 za rolę Wilhelminy „Billie” Chambers w serialu sensacyjnym Fox "Gliniarze bez odznak" ("Fastlane", 2002-2003) zdobyła nominację do Teen Choice Awards w kategorii najlepsza aktorka w serialu lub miniserialu. W 2005 zadebiutowała jako reżyserka filmu krótkometrażowego "Just Pray" z udziałem Janel Moloney i Constance Zimmer. Grała rolę Elizabeth Burke w serialu kryminalnym USA Network "Białe kołnierzyki" ("White Collar", 2009-2014).
W latach 2014-2017 prowadziła autorski kulinarny program "Dinner at Tiffani’s" na kanale Cooking Channel.
Życie prywatne.
W 1989 romansowała z Markiem-Paulem Gosselaarem. Od 1991 do listopada 1993 była w związku z aktorem Mario Lopezem. Od lutego 1992 do grudnia 1995 była związana z aktorem Brianem Austinem Greenem. Od listopada 1998 do marca 1999 jej chłopakiem był David Strickland. Od stycznia 2000 do kwietnia 2003 spotykała się z Richardem Ruccolo.
W listopadzie 2003 poznała aktora Brady’ego Smitha, za którego wyszła za mąż 9 lipca 2005. Mają córkę Harper Renn (ur. 15 czerwca 2010) i syna Holta Fishera (ur. 1 lipca 2015).

</doc>
<doc id="549340" url="https://pl.wikipedia.org/wiki?curid=549340" title="R-73">
R-73

R-73 – radziecki/rosyjski kierowany pocisk rakietowy powietrze–powietrze, przeznaczony do zwalczania celów powietrznych na krótkich dystansach, w warunkach walki powietrznej, naprowadzany termicznie (na źródło promieniowania podczerwonego). Odpowiednik późnych wersji amerykańskiego AIM-9 Sidewinder. W nomenklaturze NATO pocisk nosi oznaczenie AA-11 Archer (z ang., łucznik).
Historia.
Opracowanie pocisku R-73 rozpoczęto w 1973 roku w zakładach GosMKB "Wympieł" (ГосМКБ «Вымпел»), w celu zastąpienia przestarzałego R-60. Oficjalnie R-73 wszedł do uzbrojenia w 1985 roku, jako wyposażenie samolotów myśliwskich nowej generacji MiG-29 i Su-27 oraz śmigłowców Mi-24, Mi-28 i Ka-50. Możliwe jest także wyposażenie w R-73 innych statków powietrznych, także tych bez zaawansowanych systemów kierowania ogniem.
Konstrukcja pocisku R-73.
Pocisk R-73 przeznaczony jest do zwalczania celów powietrznych takich, jak samoloty i śmigłowce, ale także pocisków manewrujących. Należy on do pocisków typu wystrzel i zapomnij, co oznacza, że po odpaleniu sam naprowadza się na cel bez konieczności ingerencji w tor jego lotu przez zewnętrzne systemy naprowadzające.
Detektor podczerwieni pocisku jest chłodzony skroplonym gazem w celu zapobieżenia oślepieniu przez odbicia od powierzchni wody i lądu. Kąt przeszukiwania detektora wynosi 60°. Wybór celu może być realizowany poprzez celownik nahełmowy pilota, a skuteczny atak może być przeprowadzony na odległość od 300 metrów do 30 km.
R-73 dzięki sterowaniu gazodynamicznemu jest bardzo zwrotnym pociskiem, prawdopodobnie znacznie lepszym niż jego zachodni konkurent AIM-9 Sidewinder i uważa się, że stał się on impulsem do opracowania nowocześniejszych pocisków tej klasy takich jak AIM-132 ASRAAM, IRIS-T czy unowocześnionej wersji AIM-9X Sidewinder obecnie wprowadzanej na uzbrojenie samolotów amerykańskich. 
W 1997 roku wprowadzono do uzbrojenia krajów WNP unowocześnioną, opracowaną 3 lata wcześniej wersję pocisku oznaczoną jako R-74EM (początkowo R-73M). R-74EM posiada większy zasięg i szerszy kąt przeszukiwania systemu naprowadzającego, oraz zmniejszoną podatność na środki przeciwdziałania namierzeniu przez pociski rakietowe takie jak flary.
R-73 stanowi wyposażenie samolotów MiG-29, Su-27 i Su-35, oraz nieco starszych maszyn MiG-21, MiG-23, Su-24 i Su-25, oraz śmigłowców bojowych Mi-24, Mi-28 i Ka-50.

</doc>
<doc id="549342" url="https://pl.wikipedia.org/wiki?curid=549342" title="Elfy szare">
Elfy szare



</doc>
<doc id="549349" url="https://pl.wikipedia.org/wiki?curid=549349" title="Sebastian Frycz">
Sebastian Frycz

Sebastian Frycz (ur. 3 grudnia 1978 roku w Szczyrku) – polski kierowca rajdowy, jeden z najbardziej utytułowanych zawodników młodego pokolenia. Dwukrotny mistrz Polski gr. N (2001, 2003), mistrz Polski Trofeum S1600 (2002), wicemistrz Polski w klasyfikacji generalnej (2003), zdobywca Pucharu PZM (2000).
Sebastian Frycz karierę rozpoczynał od startów w enduro. W 1996 roku został wicemistrzem Polski w klasie 125 junior. W rajdach samochodowych zadebiutował w 1998 roku na trasie Rajdu Barbórki Cieszyńskiej. W 2000 roku wystartował w pełnym cyklu RSMP za kierownicą Citroena Saxo VTS, zdobywając tytuł mistrza Polski w klasie N-2 oraz Puchar PZM.
Pod koniec sezonu zadebiutował w samochodzie Mitsubishi Lancer Evo V, którym, po pozyskaniu prężnego sponsora w postaci serwisu internetowego Hoga.pl, kontynuował starty w mistrzostwach Polski, zdobywając tytuł mistrza Polski gr. N.
Kolejny sezon rozpoczął w tym samym samochodzie, aby po dwóch rajdach zająć miejsce Waldemara Doskocza za kierownicą Opla Corsy S1600 w zespole EFL – Corsa Rally. Ostatecznie Frycz triumfował w Trofeum S1600, po drodze wygrywając w klasyfikacji generalnej Rajd Rzeszowski, będąc jak dotąd najmłodszym zwycięzcą klasyfikacji generalnej rajdu zaliczanego do cyklu RSMP, jak i jedynym zawodnikiem, który dokonał tego w samochodzie klasy S1600. Sezon zakończył udanym startem w Rajdzie Waldviertel, gdzie prowadząc Toyotę Corollę WRC, debiutując jednocześnie w samochodzie tej klasy, zajął 5. miejsce.
W 2003 roku Frycz powrócił do gr. N, w której ostatecznie odniósł zwycięstwo, zdobywając jednocześnie tytuł wicemistrza Polski w klasyfikacji generalnej.
Po tragicznej śmierci Janusza Kuliga na początku 2004 roku, Frycz został zaproszony do zespołu Fiat Selenia Rally Team, gdzie we Fiacie Punto S1600 miał ponownie walczyć o tytuł Mistrza Polski w klasie S1600. Ostatecznie zajął drugie miejsce, tuż za Grzegorzem Grzybem. Ten sam wynik powtórzył w 2005 roku, tym razem ulegając jedynie Michałowi Kościuszce.
W 2006 roku Sebastian Frycz kontynuował starty za kierownicą Fiata Punto S1600 w RSMP w barwach zespołu Fiat Selenia Rally Team, jednocześnie zaliczając prywatnie kilka startów tym samym samochodem w Mistrzostwach Czech. Jednakże po nieudanej pierwszej części sezonu, kiedy Frycz stracił szanse walki o tytuł mistrza Polski w klasie S1600, zerwał kontrakt z Fiatem. Jak podawał, główną przyczyną była zła atmosfera w zespole, która uniemożliwiała mu walkę z czołówką swojej klasy. Niedługo po tym Frycz wstąpił do zespołu Subaru Poland Rally Team, w którym za kierownicą N-grupowego Subaru Impreza N11 kontynuował starty w mistrzostwach Polski.
W tym sezonie Frycz został zawodnikiem PSO Michelin Rally Team, w którym za kierownicą Subaru Impreza N12 zajął 3. miejsce w mistrzostwach Polski.

</doc>
<doc id="549350" url="https://pl.wikipedia.org/wiki?curid=549350" title="Hubertus Schmoldt">
Hubertus Schmoldt

Hubertus Schmoldt (ur. 14 stycznia 1945 w Poznaniu) – niemiecki działacz związkowy, przewodniczący związku zawodowego IG Bergbau, Chemie, Energie (IG BCE).
Po uzyskaniu kwalifikacji ślusarza maszynowego Schmoldt wstąpił w 1963 roku do związku zawodowego IG Chemie, Papier, Keramik i zajmował od tego czasu różne funkcje w organizacji młodzieżowej i innych gremiach związku.
W roku 1966 Schmoldt wstąpił do SPD. W latach 1966–1969 studiował w hamburskiej Wyższej Szkole Gospodarki i Polityki.
Od roku 1969 Schmoldt jest zawodowym związkowcem, a w latach 1997–2009 przewodniczącym powstałego wtedy w wyniku fuzji związku IG BCE. 
Schmoldt pełnił funkcję przedstawiciela pracowników w radach nadzorczych licznych przedsiębiorstw; jest zwykłym członkiem rady nadzorczej koncernu Bayer AG oraz wiceprzewodniczącym tego gremium w przedsiębiorstwach: E.ON AG, BP AG i innych.

</doc>
<doc id="549351" url="https://pl.wikipedia.org/wiki?curid=549351" title="Klaus Zwickel">
Klaus Zwickel

Klaus Zwickel (ur. 31 maja 1939 w Heilbronn) – niemiecki działacz związkowy, były pierwszy przewodniczący związku zawodowego IG Metall.
W roku 1957 i latach następnych Zwickel zdobywał zawód narzędziowca i pracował w kilku zakładach w Heilbronn.
Od roku 1954 Zwickel należy do związku IG Metall. W roku 1968 został pierwszym przedstawicielem placówki administracyjnej IG Metall w Neckarsulm. Od roku 1984 kierował placówką administracyjną związku w Stuttgarcie, gdzie zaangażował się w inicjatywę wprowadzenia 35-godzinnego tygodnia pracy. W roku 1986 przeszedł do centrali związku we Frankfurcie n. Menem.
2 października 1993 Zwickel został wybrany przewodniczącym związku po tym, jak jego poprzednik na stanowisku, Franz Steinkühler, podał się do dymisji.
Zwickel od 1991 sprawował również mandat przedstawiciela strony pracowniczej w radzie nadzorczej spółki Mannesmann AG. W toku przejęcia Mannesmanna przez Vodafone rada nadzorcza przyznała ustępującemu zarządowi wysokie odprawy. Ponieważ Zwickel w czasie głosowania w tej sprawie wstrzymał się od głosu, w roku 2001 prokuratura wszczęła m.in. przeciwko niemu dochodzenie pod zarzutem popełnienia defraudacji. Wprawdzie w lipcu 2004 Zwickel został uniewinniony, to jednak w grudniu 2005 Trybunał Federalny uchylił ten wyrok. Ponowny proces rozpoczął się 26 października 2006.
21 lipca 2003 Zwickel zrezygnował z fotela szefa związku IG Metall po serii nieudanych strajków we wschodnich krajach związkowych, w czasie których żądano wprowadzenia 35-godzinnego tygodnia pracy.
Od roku 1959 Zwickel należy do SPD.

</doc>
<doc id="549352" url="https://pl.wikipedia.org/wiki?curid=549352" title="Solaris Urbino 10">
Solaris Urbino 10

Solaris Urbino 10 (też Solaris Urbinetto) – niskopodłogowy autobus miejski klasy midi z serii Solaris Urbino produkowany w latach 2002–2018 przez polskie przedsiębiorstwo Solaris Bus &amp; Coach w Bolechowie-Osiedlu koło Poznania. Został zaprezentowany jako następca krótszego modelu Urbino 9. Początkowo był produkowany w ramach II generacji rodziny Urbino, a od 2005 r. w ramach III generacji. Po wycofaniu z oferty w 2018 r. zastąpił go model Urbino 10,5. Produkowano wyłącznie wersję napędzaną silnikiem wysokoprężnym.
Historia.
Geneza.
W 1994 r. Krzysztof Olszewski otworzył w Polsce przedstawicielstwo handlowe niemieckiego producenta autobusów i autokarów Neoplan o nazwie Neoplan Polska Sp. z o.o. W tym samym roku spółka pozyskała pierwsze zamówienie – do Miejskich Zakładów Autobusowych w Warszawie trafiły pierwsze 15-metrowe autobusy niskopodłogowe Neoplan N4020. Były to jedne z pierwszych na świecie pojazdów tego typu. Wkrótce spółka Olszewskiego wygrała przetarg na dostawę 72 niskopodłogowych autobusów dla Miejskiego Przedsiębiorstwa Komunikacyjnego w Poznaniu, zapadła więc decyzja o budowie hali produkcyjnej w oddalonym od stolicy Wielkopolski o kilkanaście kilometrów Bolechowie-Osiedlu. 22 marca 1996 r. fabrykę opuścił pierwszy autobus produkcji Neoplan Polska. W latach 1996–2000 w zakładach w Bolechowie montowano neoplany serii 4000, m.in. modele N4016, N4020, N4021 i 9-metrowy N4009. W 1998 r. przedsiębiorstwo zaprezentowało pierwszy autobus własnej konstrukcji – Neoplan K4016TD oraz jego odmianę w wersji midi K4010TD. Tego ostatniego modelu wyprodukowano jedynie 3 szt., z czego wszystkie trafiły do KZK w Świdnicy.
W 1999 r. Neoplan Polska zaprezentował własną rodzinę autobusów miejskich Solaris Urbino składającą się z trzech modeli – Urbino 12, Urbino 15 oraz Urbino 18. W kolejnym roku do rodziny dołączył 9-metrowy autobus Solaris Urbino 9. Model ten był produkowany w latach 2000–2002. Wyprodukowano łącznie 21 szt., z czego wszystkie trafiły na rynek polski.
II generacja.
W 2002 r. producent przekształcony rok wcześniej w przedsiębiorstwo Solaris Bus &amp; Coach wprowadził do produkcji II generację autobusów miejskich Solaris Urbino. Wycofano wówczas model Urbino 9 i zastąpiono go modelem Urbino 10, zwanym także Solaris Urbinetto. Premiera nastąpiła na targach Transexpo w Kielcach we wrześniu 2002 r. Urbino 10 jest o niecały metr dłuższe od Urbino 9 i w przeciwieństwie do poprzednika, który miał układ drzwi 1-2-0, ten mógł być wyposażony także w trzecie drzwi (układ 1-2-2). Jako jednostkę napędową w Urbino 10 II generacji stosowano silniki Iveco Cursor lub MAN w połączeniu ze skrzyniami biegów Voith lub ZF. Na pokładzie mogło podróżować maksymalnie 81 pasażerów, w tym 23 na miejscach siedzących. W latach 2003–2005 wyprodukowano łącznie 157 autobusów tego typu. 97 z nich trafiło do odbiorców krajowych, m.in. do firmy Mobilis obsługującej przewozy miejskie na zlecenie warszawskiego ZTM (53 szt.), a także do MPK w Legnicy (10 szt.) i MPK we Włocławku (9 szt.). Pozostałych 60 pojazdów wyeksportowano do Francji, Włoch, Niemiec, Szwajcarii, Norwegii i Austrii. 
III generacja.
Od 2005 r. produkowana była nowsza wersja autobusów Urbino 10 w ramach III generacji rodziny Urbino. Podobnie jak w pozostałych modelach Urbino, zmieniony został design. Zaostrzono linię przedniej szyby, zmieniono wygląd przednich i tylnych reflektorów, zmieniono wygląd nadkoli i zmniejszono zaokrąglenia na górze ścian bocznych nad linią okien. Wprowadzono trzyczęściowy zderzak przedni. Zmiany stylistyczne objęły również wnętrze, zastosowano m.in. nową, lepiej wygłuszoną komorę silnika oraz zmodyfikowaną kabinę kierowcy. Autobusy Urbino 10 oferowano od tego czasu z silnikami spełniającymi normy emisji spalin Euro 4, a później także Euro 5 i Euro 6.
W 2014 r. zaprezentowano pierwsze modele IV generacji rodziny Urbino, a w 2016 r. następcę modelu Urbino 10 – Solarisa Urbino 10,5 o nadwoziu dłuższym o ok. 0,5 metra i większym zwisie przednim umożliwiającym zastosowanie standardowych dwuskrzydłowych drzwi przednich, jak w dłuższych modelach. Model Urbino 10 był oferowany równolegle aż do 2018 r., kiedy zostały wycofane z oferty producenta wszystkie pozostałe modele III generacji.
Konstrukcja.
Solaris Urbino 10 jest konstrukcyjnie oparty o rodzinę Urbino i posiada rozwiązania konstrukcyjne znane z innych modeli. W autobusach stosowano jednostki napędowe Iveco Cursor, MAN lub Cummins o mocy od 220 do 284 KM. Silnik został umieszczony w zabudowie wieżowej w tylnej części autobusu. W autobusach montowano automatyczne skrzynie biegów Voith lub opcjonalnie ZF Ecolife. Tylna oś jest osią napędową. Autobusy wyposażone są w systemy bezpieczeństwa: ABS, ASR, EBS.
Autobus oparty jest o nadwozie samonośne ze szkieletem zbudowanym ze stali odpornej na korozję. Na szkielecie zostały zamocowane panele nadwozia ze stali nierdzewnej tego samego typu oraz aluminium. Wszystkie panele boczne oraz panele nadkoli są demontowalne, co ułatwia ewentualną wymianę po uszkodzeniu wskutek kolizji. W celu ułatwienia serwisowania autobusów zastosowano otwory inspekcyjne i klapy, które pozwalają na łatwy dostęp do najważniejszych elementów pojazdu.
Wejście na pokład umożliwia troje drzwi w układzie 1-2-2 lub opcjonalnie 1-2-0. Szerokość drzwi jednoskrzydłowych to 860 mm, natomiast dwuskrzydłowych – 1350 mm. W wersji Urbino 10 przeznaczonej na rynek norweski zamontowano na zwisie przednim drzwi dwuskrzydłowe. Liczba miejsc we wnętrzu jest zależna od konfiguracji wnętrza na indywidualne zamówienie. Maksymalnie autobus może pomieścić 81 pasażerów, w tym maksymalnie 25 na miejscach siedzących. Naprzeciwko drugich drzwi przewidziano przestrzeń dla osób niepełnosprawnych, a w drugich drzwiach znajduje się pochylnia. Wejście znajduje się na wysokości 320 mm (I i II drzwi) lub 340 mm. Wsiadanie ułatwia system przyklęku, który obniża wysokość wejścia o ok. 70 mm. Wnętrze jest ogrzewane przez grzejniki konwektorowe oraz nagrzewnice 2-stopniowe. Opcjonalnie możliwe jest zastosowanie układu dodatkowego ogrzewania piecem na biopaliwo lub systemu Webasto. Autobusy przewietrzane są przez szyberdachy, uchylne lub przesuwne okna oraz wentylatory dwukierunkowe. Opcjonalnym wyposażeniem jest klimatyzacja przestrzeni pasażerskiej i kabiny kierowcy.
Eksploatacja.
Największym odbiorcą autobusów Urbino 10 II generacji było przedsiębiorstwo Mobilis, które zakupiło w 2003 roku 53 sztuki do obsługi linii autobusowych na zlecenie warszawskiego ZTM. Autobusy te kursowały po ulicach Warszawy do 2013 roku, a część z nich kursowała później w latach 2014–2015 na liniach miejskich w Krakowie. Oprócz Mobilisu, autobusy Solaris Urbino 10 II generacji w największej liczbie zakupiły m.in. przedsiębiorstwa komunikacyjne z Legnicy (10 szt.) oraz Włocławka (9 szt.). Autobusy tego typu trafiały również na eksport do Francji (17 szt.), Włoch (11 szt.), Szwajcarii (9 szt.), Niemiec (7 szt.), Norwegii (5 szt.) i Austrii (4 szt.).
Odbiorcami autobusów Urbino 10 III generacji w Polsce byli m.in.: MZA Warszawa (36 szt.), MPK Włocławek (15 szt.), MZK Bolesławiec (13 szt.), MPK Sieradz (11 szt.), GZK Rędziny (10 szt.), MPK Legnica (6 szt.), MZK Starogard Gdański (6 szt.) i MPK Kielce (5 szt.). Ponadto autobusy te wyeksportowano do m.in. Niemiec, Norwegii, Austrii, Francji, Włoch, Czech i na Słowację. Ponadto jako używane autobusy te trafiły do przewoźników m.in. z Grecji, Węgier czy Ukrainy.

</doc>
<doc id="549354" url="https://pl.wikipedia.org/wiki?curid=549354" title="Solaris Urbino 12">
Solaris Urbino 12

Solaris Urbino 12 – niskopodłogowy autobus miejski z serii Solaris Urbino produkowany od 1999 r. przez polskie przedsiębiorstwo Solaris Bus &amp; Coach w Bolechowie-Osiedlu koło Poznania. W 2014 r. zaprezentowano IV generację modelu. Produkowane są także wersje z napędem gazowym, hybrydowym lub elektrycznym, a także trolejbus Solaris Trollino 12. W ofercie jest także podmiejska wersja niskowejściowa Urbino 12 LE.
W latach 1999–2002 produkowano I generację modelu, od 2002 r. rozpoczęto produkcję II generacji, nie obejmowała ona jednak wielu zmian technicznych i stylistycznych. Te wprowadzono w 2004 r. wraz z premierą III generacji, która z kolei została zastąpiona przez IV generację zaprezentowaną w 2014 r.
Solaris Urbino 12 II generacji zajął drugie miejsce w konkursie o tytuł Autobusu Roku 2005. Był pierwszym polskim autobusem miejskim, który ubiegał się o ten tytuł. Solaris Urbino electric IV generacji jako pierwszy w historii autobus elektryczny otrzymał nagrodę Autobus Roku ("Bus of the Year") 2017.
Historia.
Geneza.
W 1994 r. Krzysztof Olszewski założył spółkę Neoplan Polska, która stała się polskim przedstawicielem niemieckiego producenta autobusów Neoplan. W ofercie przedsiębiorstwa znajdowały się głównie modele niskopodłogowych (co było dużą nowością jak na ówczesny rynek autobusów miejskich w Polsce) autobusów miejskich z rodziny "Neoplan Metroliner", m.in. 12-metrowy Neoplan N4016. W 1994 r. Neoplan Polska wygrał przetarg na dostawę 72 autobusów dla MPK Poznań, w związku z czym została podjęta decyzja o budowie w podpoznańskim Bolechowie-Osiedlu fabryki autobusów, którą otwarto w 1996 r.
Neoplan N4016 został wycofany z produkcji w 1998 r., a na jego miejsce została opracowana nowa wersja, mająca silnik w zabudowie wieżowej, Neoplan K4016td, nazwana "Olibus". Był to pierwszy autobus od podstaw zaprojektowany i wyprodukowany przez Neoplan Polska. W latach 1998–1999 przedsiębiorstwo wyprodukowało 43 sztuki autobusów Neoplan K4016, które stały się pierwowzorem Urbino 12. Pozostałe 12-metrowe Neoplany w polskich przedsiębiorstwach transportowych pochodziły z importu, najczęściej pojazdów używanych. Od 1998 r. na autobusach Neoplan Polska zaczęto naklejać symbol zielonego jamnika, który stał się później maskotką i znakiem charakterystycznym autobusów Solaris Urbino.
I generacja.
W 1999 r. przedsiębiorstwo, jeszcze jako Neoplan Polska, rozpoczęło niezależnie produkować autobusy pod marką Solaris. W oparciu o doświadczenie z budowy poprzednich konstrukcji zaprezentowano pierwszy, prototypowy autobus Solaris Urbino 12 podczas Międzynarodowych Targów Poznańskich. Prototyp różnił się nieco od kolejnych modeli seryjnych, wyposażono go m.in. w oba lusterka wysunięte do przodu (co spotyka się raczej w autokarach niż w autobusach miejskich). Nieco inny kształt w stosunku do modeli seryjnych miały także niektóre elementy nadwozia. Prototyp został w 2000 r. zakupiony przez przedsiębiorstwo ForBus z Bydgoszczy, a później trafił do wrocławskiego Polbus-PKS. Konstrukcja opierała się na nadwoziu samonośnym. Silnik przedsiębiorstwa MAN lub DAF montowano w układzie kolumnowym (wieżowym) w tylnej części pojazdu po lewej stronie. Początkowo używano skrzyń biegów przedsiębiorstwa Voith, później także ZF. Autobusem mogło podróżować do 104 osób, w tym 29 na miejscach siedzących. Szczególną uwagę zwracał uwagę nowoczesny design autobusów Urbino, który został wykonany przez berlińskie studio FT. Wykorzystano zaokrąglone linie nadwozia, zastosowano charakterystyczną opadającą z prawej strony linię przedniej szyby, która poprawia widoczność kierowcy podczas wjazdu w zatokę przystankową. W 2001 r. Neoplan został przejęty przez MAN, jednakże Neoplan Polska jako odrębna spółka zmienił nazwę na Solaris Bus &amp; Coach S.A.
II generacja.
II generacja Urbino 12 została wprowadzona na rynek na przełomie lat 2001/2002 i była produkowana do 2006 r. Była udoskonaloną wersją pierwszej odsłony, lecz nie wprowadzono w niej dużych zmian technicznych w stosunku do poprzedniej generacji. Przeniesiono zbiornik paliwa nad przednie nadkole, dzięki czemu możliwe było uzyskanie lepszego rozkładu wnętrza pojazdu. Wprowadzono także niewielkie zmiany kosmetyczne w wyglądzie zewnętrznym, nieznacznie zmieniono kształt przednich i tylnych reflektorów. Od II generacji Urbino 12 (w 2004 r.) wprowadzono także pochodny model tego autobusu Solaris Urbino 12 LE (LE – "low entry", ang. niskowejściowy, wersja podmiejska). Przez 6 lat produkcji (1999–2005) łącznie pojazdów Solaris Urbino 12 I i II generacji wyprodukowano 582 szt., z czego 332 trafiły na rynek polski.
Solaris Urbino 12 II generacji brał udział w konkursie „Bus Euro Test 2004”, podczas którego walczył o tytuł Autobusu Roku 2005. Konkurs odbył się w Poznaniu. W efekcie konstrukcja Solarisa zajęła II miejsce, minimalnie przegrywając jednym punktem z MAN-em Lion’s City
III generacja.
W 2005 r. Solaris Bus &amp; Coach podczas Międzynarodowych Targów Poznańskich zaprezentował nową odsłonę autobusów miejskich Urbino 12. Trzecia generacja wyróżniała się wieloma zmianami w stosunku do poprzedników. Zmieniono zewnętrzny design, wprowadzono większą ilość ostrych linii i kantów. Unowocześniono kształt świateł przednich i tylnych, wprowadzono nowe ściany przednie i tylne. Zrezygnowano także z zaokrąglonej krawędzi dachu (dzięki temu istnieje możliwość montażu wyświetlacza z boku autobusu nad oknami). Nowy design wprowadzono także w środku, zupełnie zmieniono rozplanowanie wnętrza. Zbiornik paliwa został umieszczony na podłodze za przednim nadkolem (podobnie jak w I generacji). Wszystkie autobusy Urbino 12 III generacji spełniają normę emisji spalin Euro 3 lub wyższą. W standardowym wyposażeniu znalazł się silnik DAF o mocy 183 kW (249 KM) oraz skrzynia biegów Voith DIWA.5. W kolejnych latach, wraz z postępem techniki, zmieniano jednostki napędowe na bardziej oszczędne i ekologiczne.
W trakcie targów Transexpo 2008 w Kielcach pokazano prototyp modelu Urbino 12 "New Edition", który został później nazwany nieoficjalnie generacją 3,5. W dotychczasowym nadwoziu generacji trzeciej zastosowano niektóre rozwiązania projektowane dla czwartej generacji autobusów rodziny Solaris Urbino, głównie we wnętrzu pojazdu. Odnowione wnętrze jest bardziej doświetlone za pomocą lamp umieszczonych za osłoną z tworzywa sztucznego. Osłona ciągnie się przez całą długość dachu autobusu w jego środkowej części. Wprowadzono także nowe pulpity kierowcy – od tej pory klienci mogą wybierać pomiędzy trzema opcjami: przedsiębiorstwa Actia, VDO-Siemens lub konstrukcji własnej Solaris.
W latach 1999–2014 produkcja modelu Urbino 12 (wraz z Urbino 12 CNG, hybrid, electric, LE i LE CNG) na rynek polski wyniosła ponad 3800 sztuk.
Pomimo rozpoczęcia w 2015 r. seryjnej produkcji kolejnej generacji, autobusy Urbino 12 III generacji były oferowane i produkowane równolegle do końca 2017 r. Liczba produkowanych egzemplarzy III generacji była ograniczana z roku na rok.
IV generacja.
Podczas międzynarodowych targów IAA w Hanowerze 24 września 2014, po dziesiątym roku produkcji modeli III generacji, Solaris Bus &amp; Coach zaprezentowało kolejną, IV generację autobusów marki Solaris. Polska premiera miała miejsce w październiku tego roku na Transexpo w Kielcach. Polski producent przedstawił prototyp Solarisa Urbino 12 oraz Urbino 18 w wersji z napędem konwencjonalnym. Zapowiedziano, że kolejne modele w nowej odsłonie będą prezentowane na przestrzeni lat. Nowe autobusy mają trwalszą, lżejszą oraz bardziej dopracowaną pod względem designu oraz innych możliwości konstrukcję w porównaniu z modelami poprzedniej generacji. Zredukowany został również poziom hałasu oraz poziom wibracji w całym pojeździe. Zwiększona została liczba siedzeń dostępnych z niskiej podłogi do 16 (wraz z pozostałymi ponad 30 miejsc). Cały autobus został oświetlony w technologii LED. Nowością w nowych autobusach jest zastosowanie „światła pośredniego”, które ma ułatwić kierowcy jazdę po zmierzchu. W autobusach zamontowano również system kontroli trakcji (ASR) oraz system ESP w celu bezpieczniejszego prowadzenia pojazdu na zakrętach. Wszystkie autobusy IV generacji spełniają normę emisji spalin Euro 6. Obniżono wysokość szyby przedniej, a kabina kierowcy została podniesiona o 50 mm, dzięki czemu kierowca posiada większe pole widzenia w trakcie jazdy. Pojazd stał się również stabilniejszy i bezpieczniejszy dzięki obniżeniu go o 50 mm (z zachowaniem tej samej wysokości wnętrza autobusu). Szerokość drzwi w nowym Urbino 12 to 1250 mm, jako opcję producent oferuje drzwi o szerokości 1350 mm. Wysokość drzwi wynosi między 1970 mm a 2000 mm. W nowych Solarisach Urbino IV generacji autobusy można wyposażyć w następujące pulpity: dotykowy pulpit znany z wersji Urbino electric oraz Tramino, nowy pulpit VDO Siemens lub standardowy pulpit Solarisa w udoskonalonej wersji (która była już stosowana także wcześniej w autobusach III generacji, m.in. dla MPK Radom i MPK Częstochowa). Seryjna produkcja pojazdów nowej generacji ruszyła w styczniu 2015 r. Pierwszym odbiorcą był przewoźnik z niemieckiego Monachium, natomiast w Polsce pierwsze egzemplarze trafiły do MZK Wejherowo i MZK Grudziądz.
W październiku 2018 r. podczas targów Transexpo w Kielcach zaprezentowano facelifting całej rodziny Solaris Urbino. Zmieniono kształt przednich reflektorów, zastosowane inne wyprofilowanie przedniej ściany i górnych osłon przy dachu, co poprawia aerodynamikę pojazdu, a także zmieniono kształt przedniej szyby, dzięki czemu uzyskano lepszą widoczność z kabiny kierowcy. Początkowo zaprezentowano 12-metrową wersję hybrydową i elektryczną w nowym designie, a także Urbino 12 LE lite hybrid, jednak nowe wzornictwo ma zostać wprowadzone we wszystkich modelach Urbino. Pierwsze autobusy w takiej konfiguracji – hybrydowe Urbino 12 – dostarczono do Pabianic.
Ceny autobusów Solaris Urbino 12 są zależne głównie od zastosowanego typu napędu, ale także m.in. zamówionego wyposażenia dodatkowego, czy też ilości zamawianych pojazdów w kontrakcie (najczęściej zamawianych jest kilka lub kilkanaście sztuk, lecz zdarzają się także jednorazowe zamówienia na ponad 50 lub nawet ponad 100 pojazdów). W przypadku autobusów z silnikiem Diesla cena netto jednego pojazdu utrzymuje się na poziomie 900 000–1 100 000 PLN. Model gazowy stanowi koszt ok. 1,1 mln, natomiast hybrydowy rzędu 1,4–1,5 mln PLN. Najdroższa wersja elektryczna jest oferowana w cenach ok. 2–2,5 mln PLN. W podobnych kwotach mieszczą się także ceny trolejbusów Solaris Trollino 12.
Konstrukcje powstałe na bazie Solarisa Urbino 12.
Solaris Trollino 12.
Prototyp trolejbusu Solaris Trollino 12 powstał przy współpracy Solarisa z PKT Gdynia na bazie modelu Urbino 12 I generacji w 2001 r. Powstał on na terenie zajezdni w Gdyni. W 2002 r. Solaris rozpoczął seryjną produkcję trolejbusów w oparciu o autobusy Urbino 12 II generacji. Wykorzystywano silniki elektryczne przedsiębiorstw Pragoimex lub Ganz Transelektro. Solarisy Trollino 12 szybko zdobyły popularność w wielu krajach Europy, m.in. w Czechach, Niemczech i krajach nadbałtyckich. W późniejszych latach w zakresie napędów do trolejbusów Solaris nawiązał współpracę także z czeskim przedsiębiorstwem Cegelec oraz polskim Medcom. Od 2006 r. produkowana jest III generacja Trollino, a od 2018 na ulice mają wyjechać pierwsze egzemplarze oparte na IV generacji. W 2009 r. w wyniku współpracy pomiędzy przedsiębiorstwami Solaris a Škoda Transportation powstał trolejbus Škoda 26Tr Solaris wykorzystujący nadwozie Solarisa i układ napędowy Škody.
W 2015 r. do Gdyni dostarczono 1000. trolejbus marki Solaris. Trolejbusy Solaris Trollino 12 są eksploatowane m.in. w Gdyni, Tychach, Lublinie, Ostrawie, Rzymie, Tallinnie, Rydze i Wilnie.
Solaris Urbino 12 LE i Urbino 12 LE lite hybrid.
Pierwszy autobus Solaris Urbino 12 LE (ang. "Low Entry" – niskowejściowy) należący do II generacji Urbino został zaprezentowany we wrześniu 2004 r. W nowym modelu silnik został zabudowany nie wieżowo, jak dotychczas,
lecz płasko w tylnej części pojazdu. Za drugimi drzwiami umieszczono schody, którymi pasażerowie mogą dostać się do tylnej części pojazdu z wyższą podłogą. Wnętrze zostało podwyższone – nowy autobus ma wysokość 3000, a nie 2850 mm. Zastosowano układ drzwi 2-2-1. Jednostkę napędową stanowił silnik Iveco Cursor o mocy 180 kW (244 KM). Prototyp trafił później do przewoźnika DPO z Ostrawy, gdzie został przerobiony na wóz techniczny.
Jeszcze w tym samym roku Solaris podczas targów IAA w Hanowerze zaprezentował model Urbino 12 LE III generacji. Nowy autobus konstrukcyjnie zawierał rozwiązania z prototypowego egzemplarza II generacji, zmienił się jedynie wygląd zewnętrzny. W późniejszych latach silniki Iveco zastąpiono przez bardziej ekologiczne jednostki napędowe DAF. W 2007 r. zaprezentowano wersję Urbino 12 LE z napędem przedsiębiorstwa Cummins na gaz CNG, która trafiała głównie na rynki skandynawskie.
W 2015 r. podczas targów Busworld w Kortrijk Solaris zaprezentował nową odsłonę Urbino 12 LE. Bazuje ona na niskopodłogowym modelu Urbino 12 IV generacji, lecz wprowadzono w niej szereg zmian konstrukcyjnych. Postawiono na maksymalne ujednolicenie z modelem niskopodłogowym, dzięki czemu mogą zostać obniżone koszty produkcji. Nowością są wyższa linia okien w tylnej części pojazdu oraz podwyższenie dachu za drugimi drzwiami. Autobus IV generacji napędzany jest silnikiem Cummins Euro 6, opcjonalnie silnik DAF. Skrzynia biegów przedsiębiorstwa Voith lub ZF. Pierwsze Urbino 12 LE IV generacji trafiły do austriackiego przedsiębiorstwa Postbus, gdzie wożą pasażerów na lotnisko w Wiedniu.
W 2018 r. zaprezentowano autobus Solaris Urbino 12 LE lite hybrid, który stanowi rozwinięcie konstrukcji niskowejściowego Urbino 12. Projektanci skupili się na maksymalnym obniżeniu zużyciu paliwa. Autobus w teście SORT 2 uzyskał zużycie paliwa na poziomie poniżej 30 l na 100 km. W tym celu maksymalnie obniżono masę własną do 9 t. Wykorzystano układ jezdny znany z modelu Urbino 8,9 LE electric. Jednostkę napędową stanowi oszczędny silnik Cummins o pojemności 4,5 l i mocy 210 KM lub opcjonalnie 6,7 l o mocy 250 KM oraz slinik elektryczny o mocy znamionowej 11,5 kW, którego zadaniem jest rekuperacja energii z hamowania.
Solaris Urbino 12 Ü.
Pośredni między autobusami typowo miejskimi a międzymiastowymi jest podmiejski model Solaris Urbino 12 Ü (od niem. "Überland" – podmiejski, regionalny), który zadebiutował na targach IAA Nutzfahrzeuge w Hanowerze we wrześniu 2012 r. W przeciwieństwie do modeli Low Entry, jest on niemal całkowicie niskopodłogowy. Zamiast klasycznej zabudowy wieżowej zastosowano w nim zabudowę amfiteatralną z leżącym silnikiem z rodziny MAN D20. Jednostka MAN D2066 LUH 48 o pojemności 10,5 dm³ posiada moc maksymalną 265 kW (360 KM) i współpracuje z automatycznymi skrzyniami biegów Voith DIWA 5 lub ZF Ecolife. Z przodu zamontowano niezależnie zawieszoną oś ZF RL 75 EC, zaś z tyłu oś napędową ZF AV 132. Do 44 powiększono liczbę miejsc siedzących, umieszczonych na podestach. Drzwi zamontowano w układzie 1-2-0, alternatywnie 2-2-0. W opcji jest m.in. klimatyzator Webasto Spheros.
Produkcja zakończyła się jednak tylko na jednym egzemplarzu, który jest eksploatowany przez PKS Poznań. W ofercie międzymiastowej Solarisa spośród autobusów 12-metrowych pozostały jedynie modele Urbino 12 LE i InterUrbino 12.
Solaris Urbino 12 CNG.
Wraz z wprowadzeniem III generacji autobusów Solaris Urbino 12 w 2005 r. wprowadzony został model Solaris Urbino 12 CNG napędzany sprężonym gazem ziemnym lub biogazem. Dzięki takiemu rozwiązaniu możliwa jest redukcja emisji szkodliwych substancji o około 85%. Butle z gazem o pojemności 6 × 214 l = 1284 l umieszczono na dachu pojazdu, stąd wyróżniają się one „garbem” w środkowej części. Początkowo stosowano napędy produkcji przedsiębiorstwa Iveco, później zrezygnowano z nich na rzecz silników Cummins o mocy 239 kW (317 KM). Autobusy napędzane gazem spotkały się z dużym zainteresowaniem głównie ze strony przewoźników z krajów skandynawskich.
W 2016 r. zaprezentowano nową, IV generację modelu Urbino 12 CNG. Bazował on na rozwiązaniach znanych z poprzedniej generacji. Zwiększono pojemność butli z gazem (5 × 325 l = 1275 l; opcja: 1260 l lub 1875 l). Nie zmieniono natomiast jednostki napędowej, która nadal bazuje na silniku Cummins ze skrzynią biegów ZF EcoLife lub Voith DIWA.6. Pierwsze w Polsce egzemplarze nowego Urbino 12 CNG trafiły do Transgóru Mysłowice.
W Polsce autobusy Solaris Urbino 12 CNG są eksploatowane m.in. w Tychach, Toruniu, Radomiu, Przemyślu, Rzeszowie i Zamościu.
Solaris Urbino 12 hybrid.
. W drugiej połowie 2009 r., na bazie trzeciej generacji Urbino 12, powstał prototyp 12-metrowego modelu Solaris Urbino 12 Hybrid. Zadebiutował on podczas targów Busworld w Kortrijk w październiku 2009 r. Produkcja seryjna została rozpoczęta w 2010 r.
Eaton.
W Urbino 12 hybrid zastosowano równoległy układ hybrydowy Eaton HDU amerykańskiego przedsiębiorstwa Eaton. Składa się on m.in. ze zautomatyzowanej 6-biegowej skrzyni biegów Eaton i jednego silnika elektrycznego o mocy maksymalnej 44 kW (60 KM). W normalnym ruchu jest to moc około 28 kW (38 KM). Współpracuje on z silnikiem wysokoprężnym Cummins ISB6.7EV 225B, spełniającym wymogi normy EEV (później Euro 6), o mocy maksymalnej 165 kW (224 KM) i pojemności skokowej 6,7 dm³. Skrzynia biegów Eaton przekazuje napęd na tylną oś. Wszystkie baterie litowo-jonowe japońskiego przedsiębiorstwa Hitachi zostały umieszczone pod podestami we wnętrzu pojazdu. Dzięki temu wygląd autobusu nie różnił się od zasilanego tradycyjnym silnikiem wysokoprężnym. Układ hybrydowy działa podobnie jak system Start-Stop znany z samochodów osobowych. Umożliwia bardzo ciche ruszanie oraz dojeżdżanie do przystanków z silnikiem wysokoprężnym pracującym na wolnych obrotach. Po osiągnięciu pewnej prędkości elektryczny siłownik sprzęgła (ECA) załącza sprzęgło i zaczyna pracować silnik Diesla. Wówczas skrzynia biegów działa jako przekładnia sumująca. W podwoziu stosowane są osie: przednia ZF RL 75 EC i tylna ZF AV 132.
Škoda.
W ramach III generacji Urbino (I Urbino hybrid) Solaris opracował także autobus hybrydowy na bazie napędu dostarczanego przez przedsiębiorstwo Škoda Transportation. Autobusy te wyposażono w równoległy układ hybrydowy obejmujący silnik trakcyjny Škoda 4ML34444 K/4 o mocy 160 kW (218 KM), generator przedsiębiorstwa Kiepe oraz baterie trakcyjne. Funkcję silnika spalinowego pełniła jednostka napędowa Cummins o mocy 162 kW (220 KM) spełniająca normę emisji spaline EEV, a później także Euro 6. Autobusy te zostały także wyposażone we wtyczkę plug-in, która pozwalała na doładowywanie w zajezdni baterii trakcyjnych, dzięki czemu mógł zostać zwiększony udział silnika elektrycznego w napędzaniu pojazdu. Podobnie jak Urbino 12 Hybrid Eaton, zastosowano osie ZF. Podobny jest także sposób działania układu hybrydowego. Autobusy z napędem hybrydowym Škoda Transpotation różniły się z wyglądu od pojazdów opartych o napędy Eaton za sprawą nadbudowy na dachu, która maskowała baterie trakcyjne. Autobusy te były oferowane głównie na rynek czeski i słowacki.
BAE Systems.
Solaris był pierwszym na świecie producentem autobusów, który w 2006 r. zaprezentował seryjny autobus hybrydowy. Był to przegubowy model Urbino 18 hybrid
Wraz z wprowadzeniem na rynek autobusów IV generacji Urbino, Solaris zakończył współpracę z przedsiębiorstwami Škoda oraz Eaton (ta ostatnia wycofała się zupełnie z produkcji napędów hybrydowych, natomiast konstrukcje oparte na rozwiązaniach Škody nie spotkały się z większym zainteresowaniem klientów). Ostatnie hybrydy III generacji Urbino Solaris dostarczył w grudniu 2016 r. spółce Arriva dla obsługi linii miejskich w Warszawie. Konstrukcja tych autobusów była oparta na napędzie Eaton.
We wrześniu 2016 r., podczas targów IAA w Hanowerze, Solaris zaprezentował autobusy Solaris Urbino 12 hybrid w oparciu o rozwiązania szeregowe HybriDrive przedsiębiorstwa BAE Systems. Główną rolę odgrywa silnik elektryczny o mocy ciągłej 120 kW (163 KM) oraz generator o mocy 140 kW. Silnik Diesla przedsiębiorstwa Cummins o mocy 157 kW (Euro 6) został umieszczony w kolumnie silnikowej, podobnie jak w odpowiednikach z tradycyjnym napędem. Dzięki temu układ siedzeń w autobusie jest taki sam jak w modelach bez wspomagania elektrycznego. Baterie o łącznej pojemności 11,6 kWh zostały umieszczone na dachu autobusu. Jednocześnie Solaris zapowiedział, iż w przyszłości będzie możliwość zamontowania baterii o większej pojemności. Jako opcja nowe autobusy Urbino 12 hybrid mogą zostać wyposażone w systemy "Stop and Go" (wyłączenie silnika spalinowego podczas postoju na przystanku i bezemisyjne opuszczenie go) oraz "Arrive nad Go" (wyłączenie silnika spalinowego już podczas przyjeżdżania na przystanek). Główne zalety napędu hybrydowego nad konwencjonalnym to niższy poziom hałasu, niższa emisja spalin oraz zużycie paliwa niższe o ok. 20%.
W lutym 2017 r. Solaris podpisał rekordowy kontrakt na dostawę 208 autobusów hybrydowych Urbino 12 hybrid IV generacji dla belgijskiego przewoźnika Société Régionale Wallonne du Transport (SRWT) z Walonii. Dostawy zaplanowano na lata 2017–2019, a wartość zamówienia opiewa na kwotę 105 mln euro.
Solaris Urbino 12 mild hybrid.
W 2020 r. do oferty producenta wdrożono nowy model Urbino 12 mild hybrid stanowiący rozwinięcie technologii rekuperacji energii z hamowania. Jest on wyposażony w elektryczną jednostkę napędową o mocy mniejszej niż ma to miejsce w przypadku modelu Urbino 12 hybrid oraz w system magazynowania energii o mniejszej pojemności – pozwalający na zmagazynowanie energii z hamowania z prędkości ok. 60 km/h. Dzięki takiej technologii autobus jest tańszy w zakupie od modelu Urbino 12 hybrid, jednak uzyskana jest niższa emisja spalin w stosunku do modelu z tradycyjnym napędem tylko spalinowym oraz niższa w stosunku do wymaganej normą emisji spalin Euro 6.
Solaris Urbino 12 electric.
Na targach IAA Nutzfahrzeuge w Hanowerze we wrześniu 2012 r. zadebiutował prototyp modelu Solaris Urbino 12 electric oparty na III generacji Solarisa Urbino. Pierwszy seryjny egzemplarz trafił w trzecim kwartale 2013 r. do przedsiębiorstwa Braunschweiger Verkehrs AG z Brunszwiku w Niemczech. Odbyło się to w ramach pilotażowego programu badawczo-wdrożeniowego finansowanego przez niemieckie federalne Ministerstwo Transportu. Napęd III generacji Urbino 12 electric został oparty na 4-polowym silniku Vossloh Kiepe o mocy 160 kW (1400 Nm). Możliwe było także zastosowanie standardowych osi napędowych ZF. Energia jest magazynowana w bateriach litowo-jonowych o pojemności 210 kWh przy napięciu znamionowym 600 V, które umieszczone zostały w nadbudowie na dachu. Ładowanie początkowo było możliwe wyłącznie przez złącze plug-in, później zastosowano technologię indukcyjną PRIMOVE kanadyjskiej przedsiębiorstwa Bombardier oraz ładowanie przez pantograf. Ponadto autobusy wyposażone są w system odzyskiwania energii z hamowania.
Podczas targów Busworld w Kortrijk w październiku 2015 r. W standardowym wyposażeniu znalazły się silniki w piastach kół produkcji ZF. Opcjonalnie pojazd można wyposażyć w asynchroniczny silnik centralny. Zwiększono także pojemność baterii na dachu autobusu. Autobus ten brał udział w międzynarodowym konkursie Bus Euro Test 2016, w którego trakcie pokonał swoich rywali i uzyskał tytuł Autobusu Roku 2017.
Autobusy Solaris Urbino 12 electric są eksploatowane m.in. w Berlinie, Hamburgu, Jaworznie, Warszawie, Krakowie oraz Oslo.
Solaris Urbino 12 hydrogen.
W 2018 r. zapowiedziano na kolejny rok premierę autobusu elektrycznego Solaris, w którym energia elektryczna będzie wytwarzana z zainstalowanych na pokładzie wodorowych ogniw paliwowych. W marcu 2019 r. koncepcyjny pojazd został wyróżniony nagrodą czasopisma Busplaner, a w maju przedpremierowo 12 sztuk autobusów wodorowych Solaris zamówił przewoźnik z Bolzano. Premiera tego autobusu miała miejsce podczas wystawy UITP w Sztokholmie w czerwcu 2019 r.
Eksploatacja.
Solaris Urbino 12 jest najpopularniejszym modelem autobusów produkowanym przez Solaris Bus &amp; Coach. Autobusy Solaris Urbino 12 wyprodukowano w ilości kilku tysięcy sztuk. Większość pojazdów trafia na eksport (w 2017 r. wyniósł on 70% całej produkcji przedsiębiorstwa i od początku jej istnienia stale rośnie). Głównymi rynkami eksportowymi są Niemcy, Czechy, Francja oraz Włochy. Najbardziej oddalonym od Bolechowa miastem, gdzie eksploatowane jest Urbino 12, jest francuskie Saint-Denis na położonej na Oceanie Indyjskim wyspie Reunion. Autobusy Solaris Urbino 12 w największej liczbie egzemplarzy jeżdżą m.in. po ulicach Warszawy, Krakowa, Berlina, Dubaju oraz wielu innych europejskich stolic.
Na Ukrainie pierwsze Solarisy pojawiły się w 2018 roku kiedy zakupiono osiem używanych w Norwegii Urbino 12 w wersji CNG, które eksploatowano wcześniej w Trondheim. Autobusy te są na gaz i rozdysponowano w trzech przedsiębiorstwach Mira i K, ATP-14 630 i Fiakr Lwiw, skupionych w koncernie EkoPasTrans, które udzielają usług przewozowych we Lwowie. Kolejne używane autobusy Solaris Urbino 12 zaczęły trafiać na Ukrainę w 2022 roku jako dary w związku z rosyjską inwazją na ten kraj. Przekazane autobusy były wcześniej eksploatowane w MPK Kraków (6 sztuk), MPK Częstochowa (4 sztuki), MPK Inowrocław (2 sztuki), GAiT (2 sztuki), MPK Poznań (1 sztuka). Ogółem do czerwca 2022 roku trafiło dwadzieścia dziewięć autobusów używanych wcześniej w polskich miastach. Cztery częstochowskie i jeden krakowski Urbino 12 przekazano Chmielnickiemu, pozostałe trafiły do Lwowa. W dodatku litewskie miasto Kowno przekazało sześć używanych autobusów w marcu 2022 roku do Łucka. W 2023 roku 4 autobusy Solaris Urbino 12 mają trafić do PK Racibórz.

</doc>
<doc id="549361" url="https://pl.wikipedia.org/wiki?curid=549361" title="Summa technologiae">
Summa technologiae

Summa technologiae – jedna z pierwszych książek zawierających eseje filozoficzne Stanisława Lema. 
Książka po raz pierwszy wydana nakładem Wydawnictwa Literackiego w roku 1964. Jej tytuł nawiązuje do dzieła świętego Tomasza z Akwinu "Summa theologiae".
W dziele tym autor stara się zmierzyć z problemami, czasami wcale nie tak odległej, przyszłości, a z punktu widzenia teraźniejszości, z problemami nader aktualnymi. Podstawowym zagadnieniem jakim zajmuje się Lem w książce, są problemy cywilizacji pozbawionej ograniczeń – zarówno technologicznych, jak i materialnych. Autor spogląda także na etyczne i filozoficzne konsekwencje przyszłych technologii.
Dzieło wydane zostało w 1964 roku i z tego powodu obecne są w nim pewne nieścisłości w niektórych dziedzinach (np. matematyce, biologii, socjologii). Niektóre tematy poruszane wtedy przez autora leżały całkowicie w dziedzinie "science-fiction", a obecnie stały się tematami ważnymi i aktualnymi, jak: rzeczywistość wirtualna, nanotechnologia czy sztuczna inteligencja.
Spis treści.
Książka podzielona jest na osiem rozdziałów, każdy traktujący wnikliwie o implikacjach konkretnego założenia.
Lem zaczyna od zaprezentowania jego spojrzenia na prognozowanie przyszłości i motywacji do napisania tej książki.
Rozdział traktuje o podobieństwach pomiędzy różnymi typami ewolucji: biologicznej, technologicznej i socjalnej.
Przegląd współczesnych (wobec książki) wysiłków i teorii programu SETI, razem z ich rzeczową krytyką.
Słowo to, wymyślone przez Lema, mówi o wszystkim - nadejdzie dzień, kiedy inteligencja maszyn zacznie dorównywać lub przewyższać ludzką. Co więcej, problemy stojące przed ludzkością mogą przewyższyć możliwości intelektualne badaczy "z krwi i kości". Czego powinniśmy się spodziewać (lub obawiać) w takiej przyszłości?
Ewolucja technologiczna daje nam więcej i więcej możliwości - w rzeczywistości, w przyszłości, powinniśmy się stać wszechmocni! Albo i nie?
Kolejny termin wymyślony przez Lema. Ludzka percepcja jest ograniczona przez biologię - więc może będziemy mogli osiągnąć wszechmoc w sposób imitowany? Nawet w tym przypadku Lem odnajduje wiele zaskakujących problemów. To co Lem nazywa "fantomologią" obecnie jest znane jako rzeczywistość wirtualna.
Załóżmy, że zamiast trudnych i bolesnych badań będziemy mogli "wyhodować" nowe informacje z istniejących w sposób zautomatyzowany? Zaczynając od tego pytania, Lem rozwija swój koncept, aż do stwarzania nowych Wszechświatów. Nie wyłączając możliwości istnienia w nich nieba/piekła/życia po śmierci.
Ewolucja biologiczna wykonała raczej marną pracę konstruując ludzi i inne zwierzęta. Czy inżynierowie mogliby być lepsi?
W wydaniu czwartym, rozszerzonym z 1984 ukazał się dodatkowo esej: Posłowie. Dwadzieścia lat później.
Rozważania o problemach poruszonych wcześniej w "Summie..." znajdują się również w zbiorach: "Tajemnica chińskiego pokoju" (1996), "Bomba megabitowa" (1999), "Okamgnienie" (2000) oraz "Dylematy" (2003).
Autor o swym dziele.
Stanisław Lem uważał "Summę..." za swoje najbardziej udane dzieło dyskursywne. Poświęcił mu m.in. eseje wydane w zbiorach "Rozprawy i szkice" (1975) oraz Mój pogląd na literaturę (2003), gdzie ukazał się esej "Trzydzieści lat później". 
Linki zewnętrzne.
O książce na oficjalnej stronie Autora

</doc>
<doc id="549363" url="https://pl.wikipedia.org/wiki?curid=549363" title="Solaris Urbino 15">
Solaris Urbino 15

Solaris Urbino 15 – niskopodłogowy autobus miejski klasy mega z rodziny Solaris Urbino produkowany w latach 2000–2018 i ponownie od 2022 w niskowejściowej wersji elektrycznej przez polskie przedsiębiorstwo Solaris Bus &amp; Coach w Bolechowie-Osiedlu koło Poznania.
W latach 2000–2018 powstawały autobusy Urbino 15 trzech generacji. I została zastąpiona przez II w 2002 r., natomiast pojazdy III generacji produkowano od 2005 r. Ze względu na spadające zainteresowanie klientów autobusami z tego segmentu, produkcję zakończono w 2018 r., wraz ze wszystkimi wersjami pochodnymi. Na bazie modelu Urbino 15 powstały też wersje pochodne – napędzane gazem CNG Urbino 15 CNG, wersje niskowejściowe Urbino 15 LE oraz Urbino 15 LE CNG, a także trolejbusy Solaris Trollino 15 i Škoda 28Tr Solaris.
W 2020 r. ponownie wprowadzono model do oferty producenta w IV generacji Urbino w wersji niskowejściowej z napędem w pełni elektrycznym nazwaną Solaris Urbino 15 LE electric.
Historia.
Neoplan Polska.
W 1994 r. Krzysztof Olszewski otworzył w Polsce przedstawicielstwo handlowe niemieckiego producenta autobusów i autokarów Neoplan o nazwie Neoplan Polska Sp. z o.o. W tym samym roku spółka pozyskała pierwsze zamówienie – do Miejskich Zakładów Autobusowych w Warszawie (MZA) trafiły pierwsze 15-metrowe autobusy niskopodłogowe Neoplan N4020. Były to jedne z pierwszych na świecie pojazdów tego typu. Wkrótce spółka Olszewskiego wygrała przetarg na dostawę 72 niskopodłogowych autobusów dla Miejskiego Przedsiębiorstwa Komunikacyjnego w Poznaniu, zapadła więc decyzja o budowie hali produkcyjnej w oddalonym od stolicy Wielkopolski o kilkanaście kilometrów Bolechowie-Osiedlu. 22 marca 1996 r. fabrykę opuścił pierwszy autobus produkcji Neoplan Polska. W latach 1996–2000 w zakładach w Bolechowie montowano neoplany serii 4000, w tym zyskujący wówczas w Polsce na popularności 15-metrowy model N4020. Był on tańszy od modeli przegubowych, a jego pojemność była niewiele mniejsza. W dodatku były to pojazdy o wiele nowocześniejsze w stosunku do dominujących wówczas w przedsiębiorstwach komunikacyjnych autobusów Jelcz oraz Ikarus. 
I generacja (1999–2002).
W 1999 r. podczas Międzynarodowych Targów Poznańskich Neoplan Polska zaprezentował pierwszy autobus pod nową marką Solaris. Był to 12-metrowy model Urbino 12. W tym samym roku na łódzkiej wystawie komunikacji miejskiej zaprezentowano model o długości 15 metrów o nazwie Urbino 15.
Nowy model Urbino 15, podobnie jak pozostałe z rodziny Solaris Urbino, został zaprojektowany przy użyciu komputerowego systemu modelowania. W fazie projektowej szczególny nacisk położono na nowoczesny design, ale także na ergonomię i praktyczne zastosowania. Nowoczesna, opływowa linia wyróżniała się wówczas na rynku autobusów miejskich. Szczególną innowacją, a jednocześnie znakiem charakterystycznym autobusów z rodziny Urbino, stała się asymetryczna linia przedniej szyby poprawiająca widoczność kierowcy podczas podjeżdżania do przystanku. Stanowisko kierowcy i przestrzeń pasażerską zaprojektowano jak najbardziej ergonomicznie. Zapewniono także łatwy dostęp do filtra powietrza i chłodnicy, zastosowano system centralnego smarowania w celu zminimalizowania koniecznych przeglądów i prac serwisowych. Podłoga na całej długości pojazdu miała być niska, w związku z czym silnik umieszczono w tzw. zabudowie wieżowej. Jednostkę napędową początkowo stanowił silnik DAF, jednak w egzemplarzu prezentowanym podczas targów IAA we Frankfurcie nad Menem w 2000 r. zamontowano silnik MAN D-0836 LOH1 o pojemności 6,87 dm³ i mocy 206 kW (280 KM) spełniający normę emisji spalin Euro 3. W nowej wersji instalację elektryczną oparto na magistrali CAN.
W pierwszym roku produkcji sprzedano łącznie 55 sztuk Urbino 15. Pierwszymi odbiorcami tego modelu w 2000 r. były Miejskie Zakłady Autobusowe w Warszawie oraz Komunikacja miejska w Lublinie. Najwięcej Urbino 15 I generacji trafiło jednak do prywatnego przedsiębiorstwa Connex, które obsługiwało linie miejskie na terenie Warszawy. W 2000 r. sprzedano także jeden egzemplarz Urbino 15 do czeskiego przewoźnika DPO z Ostrawy. Był to pierwszy autobus marki Solaris zakupiony przez zagranicznego przewoźnika. Zakup poprzedzony był testami wytrzymałościowymi autobusu na torze Tatra w Kopřivnicy, gdzie w warunkach drogowych potwierdzono wcześniejsze symulacje komputerowe dotyczące wytrzymałości pojazdu.
II generacja (2002–2005).
W 2002 r. wprowadzono nową, drugą generację autobusów Solaris Urbino 15. Był to model przejściowy pomiędzy pojazdami pierwszej a trzeciej generacji. Zmieniono lekko wzornictwo pojazdu, wprowadzono niewielkie zmiany w układzie wnętrza, a także usprawnienia techniczne. Autobusy Urbino 15 II generacji trafiły m.in. do Warszawy, Gliwic, Jaworzna, Ostrawy i Pilzna.
W 2004 r. podczas targów Transexpo w Kielcach, obok premiery III generacji 12-metrowej wersji Urbino, a także Urbino 12 w wersji "low entry", miała miejsce prezentacja pierwszego autobusu Solaris z napędem na gaz CNG – Solaris Urbino 15 CNG. Umieszczenie butli na gaz na dachu autobusu wymusiło zmiany w konstrukcji ramy pojazdu. Napęd stanowił silnik E 2876 LUH01 o mocy 228 kW (310 KM) i maksymalnym momencie obrotowym 1 250 Nm. Pierwszy egzemplarz gazowego Urbino 15 trafił do słowackich Koszyc. 
III generacja (2005–2018).
W 2005 r., wraz z wprowadzeniem nowej odsłony autobusów z rodziny Solaris Urbino, rozpoczęto produkcję Urbino 15 III generacji. Wprowadzone zmiany były znacznie większe, niż miało to miejsce w przypadku poprzedniej generacji. Zmieniono design przedniej i tylnej ściany, nadano im bardziej dynamiczny kształt. Zmodyfikowano też nadkola i wnętrze pojazdu. Wprowadzono jednostki napędowe DAF i Iveco spełniające normę emisji spalin Euro 3 lub Euro 4, jednocześnie rezygnując z silników MAN. 
W 2008 r. miała miejsce prezentacja Urbino "New Edition" – faceliftingu autobusów z rodziny Urbino. Wprowadzono niewielkie zmiany stylistyczne oraz drobne usprawnienia techniczne. W tym samym roku podczas targów Autotec w Brnie Solaris zaprezentował niskowejściowy model Solaris Urbino 15 LE (ang. "low entry"). Jest to wersja przeznaczona głównie dla przewoźników na trasach podmiejskich. W 2010 r. przedstawiono niskowejściową wersję Urbino 15 z napędem gazowym – Urbino 15 CNG. Autobus ten szczególnie popularny stał się w krajach skandynawskich. W pierwszym roku produkcji sprzedano 230 szt. Urbino 15 LE CNG, co stanowiło ok. 20% całkowitej sprzedaży autobusów Solaris. 
W 2014 r. Solaris zaprezentował IV generację rodziny Urbino, nie przedstawiono jednak nowej odsłony modelu Urbino 15. Równolegle z nową generacją, produkowano autobusy III generacji. Na początku 2018 r. poinformowano, że od tego roku nastąpi wygaszenie produkcji poprzedniej generacji, a model Urbino 15 nie będzie już produkowany w związku ze spadającym zainteresowaniem klientów. Ostatnie sztuki piętnastometrowych Urbino trafiły w maju 2018 r. do MPK Legnica.
Konstrukcje powstałe na bazie Solarisa Urbino 15.
Solaris Trollino 15/Škoda 28Tr Solaris.
W 2003 r., po pozytywnych doświadczeniach z konstrukcją trolejbusów o długości 12 i 18 m, Solaris zaprezentował model 15-metrowy Trollino 15 oparty na konstrukcji Urbino 15 II generacji. Był to pierwszy trolejbus o tej długości na świecie. Prototyp powstał w zakładach DPO Ostrawa we współpracy z czeskimi producentami Cegelec i ČKD Pragoimex odpowiedzialnymi za napęd oraz osprzęt elektryczny. Trollino 15 II generacji trafiły na ulice Ostrawy oraz Wilna.
Wraz z wprowadzeniem III generacji autobusów miejskich Urbino 15, wdrożono do produkcji nową generację trolejbusów Trollino 15. Od 2008 r. czeskie przedsiębiorstwo Škoda Electric pod nazwą Škoda 28Tr Solaris produkowało trolejbusy oparte na konstrukcji Trollino 15, jednak z własnym napędem i instalacją elektryczną. Produkcję Trollino 15 zakończono wraz z wycofaniem z oferty modelu Urbino 15. Łącznie powstało 80 pojazdów tego typu, które trafiły na Litwę oraz do Czech.
Solaris Urbino 15 CNG.
Równolegle obok premiery III generacji autobusów z rodziny Urbino w 2014 r. miała miejsce premiera pierwszego autobusu Solaris napędzanego sprężonym gazem ziemnym – Solaris Urbino 15 CNG. Napęd pojazdu stanowił silnik E 2876 LUH01 o mocy 228 kW (310 KM) i maksymalnym momencie obrotowym 1 250 Nm. Gaz był magazynowany w 6 butlach kompozytowych na dachu pojazdu o łącznej pojemności 1 200 dm³. Rozwiązanie takie wymusiło na projektantach przekonstruowanie całego dachu. Pierwszym odbiorcą gazowych Urbino 15 był przewoźnik miejski z Koszyc. W późniejszych latach Urbino 15 CNG III generacji trafiło także do Bratysławy i Sewilli.
Solaris Urbino 15 LE (CNG/electric).
W 2008 r. podczas targów Autotec w Brnie Solaris zaprezentował model Solaris Urbino 15 LE, który dołączył do oferowanego wcześniej autobusu niskowejściowego Urbino 12 LE. Pojazd został zaprojektowany głównie z myślą o trasach podmiejskich o większej liczbie pasażerów. Napęd Urbino 15 LE, w odróżnieniu od silnika w zabudowie wieżowej w modelu niskopodłogowym, stanowił leżący silnik DAF PR 265 o mocy 265 kW (360 KM), a później DAF MX11 o mocy 271 kW (368 KM). W 2010 r. w ofercie pojawił się niskowejściowy model napędzany gazem CNG – Solaris Urbino 15 LE CNG. Został on zaprojektowany z myślą o dużym zapotrzebowaniu na tego typu autobusy na terenie krajów skandynawskich. W pierwszym roku produkcji sprzedano 230 sztuk autobusów tego typu, z czego wszystkie trafiły do Szwecji i Norwegii, głównie do przedsiębiorstwa Veolia. Za taki wynik sprzedaży Solaris otrzymał w 2011 r. nagrodę „Junior polskiego eksportu”. 
W styczniu 2020 r. zostało ogłoszone wprowadzenie na rynek wersji elektrycznej autobusu w ramach IV generacji rodziny Urbino. Premiera niskowejściowego modelu Urbino 15 LE electric miała miejsce w październiku 2020 r. Autobus ten jest oferowany w dwóch klasach: klasa I przeznaczona jest dla ruchu miejskiego, a klasa II różniąca się nieco wyposażeniem wnętrza – dla ruchu międzymiastowego. Autobus może pomieścić od 51 do 65 pasażerów na miejscach siedzących. Urbino 15 LE electric powstał głównie z myślą o krajach skandynawskich, stąd możliwość wyposażenia pojazdu m.in. w zestaw długich świateł, automatycznie załączone światła i wycieraczki, doświetlanie zakrętów, piasecznicę, czy system wykrywający pieszych i rowerzystów Mobileye Shield +. Autobus wyposażono w baterie Solaris High Power lub Solaris High Power + o pojemności do 470 kWh, co zapewnia zasięg ok. 250–350 km na jednym ładowaniu.

</doc>
<doc id="549365" url="https://pl.wikipedia.org/wiki?curid=549365" title="AA-11 Archer">
AA-11 Archer



</doc>
<doc id="549366" url="https://pl.wikipedia.org/wiki?curid=549366" title="Memoriał Zdzisława Ambroziaka 2006">
Memoriał Zdzisława Ambroziaka 2006

I Memoriał Zdzisława Ambroziaka - siatkarski turniej, który odbył się w dniach od 30 września do 1 października 2006 roku w hali MOSiR-u przy ulicy Saskiej w Warszawie. Organizatorami turnieju były: Uczniowski Klub Sportowy "Gocław 75" oraz Urząd Dzielnicy Praga Południe. Zawody odbyły się pod honorowym patronatem Polskiego Związku Piłki Siatkowej oraz wojewody mazowieckiego Tomasza Kozińskiego. 
W turnieju wzięły udział cztery zespoły: , , oraz . Rozegrały one ze sobą systemem kołowym po jednym spotkaniu. Wszystkie biorące udział w turnieju drużyny grały w sezonie 2006/2007 w Polskiej Lidze Siatkówki.
Pierwszym zwycięzcą został klub .

</doc>
<doc id="549373" url="https://pl.wikipedia.org/wiki?curid=549373" title="Władcy Szampanii">
Władcy Szampanii

Hrabiowie Szampanii.
Dynastia z Sens
Dynastia z Vermandois
Dynastia z Blois
W 1283 małżeństwo Joanny z następcą tronu Francji – Filipem (który został królem w 1284) połączyło korony Nawarry i Francji, a Szampania stała się domeną królów francuskich.

</doc>
<doc id="549378" url="https://pl.wikipedia.org/wiki?curid=549378" title="Układ rombowy">
Układ rombowy

Układ rombowy – układ krystalograficzny, w którym wszystkie trzy jednostki osiowe mają różną długość i są do siebie prostopadłe.
Typowymi przedstawicielami tej grupy są:
W tym układzie krystalizuje około 22% minerałów; np. siarka rodzima, antymonit, aragonit, cerusyt, baryt, celestyn, anglezyt, anhydryt, oliwin, topaz, chryzoberyl, hemimorfit, prehnit, zoisyt, epsomit, enstatyt, bronzyt, hipersten, antofyllit, gedryt, stefanit.

</doc>
<doc id="549380" url="https://pl.wikipedia.org/wiki?curid=549380" title="Mokolo">
Mokolo

 
Mokolo – miasto w Kamerunie, w Regionie Dalekiej Północy, stolica departamentu Mayo-Tsanaga. Liczy około 157 tys. mieszkańców. Leży w pobliżu Gór Mandara.

</doc>
<doc id="549382" url="https://pl.wikipedia.org/wiki?curid=549382" title="Soppo">
Soppo

Soppo – miasto w południowo-zachodnim Kamerunie.
W latach 1904–1914 była tu siedziba niemieckiego garnizonu kolonialnego.
Ze względu na umiarkowane temperatury spowodowane położeniem na wysokości ok. 700 m n.p.m. misjonarz baptystów Carl Jacob Bender uznał Soppo za dobre miejsce na placówkę dla misjonarzy działających na wybrzeżu Kamerunu. W 1930 roku zbudowano tu kościół, który nadal istnieje.

</doc>
<doc id="549383" url="https://pl.wikipedia.org/wiki?curid=549383" title="KWK &quot;Anna&quot;">
KWK &quot;Anna&quot;



</doc>
<doc id="549385" url="https://pl.wikipedia.org/wiki?curid=549385" title="KWK Anna">
KWK Anna



</doc>
<doc id="549386" url="https://pl.wikipedia.org/wiki?curid=549386" title="Elfy Szare">
Elfy Szare



</doc>
<doc id="549387" url="https://pl.wikipedia.org/wiki?curid=549387" title="Estadio Alfredo Di Stéfano">
Estadio Alfredo Di Stéfano

Estadio Alfredo Di Stéfano – stadion wchodzący w skład kompleksu sportowego Ciudad Real Madrid, znajdującego się w miasteczku treningowym Valdebebas i używany przede wszystkim przez Real Madryt Castilla, rezerwy Realu Madryt, ale także inne drużyny niższych kategorii tego klubu. Obiekt może pomieścić 6000 kibiców.
Oficjalna inauguracja stadionu miała miejsce 9 maja 2006 roku. Z tej okazji, Real Madryt rozegrał mecz towarzyski z francuskim Stade de Reims, klubem, który grał z madryckim zespołem w pierwszym finale Pucharu Europy w roku 1956. Spotkanie zakończyło się wynikiem 6:1 dla Los Blancos, a zdobywcami bramek dla gospodarzy byli: Roberto Soldado (2), Antonio Cassano (2), Sergio Ramos oraz José Manuel Jurado.

</doc>
<doc id="549389" url="https://pl.wikipedia.org/wiki?curid=549389" title="Układ jednoskośny">
Układ jednoskośny

Układ jednoskośny – układ krystalograficzny, w którym wszystkie trzy jednostki osiowe są różnej długości, dwa kąty między nimi to kąty proste, a trzeci kąt ma inną wielkość.
Typowymi przedstawicielami tej grupy są:
W tym układzie krystalizuje około 32% minerałów; np. ortoklaz, mika, gips, realgar, aurypigment, malachit, azuryt, epidot, natrolit, mezolit, diopsyd, jadeit, egiryn, omfacyt, spodumen, augit, aktynolit, tremolit, glaukofan, crossyt, riebeckit, hornblenda, olivenit.

</doc>
<doc id="549393" url="https://pl.wikipedia.org/wiki?curid=549393" title="Chelsea F.C.">
Chelsea F.C.

Chelsea Football Club (wym. //) – angielski, profesjonalny klub piłkarski mający swoją siedzibę w zachodnim Londynie, w dzielnicy Hammersmith and Fulham. Został założony 10 marca 1905 roku, obecnie gra w Premier League i większość sezonów spędził w najwyższej klasie rozgrywkowej w Anglii. Klub Chelsea F.C. jest sześciokrotnym mistrzem Anglii, osiem razy zdobył Puchar Anglii, pięć razy Puchar Ligi Angielskiej i dwukrotnie zwyciężył w rozgrywkach Ligi Europy UEFA oraz Pucharu Zdobywców Pucharów. Chelsea jest również dwukrotnym triumfatorem Ligi Mistrzów UEFA z sezonu 2011/2012 i 2020/2021.
Pierwszym tryumfem klubu było zdobycie tytułu mistrza Anglii w 1955 roku. Chelsea wygrała kilka rozgrywek w latach 60. i 70., jednak później nie osiągnęła żadnego większego sukcesu do 1997 roku. Ostatnia dekada była najbardziej udaną w historii klubu. Chelsea zdobyła kolejne tytuły Mistrza Anglii w 2005, 2006 oraz w 2010 roku, zaś w 2008 po raz pierwszy dotarła do finału Ligi Mistrzów.
Chelsea swoje domowe mecze rozgrywa na stadionie Stamford Bridge mogącym pomieścić 41 837 kibiców, znajdującym się w Zachodnim Londynie. Występują na nim od czasu założenia klubu w 1905 roku. W 2003 roku klub został kupiony przez rosyjskiego magnata naftowego Romana Abramowicza.
Tradycyjne kolory strojów Chelsea to niebieskie koszulki i spodenki oraz białe getry. Herb klubu był kilkukrotnie modernizowany. Aktualny przedstawia ceremonialnego lwa trzymającego berło i jest zmodernizowaną wersją od tego z lat 50. Średnia frekwencja na Stamford Bridge w sezonie 2016/2017 wynosiła 41 508 widzów, co dało klubowi szóste miejsce w Premier League.
Historia.
Pierwsze lata (1905-1920).
W 1904 stadion Stamford Bridge został nabyty przez przedsiębiorców budowlanych Henry Augustusa i Josepha T. Mearsów. Dostosowali oni obiekt do potrzeb gry w piłkę nożną i zamierzali sprzedać klubowi Fulham F.C. Oferta kupna została jednak odrzucona, dlatego biznesmeni postanowili założyć klub. Dokonano tego 14 marca 1905 w pubie „The Rinsing Sun”, a klub otrzymał nazwę sąsiedniej dzielnicy – Chelsea. Pierwszy oficjalny sezon zespół rozpoczął rok później w drugiej lidze pod opieką trenera Johna Robertsona. Pierwszym oficjalnym spotkaniem był przegrany 0:1 mecz ze Stockport County F.C., który odbył się 1 września 1905 r. Zaledwie 3 dni później Chelsea zanotowała pierwsze zwycięstwo, pokonując 4:0 w towarzyskim spotkaniu Liverpool F.C. 9 września w wygranym 1:0 pojedynku z Blackpool FC, pierwszą bramkę w oficjalnym meczu zdobył grający trener, Robertson. Historyczny, pierwszy rekord frekwencji padł w Wielki Piątek w 1906 roku, podczas meczu z Manchester United F.C., który obejrzało na Stamford Bridge 67 tysięcy widzów. W 1907 napastnik George Hilsdon został pierwszym w historii Chelsea zawodnikiem, który otrzymał powołanie do reprezentacji Anglii. W sezonie 1907/1908 drużyna awansowała do Division One, najwyższego wówczas szczebla rozgrywek ligowych w Anglii. W 1912 roku wskutek niewydolności nerki zmarł właściciel i współzałożyciel Chelsea – Henry Augustus Mears. Na pogrzeb biznesmena przybyły tłumy sympatyków "The Blues". Mears został pochowany na Brompton Cemetery, położonym niedaleko Stamford Bridge. Po jego śmierci prawa do klubu zostały przepisane na jego potomków. Nowy menadżer zespołu David Calderhead pełnił funkcję trenera aż 26 lat, a w 1913 sprowadził do drużyny pierwszego zagranicznego piłkarza, był nim Duńczyk Nils Middelboe. W tym czasie klub przeżywał naprzemiennie sukcesy i porażki, aż w sezonie 1914/1915 awansował do finału Pucharu Anglii, rozgrywanego na stadionie Old Trafford, w którym zespół Chelsea został pokonany 3:0 przez Sheffield United. W lutym 1920 roku król Zjednoczonego Królestwa Wielkiej Brytanii i Irlandii Jerzy V widział zwycięstwo "The Blues" z Leicester City F.C. Przed ukończeniem budowy Wembley (1923), na Stamford Bridge rozegrano trzy finały Pucharu Anglii. Chelsea miała sporą okazję wziąć udział w jednym z nich w 1920 roku, jednak w półfinale musiała uznać wyższość Aston Villi.
1931-1960.
Do końca roku 1931 Chelsea przemieszczała się między Division Two a Division One, a od 1931 r. klub nieprzerwanie przez ponad 30 lat grał w pierwszej lidze. W 1936 z okazji 30-lecia Wisły Kraków londyński klub zagrał z polskim zespołem. Zaledwie sześć miesięcy po zakończeniu II wojny światowej, Stamford Bridge gościło mistrza ZSRR – Dinamo Moskwa. Szacowana liczba widzów wynosiła prawie 100 tys., co było rekordem wszech czasów w Anglii. Ostatecznie po niesamowitym spotkaniu padł remis 3:3, chociaż to Chelsea strzeliła dwie pierwsze bramki. Ostatnie trafienie dla "The Blues" dołożył nowy snajper Tommy Lawton. Po wojnie pomimo świetnej dyspozycji Lawtona (26 bramek w 34 meczach) Chelsea uplasowała się dopiero na 15. miejscu w tabeli. Po sezonie 1951/1952 trenerem drużyny został Ted Drake, który w ramach modernizacji klubu zmienił odznakę klubowej, zastępując postać starca grafiką literową. Nieoficjalnym przydomkiem klubu stał się „The Drake’s Ducklings”, co oznacza „kaczki Drake’a”. Drake rozwinął system skautingu i dzięki znajomości niższych lig ściągnął do klubu młodych zawodników. W listopadzie 1954 r. klub zajmował w lidze 12. pozycję, lecz już w kwietniu zespół został liderem z czterema punktami przewagi nad broniącym tytułu Wolverhampton Wanderers. Właśnie wtedy drużyna wicelidera spotkała się z „The Blues” na Stamford Bridge w obecności 75 tysięcy kibiców. Przy stanie 0:0 kapitan Wolves i reprezentacji – Billy Wright, zablokował w polu karnym strzał ręką, a karnego wykorzystał Peter Sillett, zapewniając praktycznie tytuł swemu klubowi. Piłkarze przypieczętowali mistrzostwo, pokonując Sheffield Wednesday F.C., a Drake został pierwszym człowiekiem w historii angielskiego futbolu, który zdobył mistrzostwo Anglii jako zawodnik i trener.
Kolejny taki sukces udało się zdobyć dopiero 50 lat później. Oprócz tytułu mistrza piłkarze zdobyli także Tarczę Dobroczynności, natomiast sezon 1955/1956 zakończyli na 16. miejscu. Ted Drake’a zastąpił Tommy Docherty, który wprowadził do drużyny takich piłkarzy jak: Terry Venables, Bobby Tambling, Peter Bonetti, czy Jimmy Greaves. Ten ostatni dwukrotnie w barwach Chelsea zdobywał koronę króla strzelców, a w sezonie 1960/1961 strzelił 41 bramek, co do dziś pozostaje nie pobitym klubowym rekordem.
1961–1990.
Okres ten umocnił pozycję Chelsea na rynku angielskim. Zespół odnosił coraz więcej sukcesów w lidze i w krajowych pucharach, a ze względu na styl otrzymał przydomek "„Docherty’s Diamonds”" (Diamenty Docherty’ego). Pod wodzą Docherty’ego „The Blues” zdobyli w 1965 pierwszy Puchar Ligi Angielskiej. W 1967 angielski szkoleniowiec dotarł z Chelsea do finału Pucharu Anglii i półfinału Pucharu Miast Targowych, a odpadnięcie klubu w tych rozgrywkach spowodowało, że nowym szkoleniowcem został Dave Sexton. W tym okresie powstały również statystyki, na podstawie których wybrano najlepszego zawodnika roku w klubie. Pierwszym laureatem został bramkarz Peter Bonetti, który rozegrał 21 spotkań bez wpuszczenia bramki. Ze względu na zwinność zyskał sobie przydomek „The Cat” (ang. kot).
W 1970 londyński zespół mierzył się w finale Pucharu Anglii z mistrzem kraju – Leeds United A.F.C. Na stadionie Wembley rywale dwukrotnie obejmowali prowadzenie, ale Chelsea dwa razy doprowadzała do wyrównania. Spotkanie zakończyło się remisem 2:2 i po raz pierwszy w historii pucharu należało powtórzyć mecz finałowy, tym razem na Old Trafford. W tymże meczu Chelsea ponownie przegrywała, lecz znów udało jej się wyrównać stan meczu. Kiedy wydawało się, że mecz znów trzeba będzie powtórzyć, zwycięskiego gola strzelił Peter Osgood.
W 1971 Chelsea sięgnęła po swój pierwszy europejski tytuł – Pucharu Zdobywców Pucharów. W półfinale londyński zespół wyeliminował obrońcę tytułu – Manchester City F.C., a w finale na stadionie Karaiskakis w Pireusie zmierzył się z Realem Madryt. Pierwsze spotkanie zakończyło się remisem 1:1, a finał powtórzono 2 dni później. Chelsea zdobyła trofeum, pokonując madrycki zespół 2:1, a zwycięskiego gola zdobył Peter Osgood. W latach 70. zmodernizowano stadion Stamford Bridge, co przyczyniło się do czasowych problemów finansowych klubu i nadejścia okresu stagnacji, której efektem był spadek w 1975 roku do Division Two; kolejny nastąpił cztery lata później. W 1982 rodzina Mearsów sprzedała klub pośrednikowi finansowemu – Kenowi Batesowi za symbolicznego funta. W sezonie 1982/1983 wzmocniona drużyna pod wodzą Johna Neala wygrała Second Division i wróciła do ekstraklasy, a już w pierwszym sezonie napastnik Chelsea – Kerry Dixon strzelił 24 gole w 38 meczach, zdobywając Złotego Buta. W 1988 klub po raz kolejny spadł z Division One. Na powrót do pierwszej ligi kibice nie musieli zbyt długo czekać. Chelsea wygrała rozgrywki z rekordowym dorobkiem 99 punktów i po raz kolejny wróciła do Division One. Klub pod kierownictwem Bobbiego Campbella zakończył kolejny sezon na piątym miejscu, jednak problemy finansowe sprawiły, iż Stamford Bridge wpadł w ręce deweloperów. Bates za wszelką cenę chciał, aby Chelsea rozgrywała mecze na swoim słynnym stadionie. Na szczęście doszło do załamania na rynku nieruchomości, co przyczyniło się do wygranej właściciela klubu.
Awans do Premier League i odbudowa.
Na początku lat 90. londyński zespół dysponował coraz większym budżetem transferowym, wtedy też po raz pierwszy wydano na transfer 1 milion funtów, za którego kupiono Dennisa Wise’a. W roku 1993 zespół awansował do Premiership. Klubowi po latach kryzysu udało się w końcu zgromadzić fundusze na solidne wzmocnienia. Trener Glenn Hoddle przekonał holenderskiego gwiazdora Ruuda Gullita, aby ten dołączył do Chelsea. W tym samym oknie transferowym do klubu przybyli również walijski napastnik Mark Hughes oraz Rumun Dan Petrescu. Nowi piłkarze szybko zjednali do siebie kibiców. Gullit zaledwie w ciągu jednego sezonu został przez okrzyknięty najlepszym zawodnikiem w historii klubu. Latem 1996 Hoddle został wybrany trenerem reprezentacji Anglii, jednak Chelsea nie szukała nowego menadżera. Ruud Gullit przyjął propozycję objęcia stanowiska i dzięki swoim kontaktom sprowadził kolejne gwiazdy na Stamford Bridge. Do Londynu przyleciał słynny włoski snajper Gianluca Vialli, a także Roberto Di Matteo, Frank Lebœuf oraz Gianfranco Zola. Zespół pod wodzą Ruuda Gullita w finałowym meczu Pucharu Anglii na Wembley zwyciężył Middlesbrough 2:0 po bramkach Roberto Di Matteo i Eddiego Newtona przerywając serię dwudziestu sześciu lat bez jakiegokolwiek tytułu. 22 października 1996 roku z powodu awarii helikoptera zginął Matthew Harding, milioner i wicedyrektor klubu, który praktycznie przez całe życie wspierał "The Blues". Na jego cześć północna trybuna Stamford Bridge nosi obecnie jego imię. W roku 1999 klub zajął trzecie miejsce w lidze mając w składzie takich zawodników jak Didier Deschamps, Gianfranco Zola, Gianluca Vialli, Ruud Gullit, Albert Ferrer czy Mark Hughes. Dalsze sukcesy to finał Pucharu Anglii (1994), zdobycie Pucharu Anglii (1997), zdobycie Pucharu Zdobywców Pucharów (1998), Superpucharu Europy i Pucharu Ligi oraz kolejny Puchar kraju, a także Tarcza Dobroczynności.
Roman Abramowicz i kolejne sukcesy klubu.
W 2003 roku klub został zakupiony przez rosyjskiego multimiliardera Romana Abramowicza, a towarzyszące temu inwestycje w szkolenie piłkarzy, działaczy oraz szkółkę młodzieżową przyniosły efekty. Pierwszymi poważnymi wzmocnieniami było sprowadzenie Glena Johnsona za sumę 6 mln funtów. Następnego dnia do klubu dołączył Geremi, a w następnych tygodniach kolejni piłkarze (m.in. Damien Duff, Hernán Crespo, Adrian Mutu, Joe Cole, Juan Sebastián Verón, Wayne Bridge czy Claude Makélélé). Łącznie na transfery wydano około 120 mln funtów. Wcześniej "The Blues" opuścił Gianfranco Zola. W styczniu klub zasilił jeden piłkarz, a mianowicie Scott Parker. Mimo tak dużych wzmocnień Chelsea odpadła w półfinale Champions League z AS Monaco (1:3 i 2:2). Klub nie zdołał zdobyć także mistrzostwa Anglii, Pucharu Anglii, czy triumfować w rozgrywkach Carling Cup. Po zakończeniu sezonu Abramowicz zwolnił Ranieriego z funkcji trenera, licząc na znacznie większe sukcesy niż te, jakie osiągnął Włoch.
Era José Mourinho.
2 czerwca 2004 roku nowym trenerem klubu został José Mourinho, który sezon wcześniej wraz z FC Porto wygrał rozgrywki Ligi Mistrzów. Miał on zagwarantować klubowi z Londynu trofea, których nie zdobył Ranieri. Pierwszym sukcesem nowego szkoleniowca było zdobycie drugiego mistrzostwa Anglii w historii klubu. W tym samym sezonie drużyna zagrała w półfinale Ligi Mistrzów (przegrany dwumecz z Liverpoolem) i zdobyła Puchar Ligi Angielskiej.
7 sierpnia 2005 r. "The Blues" zdobyli pierwsze trofeum w sezonie, pokonując Arsenal w meczu o Tarczę Wspólnoty 2-1.
W sezonie 2005/06 Chelsea obroniła tytuł mistrza Anglii z 8-punktową przewagą nad Manchesterem United. Klub przegrał w finale rozgrywek Pucharu Anglii z drużyną "The Reds,", a także szybko odpadł z Ligi Mistrzów przegrywając dwumecz w 1/8 z Barceloną.
13 sierpnia 2006 r. Chelsea uległa w meczu o Tarczę Wspólnoty Liverpoolowi 1-2. W sezonie 2006/2007 nie udało się powtórzyć poprzednich sukcesów i mistrzostwo Anglii zdobył Manchester United. W półfinale rozgrywek Champions League Chelsea przegrała w rzutach karnych z "The Reds". Ostatecznie londyńczycy triumfowali w rozgrywkach Capital One Cup, a także zakończyli sezon wygraną nad mistrzem Anglii w finale FA Cup na nowym Wembley.
W kolejnym sezonie klub liczył na zwycięstwo w Lidze Mistrzów i odzyskanie mistrzostwa Anglii. 20 września 2007 r. José Mourinho opuścił klub za porozumieniem stron, powody jego odejścia nie zostały wyjaśnione, ale prawdopodobnie zadecydowały o tym słabe wyniki w lidze i zremisowany 1:1 mecz w fazie grupowej Ligi Mistrzów z Rosenborgiem Trondheim.
Posadę trenera zespołu tymczasowo przejął Awram Grant. 27 października 2007 r. w debiucie pod wodzą Izraelskiego szkoleniowca Chelsea wygrała 6-0 z Manchesterem City, co było najwyższą wygraną "The Blues" od dziesięciu lat. 30 kwietnia 2008 r. klub awansował do finału Champions League pokonując w dwumeczu Liverpool. 21 maja w finale tych rozgrywek "The Blues" przegrali po rzutach karnych z Manchesterem United. W Premier League londyńczycy także z niepowodzeniem toczyli walkę z piłkarzami Sir Alexa Fergusona i tytuł mistrzowski powędrował do drużyny Szkota. 24 maja kontrakt z Grantem został rozwiązany.
2009-2013.
11 czerwca 2008 r. oficjalnie ogłoszono, że od 1 lipca tego roku stanowisko menedżera klubu zajmie dotychczasowy selekcjoner Portugalii Luiz Felipe Scolari. Po serii porażek 9 lutego 2009 r. Scolari został zwolniony ze swojego stanowiska.
Dwa dni później trenerem "The Blues" został Guus Hiddink. Pierwszy raz zasiadł na ławce trenerskiej 21 lutego 2009 w zwycięskim meczu z Aston Villą, zakończonym wynikiem 1:0. Pod jego wodzą klub dotarł do półfinału Ligi Mistrzów, przegrywając w dwumeczu z późniejszym triumfatorem tych rozgrywek – Barceloną 0:0 i 1:1. 30 maja Chelsea pokonała w finale Pucharu Anglii Everton F.C. 2:1 po bramkach Drogby i Lamparda.
1 czerwca 2009 r. nowym trenerem zespołu został Carlo Ancelotti, który podpisał kontrakt do 2012 roku. Pierwszym trofeum za kadencji Włocha było zdobycie Tarcza Wspólnoty.
We wrześniu 2009 r. Międzynarodowa Federacja Piłkarska (FIFA) uznała Chelsea winną w sprawie nakłaniania młodego zawodnika RC Lens, Gaëla Kakuty do zerwania kontraktu z tym klubem. FIFA nakazała Chelsea oraz piłkarzowi solidarną zapłatę odszkodowania w wysokości 780 000 euro. Dodatkowo Chelsea została ukarana zakazem rejestrowania nowych zawodników na czas dwóch okien transferowych oraz zobowiązana do zapłaty RC Lens kwoty 130 000 euro tytułem rekompensaty za wyszkolenie zawodnika. Piłkarz otrzymał zakaz występowania w oficjalnych meczach na okres 4 miesięcy. Chelsea oświadczyła, że kara jest nieproporcjonalnie duża do przewinienia i złożyła odwołanie od decyzji FIFA. W listopadzie 2009 r. Sportowy Sąd Arbitrażowy zawiesił kary zakazu transferów oraz zakazu gry nałożone na klub i zawodnika, do czasu zakończenia postępowania odwoławczego i ostatecznego rozstrzygnięcia sprawy.
25 kwietnia klub pokonał Stoke City 7-0 i była to wówczas największa wygrana tej drużyny w Premier League. 2 maja Liverpool przegrał z Chelsea na Anfield Road 0:2, a 9 maja 2010 r. po raz czwarty zdobyła w swojej historii mistrzostwo Anglii (po zwycięstwie 8:0 nad drużyną Wigan Athletic). Natomiast Drogba został Królem Strzelców z dorobkiem 29 bramek wyprzedzając Wayne’a Rooneya. Klub zakończył sezon 2009/10 z dorobkiem 103 bramek, stając się pierwszą drużyną w Premier League, która przekroczyła barierę stu bramek, bijąc przy tym poprzedni rekord należący do Manchesteru United z sezonu 1999/2000, który wynosił 97 trafień. Chelsea jest pierwszym klubem w historii, który wygrał w jednym sezonie wszystkich sześć ligowych meczów z drużynami z „Wielkiej Czwórki” (Liverpool, Manchester United i Arsenal). Po zdobyciu Mistrzostwa Anglii, po raz pierwszy w historii sięgnęła po „Dublet”, zwyciężając na Wembley w finale Pucharu Anglii z ekipą Portsmouth 1:0.
W styczniu 2011 zespół zakupił za rekordową sumę (ok. 60 mln euro) Fernando Torresa z Liverpoolu. Po sezonie 2010/2011, gdy Chelsea zajęła drugie miejsce w tabeli Premier League, tracąc 9 punktów do lidera i nie osiągnęła żadnych innych sukcesów, Ancelotti został zwolniony z funkcji trenera.
W letnim okienku transferowym, klub poinformował również o zatrudnieniu nowego trenera – André Villasa-Boasa. Były szkoleniowiec Porto miał pomóc Chelsea ponownie sięgnąć po tytuł Mistrza Anglii. Jednak za kadencji Portugalczyka "The Blues" nie byli w trakcie sezonu ani razu na podium. Portugalczyk postanowił stawiać na młodzież, co doprowadziło do odsunięcia od zespołu Nicolasa Anelki i Alexa (obaj opuścili klub w zimie). Postanowił także usadzić na ławce rezerwowych kapitana klubu Johna Terry’ego, Didiera Drogbę i wicekapitana Franka Lamparda. Po serii porażek i remisów, oraz po przegranym meczu z SSC Napoli w ramach 1/8 finału Ligi Mistrzów pozycja Villasa-Boasa w Chelsea była zagrożona. Niedługo później 4 marca 2012 r. po przegranej 0:1 z West Bromwich Albion, Portugalczyk został zwolniony z posady trenera.
Nowym szkoleniowcem Chelsea został dotychczasowy asystent, Roberto Di Matteo.
Pod wodzą Di Matteo Chelsea w jego pierwszym miesiącu pracy rozegrała 10 spotkań, z czego wygrała osiem, remis padł w meczu ligowym z Tottenhamem (0:0), a jedyną porażką pod było spotkanie z Manchesterem City (2:1).
Di Matteo najpierw poprowadził klub do awansu do ćwierćfinału Ligi Mistrzów, gdzie jego drużyna wygrała rewanż z Napoli (4:1) (poprzednie spotkanie klub przegrał jeszcze za kadencji Villas-Boasa). Następnie Chelsea wygrała dwumecz w ćwierćfinale z Benficą (1:0 i 2:1),a także półfinał z Barceloną (1:0 i 2:2).
Pod wodzą Włocha Chelsea była niepokonana w wygranych przez siebie rozgrywkach Champions League, gdzie tylko raz zremisowała z Dumą Katalonii.
Tymczasowy trener doprowadził zespół do triumfu w Pucharze Anglii, gdzie w meczu finałowym na Wembley "The Blues" pokonali Liverpool 2:1 (1:0). Pod jego wodzą sięgnęli także po Puchar Europy, pokonując 19 maja 2012 r. w finale Bayern Monachium po rzutach karnych (4:3; regulaminowy czas gry – 1:1, dogrywka: 0:0). Był to pierwszy triumf Chelsea w tych rozgrywkach.
12 sierpnia Chelsea straciła szansę na pierwsze trofeum w sezonie 2012/13, gdzie przegrała o Tarczę Wspólnoty z Manchesterem City, zaś 31 sierpnia klub doznał dotkliwej porażki w Superpucharze Europy z Atlético Madryt.
W listopadzie Chelsea wygrała zaledwie jeden mecz z pięciu rozegranych. Po przegranym meczu z Juventusem (3:0) Chelsea odpadła z rozgrywek Ligi Mistrzów, w konsekwencji czego 21 listopada 2012 roku Di Matteo został zwolniony z funkcji trenera zespołu.
Jego następcą został Rafael Benítez, który pełnił rolę tymczasowego trenera. Nowy trener wprowadził bardzo ofensywny styl gry. Jednymi z wysokich wygranych za jego kadencji był mecz z Aston Villą (8:0), czy ostatni mecz grupowy Ligi Mistrzów z FC Nordsjælland (6-1). Wcześniej jednak Chelsea przegrała mecz finałowy Klubowych Mistrzostw Świata z Corinthians Paulista.
Hiszpański menedżer doprowadził klub do półfinału rozgrywek Pucharu Anglii, a także do triumfu w finale Ligi Europejskiej. Benitez po sezonie za porozumieniem stron rozstał się z klubem.
Powrót Mourinho na Stamford Bridge.
Sezon 2013/14.
José Mourinho po nieudanym sezonie w Realu Madryt podpisał 4-letni kontrakt z Chelsea F.C., portugalskiego trenera przedstawiono oficjalnie 3 czerwca 2013. 29 sierpnia londyński klub wylosowano w grupie "E" Ligi Mistrzów wraz z FC Schalke 04, Basel i Steauą.
Rozgrywki ligowe Chelsea zaczęła od wygranej 2:0 nad Hull City. Kilka dni później odbył się finał Superpucharu Europy, w którym Chelsea zmierzyła się z Bayernem Monachium. Mecz zakończył się wynikiem 2:2 po dogrywce (wyrównującą bramkę dla Bayernu zdobył w 120. minucie meczu Javi Martinez). W serii rzutów karnych zwyciężyli Bawarczycy 5:4; decydującego rzutu karnego nie wykorzystał Lukaku, który natychmiast został wypożyczony do Evertonu. W rozgrywkach Ligi Mistrzów pierwszy mecz grupowy londyńczycy przegrali z Bazyleą 1:2 na własnym boisku. Po niespodziewanej porażce w pierwszym meczu fazy grupowej Chelsea awansowała do 1/8 finału z pozycji lidera.
18 marca po wygranej 2:0 nad Galatasaray SK londyńczycy awansowali do ćwierćfinału Champions League, w którym wyeliminowali Paris Saint-Germain (1:3) i (2:0). Jednak zmęczenie sezonem przełożyło się na słabsze wyniki. Przegrana z: Aston Villą, Crystal Palace czy pierwsza porażka Mourinho na Stamford Bridge z Sunderlandem sprawiły, iż mistrzostwo Anglii zdobyli "The Citizens".
22 kwietnia drużyna zremisowała na wyjeździe z Atlético Madryt 0:0 w pierwszym meczu półfinałowym Ligi Mistrzów. 30 kwietnia w rewanżu w Londynie „The Blues” przegrali 1:3 (1:1) i odpadli z tych rozgrywek. Po dwumeczu z "Los Colchoneros" media skrytykowały grę Chelsea, nazywając ją: "Parkowanie autobusu we własnym polu karnym". Taką samą opinię wyraził trener Liverpoolu – Brendan Rodgers, ponieważ kilka dni wcześniej "The Reds" przegrali z londyńczykami 0:2 na Anfield Road.
Sezon 2014/15 i „angielski” dublet.
Głównym celem Mourinho w sezonie 2014/15 było odzyskanie mistrzowskiego tytułu, a także walka o Ligę Mistrzów. 18 sierpnia Chelsea nowy sezon rozpoczęła od wygranej nad Burnley 3-1. W kolejnych trzynastu spotkaniach "The Blues" nie przegrali meczu w rozgrywkach Premier League. 27 stycznia Chelsea awansowała do finału Pucharu Ligi Angielskiej, pokonując Liverpool 1:0 (2:1 w dwumeczu). Wcześniej jednak klub stracił szansę na zdobycie Pucharu Anglii, po przegranym 2:4 meczu z Bradford City. 1 marca Chelsea wygrała Puchar Ligi, pokonując w finale na Wembley Tottenham 2:0. Wielkim zaskoczeniem okazało się szybkie odpadnięcie z Ligi Mistrzów gdzie Chelsea uległa w dwumeczu Paris Saint Germain. 3 maja po zwycięstwie ligowym nad Crystal Palace klub po raz piąty zdobył tytuł mistrza Anglii. Chelsea tym samym odzyskała mistrzostwo po 5 latach. Wielki udział przy zdobyciu mistrzowskiego tytułu mieli dwaj nowi piłkarze – Cesc Fàbregas (największa ilość asyst w ligowych rozgrywkach) i Diego Costa, który zdobył 20 goli w pierwszym swoim sezonie. Kluczowym zawodnikiem okazał się także Eden Hazard, który został wyróżniony mianem najlepszego piłkarza w Anglii za sezon 2014/15.
Sezon 2015/2016.
2 sierpnia "The Blues" przegrali z Arsenalem o Tarczę Wspólnoty 0:1 i był to pierwszy triumf Arsena Wengera nad Mourinho. Ligowe zmagania Chelsea rozpoczęła nie najlepiej notując tylko jedno zwycięstwo w czterech pierwszych meczach. W grudniu Jose Mourinho został zwolniony z pozycji trenera, a jego miejsce zajął Guus Hiddink. W marcu 2016 roku klub poinformował, że po zakończeniu Mistrzostw Europy 2016 drużynę obejmie Antonio Conte. Drużyna zmagania ligowe zakończyła dopiero na 10. miejscu w tabeli, nie osiągając żadnych innych sukcesów.
Era Antonio Conte.
Po rozegranych Mistrzostwach Europy przez reprezentację Włoch Antonio Conte zasiadł na ławce trenerskiej Chelsea. Pierwszym wzmocnieniem w nowej erze został napastnik Michy Batshuayi. Drugim piłkarzem, który zasilił szeregi Chelsea jest N’Golo Kanté. Do drużyny wrócił David Luiz, a oprócz niego nowym nabytkiem został Marcos Alonso i bramkarz Eduardo. W oficjalnym debiucie podopieczni Conte odnieśli zwycięstwo w derbowym starciu z West Hamem 2:1. Następnie zespół odniósł wygraną nad Watfordem i Burnley. Po złej passie: remisem ze Swansea oraz porażkami z Liverpoolem (1:2) i Arsenalem (3:0), Conte zmienił ustawienie drużyny z 4-1-4-1 na 3-4-3, co poskutkowało siedmioma wygranymi meczami ligowymi z rzędu (w tym m.in. 3:0 z mistrzem Anglii – Leicester, 4:0 z Manchesterem United, 5:0 z Evertonem, 2:1 z Tottenhamem).31 grudnia po zwycięstwie nad Stoke City, The Blues odnieśli 13 kolejne zwycięstwo, ustanawiając tym samym klubowy rekord. Sezon ten Chelsea zakończyła zdobyciem kolejnego tytułu mistrzowskiego. W sezonie 2017/2018 Chelsea zajęła 5 pozycję oraz zdobyła Puchar Anglii.
12 lipca 2018 Conte został zwolniony z posady trenera.
Sezon Maurizio Sarriego.
14 lipca 2018 roku nowym trenerem Chelsea został Włoch Maurizio Sarri. Jeszcze tego samego dnia w ślad za dotychczasowym szkoleniowcem Napoli podążył Jorginho, za którego londyński klub zapłacił 57 milionów funtów. Wobec odejścia Thibault Courtois do Realu Madryt konieczne stało się znalezienie klasowego bramkarza. Wybór padł na Kepę Arrizabalagę z Athletiku Bilbao. The Blues zapłacili za hiszpańskiego golkipera 80 milionów euro, czyniąc Kepę najdroższym bramkarzem w historii. Oprócz tego do drużyny na zasadzie rocznego wypożyczenia z Realu Madryt dołączył Mateo Kovačić, podpisano także umowę z trzecim bramkarzem – Robem Greenem.
Sezon 2018/19 Chelsea pod wodzą Sarriego rozpoczęła – jako zdobywca Pucharu Anglii – od starcia o Tarczę Wspólnoty z mistrzem kraju Manchesterem City. Mecz zakończył się przegraną The Blues 0:2.
Nowy trener odszedł od stosowanego przez poprzednika ustawienia 3-4-3 na rzecz 4-3-3. Przywrócił do składu Davida Luiza kosztem Gary’ego Cahilla. Chelsea zaczęła grać tzw. Sarriball – ofensywny futbol oparty na długim utrzymywaniu się przy piłce i wymianie dużej ilości podań. Efektem tego było pobicie klubowego rekordu w liczbie podań w trakcie meczu – 26 sierpnia 2018 roku w meczu 3. kolejki Premier League z Newcastle podopieczni Sarriego przekazali sobie piłkę 913 razy. Taki styl od razu spodobał się kibicom klubu ze Stamford Brigde, gdyż był miłą odmianą w stosunku do defensywnej taktyki Antonio Conte. Sarriball był nie tylko efektowny, ale także efektywny – drużyna wygrała pięć pierwszych ligowych spotkań z rzędu, a pierwszą porażkę zanotowała dopiero pod koniec listopada, gdy w 13. kolejce uległa na wyjeździe Tottenhamowi 1:3. W 16. kolejce Chelsea wygrała z Manchesterem City 2:0, przez co obrońcy tytułu przegrali pierwszy mecz od początku sezonu.
Jesienią Chelsea rywalizowała w fazie grupowej Ligi Europy, co było efektem zajęcia 5. miejsca w lidze w poprzednim sezonie. The Blues zajęli 1. miejsce w grupie L przed BATE Borysów, MOL Vidi i PAOK Saloniki, wygrywając 5 spotkań i remisując jedno, z MOL Vidi (2:2) w ostatniej kolejce. To dało im awans do fazy pucharowej rozgrywek.
W trakcie zimowego okienka transferowego Chelsea wykupiła z Borussii Dortmund Christiana Pulisica (i od razu go z powrotem wypożyczyła do końca sezonu) i wypożyczyła na pół roku z Juventusu Gonzalo Higuaina, który w sezonie 2015/16 jako gracz prowadzonego przez Sarriego Napoli strzelił 36 goli w 35 ligowych meczach. W przeciwną stronę na wypożyczenia powędrowali napastnicy Alvaro Morata (dwuletnie w Atletico Madryt) i Michy Batshuayi (półroczne w Crystal Palace).
Przełom stycznia i lutego 2019 r. podał w wątpliwość skuteczność Sarriballu. Kompromitujące porażki 0:4 z Bournemouth, a zwłaszcza najwyższa w historii występów Chelsea w Premier League klęska 0:6 (0:4 po 25 minutach gry) z Manchesterem City mocno zachwiały pozycją Maurizio Sarriego. W mediach pojawiły się spekulacje dotyczące zwolnienia włoskiego trenera, kibice zaś w niewybredny sposób okazywali na stadionie swoje niezadowolenie z wyników zespołu.
Sposobem na ratowanie posady miało być zdobycie Pucharu Ligi Angielskiej. The Blues znaleźli się w finale tych rozgrywek, eliminując kolejno Liverpool, Derby County (prowadzone wówczas przez legendę Chelsea Franka Lamparda), Bournemouth i Tottenham (po rzutach karnych). Tam czekał już Manchester City, który zaledwie dwa tygodnie wcześniej upokorzył ekipę ze Stamford Bridge.
Przez 90 minut regulaminowego czasu gry nie padła żadna bramka, zatem potrzebna była dogrywka, w której także nie doczekaliśmy się goli. W 120. minucie doszło do kuriozalnej sytuacji, która przeszła do historii piłki nożnej. Pod koniec dogrywki bramkarz Kepa Arrizabalaga potrzebował pomocy medycznej, jednak nie odniósł żadnej poważnej kontuzji, toteż zmiana nie była konieczna. Tymczasem Maurizio Sarri takową zarządził – Kepę miał zmienić rezerwowy Willy Caballero. Nie wiadomo jednak, czy takie posunięcie trenera było podyktowane względami medycznymi (nie chciał narażać swojego zawodnika na kontuzję, tym bardziej że w czasie konkursu rzutów karnych wymiana bramkarza byłaby niemożliwa) czy taktycznymi (Caballero uchodzi za eksperta od bronienia „jedenastek”). Jednakże Kepa nie zamierzał schodzić z boiska, czym doprowadził swojego szkoleniowca do furii. Po dłuższej chwili słownych przepychanek i nerwowych gestów Hiszpan dopiął swego i został w bramce na rzuty karne. Niestety, mimo obronienia „jedenastki” Leroya Sané, nie zdołał on uchronić swojej drużyny od porażki 3:4 w karnych, gdyż swoje szanse zmarnowali Jorginho i David Luiz. Sam bramkarz został po tym incydencie ukarany przekazaniem tygodniówki na rzecz Fundacji Chelsea, stracił też miejsce w składzie na jeden mecz ligowy z Tottenhamem.
Niepowodzeniem zakończyła się również obrona Pucharu Anglii. W 5. rundzie Chelsea uległa Manchesterowi United 0:2.
W lidze Sarri przezwyciężył kryzys z początku roku i do końca sezonu The Blues regularnie punktowali, przegrywając po drodze tylko dwa razy – po 0:2 z Evertonem i Liverpoolem. Na koniec kampanii Chelsea uplasowała się na 3. miejscu w tabeli Premier League, tracąc jednak ponad 27 punktów do drugiego Liverpoolu i punkt więcej do mistrza Anglii, Manchesteru City.
W fazie pucharowej Ligi Europy The Blues pokonywali kolejno w dwumeczach Malmö FF, Dynamo Kijów, Slavię Praga i Eintracht Frankfurt (po karnych – dwa obronione przez Kepę). W finale w Baku Chelsea w wielkim stylu ograła lokalnego rywala Arsenal 4:1 i po 6 latach znów odniosła tryumf w tych rozgrywkach.
16 czerwca 2019 r. po zaledwie sezonie pracy na Stamford Bridge Maurizio Sarri powrócił do ojczyzny, gdzie został trenerem Juventusu Turyn. Mistrzowie Włoch zapłacili za szkoleniowca 5 milionów funtów. Łącznie Sarri prowadził Chelsea w 63 meczach, z czego 40 wygrał, 11 zremisował, a 12 przegrał.
Era Franka Lamparda.
Od sezonu 2019/20 trenerem zespołu został Frank Lampard. W pierwszym oficjalnym meczu pod jego wodzą Chelsea przegrała 0:4 z Manchesterem United, natomiast w meczu o Superpuchar Europy, "The Blues" ulegli Liverpoolowi w rzutach karnych (2:3). Pierwszym wygranym przez Lamparda meczem było wyjazdowe spotkanie z Norwich (3:2). Chelsea również zagrała w Lidze Mistrzów, wygrała grupę z Valencią, Ajaxem i Lille awansując do 1/8 finału, gdzie odpadła z Bayernem. Sezon Premier League Chelsea zakończyła na czwartym miejscu w tabeli.
W sezonie 2020/21 do Chelsea przyszli Timo Werner z RB Lipsk, Kai Havertz z Bayeru Leverkusen, Edouard Mendy ze Stade Rennes, Ben Chilwell z Leicester City, Hakim Ziyech z Ajaxu, Thiago Silva z PSG oraz Malang Sarr z OGC Nice (Sarr został od razu wypożyczony do FC Porto). The Blues sezon rozpoczęli wygraną 3:1 z Brighton na The Amex. W Lidze Mistrzów Chelsea zajęła pierwsze miejsce w grupie z Sevillą, Krasnodarem i Rennes.
Po słabszych meczach w grudniu i styczniu podjęto decyzję o zwolnieniu Franka Lamparda. Następcą został Thomas Tuchel.
Sukcesy.
Indywidualne sukcesy piłkarzy.
Mistrzowie Świata
Mistrzowie Europy
Mistrzowie Afryki
Mistrzowie Oceanii
Piłkarze FIFA 100
Najlepszy piłkarz grający w Anglii
Najlepsza bramka sezonu
Najlepszy zawodnik roku w Anglii
Nagrody UEFA
Najlepsza 11 na świecie(FIFPro XI)
Statystyki piłkarzy.
Galeria sławy.
Najwybitniejsi piłkarze w historii Chelsea, umieszczeni w galerii sław londyńskiego klubu. Należy do niej 46 byłych zawodników, wśród podanych sław pięć grało i trenowało zespół z zachodniego Londynu (David Webb, Ruud Gullit, Gianluca Vialli, Roberto Di Matteo, Frank Lampard).
Obecny skład.
"Stan na 1 lutego 2023"
Rezerwy i szkółka.
Chelsea tak jak wiele innych angielskich klubów ma rezerwy i szkółkę piłkarską. Ich celem jest jak najlepsze wyszkolenie młodych piłkarzy, którzy później będą w stanie grać w pierwszej drużynie.
Obecnie funkcję trenera rezerw pełni Joe Edwards, zaś akademią zajmuje się Jody Morris. Rezerwy występują w lidze rezerw i w sezonie 2010/2011 wygrały te rozgrywki. Drużyna rezerw rozgrywa mecze w Cobham.
Stadion.
Chelsea rozgrywa swoje mecze na stadionie Stamford Bridge, mieszczącym 41 841 widzów, w którego skład wchodzą dwupiętrowa trybuna północna im. Matthew Hardinga, dwupiętrowa trybuna północna „Shed End”, trzypoziomowa „East Stand” oraz najnowsza i największa „West Stand”. Obiekt Stamford Bridge wchodzi w skład multipleksu Chelsea Village, który obejmuje również m.in. dwa czterogwiazdkowe hotele, pięć restauracji, sale bankietowe i konferencyjne, kluby nocne, podziemny parking. Nazwa "Stamford Bridge" oznacza „most nad Stamford” i odnosi się do potoku Stamford, który kiedyś płynął w okolicy.
Na tym stadionie zawodnicy Chelsea pobili ligowy rekord 86 meczów u siebie bez porażki – od lutego 2004 r. do 26 października 2008 r., kiedy Liverpool pokonał Chelsea 1:0 po samobójczym golu José Bosingwy. Przez ten czas londyński klub prowadziło czterech trenerów: Claudio Ranieri, Jose Mourinho, Awram Grant i Luiz Felipe Scolari.
Stroje.
Od pierwszego spotkania rozegranego w 1905 piłkarze Chelsea występowali w niebieskich koszulkach, na przełomie lat zmieniał się jedynie ich odcień oraz barwy spodenek i getrów. Pierwszym strojem była niebieska koszulka o odcieniu jaśniejszym niż obecnie, natomiast spodenki były białe, a getry granatowe. W 1912 koszulki zmieniły kolor na ciemnoniebieski, tzw. "royal blue". Kiedy na początku lat 60. szkoleniowcem został Tommy Docherty, wprowadzono ciemnoniebieskie spodenki i białe getry. Wyjazdowym kolorem „The Blues” od początku istnienia klubu był żółty albo biały, chociaż często zdarzały się odstępstwa. W półfinale Pucharu Anglii w 1967 drużyna wystąpiła w czarnych spodenkach i koszulkach w czarno-granatowe pasy. Z kolei w latach 1985–1986 i 1988-1989 piłkarze londyńskiego klubu grali na wyjeździe ubrani na czerwono, a w latach 1986–1987 na seledynowo. Od 2004 wśród wyjazdowych strojów pojawił się także czarny.
Przez lata stroje dostarczała firma Umbro. W 2005 władze Chelsea zdecydowały się na zerwanie umowy i podpisanie ośmioletniego kontraktu z Adidasem.
Pierwszym sponsorem Chelsea były linie lotnicze Gulf Air (sezon 1983/1984). Kolejnymi sponsorami byli: producent żywności Grange Farms, producent herbaty Bai Lin i włoski koncern Simod, a od 1989 firma komputerowa Commodore International. W latach 1995–1997 nowym sponsorem została firma produkująca piwo Coors, następnie producent szyb samochodowych Autoglass (1997–2001) i linie lotnicze Emirates (2001–2005). W latach 2006–2008 na koszulkach Chelsea widniało logo Samsung Mobile, a do 2015 nadrukiem był jedynie Samsung. Od sezonu 2015/2016 do 2020 na koszulkach znajduje się logo firmy oponiarskiej Yokohama.
Hymn.
Hymnem Chelsea jest „Blue is the colour”. Powstał w 1972 roku, pierwszy raz publicznie został odtworzony podczas finału Pucharu Ligi.
Autorzy: "D. Boone, R. McQueen"
Sponsorzy i partnerzy.
W 2015 roku Chelsea podpisało pięcioletnią umowę sponsorską z japońskim producentem opon – Yokohama o wartości 40 mln GBP rocznie. To druga najbardziej lukratywna umowa w lidze po Manchesterze United. Umowa z Samsungiem z 2010 roku była warta 18 mln GBP rocznie, a pierwotna 10 mln GBP. W 2017 roku CFC zawarło 15 letnią umowę z Nike o wartości 900 mln GBP, poprzednia umowa z Adidasem była warta 300 mln GBP.
Sponsorzy główni:
Pozostali sponsorzy:

</doc>
<doc id="549394" url="https://pl.wikipedia.org/wiki?curid=549394" title="Władcy Blois">
Władcy Blois



</doc>
<doc id="549397" url="https://pl.wikipedia.org/wiki?curid=549397" title="Góry Fogaraskie">
Góry Fogaraskie

Góry Fogaraskie (531.15; także "Fogarasze", "Fagarasze"; rum. "Munții Făgăraș", węg. "Fogarasi-havasok", niem. "Fogaraschen Alpen") – najwyższe pasmo Karpat Południowych oraz całej Rumunii. Najbardziej znane i zarazem najwyższe szczyty Gór Fogaraskich to Moldoveanu (2544 m n.p.m.), Negoiu (2535 m n.p.m.) i Viștea Mare (2527 m n.p.m.). W okolicach drugiego z wymienionych oraz w centralnej części pasma góry przyjmują skalisty charakter, a na idącym głównym grzbietem szlaku turystycznym pojawiają się trudności techniczne oraz ekspozycja (niebezpieczeństwa i trudności porównywalne z Orlą Percią w Tatrach). Nieco trudny jest fragment szlaku „Trzy kroki od śmierci” biegnący główną granią przez grań Custura Arpașului w stronę jeziora Capra (rum. Lacul Capra, 2230 m n.p.m.). Także nieco trudna jest jedna z dróg na Negoiu – Strunga Dracului (pol. Czarci Żleb). Najtrudniejszy odcinek to grań Custura Sărății między Șerbotą (2331 m n.p.m.) a przełęczą Șaua Cleopatrei (2355 m n.p.m.). Na grani tej w kominku pod Serbotą znajduje się kilkanaście metrów stalowych linek poręczowych, na pozostałej jej części nie ma już żadnych sztucznych ułatwień.
Ze względu na surowe warunki klimatyczne Góry Fogaraskie stanowią poważne wyzwanie w sezonie zimowym. Pierwszego zimowego przejścia głównej grani tych gór, obejmującej 6 szczytów o wysokości powyżej 2500 m n.p.m. i 30 szczytów powyżej 2300 m n.p.m. dokonali w dniach 7–18 lutego 1972 r. alpiniści niemieccy i czechosłowaccy: Fritz Bender, Ivan Dieška, Gustav Ginzel, Dieter List, Zdeněk Lukeš, František Pulpan, Jan Šváb i Václav Širl.
Położenie.
Pasmo położone jest w środkowej Rumunii, pomiędzy Niziną Wołoską na południu i Wyżyną Transylwańską na północy. Jego powierzchnia wynosi ok. 2000 km². Od zachodu Góry Fogaraskie graniczą poprzez Przełom Czerwonej Wieży i dolinę Aluty z pasmem Lotru, północne zbocza obniżają się do Kotliny Fogaraskiej. Od północnego wschodu pasmo graniczy z masywem Țaga, a od wschodu z pasmami Piatra Craiului i Iezer-Papușa. Na południu obniżenie tektoniczne Culoarul Loviștei oddziela Góry Fogaraskie od pasma Cozia.
Topografia.
Główny grzbiet Gór Fogaraskich rozciąga się na odległość około 70 km, natomiast na odcinku ponad 45 km tylko jeden raz obniża się poniżej 2000 m n.p.m. W paśmie leży 7 z 13 rumuńskich szczytów o wysokości co najmniej 2500 m n.p.m., w tym 6 z 10 samodzielnych: Moldoveanu (2544 m), Negoiu (2535 m), Viștea Mare (2527 m), Călțun-Lespezi (2522 m), Vânătoarea lui Buteanu (2507 m) i Dara (2501 m).
Fogarasze charakteryzują się dużymi wysokościami względnymi. Deniwelacja między najwyższymi szczytami, a dnem dolin często przekracza 2000 m.
Turystyka.
W górach znajduje się kilkanaście schronisk, jednak większość z nich położona jest dosyć nisko, na wysokości ok. 1500 m n.p.m., a więc ok. 1000 m poniżej głównej grani. Wyjątkami są schronisko (rum. "cabana") "Podragu" (2136 m n.p.m.) oraz hotele i schroniska przy jeziorze Bâlea (2034 m n.p.m.), położone przy poprowadzonej w latach 70. przez góry Szosie Transfogaraskiej. Na szlaku idącym główną granią Gór Fogaraskich co kilka godzin znajdują się niewielkie schrony dla turystów ("refugi"), które jednak w sezonie mogą być przepełnione (miejsca na dwóch pryczach ze sklejki starczy dla maksymalnie 12 osób). Najbardziej popularnym sposobem zwiedzania gór jest wielodniowa wycieczka z własnym sprzętem biwakowym.
Na polskim rynku dostępne są dwie różne mapy Gór Fogaraskich: węgierska wydawnictwa DIMAP w skali 1:60 000 oraz rumuńska wydawnictwa Bel Alpin Tour w skali 1:75 000.

</doc>
<doc id="549398" url="https://pl.wikipedia.org/wiki?curid=549398" title="Układ trójskośny">
Układ trójskośny

Układ trójskośny – układ krystalograficzny, w którym wszystkie trzy jednostki osiowe mają różną długość i a kąty pomiędzy niemi nie są kątami prostymi.
Typowymi przedstawicielami tej grupy są pediony.
W tym układzie krystalizuje około 7% minerałów, np. mikroklin, amazonit, plagioklazy, aksynit, turkus, rodonit, kyanit, chalkantyt, sassolin i albit.

</doc>
<doc id="549402" url="https://pl.wikipedia.org/wiki?curid=549402" title="Tiffani-Amber Thiessen">
Tiffani-Amber Thiessen



</doc>
<doc id="549403" url="https://pl.wikipedia.org/wiki?curid=549403" title="Făgăraş">
Făgăraş



</doc>
<doc id="549410" url="https://pl.wikipedia.org/wiki?curid=549410" title="Józef Dąbrowski (pallotyn)">
Józef Dąbrowski (pallotyn)

Józef Dąbrowski (ur. 31 sierpnia 1914 w Szczepankowie, zm. 27 grudnia 1992 w Warszawie) – polski duchowny katolicki, pallotyn, prowincjał polskiej Prowincji Chrystusa Króla w latach 1972-1978.
Życiorys.
urodził się w 1914 w Szczepankowie w diecezji chełmińskiej. Uczył się w pallotyńskim gimnazjum w Sucharach. Do pallotynów wstąpił w 1935. Święcenia kapłańskie otrzymał 7 kwietnia 1941 w Warszawie z rąk abp. Stanisława Galla.
Był kapelanem i duszpasterzem młodzieży, młodych małżeństw oraz organizacji katolickich w Warszawie i okolicach. Był też m.in. redaktorem „Królowej Apostołów”, dyrektorem drukarni w Ołtarzewie, rektorem pallotyńskiej wspólnoty na ul. Skaryszewskiej w Warszawie.
W latach 1972-1978 był prowincjałem pallotyńskiej polskiej Prowincji Chrystusa Króla. Potem pracował w Wydziale ds. Zakonnych przy Sekretariacie Prymasa Polski, będąc jednocześnie kapelanem Sióstr Franciszkanek od Cierpiących. Ks. Dąbrowski przez wiele lat był też członkiem i sekretarzem Komisji Episkopatu ds. Duchowieństwa.
Zmarł w Warszawie 27 grudnia 1992 w wieku 78 lat. Spoczywa w kwaterze pallotyńskiej na cmentarzu w Ołtarzewie.

</doc>
<doc id="549413" url="https://pl.wikipedia.org/wiki?curid=549413" title="Józef Dąbrowski">
Józef Dąbrowski



</doc>
<doc id="549416" url="https://pl.wikipedia.org/wiki?curid=549416" title="Theatre of Tragedy (album)">
Theatre of Tragedy (album)

Theatre of Tragedy – pierwszy studyjny album norweskiej grupy muzycznej Theatre of Tragedy. Został wydany w 1995 roku przez Massacre Records. Utwory zawarte na płycie napisane zostały w języku wczesno–nowoangielskim i opowiadają o nieszczęśliwej miłości, zaskoczeniu, a także śmierci. Sprzedano około 75 000 egzemplarzy płyty.

</doc>
<doc id="549420" url="https://pl.wikipedia.org/wiki?curid=549420" title="Eleonora Austriacka">
Eleonora Austriacka

Eleonora Habsburżanka (fr. "Éléonore de Habsbourg"), (ur. 14 listopada 1498 w Leuven, zm. 25 lutego 1558 w Talavera de la Reina, Hiszpania) – infantka hiszpańska, księżniczka burgundzka, królowa Portugalii w latach 1518–1521 jako żona Manuela Szczęśliwego, królowa Francji w latach 1530–1547 jako żona Franciszka I Walezjusza, hrabina Turenii od 1547.
W Hiszpanii nazywano ją "Leonor de Austria", w Portugalii – "Leonora", a we Francji – "royne Eleonore" lub "Alienor".
Urodziła się w Leuven (dzisiejsza Belgia) jako najstarsze dziecko Filipa I Pięknego, księcia Burgundii oraz Joanny Szalonej, infantki Kastylii i Aragonii, późniejszej królowej Hiszpanii. Jej rodzeństwem byli: cesarz Karol V Habsburg, cesarz Ferdynand I Habsburg, Izabela Burgundzka – królowa Danii, Maria – królowa Węgier i Katarzyna – królowa Portugalii.
Pierwsze małżeństwo.
Kiedy Eleonora była małą dziewczynką, jej rodzina próbowała wydać ją za mąż za króla Anglii (Henryka VII lub Henryka VIII), króla Francji (Ludwika XII lub Franciszka I) lub nawet za króla Polski (Zygmunta I Starego). Żaden z tych mariaży się nie udał, więc ostatecznie Eleonora poślubiła króla Portugalii – Manuela I. Manuel był wdowcem, wcześniej był żonaty z Izabelą z Asturii i Marią, ciotkami Eleonory.
Ich ślub miał miejsce 16 lipca 1518. Manuel zmarł 13 grudnia 1521, podczas zarazy, a Eleonora została wdową. Para miała dwoje dzieci: 
Drugie małżeństwo.
Na mocy pokoju w Cambrai zwanego "pokojem dam", Eleonora poślubiła owdowiałego króla Francji – Franciszka I (pierwszą żoną Franciszka była Klaudia Walezjuszka). Ślub odbył się 4 lipca 1530 roku. Ta para nie miała dzieci.
Eleonora nie miała wpływu na wewnętrzną politykę Francji, ale pomagała w kontaktach Francji z Cesarstwem, była bowiem ulubioną siostrą cesarza Karola V. Zmarła w 1558 roku, wracając z podróży do Badajoz, gdzie próbowała pogodzić się ze swoją córką Marią.

</doc>
<doc id="549421" url="https://pl.wikipedia.org/wiki?curid=549421" title="Przygody Olivera Twista">
Przygody Olivera Twista

Przygody Olivera Twista (fr. "Nouvelles Aventures d’Oliver Twist", ang. "Saban’s Adventures of Oliver Twist", 1997-1998) – amerykańsko-francuski serial animowany zrealizowany przez wytwórnię „"Saban Entertainment"”. Serial swobodnie nawiązuje do powieści "Oliver Twist" Karola Dickensa. Bohaterowie mają wygląd zwierząt.
Fabuła.
Serial opowiada o małym spryciarzu z Londynu, który nie bardzo lubi pracować, za to kocha najbardziej fantastyczne i niesamowite przygody. Jego życie jest pasmem nieprzewidzianych wydarzeń oraz niebezpieczeństw. Po ucieczce z sierocińca Oliver trafia do gangu uliczników. Tam uczy się samodzielności, sprytu i dawania sobie rady w trudnych sytuacjach.
Wersja polska.
Wersja polska: dla TVN – Master Film
Reżyseria: 
Dialogi: 
Dźwięk: 
Montaż: 
Teksty piosenek: Andrzej Brzeski
Opracowanie muzyczne: Eugeniusz Majchrzak
Kierownictwo produkcji: Agnieszka Wiśniowska
Wystąpili:
Lektor: Jacek Mikołajczak

</doc>
<doc id="549422" url="https://pl.wikipedia.org/wiki?curid=549422" title="Pisarz wielki koronny">
Pisarz wielki koronny

Pisarz wielki koronny (łac. "notarius magnus") – urząd centralny niesenatorski I Rzeczypospolitej, współpracownik króla i kanclerza.
Historia urzędu.
Powstał w 1504, urząd ten sprawowali też duchowni katoliccy. Sejm konwokacyjny (1764) ustanowił po dwóch pisarzy wielkich w Koronie i w Wielkim Księstwie, odsuwając jednak osoby duchowne. W 1775 podwojono ich liczbę, wprowadzając po jednym pisarzu świeckim i trzech duchownych.
Kompetencje.
Jego zadanie polegało na "stosownym i odpowiednim wyrażaniu w słowach uchwał i postanowień w sprawach publicznych". Wydawał gotowe dokumenty i dyplomy ich adresatom. Brał udział w poselstwach do innych władców. Pisarz wielki zasiadał z głosem stanowczym w sądzie asesorskim, opracowywał też sentencje wyroków. 

</doc>
<doc id="549424" url="https://pl.wikipedia.org/wiki?curid=549424" title="Lotho Sackville-Baggins">
Lotho Sackville-Baggins



</doc>
<doc id="549425" url="https://pl.wikipedia.org/wiki?curid=549425" title="Jazz Jackrabbit 2">
Jazz Jackrabbit 2

Jazz Jackrabbit 2 – gra platformowa wydana przez Epic MegaGames w 1998 na system Windows, a następnie również na Macintosh. Jest sequelem gry "Jazz Jackrabbit", której głównym bohaterem jest królik o tym samym imieniu. Wydanie gry w Europie zakończyło się sukcesem finansowym.
Budowa poziomów.
Tak jak w typowej grze platformowej, głównym celem w jednoosobowym trybie gry jest doprowadzenie postaci do końca. Aby utrudnić graczowi dojście, na drodze umieszczonych jest wielu przeciwników. Co kilka poziomów na końcu spotyka się bossa – przeciwnika znacznie trudniejszego do pokonania.
Poziomy zostały zaprojektowane w taki sposób, aby zostały możliwie szybko przebyte, przy jednoczesnym zachowaniu szczegółowości ich wykonania oraz ciekawej oprawy wizualnej i dźwiękowej. Czasem na drodze napotyka się zagadki lub ukryte miejsca, ale nie są one trudne do odgadnięcia. Z tego powodu druga część tej serii gier jest uważana za łatwiejszą od swojego poprzednika.
Gracz może korzystać z różnego rodzaju broni, m.in. standardowej, w którą wyposażanym się jest na samym początku, 8 gatunków broni zbieranych podczas gry (miotacz ognia, lód, dynamit itp.) i specjalnych tarcz: ognistej, wodnej, elektrycznej i laserowej.
Dodatkowo na każdym poziomie znajduje się wiele dodatkowych powerupów: jedzenie, monety, klejnoty, dodatkowe życia oraz marchewki uzupełniające zdrowie.
Postacie.
Do wyboru w grze mamy następujące postacie:
Gra wieloosobowa.
"Jazz Jackrabbit 2" oprócz zwykłego trybu gry (jednoosobowego) zawiera również tryby pozwalające na wspólną zabawę kilku osób):
Grę można przeprowadzać:
Jazz Creation Station.
Do gry standardowo dołączany jest edytor poziomów o nazwie JCS. Gracze mogą go używać do tworzenia nowych poziomów i edycji już istniejących. Możliwość udostępniania własnych prac online sprawiła, że kilka lat po wydaniu gry wciąż istnieje społeczność skupiona przy tworzeniu dodatkowych poziomów. Niestety, edytor nie jest dostępny dla użytkowników komputerów Mac.

</doc>
<doc id="549426" url="https://pl.wikipedia.org/wiki?curid=549426" title="Milram Team">
Milram Team



</doc>
<doc id="549427" url="https://pl.wikipedia.org/wiki?curid=549427" title="Iskierka">
Iskierka



</doc>
<doc id="549429" url="https://pl.wikipedia.org/wiki?curid=549429" title="John Lowery">
John Lowery

John Lowery znany także jako John 5 (ur. 31 lipca 1971) – amerykański gitarzysta. W latach 1998–2005 grał w zespole Marilyn Manson, od 2005 gra w zespole Roba Zombie.
Życiorys.
Interesował się takimi zespołami jak: KISS, Van Halen, Jimi Hendrix oraz The Beatles. Mając 15 lat, zaczął grać w lokalnym klubie, a potem po ukończeniu 18 roku życia wyruszył do Kalifornii.
Od 1995 do 1996 grał w zespole Frosted. Kolejnym zespołem był Red Square Black, który wydał trzyutwórowy album dla ZOO Records, gdzie producentem był Bob Marlette. Kiedy odszedł z Frosted próbował się dostać do zespołu Marilyna Mansona, ale spóźnił się na przesłuchanie i do zespołu wstąpił Zim Zum. Na przełomie lipca i sierpnia 1998 Lowery zastąpił gitarzystę zespołu przed wydaniem płyty „Mechanical Animals”.
W 2004 opuścił Marilyn Manson i wydał swój solowy album „Vertigo”. Obecnie współpracuje z takimi artystami jak Ozzy Osbourne czy Rob Zombie. W 2006 wydał kolejną solową płytę pt. „Songs for Sanity”.
Zaprojektował swoją własną gitarę John Lowery Singature Fender Telecaster w 2003.
Życie prywatne.
Jego żoną była aktorka pornograficzna Aria Giovanni, ma z nią dwójkę dzieci.

</doc>
<doc id="549431" url="https://pl.wikipedia.org/wiki?curid=549431" title="Trasa NS">
Trasa NS



</doc>
<doc id="549432" url="https://pl.wikipedia.org/wiki?curid=549432" title="Trasa N-S w Warszawie">
Trasa N-S w Warszawie

Trasa N-S (Trasa NS, Trasa Północ-Południe) – planowana trasa w Warszawie.
Trasa N-S ma być bezkolizyjną trasą klasy drogi głównej ruchu przyspieszonego. Obecnie jedynym istniejącym odcinkiem jest początek trasy od węzła z Południową Obwodnicą Warszawy (S2) do ulicy Marynarskiej, posiadając oznaczenie drogi ekspresowej S79. Dalszy przebieg będzie prowadził głównie wzdłuż linii kolei radomskiej. Na węźle z ulicą Marynarską przejdzie z zachodniej na wschodnią stronę torów, następnie przetnie ulicę Woronicza, dalej po śladzie ulicy Drygały, przetnie ul. Żwirki i Wigury, Grójecką i Al. Jerozolimskie, przejdzie estakadą nad torami na Odolanach, przetnie ul. Wolską i Górczewską, przejdzie estakadą nad torami koło CH Wola Park i dojdzie do Trasy AK. Ewentualnym przedłużeniem Trasy N-S będzie nowa trasa wylotowa na Gdańsk – S7.
Zadaniem Trasy N-S będzie stworzenie połączenia pomiędzy północnymi a południowymi dzielnicami Warszawy – alternatywnego wobec pierwotnie planowanego ciągu ulic Obwodnicy Etapowej Warszawy, a zwłaszcza odciążenie ronda Zesłańców Syberyjskich i Al. Jerozolimskich.

</doc>
