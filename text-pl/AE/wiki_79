<doc id="549436" url="https://pl.wikipedia.org/wiki?curid=549436" title="Kamień (Rybnik)">
Kamień (Rybnik)

Kamień (śl. "Kamjyń"; ; dawn. i oficjalnie wg TERYT Kamień pod Rzędówką) – jedna z dzielnic Rybnika. Dzielnica najbardziej odizolowana od układu osadniczego miasta, na zasadzie „półwyspu” wdzierającego się w głąb gminy Czerwionka-Leszczyny, dzielącego połączenie między miejscowościami Książenice i Przegędza tej gminy. Leży 9 km od centrum Rybnika, za lasem, mimo że graniczy bezpośrednio z centrum Leszczyn.
Znajduje się w niej ośrodek wypoczynkowy MOSiR, na terenie którego jest hotel Olimpia, korty tenisowe, basen. Kamień posiada lokalny klub piłkarski KP Kamień, klub w sezonie 2021/2022 gra w rybnickiej B klasie. Na terenie dzielnicy znajduje się Parafia św. Brata Alberta oraz Sala Królestwa Świadków Jehowy.
Od 1977 r. Kamień jest dzielnicą Rybnika. Po II wojnie światowej był siedzibą gminy Leszczyny.
Nazwa.
Nazwa pochodzi od polskiego słowa kamień. Prawdopodobnie nazwa wywodzi się od południowo-zachodniej części Kamienia (w okolicach MOSiR-u), gdzie jeszcze na początku XX wieku istniała stara huta szkła, która swoją produkcję opierała na wydobywanym tam wysokogatunkowym białym piasku.
Zanim w wyniku procesów urbanizacyjnych miejscowość stała się obecną dzielnicą Rybnika była osobną wsią notowaną w źródłach historycznych w języku polskim oraz niemieckim. Topograficzny opis Górnego Śląska z 1865 roku notuje miejscowość we fragmencie "Stein (poln. Kamień)". Spis notuje również inne części wsi folwark Belkowietz oraz teren leśny - Lassotki.
Historia.
Dzieje Kamienia sięgają XIII wieku. Prawdopodobnie w poprzednich wiekach oprócz piasku, dawni mieszkańcy natrafili na złoża piaskowca. Na terenie Kamienia było kiedyś wiele głazów narzutowych. Z Kamienia pochodzi wykonany z piaskowca kamień drogowy, który wiosną 1998 roku ustawiono przed wejściem do muzeum (na tyłach ratusza). W związku z możliwością występowania kamieniarskich tradycji na tym obszarze, ślad tego pozostał w nazwie miejscowości i herbie.
W XV wieku właścicielem wsi był rycerz Mikulczyn. Losy kolejnych właścicieli Kamienia znane są tylko od przełomu XIX i XX wieku. Prócz drobnych gospodarzy w Kamieniu były dwa wielkie majątki ziemskie: „Szpendlowiec” i „Dwór Eigerta”. Szpendlowiec obejmował tereny dzisiejszego ośrodka MOSiR-u. Oprócz zabudowań gospodarczych do dworu należał tartak wodny z kołami napędowymi o drewnianych zębach, mała huta szkła i zakład produkujący gonty. Ostatnim właścicielem majątku z rodu Spendlów był Aleksy Spendel. Drugi majątek w Kamieniu ciągnął się wzdłuż dzisiejszej ulicy Arki Bożka w kierunku Leszczyn. W połowie XIX wieku jego właścicielem był Kochatowski, który sprzedał dobra Eigertowi. Ten w II poł. XIX wieku, choć sam był protestantem ufundował w Kamieniu murowaną kapliczkę pw. św. Jana Nepomucena.
Około 1900 roku majątek kupił Austriak Morgenbeser, którego rodzina po powstaniach śląskich rozparcelowała i sprzedała swój majątek. W latach 1890–1900 wybudowana została cegielnia.
W styczniu 1945 r. dojechał do Rzędówki pociąg z więźniami z likwidowanych przez Niemców obozów. Więźniów tych prowadzono przez Kamień w kierunku Wielopola. W 1995 r. na terenie ośrodka MOSiR została wmurowana tablica upamiętniająca ten fakt. Na cmentarzu w Książenicach znajduje się zbiorowa mogiła ofiar tego marszu.
Pierwsza szkoła w Kamieniu powstała ok. 1858 roku. W latach 1929–1930 jako naczelnik gminy i przewodniczący Zarządu Szkolnego, Alojzy Szewczyk sprawował ogólny nadzór nad budową nowej szkoły, która funkcjonuje do dzisiaj. Obecnie mieści się tam Szkoła Podstawowa nr 28 im. Alojzego Szewczyka przy ulicy nazwanej jego imieniem.
W 1907 r. powstało w Kamieniu z inicjatywy Józefa Molendy, ówczesnego sołtysa gminy, Stowarzyszenie Wyższej Użyteczności Ochotniczej Straży Pożarnej, które działało aż do zakończenia I wojny światowej. W okresie powstań śląskich działalność ta została przerwana, a następnie w 1924 r. reaktywowana. W czasie okupacji hitlerowskiej miejscowa Straż Pożarna istniała jako straż przymusowa. Od kwietnia 1945 r. OSP Kamień służy mieszkańcom.
W listopadzie 1989 r. utworzono w Kamieniu oddzielną parafię, której proboszczem został ks. Jerzy Korduła. W latach 1990–1994 r. wybudowano kościół parafialny.

</doc>
<doc id="549438" url="https://pl.wikipedia.org/wiki?curid=549438" title="Wyspa Bathursta">
Wyspa Bathursta

Wyspa Bathursta () – wyspa w grupie Wysp Królowej Elżbiety, wchodzi w skład kanadyjskiego terytorium Nunavut. Wyspa ma powierzchnię 16 042 km², co czyni ją pod względem wielkości 54-tą na świecie oraz 13-tą w Kanadzie. Jest niezamieszkana.
Odkrycia archeologiczne i historyczne dowodzą, że w przeszłości wyspa była dwukrotnie zamieszkana: około 2000 p.n.e. – 1 n.e. przez ludzi z Dorset, a następnie około 900 n.e. – 1200 n.e. przez ludzi z Thule.
Dla Europejczyków odkrył ją William Edward Parry w 1819 roku i nadał jej imię Henry′ego Bathursta, ówczesnego brytyjskiego Sekretarza Stanu do spraw Wojny i Kolonii.
Wyspa jest nizinna, kilka najwyższych wzniesień przekracza wysokość względną 330 m n.p.m. Niezłe jak na Arktykę warunki naturalne sprawiają, że jest siedliskiem dla większej ilości roślin i zwierząt niż sąsiednie wyspy. Na wyspie znajduje się park narodowy Tuktusiuqvialuk oraz rezerwat niedźwiedzi polarnych.
W latach 60. i 70. XX w. przez terytorium wyspy przemieszczał się północny biegun magnetyczny Ziemi.

</doc>
<doc id="549440" url="https://pl.wikipedia.org/wiki?curid=549440" title="Władcy Orleanu">
Władcy Orleanu

Poniżej znajduje się chronologiczna lista książąt Orleanu (fr. "duc") od początku istnienia księstwa.

</doc>
<doc id="549444" url="https://pl.wikipedia.org/wiki?curid=549444" title="Trasa AK">
Trasa AK



</doc>
<doc id="549452" url="https://pl.wikipedia.org/wiki?curid=549452" title="Diakrytyka">
Diakrytyka



</doc>
<doc id="549455" url="https://pl.wikipedia.org/wiki?curid=549455" title="Juliusz Koszałka">
Juliusz Koszałka

Juliusz Marcin Koszałka ps. „Jagiełło”, „Jeremi”, „Jeż” (ur. 29 października 1888 w Łyśniewie, pow. Kartuzy, zm. w 30 sierpnia 1969 w Toruniu) – p.o. komendanta naczelnego Tajnej Organizacji Wojskowej „Gryf Pomorski” w okresie od kwietnia do maja 1942.
Życiorys.
Urodził się 29 października 1888 we wsi Łyśniewo, w rodzinie Józefa, rolnika i Łucji z domu Miotk. Po śmierci matki mieszkał u wujka w Düsseldorfie w Niemczech, gdzie zdał maturę. W latach 1909–1910 odbył służbę wojskową w armii niemieckiej, a następnie wrócił do Sierakowic. Prowadził sklep i restaurację brata. Jednocześnie rozpoczął naukę w Szkole Handlowej w Gdańsku.
Po wybuchu I wojny światowej został powołany do armii niemieckiej, walcząc głównie na froncie niemiecko-rosyjskim; dwukrotnie był ranny.
Prowadził działalność niepodległościową za przyłączeniem Pomorza do Polski. W styczniu 1919 wszedł w skład Polskiej Rady Ludowej w Sopocie. Wstąpił także do kilku organizacji walczących o polskość, jak Organizacja Wojskowa Pomorza, Stowarzyszenie Młodzieży Polskiej, Polskie Straże Ludowe. Brał udział w powstaniu wielkopolskim, a następnie zabezpieczał majątek publiczny na Pomorzu podczas wycofywania się Niemców. Od sierpnia 1920 uczestniczył w wojnie polsko-bolszewickiej w szeregach Kaszubskiego Pułku Strzelców Pomorskich, biorąc udział m.in. w ciężkich walkach na przedmościu warszawskim.
Po zakończeniu działań wojennych służył w żandarmerii, m.in. był wykładowcą w Ośrodku Szkoleniowym Żandarmerii w Gniewie, a po jego likwidacji pracował w Ekspozyturze Śledczej w Brodnicy. Od 1922 służył w Policji Państwowej na różnych stanowiskach, m.in. był komendantem posterunku w Polskim Brzoziu, Żarnowcu, Łążku, Opaleniu. Przez krótki okres stał na czele komendy powiatowej w Tarnopolu. W listopadzie 1933 przeszedł na emeryturę i powrócił do Sierakowic. Od 1935 dzierżawił gospodarstwo rolne brata Jana w Tuchlinie, w którym zastosował nowoczesne metody agrotechniczne. Był członkiem Polskiego Związku Zachodniego.
Po zajęciu Pomorza przez wojska niemieckie na początku września 1939 był szykanowany. 1 października tego roku wywłaszczono go z jego gospodarstwa na rzecz Niemca; w zamian otrzymał inne w Rębienicy. Od stycznia 1940 zaangażował się w działalność konspiracyjną. Na początku 1941 został członkiem Tajnej Organizacji Wojskowej „Gryf Kaszubski” jako szef wywiadu i kontrwywiadu. Po przekształceniu jej w TOW „Gryf Pomorski” 7 lipca 1941, dzięki poparciu ppłk. rez. księdza Józefa Wryczy ps. „Rawycz”, wszedł w skład Rady Naczelnej jako odpowiedzialny za sprawy wojskowe; jednocześnie był szefem wywiadu i kontrwywiadu. Od kwietnia 1942, po rezygnacji por. rez. Bolesława Formeli ps. „Romiński”, czasowo pełnił obowiązki komendanta naczelnego organizacji. W maju tego roku przekazał je por. rez. Józefowi Gierszewskiemu ps. „Ryś”, obejmując funkcję szefa łączności. Przyczynił się do włączenia do TOW „Gryf Pomorski” organizacji konspiracyjnej Polska Żyje oraz niektórych ogniw Obwodu AK Chojnice. 5 lutego 1943 został aresztowany przez Niemców w Rębienicy. Był przesłuchiwany w Kartuzach, Gdyni i Gdańsku. 19 lipca tego roku przewieziono go do obozu koncentracyjnego Stutthof, a następnie przeniesiono do Mauthausen, gdzie pracował w karnej kompanii.
Po zajęciu obozu przez wojska amerykańskie w kwietniu 1945, leczył się w szpitalu. Jesienią 1945 powrócił do Rębienicy, gdzie dostał poniemieckie gospodarstwo rolne. Został zarejestrowany w jednej w rejonowych komend uzupełnień jako porucznik artylerii rezerwy.
Po powrocie do kraju został aresztowany przez UB i MO z Kartuz. W 1949 oddał je i zamieszkał u córki w Gowidlinie. Był obserwowany i szykanowany przez władze komunistyczne; trzykrotnie go przesłuchiwano. Wskutek trudnej sytuacji materialnej spowodowanej odmową przyznania emerytury, zmuszony był podjąć pracę magazyniera w PGR w Matarni. Od 1958 mieszkał w Toruniu, gdzie zmarł 30 sierpnia 1969. Został pochowany na cmentarzu przy ul. Wybickiego.

</doc>
<doc id="549458" url="https://pl.wikipedia.org/wiki?curid=549458" title="Grumman XF10F Jaguar">
Grumman XF10F Jaguar

Grumman XF10F Jaguar – prototypowy myśliwiec pokładowy o zmiennej geometrii skrzydeł zaprojektowany w zakładach Grummana w latach 50. na zamówienie Marynarki Wojennej Stanów Zjednoczonych. Samolot nie wszedł do produkcji seryjnej, ale zastosowane w nim rozwiązania wykorzystano w późniejszych i bardziej udanych samolotach ze zmienną geometrią skrzydeł, takich jak General Dynamics F-111 czy Grumman F-14 Tomcat.
Historia.
Wprowadzenie na uzbrojenie Marynarki Wojennej Stanów Zjednoczonych samolotów odrzutowych pociągnęło za sobą różnorakie problemy. Z jednej strony wzrosła masa własna maszyn, co spowodowało wydłużenie drogi startu i lądowania. Z drugiej, dla poprawy osiągów należało budować samoloty o skośnych skrzydłach, co oznaczało zwiększenie prędkości minimalnej i dalsze zwiększenie drogi startu. Już na początku lat 50. wiele samolotów z trudem radziło sobie w roli samolotów pokładowych na lotniskowcach. Jednym z narzucających się rozwiązań było wykorzystanie zmiennej geometrii skrzydeł, co zapewniało zarówno dobre osiągi maksymalne (przy złożonych skrzydłach), jak i poprawę charakterystyki samolotu podczas startu i lądowania.
Zaprojektowany w zakładach Grummana "Jaguar" był pierwszym samolotem o zmiennej geometrii skrzydeł zbudowanym dla Marynarki Wojennej Stanów Zjednoczonych. Był to stosunkowo niewielki samolot, o krótkim, „grubym” kadłubie, podobnym nieco do wcześniejszej konstrukcji Grummana F9F Panther. Pojedynczy silnik turboodrzutowy miał dwa wloty powietrza zamontowane symetrycznie po obu stronach kadłuba. Skrzydło w układzie górnopłatu mogło przyjąć jedną z dwóch pozycji – skos 13,5° do startu i lądowania oraz 42,5°. Usterzenie tylne miało kształt litery „T”, taka konfiguracja samolotu powodowała, że sprawiał on podobne problemy w pilotażu co wcześniejszy Bell X-5 i bardzo łatwo wpadał w niekontrolowany korkociąg. Innym źródłem problemów był silnik Westinghouse J40, cieszący się złą sławą. Projektując "Jaguara" zakładano, że silnik będzie osiągał moc 49 kN, w rzeczywistości było to jedynie 30,2 kN.
XF10F-1 nie był uzbrojony, ale planowano, że wersje produkcyjne zostaną uzbrojone w cztery działka 20 mm.
Jedynym pilotem, który latał na "Jaguarze" był oblatywacz Corwin „Corky” Meyer. Swoje doświadczenie określił jako "interesujące, ponieważ była w nim (w samolocie) cała masa problemów". Według Meyera jedyną rzeczą, która działała bezbłędnie, był nowatorski wówczas mechanizm zmiany geometrii skrzydeł. Był on dużo bardziej skomplikowany niż mechanizm użyty w późniejszy czasie w samolotach General Dynamics F-111, F-14 i Panavia Tornado.
Pierwszy lot jedynego prototypu XF-10F odbył się 19 maja 1952. Samolot wykonał łącznie 32 loty, ale na początku 1953 roku Marynarka Wojenna Stanów Zjednoczonych zakończyła program XF-10F z powodu braku oczekiwanych rezultatów. Zdecydowano, że lepszym rozwiązaniem będzie budowa większych lotniskowców z dłuższymi pasami startowymi, wyposażonych w parowe katapulty startowe.

</doc>
<doc id="549459" url="https://pl.wikipedia.org/wiki?curid=549459" title="Niżnia Kira Miętusia">
Niżnia Kira Miętusia

Niżnia Kira Miętusia – dawna polana po wschodniej stronie wylotu Doliny Kościeliskiej w Tatrach Zachodnich, od zachodu ograniczona Kirową Wodą. Wnika w głąb Doliny Kościeliskiej aż po Niżnią Kościeliską Bramę (Bramę Kantaka). Od XVIII w. była własnością sołtysów Miętusów z wsi Miętustwo (obecnie jest to osiedle wsi Ciche) i stąd pochodzi drugi człon nazwy tego osiedla. Obecnie stanowi część osiedla Kiry.
Dawniej był to jeden z ośrodków pasterstwa w Tatrach, obecnie ulega zabudowaniu. Znajduje się tutaj m.in. parking dla samochodów i punkty małej gastronomii obsługujące turystów. Przebiega tędy szosa z Zakopanego do Witowa i dalej (Chochołów, Czarny Dunajec).

</doc>
<doc id="549460" url="https://pl.wikipedia.org/wiki?curid=549460" title="Paul Van Himst">
Paul Van Himst

Paul Van Himst (ur. 2 października 1943 w Brukseli) – belgijski piłkarz, grający na pozycji ofensywnego pomocnika lub napastnika, i trener piłkarski. Jest jednym z najwybitniejszych zawodników w historii piłkarstwa belgijskiego i jednym z najskuteczniejszych napastników Europy lat 60. i 70. Przez szesnaście lat był piłkarzem RSC Anderlecht, z którym w tym czasie wygrał osiem tytułów mistrza i cztery Puchary kraju. Trzykrotnie był królem strzelców ligi. Z reprezentacją Belgii, w której barwach rozegrał 81 meczów, jako kapitan zdobył brązowy medal na Euro 1972. Po zakończeniu kariery piłkarskiej rozpoczął pracę szkoleniową. Prowadzony przez niego RSC Anderlecht triumfował w belgijskich rozgrywkach ligowych, a – w 1983 roku – także w Pucharze UEFA. Od 1991 do 1996 roku był selekcjonerem reprezentacji Belgii, z którą dotarł do 1/8 finału Mundialu 1994. Po porażce w eliminacjach do Euro 1996 podał się do dymisji.
Sukcesy piłkarskie.
W barwach RSC Anderlecht rozegrał 457 meczów i strzelił 233 gole.
W reprezentacji Belgii od 1960 do 1974 roku rozegrał 81 meczów i strzelił 30 goli (współrekord kraju) – brązowy medal Euro 1972 (był wówczas kapitanem drużyny) oraz start na mundialu 1970 (runda grupowa).
Filmografia.
Paul Van Himst zagrał w filmie Johna Hustona "Ucieczka do zwycięstwa" (1981).

</doc>
<doc id="549461" url="https://pl.wikipedia.org/wiki?curid=549461" title="Elżbieta Habsburg (1554–1592)">
Elżbieta Habsburg (1554–1592)

Elżbieta Habsburg (ur. 5 lipca 1554, zm. 22 stycznia 1592) – arcyksiężniczka austriacka, w latach 1570–1574 królowa francuska jako żona Karola IX Walezjusza.
Urodziła się w Wiedniu jako córka cesarza Maksymiliana II i jego żony Marii Hiszpańskiej. Dziadkami Elżbiety od strony matki byli więc: cesarz Karol V Habsburg i Izabela Aviz.
W wieku zaledwie 16 lat poślubiła króla Francji – Karola IX Walezjusza, małżeństwo to miało to lepiej scementować sojusz francusko-austriacki. Ślub był obchodzony w wielką pompą, w Paryżu i nadwerężył znacznie królewskie finanse. Karol żył już ze swoją długoletnią kochanką, Marią Touchet (1549–1638), z którą miał nawet syna – Karola de Valois, ale polubił swoją młodą żonę. Para zawsze traktowała się z szacunkiem i wspierała.
Elżbieta wychowana była bardzo konserwatywnie i była bardzo religijna. Karol wiedząc, że skandale na francuskim dworze mogą zaszokować Elżbietę, razem ze swoją matką – Katarzyną Medycejską starał się chronić żonę przed wszelkimi ekscesami. Mogła ona w dalszym ciągu dwa razy dziennie uczestniczyć we mszach świętych, i nikogo nie raziła jej pobożność.
Karol cierpiał na ataki szaleństwa i wtedy nie pokazywał się publicznie. Mimo tych ataków, Elżbieta szybko zaszła w ciążę i opuściła Paryż, wyjeżdżając na wieś, do Fontainebleau. Właśnie tam dowiedziała się o masakrze w nocy Świętego Bartłomieja, w sierpniu 1572 – kiedy tysiące francuskich protestantów zostało zabitych na ulicach Paryża. Elżbieta wstawiła się u króla za ofiarami, zyskując ocalenie życia i zdrowia przynajmniej cudzoziemców, w tym licznych Niemców. W 1572 na świat przyszło jedyne dziecko Elżbiety i Karola:
Po śmierci Karola, Elżbieta powróciła na wieś i odrzuciła propozycję swojego ojca, aby poślubić brata jej zmarłego męża – króla Henryka III Walezego. Połowę swojej fortuny oddała Małgorzacie de Valois – siostrze zmarłego męża. W 1575 powróciła do Wiednia, gdzie ok. 1580 ufundowała klasztor klarysek. W 1578 zmarła sześcioletnia Maria Elżbieta, z powodu nieznanej infekcji. Sama Elżbieta zmarła w 1592 w opinii świętości i została pochowana w klasztornego kościoła Matki Boskiej Anielskiej. Po sekularyzacji klasztoru 1781 i przejęciu kościoła przez parafię ewangelicko-augsburską, ciało przeniesiono do krypty katedry wiedeńskiej.

</doc>
<doc id="549462" url="https://pl.wikipedia.org/wiki?curid=549462" title="XF10F">
XF10F



</doc>
<doc id="549464" url="https://pl.wikipedia.org/wiki?curid=549464" title="Osiedle Centrum (Kutno)">
Osiedle Centrum (Kutno)

Osiedle Centrum położone przy ulicy Podrzecznej w Kutnie. Osiedle składa się z 7 bloków mieszkalnych z wielkiej płyty. Bloki tego osiedla wyróżniają się na tle innych w mieście, gdyż każdy budynek ma zróżnicowaną wysokość (od 3 pięter + parter do 5 pięter + parter). Powstało w miejscu starszych budynków śródmiejskich oraz przyległych do nich sadów owocowych po południowej stronie ulicy (między ulicą a rzeką Ochnią). Budowa przypadła na końcówkę lat osiemdziesiątych XX wieku.
Do osiedla Centrum można również zaliczyć bloki mieszkalne znajdujące się po drugiej stronie ulicy Podrzecznej powstałe w podobnym czasie. Między osiedlem a rzeką Ochnią powstał w ostatnim czasie nowy park miejski "Nad Ochnią", zaś po zachodniej stronie osiedla wybudowano nowe targowisko miejskie.

</doc>
<doc id="549468" url="https://pl.wikipedia.org/wiki?curid=549468" title="Góry Rodniańskie">
Góry Rodniańskie

Góry Rodniańskie (523.3; także Alpy Rodniańskie, Góry Rodna, Rodniany; rum. "Munții Rodnei", "Munții Rodna", węg. "Radnai-havasok", niem. "Rodna-Gebirge") – pasmo górskie w północnej Rumunii, na granicy Marmaroszu i Siedmiogrodu (rum.: "Transilvania").
Góry Rodniańskie to najwyższe pasmo Wewnętrznych Karpat Wschodnich. Alpami nazywane są ze względu na charakter rzeźby: wierzchołki Gór Rodniańskich są ostre, zbocza strome, a wysokości względne dochodzą do 1800 m. Zbudowane są głównie z granitów i łupków krystalicznych. Zbocza zalesione lasami bukowymi i iglastymi, powyżej 1700 m n.p.m. zarośla subalpejskie. Charakterystyczne są tu liczne jeziorka w kotłach polodowcowych.
Pasmo rozciąga się równoleżnikowo, ma długość około 50 km i szerokość 30–40 km. Strome północne zbocza opadają w dolinę rzeki Vișeu, dopływu Cisy. Po stronie południowej długie grzbiety boczne opadają łagodnie ku dolinie Samoszu, porozdzielane głębokimi dolinami jego dopływów. Na zachodzie Góry Rodniańskie od Gór Cybleskich oddziela przełęcz Șetref (817 m n.p.m.), na wschodzie Przełęcz Prislop (1413 m n.p.m.) od Karpat Marmaroskich i przełęcz Rotunda (1284 m n.p.m.) od Gór Suhard.
Najwyższym szczytem Gór Rodniańskich jest centralnie położony Pietrosul (2303 m n.p.m.), drugi co do wysokości jest Ineul (2279 m n.p.m.) we wschodniej części pasma.
Góry Rodniańskie wyróżniają się na tle okolicznych gór wysokością i skalistą rzeźbą najwyższych partii. Również w niższych położeniach występują tu liczne wychodnie skalne. Po południowej stronie masywu znajduje się tu szereg jaskiń, wśród których najbardziej znane to Jaskinia Tăuşoare (najgłębsza jaskinia Rumunii, 413,5 m głębokości i jedna z najdłuższych, blisko 20 km korytarzy) i Jaskinia Jgheabul lui Zalion (266 m głębokości).

</doc>
<doc id="549472" url="https://pl.wikipedia.org/wiki?curid=549472" title="R-60">
R-60

R-60 – radziecki/rosyjski lekki pocisk rakietowy przeznaczony do zwalczania celów powietrznych na krótkich dystansach, w warunkach walki powietrznej, naprowadzany termicznie (na źródło promieniowania podczerwonego). W nomenklaturze NATO pocisk nosi oznaczenie AA-8 Aphid (z ang., mszyca). Pocisk ten był eksportowany do wielu krajów i nadal pozostaje w uzbrojeniu wielu sił zbrojnych.
Historia.
Opracowanie pocisku "R-60" rozpoczęto pod koniec lat 60. w biurze konstrukcyjnym NPO "Mołnia" (НПО «Молния»), obecnie GosMBK "Wympieł" (ГосМКБ «Вымпел»). Oficjalnie pierwsza wersja pocisku "R-60" oznaczona jako "R-60T" (kod NATO Aphid-A) weszła do uzbrojenia w 1974 roku, jako wyposażenie samolotu myśliwskiego MiG-23.
Konstrukcja pocisku R-60.
Pocisk "R-60" jest jednym z najmniejszych pocisków klasy powietrze-powietrze na świecie. Całkowita masa wynosi 44 kg z czego 3,7 kg to głowica bojowa z radarowym zapalnikiem zbliżeniowym. Zgodnie ze źródłami rosyjskimi skuteczny zasięg pocisku zawiera się pomiędzy 300 a 4000 metrów, chociaż jako zasięg maksymalny podaje się 10 km przy atakowaniu celów na dużych wysokościach.
Należy on do pocisków typu wystrzel i zapomnij, co oznacza, że po odpaleniu sam naprowadza się na cel bez konieczności ingerencji w tor jego lotu przez zewnętrzne systemy naprowadzające.
Detektor podczerwieni pocisku jest chłodzony ciekłym gazem w celu zapobieżenia oślepieniu przez odbicia od powierzchni wody i lądu. Kąt przeszukiwania detektora wynosi 60°. Wybór celu może być realizowany poprzez celownik nahełmowy pilota, a skuteczny atak może być przeprowadzony na odległość od 300 metrów do 3 km.
Unowocześniona i wprowadzona w 1982 roku do uzbrojenia wersja pocisku R-60M (kod NATO Aphid-B) została wyposażona w chłodzony detektor podczerwieni o większej czułości i poszerzonym do 40° kątem śledzenia celu. Nowa wersja pocisku jest zdolna do atakowania celów z jeszcze mniejszej odległości 200 metrów i posiada laserowy zapalnik zbliżeniowy.
Opracowano także wersję pocisku wyposażonego w głowicę prętową zawierającą 1,6 kg zubożonego uranu, dla zwiększania penetracji odłamków.
Wersja eksportowa pocisku R-60MK (kod NATO Aphid-C) może być naprowadzana przy pomocy celownika nahełmowego stosowanego między innymi w samolotach MiG-29.
Od 1999 roku zmodyfikowana wersja pocisku była używana w jugosłowiańskim zestawie przeciwlotniczym M55A3B1.
"R-60" stanowi wyposażenie samolotów MiG-21, MiG-25, MiG-27, MiG-29, MiG-31, Su-17/20,22, Su-24, Su-25, Jak-28, Jak-38, Jak-141 oraz śmigłowców bojowych Mi-24 oraz Ka-50. Pomimo wprowadzenia do uzbrojenia nowocześniejszych pocisków R-73, "R-60" nadal pozostają w uzbrojeniu wielu armii.

</doc>
<doc id="549473" url="https://pl.wikipedia.org/wiki?curid=549473" title="Calisia (piłka siatkowa)">
Calisia (piłka siatkowa)

Energa MKS Kalisz - polska kobieca drużyna siatkarska z Kalisza. Kontynuator siatkarskich tradycji Augusto, Calisii, Winiar. Zespół po 10 latach, od sezonu 2018/2019 powrócił do Lidze Siatkówki Kobiet po zastąpieniu Trefla Proximy Kraków.
Historia.
Od 1989 r. drużyna grała w drugiej lidze. W sezonie - 1993/1994 - drużyna nosząca w tym czasie nazwę "CALISIA - AUGUSTO" wygrała wszystkie 28 ligowych meczów. Awansowała do 1 ligi. W sezonie 1994/1995 zespół o nazwie "AUGUSTO" wygrał 32 mecze ligowe, awansując z ligi 1B do 1A.
W sezonie 1995/1996 drużyna zdobyła Puchar Polski i wicemistrzostwo kraju. W sezonie 1996/1997 drużyna zdobyła mistrzostwo kraju i 3 miejsce w Pucharze Europy. Trenerem został Czesław Tobolski.
W sezonie 1997/1998 drużyna zdobyła Puchar Polski i Mistrzostwo Polski. W sezonie 1998/1999 drużyna w zdobyła Puchar Polski i wicemistrzostwo Polski.
W sezonie 1999/2000 drużyna o nowej nazwie "SSK CALISIA KALISZ" utrzymała się w lidze po barażach.
W sezonie 2000/2001 drużyna zdobyła 3 miejsce w mistrzostwach Polski. W sezonie 2001/2002 drużyna w utrzymała się w lidze, zwyciężając w barażach. W sezonie 2002/2003 drużyna "WINIARY KALISZ" zdobyła 3 miejsce mistrzostw Polski. W sezonie 2003/2004, 2004/2005 i 2007/2008 drużyna zdobyła wicemistrzostwo kraju. W kolejnym sezonie drużyna pod nazwą "GRZEŚKI GOPLANA KALISZ" zdobyły 3 miejsce w mistrzostwach Polski.
W sezonie 2006/2007 i drużyna "WINIARY KALISZ" zdobyła Mistrzostwo Polski oraz Puchar Polski.
W sezonie 2008/2009 drużyna SKK Calisia Kalisz spadła do 1 ligi, jednakże zarząd PZPS nie wydał pozwolenia na udział siatkarek w I lidze, ponieważ przeszkodą w uzyskaniu licencji były długi będącego w stanie likwidacji SSK Calisia. Tym samym pożegnaliśmy się z żeńską siatkówką w Kaliszu.
Pozostała tylko drużyna MKS Calisia występująca w II lidze. De facto drużyna matka, z której zrodziło się Augusto Kalisz przekształcone później w SSK Calisia. Można powiedzieć, że wszystko wróciło do stanu z roku 1989.
Bilans sezon po sezonie.
Poziom rozgrywek:
Sukcesy.
Mistrzostwa I ligi:
Mistrzostwa Polski:
Puchar Polski:
Superpuchar Polski:

</doc>
<doc id="549474" url="https://pl.wikipedia.org/wiki?curid=549474" title="Xabier Azkargorta">
Xabier Azkargorta

Francisco Javier Azkargorta Uriarte – „Xabier Azkargorta” (ur. 29 września 1953 w Azpeitia) – baskijski piłkarz, lekarz i trener piłkarski. W latach 80. szkolił piłkarzy z klubów hiszpańskiej drugiej i pierwszej ligi, m.in. Espanyolu Barcelona i Sevilla FC. Od początku lat 90. pracuje najczęściej w Ameryce Południowej. Od 1992 do 1994 roku był selekcjonerem reprezentacji Boliwii, z którą brał udział w finałach mistrzostw świata 1994. Później opiekował się drużyną narodową Chile oraz kilkoma klubami z Boliwii, Chile i Japonii, a także Chivas Guadalajara z Meksyku.
Kariera piłkarska.
Występował w drużynach młodzieżowych Lagun Onak, Realu Sociedad i Athleticu Bilbao. Szybko zakończył karierę piłkarską z powodu kontuzji kolana.
Kariera szkoleniowa.
Pracę szkoleniową zaczynał w drużynach juniorskich Lagun Onak, Aurrera de Ondarroa oraz w trzecioligowym Gimnasticu Tarragona. Później szkolił piłkarzy Espanyolu Barcelona, Realu Valladolid, Sevilla FC i CD Tenerife.
Na początku lat 90. poświęcił się wyłącznie pracy lekarskiej (z wykształcenia jest chirurgiem-traumatologiem). Przez dwa lata pracował w barcelońskiej klinice medycyny sportowej.
W połowie 1992 roku przyjął propozycję Boliwijskiego Związku Piłki Nożnej i został selekcjonerem tamtejszej reprezentacji. W 1994 roku po czterdziestoczteroletniej przerwie awansował z nią do finałów mistrzostw świata. W Stanach Zjednoczonych drużyna odpadła już po trzech pierwszych meczach, w których zdobyła tylko jeden punkt (0:1 z Niemcami, 0:0 z Koreą Południową i 1:3 z Hiszpanią). Po turnieju Azkargorta podał się do dymisji.
Od 1995 do 1996 roku był trenerem kadry chilijskiej.
Później pracował w klubach boliwijskich, japońskich i chilijskich.

</doc>
<doc id="549489" url="https://pl.wikipedia.org/wiki?curid=549489" title="Julian Groblicki">
Julian Groblicki

Julian Jan Groblicki (ur. 14 grudnia 1908 w Bieżanowie, zm. 4 maja 1995 w Zakopanem) – polski duchowny rzymskokatolicki, doktor nauk teologicznych, biskup pomocniczy krakowski w latach 1960–1992, od 1992 biskup pomocniczy senior archidiecezji krakowskiej.
Życiorys.
Urodził się 14 grudnia 1908 w Bieżanowie. Kształcił się w krakowskich gimnazjach, najpierw św. Jacka, następnie św. Anny, gdzie w 1928 złożył egzamin dojrzałości. W latach 1928–1933 zdobywał formację kapłańską w Arcybiskupim Wyższym Seminarium Duchownym w Krakowie. Równolegle odbył studia filozoficzno-teologiczne na Wydziale Teologicznym Uniwersytetu Jagiellońskiego, które ukończył z absolutorium. Święceń prezbiteratu udzielił mu 9 kwietnia 1933 w archikatedrze św. Stanisława i św. Wacława na Wawelu arcybiskup metropolita krakowski Adam Stefan Sapieha. W latach 1934–1936 studiował na Papieskim Uniwersytecie Świętego Tomasza z Akwinu w Rzymie, gdzie na podstawie dysertacji "O wiedzy Boga o rzeczach przyszłych według św. Tomasza z Akwinu" uzyskał doktorat z nauk teologicznych, który w 1937 nostryfikował na Wydziale Teologicznym Uniwersytetu Jagiellońskiego jako magisterium z teologii dogmatycznej.
W latach 1933–1934 pracował jako wikariusz w parafii Przenajświętszej Trójcy w Czarnym Dunajcu, a w latach 1938–1939 w parafii św. Szczepana w Krakowie. W latach 1936–1945 był kapelanem i osobistym sekretarzem arcybiskupa Adama Stefana Sapiehy. Podczas okupacji nauczał na tajnym Wydziale Teologicznym Uniwersytetu Jagiellońskiego. Od 1947 prowadził wykłady z homiletyki, a od 1953 także z teologii pastoralnej w krakowskim wyższym seminarium duchownym. Od 1945 był penitencjarzem w parafii Wniebowzięcia Najświętszej Maryi Panny w Krakowie W latach 1947–1960 występował w sądzie metropolitalnym jako obrońca węzła małżeńskiego. Był także cenzorem kościelnym, egzaminatorem do jurysdykcji i przewodniczącym komisji egzaminacyjnej dla organistów.
25 maja 1960 został mianowany biskupem pomocniczym archidiecezji krakowskiej ze stolicą tytularną Philadelphia in Arabia. Święcenia biskupie otrzymał 18 września 1960 w bazylice archikatedralnej św. Stanisława i św. Wacława na Wawelu. Konsekrował go Eugeniusz Baziak. arcybiskup metropolita lwowski i administrator apostolski archidiecezji krakowskiej, w asyście Franciszka Bardy, biskupa diecezjalnego przemyskiego, i Karola Wojtyły, biskupa pomocniczego krakowskiego. Jako dewizę biskupią przyjął słowa „"Ministrare"” ("Służyć"). W latach 1962–1992 piastował urząd wikariusza generalnego archidiecezji. W kurii metropolitalnej był przewodniczącym Komisji Liturgicznej, należał do kolegium konsultorów i rady kapłańskiej. W krakowskiej kapitule archikatedralnej pełnił funkcje scholastyka (od 1964), archidiakona (od 1977) i dziekana (od 1982). W latach 1978–1979, po wyborze kardynała Karola Wojtyły na papieża administrował archidiecezją jako wikariusz kapitulny. 1 lutego 1992 Jan Paweł II przyjął jego rezygnację z obowiązków biskupa pomocniczego krakowskiego.
W Episkopacie Polski pełnił funkcje wiceprzewodniczącego Komisji ds. Duszpasterstwa Charytatywnego i przewodniczącego Podkomisji ds. „Księżówki” w Zakopanem. W latach 1964 i 1965 uczestniczył w III i IV sesji soboru watykańskiego II. Był współkonsekratorem podczas sakr biskupów pomocniczych krakowskich: Jana Pietraszki (1963) i Albina Małysiaka (1970), arcybiskupa metropolity krakowskiego Franciszka Macharskiego (1979) oraz biskupa diecezjalnego częstochowskiego Stanisława Nowaka (1984).
Zmarł 4 maja 1995 w Zakopanem. 7 maja 1995 został pochowany w rodzinnym grobowcu na cmentarzu parafialnym w Krakowie-Bieżanowie.

</doc>
<doc id="549491" url="https://pl.wikipedia.org/wiki?curid=549491" title="Chwałowice (Rybnik)">
Chwałowice (Rybnik)

Chwałowice (niem. "Chwallowitz") – dzielnica Rybnika położona na południe od centrum miasta, w latach 1945–1954 siedziba gminy Chwałowice, a w latach 1967–1973 samodzielne miasto. Chwałowice liczą ok. 7000 mieszkańców.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od staropolskiej nazwy "chwała" oznaczającej sławę, wielką wartość. W swoim dziele o nazwach miejscowych na Śląsku wydanym w 1888 roku we Wrocławiu wymienia on jako najstarszą zanotowaną nazwę miejscowości "Chwalowice" podając jej znaczenie "Herrlicher, gepriesener Ort" czyli po polsku "Wspaniała, chwalebna miejscowość". Niemcy zgermanizowali nazwę na "Chwallowitz" w wyniku czego utraciła ona swoje pierwotne znaczenie.
Jako osobna miejscowość Chwałowice zostały wymienione w łacińskich dokumentach średniowiecznych w 1228 "Falevich" oraz 1305 "Quelowicz".
Gospodarka.
W dzielnicy znajduje się kopalnia węgla kamiennego KWK "Chwałowice", Wydział Zamiejscowy w Rybniku Okręgowego Urzędu Miar w Katowicach oraz Sanktuarium św. Teresy od Dzieciątka Jezus.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Ministerstwo Bezpieczeństwa Publicznego utworzyło w Chwałowicach obóz pracy nr 32 podlegający Centralnemu Zarządowi Przemysłu Węglowego, który działał przy KWK Chwałowice.
W południowej części miasta znajduje się osiedle familoków z początku XX wieku.
Przewodniczący Rady Dzielnicy: Joanna Cichecka.
Przewodniczący Zarządu Dzielnicy: Andrzej Wojaczek
Sport.
21 września 1919 roku w Chwałowicach utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Działalność rozpoczęło 10 maja 1920 roku i w momencie tym liczyło 30 członków, a pod koniec roku 42 członków. Koło to podlegało organizacyjnie Towarzystwu Gimnastycznemu „Sokół” w Rybniku i należało do szeregu sekcji gimnastycznych śląskiego Sokoła.
Prezesem organizacji był Antoni Szukalski, naczelnikiem Konstantyn Neuman. W latach 1922-24 działalność została zawieszona. W 1924 roku organizacja otrzymała sztandar. W 1925 roku funkcję prezesa objął Jan Raszyk, sekretarzem był Ewald Rak, skarbnikiem Leopold Kuczera, a naczelnikiem Marcin Franke.
Rozwój działalności Sokoła przerwał w 1939 roku wybuch II wojny światowej. W okresie powojennym nie została reaktywowana ponieważ członkowie oraz sama idea towarzystwa była prześladowana przez władze komunistyczne.

</doc>
<doc id="549494" url="https://pl.wikipedia.org/wiki?curid=549494" title="AA-8 Aphid">
AA-8 Aphid



</doc>
<doc id="549498" url="https://pl.wikipedia.org/wiki?curid=549498" title="Paruszowiec-Piaski">
Paruszowiec-Piaski

Paruszowiec-Piaski – dzielnica Rybnika położona w kierunku północno-wschodnim od centrum miasta przy drodze wojewódzkiej nr 925. Składa się z dawnych jednostek osadniczych: większych Paruszowiec i Piaski, oraz mniejszego Zastawu.
Nazwa.
Nazwy jednostek osadniczych mają swoje historyczne źródła. Paruszowiec wywodzi się prawdopodobnie od imienia "Parus", Piaski wskazują na rodzaj tamtejszej gleby, zaś „Zastaw” – nie będący wymieniony w nazwie dzielnicy – zlokalizowany jest za stawem i rzeką Rudą.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie obecna dzielnica występuje jako kolonia pod polską nazwą "Paruschowiec" oraz nazwą zgermanizowaną "Paruschowitz".
Historia.
Zanim w wyniku procesów urbanizacyjnych Paruszowiec został częścią miasta Rybnik, był osobną wsią.
W 1753 roku, w odpowiedzi na rosnące zapotrzebowanie na wyroby hutnicze dla rodzącej się nowoczesnej gospodarki przemysłowej i rolnictwa, a przede wszystkim dla celów zbrojeniowych (materiałów do produkcji elementów broni palnej, luf armatnich, amunicji, broni białej i oporządzenia wojskowego) w Paruszowcu uruchomiono hutę, występującą następnie pod nazwą "Eliza". Od 1800 r. zarządzał nią doświadczony radca hutniczy (niem. "Hüttenrat") Ephraim Ludwig Gottfried Abt (1752-1819), związany uprzednio z hutami w Ozimku i Gliwicach. Po II wojnie światowej występowała jako Huta Silesia.
W trakcie III powstania śląskiego przez ponad 24 godziny prowadzono walkę o opanowanie Paruszowca, na terenie którego znajdowały się liczne zakłady przemysłowe. Po stronie powstańców poległo sześciu ludzi (Antoni Patron lat 21, Emanuel Szymura lat 22, Piotr Nolepa lat 23, Franciszek Szewczyk lat 24, Wilhelm Pustelny lat 21 oraz Józef Masłowski lat 24), poważniejsze rany odniosło 15 żołnierzy. Po stronie samoobrony niemieckiej było 18 zabitych, wielu odniosło rany lub dostało się do niewoli.
W 1990 r. w miejscu nowo wybudowanego kościoła na Paruszowcu erygowano Parafię św. Jana Sarkandra. Pierwszym proboszczem parafii został ks. Henryk Groborz (zmarł 28 stycznia 2000 roku), który doprowadził do budowy kościoła. 28 października 1998 roku nową świątynię poświęcił abp Damian Zimoń.
Demografia.
W połowie XIX wieku w miejscowości większość stanowiła ludność polska. Topograficzny opis Górnego Śląska z 1865 roku notuje Paruszowiec już jako część Rybnika we fragmencie: "„zur Stadt Rybnik gehoren, enthalt in dem nach Ellguth gehorigen Theile 36 Haushaltungen mit 281 Seelen, von denen 217 nur polnisch sprechen”", czyli w tłumaczeniu na język polski: "„należy do miasta Rybnik, w części Ellguth zawiera 36 gospodarstw domowych liczących 281 dusz, z których 217 mówi tylko po polsku (...)”".
Obecnie liczba mieszkańców wynosi ok. 4428 ("Stan na 30 czerwca 2021 r.").
Gospodarka.
W dzielnicy, przy ulicy Przemysłowej, znajdują się pozostałości Huty Silesia Tereny te zostały rekultywowane i są wykorzystywane przez nowe firmy. Największymi firmami produkcyjni są: Rettig Heating, Purmo, Tenneco Automotive Walker.
Spór o budowę kopalni Paruszowiec.
W lipcu 2016 r. spółka Bapro poinformowała, że na terenie Rybnika planowana jest realizacja projektu inwestycyjnego, zakładającego połączenie w jednej lokalizacji wydobycia węgla, produkcji energii elektrycznej i cieplnej w oparciu o efektywną technologię i wysokojakościowe paliwo węglowe. Zgodnie z założeniami eksploatacja złoża węgla „Paruszowiec” miała być prowadzona w głównej mierze na terenach niezurbanizowanych, w minimalnym stopniu miała dotyczyć zamieszkałych dzielnic Paruszowiec-Piaski, Rybnik-Północ i Wielopole. Koncepcja zakładała rozpoczęcie budowy w trzecim kwartale 2017 roku i zakończenie wartej 8 miliardów złotych inwestycji w 2022 roku.
Pomimo wstępnego zainteresowania planami inwestycyjnymi firmy Bapro, wraz z rosnącym niezadowoleniem mieszkańców centralnych dzielnic Rybnika, w listopadzie 2016 r. rybniccy radni z inicjatywy prezydenta miasta Piotra Kuczery podjęli uchwałę, w której wyrazili swój sprzeciw wobec planów eksploatacji złoża „Paruszowiec”. Sprzeciw ten został wyrażony, po liście otwartym wystosowanym do Prezydenta Miasta Rybnika, w którym swój niepokój wyrazili mieszkańcy dzielnic: Paruszowiec-Piaski, Północ, Wielopole, Kamień, Golejów i Rybnicka Kuźnia.
Przez następne kilka lat narastał spór pomiędzy władzami Rybnikami a firmą Bapro, którego apogeum przypadło na lata 2020–2021. W kwietniu 2020 roku Rada Miasta Rybnika przyjęła uchwałę zmieniająca plan zagospodarowania przestrzennego dla rejonu ulicy Golejowskiej tak, aby uniemożliwić powstanie kopalni w tym miejscu. W odpowiedzi wojewoda śląski Jarosław Wieczorek stwierdził nieważność uchwały, co zostało zaskarżone przez władze miasta Rybnika. W styczniu 2021 roku Wojewódzki Sąd Administracyjny w Gliwicach uchylił decyzję wojewody. 14 września 2021 r. Naczelny Sąd Administracyjny oddalił skargę kasacyjną z kwietnia 2021 r., wniesioną przez wojewodę śląskiego, stwierdzając, że uchwała rybnickich radnych jest ważna.
Potwierdzenie na drodze sądowej ważności uchwały z kwietnia 2020 r. ostatecznie zablokowało możliwość wybudowania kopalni „Paruszowiec” na terenie dzielnicy Paruszowiec-Piaski i okolic.
Sport.
5 maja 2012 r. na boisku znajdującym się przy ulicy za Torem w dzielnicy Paruszowiec-Piaski, rybnicka drużyna futbolu amerykańskiego Rybnik Thunders rozegrała swój pierwszy mecz w Polskiej Ligi Futbolu Amerykańskiego (PLFA). Na inaugurację sezonu rybnickie „Grzmoty” pokonały 36:19 zespół Silvers Olkusz. W swoim debiutanckim sezonie drużyna z Rybnika występowała w Grupie Południowej 2. ligi PLFA, jej rywalami byli: Tychy Falcons, Saints Częstochowa, Tytani Lublin, Ravens Rzeszów, Silvers Olkusz i Diabły Wrocław.
Atrakcje i zabytki.
Jedną z pozostałości po Hucie Silesia jest osiedle robotnicze, którego pozostałości można zobaczyć nieopodal dawnych zabudowań zakładu. Trójkondygnacyjne, ceglane familoki znajdują się przy ul. Przemysłowej i Słonecznej, na ich zapleczu znajdują się zabudowania gospodarcze. Z kolei przy ul. Ogrodowskiego można zobaczyć pięknie odnowione familoki.
W kwietniu 2018 r. w dzielnicy Paruszowiec-Piaski uruchomiona została tężnia solankowa. Inwestycja na miejscu dawnego basenu została zrealizowana w ramach budżetu obywatelskiego. Sercem rybnickiej tężni jest konstrukcja z drewna i gałęzi tarniny, ze spływającą na nie solanką. Całość dopełniają ekrany, chroniące przed nadmiernym nasłonecznieniem i deszczem oraz posadzka z kostki granitowej i betonowej.
W lutym 2019 r. w sąsiedztwie tężni zakończono remont mola, przy stawie rybnym Paruszowiec o powierzchni 12,4 ha, położonego w bezpośrednim sąsiedztwie koryta Rudy. Wykonawca inwestycji usunął beton, a zamiast niego położył deski kompozytowe, odnowił też otaczającą pomost balustradę. W listopadzie 2019 r. molo zostało rozbudowane o funkcjonalny zjazd, przeznaczony dla osób poruszających się na wózkach inwalidzkich oraz dla rodziców z dziećmi w wózkach. Do tego cały teren otacza sieć nowo powstałych ścieżek pieszo-rowerowych.
Transport.
Komunikacja miejska.
W dzielnicy znajduje się kilka przystanków autobusowych rybnickiej komunikacji miejskiej.
Transport kolejowy.
W rybnickiej dzielnicy Paruszowiec-Piaski znajdują się dwa dworce kolejowe:
Rada dzielnicy.
Przewodniczącym rady dzielnicy Paruszowiec-Piaski, znajdującej się przy ul. Wolnej 17 jest Andrzej Oświecimski, jego zastępcą jest Marek Skorupa. Na czele zarządu dzielnicy znajduje się Helena Szuleka, stanowisko wiceprzewodniczącego pełni Łukasz Cofalik.
Pełny skład rady dzielnicy:

</doc>
<doc id="549499" url="https://pl.wikipedia.org/wiki?curid=549499" title="Cradle of Fear">
Cradle of Fear

Cradle of Fear (pl. Kołyska strachu)- horror w reżyserii Alexa Chandona z 2001 zainspirowany filmami-antologią, produkowanymi przez wytwórnię Amicus w latach siedemdziesiątych, które składały się z trzech oddzielnych półgodzinnych filmów, połączonych czwartym. 
Fabuła.
Główny wątek opowiada o seryjnym mordercy, który mści się na ludziach, którzy jego zdaniem odpowiedzialni byli za jego pojmanie.
Główną rolę zagrał Dani Filth, wokalista zespołu Cradle of Filth,a w rolach epizodycznych wystąpili także inni członkowie zespołu.
Obsada.
Źródło: Filmweb
i inni

</doc>
<doc id="549504" url="https://pl.wikipedia.org/wiki?curid=549504" title="Niedobczyce">
Niedobczyce

Niedobczyce (śl. "Ńydobczyce", niem. "Niedobschütz") – dzielnica Rybnika położona w południowo-zachodniej części miasta. W latach 1955-1975 stanowiły samodzielne miasto. Liczy ponad 12 000 mieszkańców.
Miejscowość Niedobczyce była w latach 1945 - 1954 siedzibą gminy Niedobczyce. W 1954 wieś należała i była siedzibą władz gromady Niedobczyce, ale zanim gromada zaczęła funkcjonować, rozwiązano ją i przekształcono w miasto.
Położenie.
Niedobczyce położone są w południowej części Rybnika, na kilku wzgórzach oraz w rozległej dolinie wzdłuż rzeki Nacyny. Od południa Niedobczyce sąsiadują z miastem Radlin w powiecie wodzisławskim, od wschodu z dzielnicą Popielów, z zachodu Niewiadom, z północnego wschodu z dzielnicą Zamysłów oraz z dzielnicą Zebrzydowice z północnego zachodu.
Nazwa.
Nazwa miejscowości pochodzi prawdopodobnie od imienia jej dawnego właściciela - Niedobka, lub Niedobki. Zanim Niedobczyce stały się częścią Rybnika historyczne dokumenty notowały je jako osobną miejscowość. W łacińskim dokumencie z 1228 roku wydanym przez Kazimierza I opolskiego miejscowość zanotowana została w szeregu miejscowości założonych na prawie polskim "iuris Polonici" w zlatynizowanej, staropolskiej formie "Nedobcici". W 1531 notowana jako "Niedobtzitze", a w 1584 jako "Niedobschitz".
Historia.
Dzieje Niedobczyc sięgają XIII wieku. Miejscowość założona była pierwotnie na prawie polskim "iure polonico" i podlegała władzy książęcej Kazimierza I opolskiego. Mieszkańcy wsi zobowiązani byli do świadczenia dla niego powinności służebnych wynikających z tego prawa takich jak: stan, stróża, powoz, przewod, bobrownicy, psiarego i innych. W 1228 Kazimierz opolski przekazał wieś w uposażenie klasztoru w Czarnowąsach zachował jednak przysługujące władzy książęcej prawa polskie.
25 stycznia 1920 roku w Niedobczycach utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Koło to podlegało organizacyjnie Towarzystwu Gimnastycznemu „Sokół” w Rybniku i należało do szeregu sekcji gimnastycznych śląskiego Sokoła. W roku 1932 niedobczyckie koło tej organizacji liczyło 42 członków.
W 1955 roku, miejscowość po połączeniu z sąsiednim Niewiadomiem (Górnym i Dolnym), Beatą, Popielowem i Radziejowem, otrzymała prawa miejskie. Ten stan trwał do 1975 roku, kiedy Niedobczyce stały się jedną z dzielnic Rybnika.
Ludzie związani z miejscowością.
14 lutego 1928 roku urodził się w Niedobczycach Władysław Basista, 25 października 1934 roku Damian Zimoń, a 18 kwietnia 1937 roku Alojzy Gryt.
Zabudowa.
W dzielnicy znajdują się m.in.: 

</doc>
<doc id="549509" url="https://pl.wikipedia.org/wiki?curid=549509" title="Północ (Rybnik)">
Północ (Rybnik)

Rybnik-Północ – jedna z dzielnic Rybnika, która graniczy od południa z centrum miasta, liczy ok. 7 380 mieszkańców. 
W dzielnicy znajduje się m.in.: Kaplica św. Urbana przy ul. Gliwickiej, Cmentarz komunalny w Rybniku, Stadion Miejski w Rybniku, basen „Ruda”, Państwowy Szpital dla Nerwowo i Psychicznie Chorych w Rybniku oraz hipermarket Carrefour wraz z Galerią Śląską.

</doc>
<doc id="549513" url="https://pl.wikipedia.org/wiki?curid=549513" title="Bezkręgowiec">
Bezkręgowiec



</doc>
<doc id="549515" url="https://pl.wikipedia.org/wiki?curid=549515" title="Rybnik - Północ">
Rybnik - Północ



</doc>
<doc id="549519" url="https://pl.wikipedia.org/wiki?curid=549519" title="Boguszowice Osiedle">
Boguszowice Osiedle

Boguszowice Osiedle – dzielnica Rybnika licząca ok. 10 500 mieszkańców, 1962-75 część miasta Boguszowice. Na terenie dzielnicy znajduje się kopalnia Jankowice. Zakład wchodzi w skład kopalni zespolonej ROW należącej do Polskiej Grupy Górniczej.
Historia.
Przed włączeniem do Rybnika, Boguszowice były osobną miejscowością i w latach 1962-1975 posiadały prawa miejskie licząc ok. 20 tys. mieszkańców. W roku 1975 w wyniku reformy administracyjnej włączone zostały do Rybnika. Wiele nazw ulic zostało zmienionych, aby ich nazwy nie kolidowały z ulicami w Rybniku np. ulicę Powstańców zmieniono na Strażacką.
Architektura.
Najstarszą częścią dzielnicy są tereny obejmujące kopalnię oraz przylegające do niej familoki, tradycyjne robotnicze domy mieszkalne pochodzące jeszcze sprzed II wojny światowej.
Główne, a zarazem właściwe osiedle oddzielone jest od kopalni lasem i stanowi skupisko bloków mieszkalnych, wśród których znajduje się kościół parafialny pw. Świętej Barbary. Starsza część dzielnicy to nazywane zwyczajowo dolne osiedle, albo Stary Pekin powstały w latach pięćdziesiątych XX w. W pejzażu tej części Boguszowic Osiedla dominują bloki w stylu socrealistycznym podobne do tych z warszawskiego Mariensztatu. Nowsza część dzielnicy to tzw. Osiedle Południe, w której przeważają bloki mieszkalne niskiej zabudowy.
Sport.
16 maja 1920 roku w Boguszowicach utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Koło to podlegało organizacyjnie Towarzystwu Gimnastycznemu „Sokół” w Rybniku i należało do szeregu sekcji gimnastycznych śląskiego Sokoła. Początkowo w roku 1920 koło tej organizacji liczyło 12 członków. Rozwój działalności Sokoła przerwał w 1939 roku wybuch II wojny światowej. W okresie powojennym nie została reaktywowana ponieważ członkowie oraz sama idea towarzystwa była prześladowana przez władze komunistyczne.
Obecnie przy miejscowej kopalni znajduje się hala sportowa MOSiR Rybnik oraz kryta pływalnia. W dzielnicy działa wielosekcyjny Klub Sportowy Górnik Boguszowice oraz Klub Szachowy "Zefir" Boguszowice. 
Od roku 2011 funkcjonuje również drużyna brazylijskiego Jiu Jitsu - Bastion- Rybnicki Klub BJJ / Submission. Klub znajduje się Gimnazjum nr 5 im. Władysława Webera ul. Żurawia 7. Zawodnicy odnoszą liczne sukcesy w Bjj.
Edukacja.
Do obiektów edukacyjnych położonych na terenie dzielnicy należą: szkoła podstawowa nr 18, gimnazjum nr 5, VI Liceum ogólnokształcące im. Marii Skłodowskiej-Curie w Zespole Szkół Ponadpodstawowych nr 1 oraz Dom Kultury i przylegające do niego Kino Zefir. Na osiedlu znajduje się osiedlowy park. Do dzielnicy przylega Staw Papierok. 
Handel.
Dzielnica charakteryzuje się dużą ilością punktów usługowych, handlowych, rekreacyjnych i edukacyjnych (np. klub malucha i sala zabaw dla dzieci "Kinder Klub"), mimo że jest dość oddalona od centrum miasta. Graniczy z innymi dzielnicami Rybnika: Kłokocin i Boguszowice Stare a także z Gminą Świerklany oraz miastem Żory.
Powstało tu też kilka marketów handlowych: SPAR, Biedronka, Stokrotka, Tesco oraz Lidl, a także pasaż handlowo - usługowy w byłym Domu Górnika oraz targowisko.
Komunikacja.
Dzielnica znajduje się w obrębie 7 linii rybnickiego ZTZ.
Linki zewnętrzne.
Portal informacyjny o Boguszowicach
Oficjalna strona dzielnicy Boguszowice-Osiedle

</doc>
<doc id="549520" url="https://pl.wikipedia.org/wiki?curid=549520" title="SKS Polphamra-Pakmet Starogard Gd.">
SKS Polphamra-Pakmet Starogard Gd.



</doc>
<doc id="549521" url="https://pl.wikipedia.org/wiki?curid=549521" title="Polpharma-Pakmet Starogard Gd.">
Polpharma-Pakmet Starogard Gd.



</doc>
<doc id="549522" url="https://pl.wikipedia.org/wiki?curid=549522" title="Grzegorz Kukiełka">
Grzegorz Kukiełka

Grzegorz Kukiełka (ur. 20 lutego 1983 w Zielonej Górze) – polski koszykarz grający na pozycji rzucającego obrońcy. Reprezentant Polski do lat 16, 18 i 20. Uczestnik mistrzostw Europy do lat 16 z 1999.
Wychowanek Zastalu Zielona Góra. W sezonie 1999/2000 trafił do SMS PZKosz Warka i znów wrócił do "grodu Bachusa". W 2001 trafił do Polpharmy Starogard Gdański, z którą awansował do ekstraklasy i zadebiutował w niej 16 października 2004 w wygranym (87:78) meczu przeciwko inowrocławskiej Noteci. W sezonie 2004/2005 rozegrał w PLK 24 spotkania, grając średnio po 12,9 minut oraz notując po 5,6 punktów. Najwięcej punktów w sezonie - 20, zdobył przeciwko Astorii Bydgoszcz w meczu play-off (64:72), rozegranym 23 kwietnia 2005. W sezonie 2005/2006 trafił do Astorii Bydgoszcz. Rozegrał w niej 28 spotkań, zdobywając średnio 6,7 punktu w ciągu 16 minut gry. Jego rekord punktowy (24 punkty) miał miejsce 19 kwietnia 2006 w Koszalinie przeciwko miejscowemu AZSowi. W sezonie 2007/2008 ponownie reprezentował barwy macierzystego klubu. Sezon 2008/2009 spędził w Zniczu Jarosław grającym w PLK. Od sezonu 2009/2010 ponownie występował w Zastalu Zielona Góra, z którego odszedł po zakończeniu sezonu 2010/11. Następnie występował w Sportino Inowrocław (2011–2012), Polonii Przemyśl (2012–2013) i Polpharmie Starogard Gdański (2013–2015). W lipcu 2015 został zawodnikiem Anwilu Włocławek, z którego w styczniu 2016 przeniósł się do Legii Warszawa. W sezonie 2018/2019 występował w I ligowej Astorii Bydgoszcz. Po roku przerwy, przed sezonem 2020/2021 wrócił w rodzinne strony i związał się z II ligową drużyną BC Swiss Krono Żary.
Kukiełka był reprezentantem Polski do lat 16, 18 i 20. Z pierwszą z tych kadr w 1999 zajął 10. miejsce w turnieju finałowym mistrzostw Europy do lat 16, będąc czwartym najlepszym strzelcem tych zawodów (średnio 19,4 punktu na mecz). Z pozostałymi dwoma reprezentacjami uczestniczył w turniejach kwalifikacyjnych do finałów mistrzostw Europy w tych kategoriach wiekowych.

</doc>
<doc id="549523" url="https://pl.wikipedia.org/wiki?curid=549523" title="Zastal Karl Eppe Zielona Góra">
Zastal Karl Eppe Zielona Góra



</doc>
<doc id="549524" url="https://pl.wikipedia.org/wiki?curid=549524" title="Niewiadom">
Niewiadom

Niewiadom (śl. "Niewiadům", niem. "Niewiadom", czes. "Nevědomí") – dzielnica Rybnika położona w południowo-zachodniej części Rybnika, w pobliżu granicy z Rydułtowami i Radlinem.
Składa się z dwóch dawnych wsi i jednego obszaru dworskiego:
Cały obszar wraz z Niedobczyami włączono do Rybnika 27 maja 1975.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy oznaczającej brak wiedzy – "niewiedzy". W swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę miejscowości wymienia nazwę "Niewiadom" podając jej znaczenie "„Unbekannter Ort”", czyli po polsku "„Nieznana, niewiadoma miejscowość”".
Topograficzny opis Górnego Śląska z 1865 r. notuje dwie miejscowości o tej nazwie "Ober-Niewiadom" oraz "Nieder-Niewiadom".
11 sierpnia 1931 r. zmieniono nazwę gminy "Niewiadom-Górny" na "Niewiadom".
Górny Niewiadom zwyczajowo nazywany jest „Hoymą” lub „Ignacym” – nazwy te pochodzą od nazw kopalni. Dolny Niewiadom zwany jest Buzowicami; јest to najdalej na zachód wysunięta część Rybnika.
Historia.
W owym czasie wieś stanowiła majątek rycerski. Często zmieniała właścicieli, a jednym z nich był m.in. rycerz Wacław Kropacz z Niewiadomia ((czes.) "Václav Kropáč z Nevědomí"), który brał udział w kampanii węgiersko-śląskiej przeciwko Wacławowi III Rybnickiemu. Na mocy pokoju ziemskiego z 6 czerwca 1473 r. rycerz ten wszedł w posiadanie Rybnika.
Zabytki.
W dzielnicy znajdują się m.in.:
 Szlak Zabytków Techniki Województwa Śląskiego

</doc>
<doc id="549526" url="https://pl.wikipedia.org/wiki?curid=549526" title="Smolna (Rybnik)">
Smolna (Rybnik)

Smolna - dzielnica miasta Rybnik od 1907 r. położona w południowej części miasta. Zamieszkuje ją 6693 osób.
Położenie.
Dzielnica graniczy ze śródmieściem Rybnika od jego południowej strony. 
Dojazd: autobusami komunikacji miejskiej do przystanku "Smolna Osiedle" liniami 1, 2, 3, 4, 6, 7, 8, 9, N3, 216, E3. Znajduje się przy drodze krajowej nr 78. Ulica Wodzisławska, jako jedna z osi dzielnicy, przebiega od ronda u zbiegu ulic Hallera, Raciborskiej i Dworek w kierunku południowym aż do Radlina i dalej do Wodzisławia Śląskiego.
Nazwa.
Wieś wzmiankowana po raz pierwszy w łacińskim dokumencie z 1223 roku wydanym przez biskupa wrocławskiego Lorenza gdzie zanotowana została w obecnej polskiej formie "„Smolna”".
Według Heinricha Adamy'ego nazwa miejscowości pochodzi od polskiej nazwy "smoły" i wiąże ją z miejscem jej produkcji. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę miejscowości wymienia on w obecnej polskiej formie "Smolna" podając jej znaczenie "Teerosenplatz" czyli po polsku "miejsce smoły".
Kultura.
Od kilku lat prężnie rozwija się życie społeczno - kulturalne dzielnicy. Do kalendarza imprez miejskich na stałe wpisały się m.in.:
Co roku Rada Dzielnicy organizuje kilka turniejów darta, skata i tenisa stołowego. Do tradycji przeszły także festyny SP2, odbywające się w dniu Bożego Ciała oraz Festyn Rodzinny, organizowany przez Przedszkole nr 17.
Zabytki.
W dzielnicy nie ma obiektów zabytkowych. Jest jednak kilka ciekawych miejsc i zakątków, w których mieszkańcy spędzają wolny czas. Często odwiedzane są, szczególnie przez młodych mieszkańców, stadnina koni Ranczo Gena oraz korty tenisowe Alicja. Popularność zyskała sobie również grota solna. Dzielnica może się natomiast pochwalić ciekawostką przyrodniczą. Na jej terenie, dokładnie na placu kościelnym parafii Św. Józefa, rosła 160-letnia wierzba krucha. Drzewo w swym obwodzie liczyło 540 centymetry,zgodnie z uchwałą rady miasta i wniosku zakonu braci mniejszych zostało wycięte w kwietniu 2012r. Na uwagę zasługują przydrożne krzyże i kapliczki przy ul. Raciborskiej, Wodzisławskiej, Krzyżowej i Wiejskiej.
Od listopada 2006 roku w internecie funkcjonuje portal dzielnicy Smolna.
Obiekty i instytucje.
Osiedle Kilińskiego
Szkoła Podstawowa nr 2 - wybudowana w 1879 roku, jeden z najstarszych obiektów tego typu w mieście
Szkoła Podstawowa nr 34 - siedziba Rady Dzielnicy
Kościół oo. Franciszkanów - wzniesiony w 1937 roku
Zespół Pieśni i Tańca "Przygoda" - odnoszący sukcesy w kraju i za granicą
Biblioteka i czytelnia dla dzieci - filia 6 oddział dla dzieci PiMBP w Rybniku
Przedszkole nr 2
Przedszkole nr 17 im. Jana Brzechwy
Blok Alo

</doc>
<doc id="549527" url="https://pl.wikipedia.org/wiki?curid=549527" title="Zerwa Cylowa">
Zerwa Cylowa

Zerwa Cylowa – czynne osuwisko w paśmie Babiej Góry w Beskidzie Żywieckim. Znajduje się na północnym stoku Małej Babiej Góry (Cyla),na wysokości Markowego Potoku (Klinowego Potoku). Osuwisko powstało w roku 1962. Odnawiało się w 1967, 1982 oraz w 2000 roku. Język osuwiska miał kilkadziesiąt metrów szerokości i około 600 m długości. Zniszczony został kilkudzięsięcioletni las oraz Górny Płaj, a biegnący nim na tym odcinku czerwono znakowany szlak turystyczny był przez jakiś czas zamknięty. Obecnie szlak turystyczny został wyremontowany i jest czynny. 
Las w rejonie Zerwy Cylowej na tzw. Klinie jest zniszczony; świerki są uschnięte, a wiele z nich jest połamanych lub wywróconych przez wiatr. Najprawdopodobniej przyczyną tego jest zmiana warunków wodnych spowodowana przez osuwisko. Dowodem na to jest Klinowy Potok. Dawniej płynęło nim sporo wody, po ostatnim osuwie zanikł, obecnie z powrotem odradza się, ale jako kilka odrębnych strumyków.

</doc>
<doc id="549528" url="https://pl.wikipedia.org/wiki?curid=549528" title="Popielów (Rybnik)">
Popielów (Rybnik)

Popielów - dzielnica Rybnika położona na południowych obrzeżach miasta przy trasie Rybnik-Wodzisław-Chałupki w pobliżu granicy z Radlinem i Marklowicami w powiecie wodzisławskim. Liczba mieszkańców Popielowa wynosi ok. 3300. 
W dzielnicy znajduje się m.in. kościół pod wezwaniem Trójcy Przenajświętszej, wybudowany w 1933 roku. Dzielnica ta jest objęta obecnie realizowanym projektem budowy systemu kanalizacji sanitarnej. Przez dzielnice przepływa rzeka Nacyna. 

</doc>
<doc id="549529" url="https://pl.wikipedia.org/wiki?curid=549529" title="Zamysłów (Rybnik)">
Zamysłów (Rybnik)

Zamysłów – dzielnica Rybnika położona w bezpośrednim sąsiedztwie obszaru Śródmieścia, po jego południowej stronie. Przez dzielnicę przepływa rzeka Nacyna.
Liczba mieszkańców ok. 3 372 (2019). 
W dzielnicy znajduje się m.in. kościół pw. Niepokalanego Poczęcia Najświętszej Maryi Panny.
Historia.
Utworzenie osady nastąpiło późno, bo dopiero na przełomie XVI i XVII wieku, było ono związane z występowaniem na jej terenie złóż cyny. W tym czasie w okolice dzisiejszego Zamysłowa dotarli poszukiwacze tego metalu. Miejscowa ludność zaczęła o nich mówić, że przyjechali ”na cyna” czyli po cynę. Złoża tego właśnie metalu odkryto w pobliżu rzeki, tłumaczy to jej późniejszą nazwę „Nacyna”. Legenda tłumacząca nazwę Zamysłów mówi że Czesi wydobywający cynę doszli do wniosku iż cały biznes nie przynosi już zysku i właśnie wtedy zaczęli zamyślać się nad dalszym kontynuowaniem działalności. 
1 grudnia 1945 włączony do Rybnika, co sformalizowano 1 stycznia 1951 (patrz gmina Zamysłów).
Obiekty.
Na Zamysłowie znajdują się:

</doc>
<doc id="549531" url="https://pl.wikipedia.org/wiki?curid=549531" title="Kłokocin">
Kłokocin

Kłokocin – dzielnica Rybnika położona na południowo-wschodnich obrzeżach miasta. Liczbę mieszkańców szacuje się na 2591 osób. Położony jest bliżej Żor niż centrum Rybnika.
Wcześniej Kłokocin był osobną wsią. 31 grudnia 1961 włączony do Boguszowic, a 27 maja 1975 wraz z nimi do Rybnika.
Nazwa.
W 1295 w "Liber fundationis episcopatus Vratislaviensis" miejscowość wymieniona jest jako "Clocochina" we fragmencie "Clocochina decima more polonico", jako wieś położona w pobliżu Rybnika, Żor i Wodzisławia.
Komunikacja.
Przez dzielnicę przebiega Autostrada A-1. Jest to jedna ze słabiej związanych z miastem dzielnic. Leży na pograniczu miasta Żory oraz Boguszowic – innej dzielnicy Rybnika. Komunikacja Kłokocina z resztą miasta należy do jednej ze słabiej rozwiniętych (dwie linie autobusowe – „45” i „42”), przez co większość mieszkańców korzysta z prywatnych środków lokomocji. Dzielnicę tę można uznać za jedną z najlepiej przygotowanych pod budowę domków jednorodzinnych w mieście. Zarówno duża liczba gruntów oraz zanik wiejskiej charakterystyki dzielnicy na poczet „przedmieść dużego miasta” sprawiają, że przed Kłokocinem stoi perspektywa dalszego rozwoju, co może być korzystne dla „pogórniczego” miasta.

</doc>
<doc id="549533" url="https://pl.wikipedia.org/wiki?curid=549533" title="Wielopole (Rybnik)">
Wielopole (Rybnik)

Wielopole (niem "Wielepole") – dzielnica Rybnika położona na północ od centralnego obszaru miasta, przy Drodze krajowej nr 78. Liczba mieszkańców ok. 1800. W dzielnicy znajduje się m.in. kościół pw. św. Katarzyny i Matki Boskiej Różańcowej, zabytek pochodzący z 1534 roku został przeniesiony z Gierałtowic. W latach 1945-1954 Wielopole było siedzibą gminy Wielopole, a od 1973 roku stało się dzielnicą miasta.
Nazwa.
Według niemieckiego językoznawcy Heinricha Adamy’ego nazwa wywodzi się od połączenia dwóch polskich słów "„wiele”" oraz "„pole”" i oznacza "miejsce wielu pól". W swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę wymienia "Wielepole" podając jej znaczenie "„Grosfeld”", czyli w języku polskim "„Wielkie pole”".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Wielopołe".
Historia kościoła w Wielopolu.
Drewniany kościół parafialny pw. św. Katarzyny wzniesiony został z fundacji Stanisława Dąbrówki w 1534 roku. Zbudowano go w Gierałtowicach w konstrukcji zrębowej na planie dwudzielnym obejmującym trójbocznie zamknięte prezbiterium (orientowane) z przybudowaną zakrystią i szerszą nawą. W 1844 roku cieśla Mateusz Pindur z Chudowa dobudował do kwadratowej nawy wieżę o konstrukcji słupowej na wzór starych dzwonnic. W 1976 roku gierałtowicki kościół przeniesiono do Wielopola.
Do wnętrza świątyni prowadzą dwa wejścia – czołowe od strony wieży z drzwiami ozdobionymi gotyckimi okuciami i boczne od strony nawy, poprzedzone małą kruchtą zbudowaną na słup. Prezbiterium i nawa pokryte są oddzielnymi dachami siodłowymi pobitymi gontem. Nad wyższym dachem nawy wyrasta smukła, ośmioboczna wieżyczka na sygnaturkę. Kościół był odnawiany w XVII i remontowany w XX wieku. W czasie tego remontu odkryto niezwykle cenną polichromię patronową z ok. 1534 roku wykonaną na deskowanym stropie. Wśród różnorodnych motywów polichromii występują: orły piastowskie w tarczach gotyckich, a także postać patronki kościoła. W tylnej części nawy znajduje się chór muzyczny wsparty na czterech słupach, mieszczący współczesne organy elektroniczne. Wnętrze pozbawione jest obecnie dawnego, zabytkowego wyposażenia, do którego należały m.in. zabytkowe ołtarze, ambona i unikatowe ławki renesansowe z „wyciągami”. Zabytkowy obraz św. Katarzyny z 1828 roku. Malowany przez Franciszka Froemla z Moraw (pochodzący z dawnego ołtarza głównego) i wspominana wyżej późnogotycka polichromia patronowa. Na ścianach obitych współczesną boazerią rozmieszczono obrazy stacyjne Męki Pańskiej z napisami polskimi z 1841 roku (mal. T.Pulczyk). Kościół z Wielopola jest obecnie najstarszym na ziemi rybnickiej zabytkiem budownictwa drewnianego i dzięki najstarszej zachowanej polichromii patronowej w województwie śląskim ma szczególną wartość dla dziedzictwa i rozwoju kulturalnego.
Historia parafii.
Pierwsze wzmianki o Wielopolu pochodzą z 1311. W dekrecie wizytacyjnym parafii św. Antoniego w Rybniku w 1972 było polecenie prowadzenia katechizacji w Wielopolu. Początkiem wszelkiej działalności i życia religijnego w Wielopolu była zbudowana pod koniec XVIII wieku przydrożna kapliczka Matki Boskiej Różańcowej. Mimo niewielkich rozmiarów stała się głównym miejscem w dzielnicy. 24 czerwca 1975 ks. Rzerzucha mianowany został rektorem tej kaplicy. 16 września 1975 uzyskano zezwolenie na przeniesienie z Gierałtowic do Wielopola zabytkowego kościoła drewnianego św. Katarzyny. 17 grudnia 1976 erygowana została w Wielopolu stacja duszpasterska. W dwa dni później biskup katowicki Herbert Bednorz poświęcił kościół na nowym miejscu. Parafia została ustanowiona 27 lutego 1977.

</doc>
<doc id="549534" url="https://pl.wikipedia.org/wiki?curid=549534" title="Tomasz Zabłocki">
Tomasz Zabłocki

Tomasz Zabłocki (ur. 27 lutego 1978 w Bielawie) – były polski koszykarz. Wychowanek Turowa Zgorzelec.

</doc>
<doc id="549540" url="https://pl.wikipedia.org/wiki?curid=549540" title="Robert Witschge">
Robert Witschge



</doc>
<doc id="549542" url="https://pl.wikipedia.org/wiki?curid=549542" title="Pschow">
Pschow



</doc>
<doc id="549545" url="https://pl.wikipedia.org/wiki?curid=549545" title="Detal-Met Noteć Inowrocław">
Detal-Met Noteć Inowrocław



</doc>
<doc id="549546" url="https://pl.wikipedia.org/wiki?curid=549546" title="Łukasz Kwiatkowski">
Łukasz Kwiatkowski



</doc>
<doc id="549549" url="https://pl.wikipedia.org/wiki?curid=549549" title="Granatnik HK69">
Granatnik HK69

40 mm granatnik HK69 – niemiecki granatnik. 
Granatnik został opracowany i produkowany w firmie Heckler &amp; Koch. Dzięki uniwersalnej konstrukcji mógł być wykorzystywany samodzielnie (po dołączeniu kolby) lub jako granatnik podlufowy (razem z karabinem G3). Zastąpiony wyspecjalizowanymi granatnikami HK69A1 (samodzielny) i HK 79 (podlufowy). 
Budowa.
Ze stopów aluminiowych wykonane są główne części i zespoły granatnika. W komorze zamkowej jest osadzona bruzdowana lufa. Posiada przymocowany do lufy chwyt z mechanizmem spustowym i bezpiecznikiem. Na wsporniku umieszczone są przyrządy celownicze, a wspornik może być zakładany z lewej lub prawej strony komory zamkowej. W górnej części komory zamkowej są uchwyty, które służą do mocowania granatnika do karabinu.

</doc>
<doc id="549550" url="https://pl.wikipedia.org/wiki?curid=549550" title="Lista obiektów transneptunowych">
Lista obiektów transneptunowych

Oto lista (niepełna) planetoid zwanych transneptunami (skrót ang. TNO – "trans-Neptunian object") i ich księżyców w kolejności odkrywania.

</doc>
<doc id="549558" url="https://pl.wikipedia.org/wiki?curid=549558" title="Zdzisław Pacak-Kuźmirski">
Zdzisław Pacak-Kuźmirski

Zdzisław Józef Pacak-Kuźmirski ps. „Andrzej” (ur. 6 stycznia 1911, zm. 27 stycznia 1981 w Krakowie) – podpułkownik Wojska Polskiego.
Życiorys.
W latach 1931–1933 był podchorążym Szkoły Podchorążych Piechoty w Ostrowi-Komorowie. 5 sierpnia 1933 Prezydent RP Ignacy Mościcki mianował go podporucznikiem w korpusie oficerów piechoty ze starszeństwem z dniem 15 sierpnia 1933 i 492. lokatą, a minister spraw wojskowych wcielił do 40 pułku piechoty „Dzieci Lwowskich” we Lwowie. Na stopień porucznika został mianowany ze starszeństwem z 1 stycznia 1936 i 307. lokatą w korpusie oficerów piechoty.
W kampanii wrześniowej 1939 uczestniczył w obronie Warszawy, jako dowódca 8. kompanii 40 pp. Bohatersko bronił historycznej reduty 56 przy ul. Wolskiej przed oddziałami niemieckiej 4 Dywizji Pancernej. 9 września do obrony Woli wykorzystał około 100 beczek terpentyny z Fabryki Przetworów Chemicznych „Dobrolin“ przy ul. Wolskiej 157/159, które zostały ustawione na odcinku 100-metrowym w odległości około 60 m od reduty. Kilka z nich zapaliło się jeszcze przed atakiem nieprzyjaciela od wybuchu bomb lotniczych wroga. Gdy pierwsze czołgi niemieckie podjeżdżały do barykady zbudowanej w poprzek ul. Wolskiej por. Pacak wydał rozkaz otwarcia ognia. W ciągu paru minut ulica Wolska zamieniła się w wielkie ognisko palącej się terpentyny rozlanej na bruku z rozbitych beczek.
Po kapitulacji załogi stolicy dostał się do niemieckiej niewoli. Przebywał w Oflagu II C Woldenberg. W nocy z 18 na 19 marca 1942 w brawurowy sposób uciekł z obozu z czterema towarzyszami: por. Jerzym Kleczkowskim por. Edwardem Madejem, por. Kazimierzem Nowosławskim i ppor. Zygmuntem Siekierskim. Jeńców wyprowadził wówczas z obozu kpt. Pacak-Kuźmirski wraz z pełniącym rolę „konwojenta” ppor. Siekierskim, który został w tym celu przebrany w mundur wartownika oraz uzbrojony w drewnianą imitację karabinu typu Mauser.
Zastępca dowódcy i szefa operacyjnego Komendy Głównej AK „Osa-Kosa” (Organizacja Specjalnych Akcji Bojowych) w stopniu porucznika piechoty. W latach 1943–1944 dowódca Partyzanckiej Dywizji Karpackiej obszaru lwowskiego AK. W latach 1948–1956 więziony przez komunistów we Wronkach i Rawiczu.
Zmarł 27 stycznia 1981 w Krakowie. Został pochowany na Cmentarzu wojskowym przy ul. Prandoty w Krakowie (kwatera 7 wojsk.-1-15).
W kwietniu 2005 nazwę płk. Zdzisława Kuźmirskiego-Pacaka nadano skwerowi znajdującemu się w rejonie ulic Wolskiej i Kasprzaka na warszawskiej Woli.

</doc>
<doc id="549566" url="https://pl.wikipedia.org/wiki?curid=549566" title="Niall Quinn">
Niall Quinn

Niall Quinn MBE (ur. 6 października 1966 w Perrystown), irlandzki piłkarz grający na pozycji napastnika, trener i działacz piłkarski. Z reprezentacją Irlandii, w której barwach rozegrał 91 meczów, brał udział w mistrzostwach świata 1990 i 2002. Był zawodnikiem Arsenalu, Manchesteru City i Sunderlandu A.F.C. Od 3 czerwca 2006 roku do października 2011 roku był prezesem tego ostatniego klubu. Kawaler Orderu Imperium Brytyjskiego (MBE, 2003).
Kariera piłkarska.
Jest wychowankiem irlandzkiego klubu Manortown United.
Sukcesy piłkarskie.
W barwach Arsenalu FC rozegrał 67 meczów i strzelił 14 goli. W barwach Manchesteru City rozegrał 203 mecze i strzelił 66 goli. W barwach Sunderlandu AFC rozegrał 212 meczów i strzelił 69 goli.
W reprezentacji Irlandii od 1986 do 2002 roku rozegrał 91 meczów i strzelił 21 goli – start w mistrzostwach świata 1990 (ćwierćfinał) i 2002 (1/8 finału). Z udziału w Mundialu 1994 wyeliminowała go kontuzja.

</doc>
<doc id="549569" url="https://pl.wikipedia.org/wiki?curid=549569" title="Kris Kristofferson">
Kris Kristofferson

Kris Kristofferson, właśc. Kristoffer Kristian Kristofferson (ur. 22 czerwca 1936 w Brownsville w Teksasie) – amerykański aktor, piosenkarz, kompozytor i autor tekstów piosenek. Legenda muzyki folk i country.
W 1985 dołączył do innych artystów country, Waylona Jenningsa, Williego Nelsona i Johnny’ego Casha, tworząc supergrupę muzyki country The Highwaymen i utworzył kluczową siłę twórczą w ruchu wyjętych spod prawa muzyki country, który odrzucił machinę muzyczną Nashville na rzecz niezależnego pisania i produkcji piosenek.
Życiorys.
Wczesne lata.
Urodził się w Brownsville w Teksasie jako najstarsze z trojga dzieci Mary Ann (z domu Ashbrook; 1911–1985) i Larsa Henry’ego Kristoffera Kristoffersona (1905–1971), generała majora Amerykańskich Sił Powietrznych. Jego ojciec był pochodzenia szwedzkiego, a matka miała korzenie angielskie, szkocko-północnoirlandzkie, niemieckie, szwajcarsko-niemieckie i holenderskie. Dorastał z siostrą Karen Kirschenbauer (1938–2005) i bratem Kraigherem (ur. 1943). Jego dziadkowie ze strony ojca, Lars Kristofferson (1840–1900) i Elin Karolina Kristofferson (z domu Johansson), byli szwedzkimi imigrantami.
Swoje dzieciństwo spędził w większości na podróżach po Stanach Zjednoczonych. W 1954 ukończył San Mateo High School, szkołę średnią w San Mateo, w stanie Kalifornia. Po ukończeniu w 1958 roku wydziału filozofii w Poloma College w Claremont w stanie Kalifornia i otrzymaniu prestiżowego stypendium Rhodes, podjął studia na wydziale historii literatury angielskiej na Uniwersytecie Oksfordzkim w Oksfordzie.
Dorabiał jako barman, stróż w Columbia Studios, pilot śmigłowca wożący załogi platform wiertniczych, grał zawodowo w futbol amerykański i pod pseudonimem „Kris Carson” komponował piosenki. W latach 1964-68 odbył pięcioletnią służbę wojskową jako pilot w oddziałach Amerykańskich Siłach Powietrznych stacjonujących w Niemczech. Rozpoczął występy w klubach wojskowych.
Kariera.
Po wyjściu z wojska, w 1965 miał podjąć pracę jako wykładowca na West Point, zanim wyjechał na wakacje do Nashville, gdzie zetknął się z nurtem muzyki country. Pracował w różnych dziwnych miejscach, m.in. zamiatał podłogi w Columbia Studios. Tam poznał Johnny’ego Casha, który początkowo przyjął niektóre z piosenek Kristoffersona, ale nie zdecydował się ich nagrać, oraz był obecny w studiu przy realizacji albumu Boba Dylana „Blonde on Blonde”.
W 1966 roku Dave Dudley nagrał udany singiel „Viet Nam Blues”. W 1967 roku Kristofferson podpisał kontrakt z Epic Records i wydał singiel „Golden Idol”. Od 1970 występował na estradzie i nagrywał płyty. Stał się laureatem trzech nagród Grammy. Wylansował m.in. takie przeboje jak „Sunday Mornin' Comin' Down”, „Help Me Make it Through the Night”, „For the Good Times””, „Loving Her Was Easier” i „Why Not”. Jego piosenki wykonywali w swoim repertuarze m.in. Janis Joplin ("Me and Bobby McGee"), Elvis Presley ("Why My Lord"), Roger Miller, Johnny Cash, Sammi Smith i Jerry Lee Lewis ("Once More with the Feeling"). Wraz z Williem Nelsonem, Johnnym Cashem i Waylonem Jenningsem założył zespół "The Highwaymen".
Przygodę z kinem Kristofferson – wówczas już ceniony wokalista i kompozytor – rozpoczął na początku lat 70. od występu w dramacie Dennisa Hoppera "Ostatni film" ("The Last Movie", 1971) jako rybałt kowboj i kompozytor muzyki filmowej. Rok potem w społeczno-obyczajowym dramacie "Cisco Pike" (1972) zagrał tytułową postać muzyka, który z trudem wiążącego koniec z końcem i zaczyna zarabiać na życie jako diler marihuany. Doceniono go po przejmująco zagranej roli Williama H. Bonneya/Billy’ego Kida, bandyty broniącego za wszelką cenę swej wolności w westernie Sama Peckinpaha "Pat Garrett i Billy Kid" ("Pat Garrett and Billy the Kid", 1973), za którą zdobył nominację do nagrody BAFTA Film. W ekranizacji powieści Yukio Mishimy "Żeglarz, który utracił łaski morza" ("The Sailor Who Fell from Grace with the Sea", 1976) zagrał drugiego oficera statku handlowego, Jima Camerona, który angażuje się w związek z wdową (Sarah Miles). Z jego aktorskich dokonań doceniono postać gwiazdora rocka nadużywającego alkoholu w melodramacie muzycznym "Narodziny gwiazdy" ("A Star Is Born", 1976) u boku Barbry Streisand, za którą odebrał nagrodę Złotego Globu.
Zasłynął także z roli zbuntowanego kierowcy ciężarówki, Martina Penwalda o przezwisku „Gumowy Kaczor”, który rozpoczyna brawurową ucieczkę przez lokalnym szeryfem w sensacyjnym filmie drogi Sama Peckinpaha "Konwój" ("Convoy", 1978) z Ali MacGraw. Jednak jego kreacja szeryfa Jamesa Averilla w westernie Michaela Cimino "Wrota niebios" ("Heaven's Gate", 1980) i postać bankiera Hubbela Smitha w dramacie Alana J. Pakuli "Prolongata" ("Rollover", 1981) z Jane Fondą były nominowane do antynagrody Złotej Maliny dla najgorszego aktora. Za oryginalną muzykę skomponowaną do dramatu muzycznego "Autor tekstu" ("Songwriter", 1984) zdobył nominację do Oscara. W telewizyjnym westernie NBC "Ostatnie dni Franka i Jesse’ego Jamesów" ("The Last Days of Frank and Jesse James", 1986) u boku Johnny’ego Casha zagrał legendarneo bandytę Dzikiego Zachodu – Jesse’ego Jamesa. W nominowanym do Oscara za najlepszy scenariusz dramacie "Na granicy" ("Lone Star", 1996) wcielili się w skorumpowanego szeryfa. W filmach akcji ' (1998) Davida S. Goyera, ' (2002) Guillermo del Toro i "" (2004) S. Goyera był mentorem tytułowego bohatera granego przez Wesleya Snipesa. W familijnych filmach Charlesa Martina Smitha: "Mój przyjaciel Delfin" ("Dolphin Tale", 2011) i "Mój przyjaciel delfin 2: Ocalić Mandy" ("Dolphin Tale 2", 2014) wystąpił jako Reed Haskett, ojciec Claya (Harry Connick Jr.) i dziadek Hazel (Cozi Zuehlsdorff). W komedii muzycznej "Radośnie śpiewajmy" ("Joyful Noise", 2012) zagrał z Dolly Parton.
W 2017 w San Antonio otrzymał Texas Medal of Arts Award.
Życie prywatne.
W przeszłości nadużywał alkoholu i narkotyków. Spotykał się z Patti Davis, Cherry Vanillą, Janis Joplin (1969), Joan Baez (1970–71), Samanthą Eggar (1971), Carly Simon (1972), Barbrą Streisand (1976) i Andreą De Portago (1980).
11 lutego 1961 ożenił się z Fran Beir (wł. Frances Beer), z którą ma córkę Tracy (ur. 1962) i syna Krisa (ur. 1968), lecz z którą rozwiódł się w 1969. 17 sierpnia 1973 poślubił piosenkarkę Ritę Coolidge, z którą ma córkę Casey (ur. 1974). Jednak 26 czerwca 1980 doszło do rozwodu. 19 lutego 1983 roku po raz trzeci wziął ślub z Lisą Meyers, z którą ma pięcioro dzieci; czterech synów – Jesse’ego Turnera (ur. 1984) Jody'ego (ur. 1985), Johnny’ego (ur. 1988) i Blake’a (ur. 1994) oraz jedną córkę Kelly (ur. 1991).

</doc>
<doc id="549590" url="https://pl.wikipedia.org/wiki?curid=549590" title="Winegret">
Winegret

Winegret lub vinaigrette ( – ocet) – zimny sos pochodzący z kuchni francuskiej, przyrządzany z oliwy (3 części) i octu (1 część), które są dokładnie mieszane i ubijane do lekkiego zgęstnienia. Przyprawia się go pieprzem i solą, które lepiej jest dodać na początku do czystego octu, bo dodatek oliwy utrudnia rozpuszczanie się soli.
Ocet w sosie można zastąpić sokiem z cytryny. Duże znaczenie ma wykorzystanie oliwy i octu winnego wysokiej jakości.
Winegret podaje się do zielonych sałat, serwowanych na zimno jarzyn, owoców morza i czasem mięs, jak też do mizerii.
Sos winegret można dodatkowo aromatyzować świeżymi ziołami: estragonem, cząbrem ogrodowym, szczypiorkiem, natką pietruszki, a także w zależności od sytuacji roztartym czosnkiem lub musztardą.
Od sosu winegret pochodzą także dalsze sosy:
Oliwy i octu do przyprawiania surowych warzyw używano już w kuchni starożytnego Rzymu. Przepisy na sałaty z sosem winegret zawiera traktat "" Bartolomea Platiny z 1470 roku.

</doc>
<doc id="549611" url="https://pl.wikipedia.org/wiki?curid=549611" title="Jan Pietraszko">
Jan Pietraszko

Jan Pietraszko (ur. 7 sierpnia 1911 w Buczkowicach, zm. 2 marca 1988 w Krakowie) – polski duchowny rzymskokatolicki, biskup pomocniczy krakowski w latach 1963–1988. Czcigodny Sługa Boży Kościoła katolickiego.
Życiorys.
Ochrzczony 13 sierpnia 1911 roku w kościele Przemienienia Pańskiego w Buczkowicach przez pierwszego proboszcza parafii ks. Andrzeja Lenarta. Szkołę podstawową ukończył w Buczkowicach, a następnie kształcił się w polskim gimnazjum męskim im. Adama Asnyka w Białej Krakowskiej (obecnie Bielsko-Biała). Podczas formacji seminaryjnej studiował na Wydziale Teologicznym UJ. W 1936 ukończył Wyższe Seminarium Duchowne Archidiecezji Krakowskiej i 5 kwietnia w bazylice oo. Franciszkanów w Krakowie przyjął święcenia kapłańskie z rąk abpa Adama Stefana Sapiehy.
W latach 1936–1938 i 1939–1942 był wikariuszem w Rabce. W latach 1938–1939 i 1943–1944 sprawował funkcję kapelana kardynała Adama Stefana Sapiehy.
W latach 1944–1946 był wikariuszem w Zakopanem, następny rok spędził w parafii św. Szczepana w Krakowie. Do 1957 sprawował funkcję prefekta Metropolitalnego Seminarium Duchownego w Krakowie, a od 1948 pracował jako duszpasterz i kapelan akademicki w kościele św. Anny, obejmując tam w 1957 funkcję proboszcza i sprawując ten urząd do 1984. Jest twórcą powojennego duszpasterstwa akademickiego w Krakowie. Opiekun i mecenas krakowskich studentów.
Biskupem pomocniczym archidiecezji krakowskiej i biskupem tytularnym Turrisblandy został mianowany 23 listopada 1962. Sakrę biskupią otrzymał z rąk kardynała prymasa Stefana Wyszyńskiego oraz bpów Karola Wojtyły i Juliana Groblickiego 15 kwietnia 1963 w archikatedrze wawelskiej. Został mianowany wikariuszem generalnym odpowiedzialnym za sprawy personalne duchowieństwa.
Znany był jako kaznodzieja i spowiednik, kapelan harcerzy. Był spowiednikiem i mentorem m.in. ks. prof. J. Tischnera, oraz bliskim współpracownikiem i przyjacielem kard. Karola Wojtyły. Od 1964 przewodniczył Archidiecezjalnej Komisji do spraw Architektury i Sztuki Kościelnej. Jako wikariusz generalny biskupa krakowskiego wielokrotnie reprezentował metropolitę w kontaktach z władzami PRL-u. Autor publikacji homiletycznych: "Rozważania" (1961 i 1964), "Spotkania" (1967), "Medytacje w drodze" (1977 i 1983).
Uczestniczył w III i IV sesji soboru watykańskiego II.
Pochowany został w kolegiacie św. Anny pod ołtarzem Podwyższenia Krzyża.
W 1994 z polecenia papieża Jana Pawła II kardynał Franciszek Macharski rozpoczął jego proces beatyfikacyjny. Postulatorem procesu został Stanisław Ryłko, przewodniczący Papieskiej Rady ds. Świeckich, uczeń i współpracownik biskupa Jana Pietraszki. 22 grudnia 2018 papież Franciszek upoważnił Kongregację Spraw Kanonizacyjnych do promulgowania dekretu dotyczącego heroiczności jego cnót.

</doc>
<doc id="549668" url="https://pl.wikipedia.org/wiki?curid=549668" title="Rajd Magurski">
Rajd Magurski

Rajd Magurski - rajd samochodowy, runda RSMP i PPZM.
Historia.
Pierwsza edycja rajdu odbyła się w 2005 roku jako runda Pucharu PZM. Pierwszym zwycięzcą został Kacper Puszkiel. Dobra organizacja, zimowa atmosfera oraz wymagające trasy po Beskidzie Niskim sprawiły, że już w następnym roku rajd zadebiutował jako I Runda Mistrzostw Polski.
Trasa.
Rajd jako jedyny w cyklu RSMP i PPZM odbywa się na nawierzchni śnieżnej. Bazą imprezy są Gorlice.
2. Rajd Magurski (2006).
2. edycja Rajdu Magurskiego odbyła się 10-11 lutego 2006 roku, będąc I Rundą RSMP i PPZM. Wśród zawodników startujących w cyklu Mistrzostw Polski najlepsza okazał się para Leszek Kuzaj/Maciej Szczepaniak (Subaru Impreza N12) przed załogami Tomasz Kuchar/Jakub Gerber Subaru Impreza N11) i Sebastian Frycz/Maciej Wodniak (Mitsubishi Lancer Evo VIII). W PPZM pierwsza na mecie zameldowała się para Jan Chmielewski/Krzysztof Janik (Opel Astra).
3. Rajd Magurski (2007).
Ostatnia, 3. edycja Rajdu Magurskiego odbyła się 2-3 lutego 2007 roku, będąc I Rundą RSMP i PPZM. Wśród zawodników startujących w cyklu Mistrzostw Polski najlepsza okazał się załoga Tomasz Kuchar/Jakub Gerber (Subaru Impreza N12). Druga na mecie zjawiła się para Paweł Dytko/Tomasz Dytko (Mitsubishi Lancer Evo VIII), a trzecia Sebastian Frycz/Jacek Rathe (Subaru Impreza N12). W PPZM najlepsi okazali się Mariusz Nowocień/Michał Marcula (Peugeot 306 S16).

</doc>
<doc id="549689" url="https://pl.wikipedia.org/wiki?curid=549689" title="François Henri de Montmorency-Bouteville">
François Henri de Montmorency-Bouteville

François Henri de Montmorency-Bouteville, duc de Piney, znany jako marszałek de Luxembourg, a w Polsce potocznie zwany marszałkiem Luksemburskim (ur. 8 stycznia 1628 w Paryżu, zm. 4 stycznia 1695 w Wersalu) – wódz francuski, marszałek Francji, przyjaciel i następca Wielkiego Kondeusza.
Początki.
Jego ojciec, hrabia François de Montmorency-Bouteville (1600-1627), został stracony sześć miesięcy przed narodzinami Luxembourga za zabicie w pojedynku markiza de Beuvron. Wychowaniem i edukacją przyszłego marszałka Francji zajęła się jego ciotka Charlotte-Marguerite de Montmorency, księżna Condé (Luxembourg wychowywał się razem z synem swej ciotki, czyli bratem ciotecznym, księciem d’Enghien). Odznaczył się w bitwie pod Lens i w 1648 został marszałkiem polnym. Luxembourg połączył swe losy z losami swego brata ciotecznego, dzieląc z nim sukcesy i porażki w ciężkich czasach Frondy. Będąc na wygnaniu w latach 1650–1659 służył w wojsku hiszpańskim. Po uzyskaniu przebaczenia mógł w 1659 powrócić do Francji. W 1661 Kondeusz, mocno związany z księżną de Châtillon, siostrą Montmorency’ego, doprowadził do mariażu swego stronnika i kuzyna z największą dziedziczką we Francji, Madeleine de Luxembourg-Piney, księżną de Tingry dziedziczką księstwa Luxembourg, i tak przyszły wielki wódz stał się księciem de Luxembourg i parem Francji.
Luxembourg jako wódz.
Wojna dewolucyjna oraz Wojna Francji z Koalicją.
Na początku Wojny dewolucyjnej (1667-68), Kondeusz, a zatem także i Luxembourg, nie mieli komendy, natomiast w trakcie drugiej kampanii służył pod dowództwem Kondeusza, uczestnicząc w podboju Franche-Comté. Podczas krótkiego okresu pokoju, który potem nastąpił, Luxembourg zadbał o przychylność markiza Louvois, w następstwie czego na początku wojny Francji z Koalicją w 1672 został głównodowodzącym armii mającej dokonać inwazji na Holandię. Pobił księcia Orańskiego pod Woerden i spustoszył Holandię, w 1673 dokonał słynnego odwrotu spod Utrechtu do Maastricht, mając przy sobie tylko 20 tys. żołnierzy przeciwko 70 tys.
W 1674 dowodził prawym skrzydłem w bitwie pod Seneffe, następnie został kapitanem "gardes du corps", a w 1675 Marszałkiem Francji. W 1676 stał na czele armii Renu, ale nie odniósł większych sukcesów. W 1677 szturmował Valenciennes, a w 1678 pobił Księcia Orańskiego w bitwie pod St. Denis (znanej także jako bitwa pod Mons) już po podpisaniu pokoju w Nijmegen. W 1680 popadł w konflikt z Louvois, w wyniku czego spędził kilka miesięcy w Bastylii.
Wojna palatynacka.
Gdy wybuchła kolejna wojna, król oraz Louvois doszli do wniosku, że Luxembourg był jedynym wodzem, który potrafi sobie poradzić z księciem Orańskim, i otrzymał dowództwo nad armią we Flandrii. 1 lipca 1690 odniósł wielkie zwycięstwo nad Księciem Waldeckiem w bitwie pod Fleurus. W następnym roku dowodził armią w zwycięskiej bitwie pod Leuze 18 sierpnia 1691.
W następnej kampanii dowodził oblężeniem twierdzy Namur oraz pobił Wilhelma Orańskiego w bitwie pod Steenkerke w 1692; a 29 czerwca 1693 odniósł wielkie zwycięstwo pod Neerwinden, po której został nazwany "le tapissier de Nôtre Dame" z powodu wielkiej liczby zdobytych sztandarów, które wysłał do słynnej katedry. W Paryżu wszyscy oprócz króla (który jako stronnika i krewnego Kondeusza przyjął Luxembourga ozięble), witali go z entuzjazmem.
W kampanii 1694, Luxembourg zdziałał we Flandrii niewiele, oprócz przeprowadzenia słynnego marszu w obliczu nieprzyjaciela z Vignamont do Tournay.
Śmierć.
Wraz z powrotem do Wersalu zimą poczuł się źle i umarł. W jego ostatnich chwilach towarzyszył mu słynny jezuita ksiądz Bourdaloue, który powiedział o jego śmierci, „nie żyłem jego życiem, ale życzyłbym sobie umrzeć jego śmiercią.” Luxembourg był największym uczniem Kondeusza. Chociaż równie opieszały jak Kondeusz w prowadzeniu kampanii, w czasie bitwy robił wrażenie człowieka natchnionego i pełnego szczęścia, przeciwko któremu nie mógł się oprzeć zapał Wilhelma Orańskiego ani nieugiętość holenderskich i angielskich żołnierzy. Jego śmierć oraz blamaż Catinata zamknęły drugi okres wojennej historii panowania Ludwika XIV, a Catinat i Luxembourg, chociaż nie tak znakomici, jak Kondeusz czy Turenne, zdecydowanie przewyższali takich wodzów jak Tallard i Villeroi. Wyróżniał się ciętym dowcipem. Jedna z jego replik odnosiła się do jego ułomności. Gdy Wilhelm Orański powiedział o nim: „Nigdy nie mogłem pobić tego przeklętego garbusa”. Luxembourg odpowiedział: „Skąd on wie, że ja mam garb? Nigdy mu nie pokazałem pleców”. Osierocił czterech synów, a najmłodszy z nich Marechal de Montmorency został Marszałkiem Francji.

</doc>
<doc id="549690" url="https://pl.wikipedia.org/wiki?curid=549690" title="Sekretarz wielki koronny">
Sekretarz wielki koronny

Sekretarz wielki koronny (łac. " secretarius maior Regni") – najwyższy urząd centralny niesenatorski w Koronie I Rzeczypospolitej.
W hierarchii urzędników dworu monarchy ustępował tylko marszałkowi nadwornemu koronnemu.
Historia urzędu.
Urząd ten został powołany przez króla Aleksandra Jagiellończyka w 1504. Do 1764 piastować go mogli jedynie duchowni katoliccy.
Kompetencje urzędu.
Były bliskie kompetencjom kanclerza, którego sekretarz mógł nawet zastąpić, jednak bez prawa podpisywania i pieczętowania pism państwowych. W nadzwyczajnych przypadkach mógł je jednak sygnować sygnetem kanclerza.
Do głównych jego obowiązków należało prowadzenie tajnej kancelarii państwa. Odczytywał na sejmie uchwały senatu, pisma królewskie. Na sejmie koronacyjnym odczytywał nowemu monarsze "pacta conventa". Sekretarz zasiadał również z urzędu w sądzie asesorskim.
Jego odpowiednikiem w Wielkim Księstwie Litewskim był sekretarz wielki litewski.

</doc>
<doc id="549704" url="https://pl.wikipedia.org/wiki?curid=549704" title="Mitsubishi Lancer Evo">
Mitsubishi Lancer Evo



</doc>
<doc id="549711" url="https://pl.wikipedia.org/wiki?curid=549711" title="Adrian Małecki">
Adrian Małecki

Adrian Małecki (ur. 30 sierpnia 1976 w Janowcu Wielkopolskim, zm. 21 lutego 2016 tamże) – polski koszykarz występujący na pozycjach rzucającego obrońcy lub niskiego skrzydłowego. Dwukrotny brązowy medalista Polskiej Ligi Koszykówki. Trzykrotny uczestnik Meczu Gwiazd Polskiej Ligi Koszykówki i jedyny koszykarz w historii, który podczas jednej takiej imprezy wygrał zarówno konkurs wsadów, jak i konkurs rzutów za 3 punkty.
Życiorys.
Lech Poznań (1993–1997).
Małecki początkowo uprawiał piłkę nożną, później zaczął trenować koszykówkę. W wieku 16 lat przyjechał do Poznania, gdzie zaczął się uczyć w szkole średniej i trenował w drużynach juniorskich Lecha. Jest wychowankiem Lecha Poznań. W barwach tego zespołu w sezonie 1993/1994 zadebiutował w Polskiej Lidze Koszykówki. W pierwszym meczu w najwyższej klasie rozgrywkowej zdobył 2 punkty. W całym sezonie rozegrał wówczas 9 meczów ligowych, w których zdobywał średnio po 2,1 punktu. Wraz z Lechem zdobył także brązowy medal rozgrywek ligowych.
Przez kolejne 2 sezony był podstawowym zawodnikiem poznańskiej drużyny, występując odpowiednio w 28 (sezon 1994/95) i 29 (1995/96) spotkaniach ligowych i zdobywając w nich średnio po 13,8 (1994/95) i 13 (1995/96) punktu na mecz. W pierwszym z tych sezonów po raz pierwszy w karierze zdobył w meczu ligowym ponad 30 punktów.
W ostatnim sezonie w Lechu (1996/97) wystąpił w 45 spotkaniach ligowych, zdobywając w nich przeciętnie po 23,2 punktu na mecz. W rozgrywkach tych został 5. najlepszym strzelcem sezonu i 2. najskuteczniejszym Polakiem z dorobkiem 1046 punktów, przegrywając jedynie z 3 Amerykanami (Tyrone Thomas, Tyrice Walker i Antoine Joubert) oraz Maciejem Zielińskim. Ponadto w rozegranym w październiku 1996 meczu przeciwko Polonii Przemyśl zdobył 46 punktów, co było jego najlepszym osiągnięciem w PLK w całej karierze. W tym samym roku wystąpił także po raz pierwszy w Meczu Gwiazd Polskiej Ligi Koszykówki, zdobywając w głównym spotkaniu tej imprezy 2 punkty.
Unia Tarnów (1997–1999).
Latem 1997 roku podpisał jednocześnie kontrakty z dwoma klubami – Śląskiem Wrocław i Unią Tarnów, jednak ostatecznie reprezentował barwy tej drugiej drużyny. W klubie z Tarnowa Małecki występował przez 2 sezony (1997/1998 i 1998/1999). Rozegrał wówczas 67 meczów ligowych, w których zdobył łącznie 1213 punktów (średnio 18,1 w jednym spotkaniu). W drugim z tych sezonów zajął 10. miejsce w klasyfikacji najlepszych strzelców ligi z dorobkiem 605 punktów.
W swojej karierze nigdy nie wystąpił w reprezentacji młodzieżowej. W listopadzie 1997 roku miał zagrać w meczu tej kadry z jej rówieśnikami z Węgier, jednak nie stawił się na zgrupowanie, tłumacząc swą absencję drobną kontuzją stawu skokowego.
Grając w barwach Unii dwukrotnie wystąpił w Meczu Gwiazd Polskiej Ligi Koszykówki. W 1998 w głównym spotkaniu tej imprezy zdobył 16 punktów, zwyciężając także konkursy wsadów i rzutów za 3 punkty, stając się tym samym jedynym koszykarzem w historii, który podczas jednego Meczu Gwiazd PLK zwyciężył w obu tych konkursach. W 1999 roku w głównym spotkaniu tej imprezy zdobył 6 punktów.
Latem 1999 roku, na wniosek ówczesnego trenera kadry Piotra Langosza, został zdyskwalifikowany na okres pół roku za samowolne opuszczenie zgrupowania seniorskiej reprezentacji Polski.
Hoop Pruszków (1999–2001).
W wyniku dyskwalifikacji za opuszczenie reprezentacyjnego zgrupowania w sezonie 1999/2000 nie mógł wystąpić w żadnym spotkaniu pierwszej rundy rozgrywek Polskiej Ligi Koszykówki. Na początku listopada 1999 roku rozpoczął treningi z zespołem Hoop Pruszków. Ostatecznie na początku grudnia 1999 roku został wypożyczony z Unii Tarnów do klubu z Pruszkowa. W barwach Hoopu zadebiutował 22 grudnia 1999 roku, w pierwszym meczu rundy rewanżowej sezonu 1999/2000 przeciwko Stali Ostrów Wielkopolski. W sumie w sezonie 1999/2000 rozegrał 23 mecze ligowe, spędzając na parkiecie średnio niespełna 11 minut i zdobywając w tym czasie po 5,7 punktu. Wraz z Hoopem zdobył także brązowy medal Polskiej Ligi Koszykówki.
Latem 2000 roku podpisał nowy kontrakt z pruszkowskim klubem. W sezonie 2000/2001 rozegrał 36 spotkań, spędzając na boisku średnio ponad 18 minut i zdobywając przeciętnie po 9,4 punktu i 3,2 zbiórki na mecz. W marcu 2001 roku kontrola antydopingowa wykryła w jego organizmie ślady po paleniu marihuany. Nie była ona jednak wówczas wpisana na listę środków zabronionych, w związku z czym nie został ukarany dyskwalifikacją, a jedynie karą finansową ze strony klubu. W maju 2001 roku, w wieku 24 lat i 9 miesięcy, rozegrał ostatni w swojej karierze mecz w Polskiej Lidze Koszykówki, zdobywając 13 maja w meczu o trzecie miejsce przeciwko Prokomowi Trefl Sopot 19 punktów. Latem 2001 roku podpisał nowy, dwuletni kontrakt z klubem z Pruszkowa, jednak krótko później zarówno jego agent, jak i klub stracili z nim kontakt.
W barwach pruszkowskiego zespołu wystąpił także w 6 spotkaniach w europejskich pucharach (w rozgrywkach Pucharu Saporty i Pucharu Koracia), w których łącznie zdobył 30 punktów.
Veszprémi Egyetem SC (2004).
Na początku 2004 roku, po około 2,5 roku przerwy, za namową swojego szwagra Małecki ponownie zaczął grać w koszykówkę. Został wówczas zawodnikiem drugoligowego węgierskiego klubu Veszprémi Egyetem SC. W sezonie 2003/2004 wystąpił w sumie w 4 spotkaniach, we wszystkich grając w „pierwszej piątce”. Zdobywał średnio po 27 punktów (najwyższa średnia w lidze), 4,5 zbiórki, 2,5 przechwytu i 2 asysty na mecz. W rekordowym meczu przeciwko klubowi Kanizsa KK-DKG-EAST rzucił 38 punktów.
Astoria Bydgoszcz (2004–2005).
W listopadzie 2004 roku rozpoczął rozmowy z Astoria Bydgoszcz na temat powrotu do ligi polskiej. Ostatecznie kontrakt z tym klubem podpisał w grudniu tego samego roku. W styczniu 2005 roku w jej barwach wystąpił w meczu Pucharu Ligi przeciwko Czarnym Słupsk. Nie mógł jednak występować w tym czasie w lidze, bowiem tzw. „okienko transferowe” w Polskiej Lidze Koszykówki „otwierało się” dopiero w lutym tego samego roku. Pod koniec stycznia, po jego tygodniowej nieobecności na treningach, Astoria rozwiązała z nim kontrakt. Na początku lutego klub wyraził zainteresowanie możliwością ponownego zawarcia umowy (warunkiem było zamieszkanie z ówczesnym trenerem zespołu z Bydgoszczy – Wojciechem Krajewskim), jednak Małecki z niej zrezygnował.
Podsumowanie.
W swojej karierze w rozgrywkach polskich centralnych lig koszykarskich nigdy nie wystąpił w meczu innego poziomu niż najwyższego, rozgrywając w sumie 237 meczów, w których zdobył 3512 punktów (średnio 14,8 w jednym spotkaniu). Jego rekordy statystyczne w najwyższej klasie rozgrywkowej w Polsce (w różnych spotkaniach) to 46 punktów, 15 zbiórek, 10 zbiórek w ataku i 8 asyst. W sumie 25 razy zdobył w meczu Polskiej Lidze Koszykówki 30 i więcej punktów, a trzykrotnie 40 i więcej.
Małecki przez pewien czas uznawany był za jednego z najbardziej utalentowanych koszykarzy w Polsce. Ze względu na talent porównywany był między innymi do Dominika Tomczyka. Jego kariera bywa przytaczana jako przykład jednego z największych niewykorzystanych talentów w historii polskiej koszykówki.
Dwukrotnie (w 1997 i 1998 roku) został wyróżniony tytułem najpopularniejszego sportowca Pałuk.
Zmarł 21 lutego 2016 w wyniku obrażeń doznanych w wypadku, w którym uderzył głową o krawężnik po tym, jak przewrócił się na ulicy. Jego uroczystości pogrzebowe odbyły się 26 lutego 2016 na cmentarzu w Janowcu Wielkopolskim.

</doc>
<doc id="549714" url="https://pl.wikipedia.org/wiki?curid=549714" title="Denglish">
Denglish



</doc>
<doc id="549718" url="https://pl.wikipedia.org/wiki?curid=549718" title="Wzgórza mają oczy">
Wzgórza mają oczy



</doc>
<doc id="549781" url="https://pl.wikipedia.org/wiki?curid=549781" title="Sos winegret">
Sos winegret



</doc>
<doc id="549807" url="https://pl.wikipedia.org/wiki?curid=549807" title="Władcy Flandrii">
Władcy Flandrii

Dynastia flandryjska.
Tytuł hrabiów Flandrii został ustanowiony w roku 862 przez króla Karola II Łysego, pierwszym hrabią flandryjskim został Baldwin I Żelazne Ramię, jest on tym samym założycielem dynastii flandryjskiej.
Dynastia habsbursko-lotaryńska.
W 1795 Flandria została wcielona do Francji. W latach 1815–1830 wchodziła w skład Królestwa Zjednoczonych Niderlandów. Od 1830 jest częścią Królestwa Belgii.
Tytuł arystokratyczny.
W Belgii tytuły hrabiów Flandrii nosili młodsi synowie panujących monarchów:

</doc>
<doc id="549822" url="https://pl.wikipedia.org/wiki?curid=549822" title="Sezam i inne opowiadania">
Sezam i inne opowiadania

Sezam i inne opowiadania – zbiór opowiadań Stanisława Lema, wydany nakładem wydawnictwa Iskry w roku 1954. Okładkę projektował Jan Młodożeniec. Drugie i ostatnie wydanie w 1955, później autor nie zgadzał się na wznawianie tej pozycji z uwagi na elementy socrealizmu zawarte w większości utworów.
Po raz pierwszy ujawnił się w kilku utworach Ijon Tichy, bohater cyklu groteskowych opowiadań "Dzienniki gwiazdowe". Kolejne części przygód Tichego powstawały przez cały okres twórczości Lema. W innych utworach pojawiają się zalążki przyszłych pomysłów literackich: tytułowy "Sezam" (skrót od Stacjonarny Elektronowy Zespół Automatów Matematycznych) można uznać za protoplastę superkomputera "Golem XIV". W opowiadaniu "Hormon agatotropowy" kluczową rolę odgrywa substancja uniemożliwiająca czynienie zła i wywołująca nagły przypływ empatii oraz altruizmu, występująca pod nazwą BMB (skrót od Bomby Miłości Bliźniego) lub "dobruchany" w utworze "Kongres futurologiczny".
Zbiór został przetłumaczony na język czeski, był dwukrotnie wydany pod tytułem "Sezam" – w roku 1957 i 1960.
Utwory.
Topolny i Czwartek.
I. Zaczarowanie Topolnego.
Profesor Siodło, wykładowca Instytutu Chemii Jądrowej Polskiej Akademii Nauk i Uniwersytetu Warszawskiego, dzieli się ze swoimi współpracownikami wiadomości ze Stanów Zjednoczonych. Grupa amerykańskich naukowców próbowała stworzyć nowy superciężki pierwiastek uranowy, ale ich wysiłki spełzły na niczym. Jeden z asystentów profesora Siodły, magister Toporny, decyduje się sam zmierzyć się z tym wyzwaniem.
II. Cud Czwartka.
Asystent profesora Siodły, magister Czwartek, pracuje nad artykułem naukowym o powszechności praw natury. W pewnym momencie, przez nieostrożność, magister potrąca bibularz z biurka, ale ten nie spada. Czwartek jest przekonany, że jest świadkiem cudu.
Kryształowa kula.
Doktor Wheland, amerykański uczony, udaje się do profesora Chardina, francuskiego entomologa, by namówić go do wykorzystania jego wiedzy w celach wojennych. Francuz opowiada Amerykaninowi o wyprawie, jaką odbywał w Kongo Belgijskim w celu badania tamtejszych termitów.
Sezam.
Narrator opowiadania jest oprowadzany przez profesora po sali, w której znajduje się potężny mózg elektronowy - Stacjonarny Elektronowy Zespół Automatów Matematycznych, pracujący nad wyjątkowo trudnymi zagadnieniami. Mężczyźni wdają się w dyskusję na temat wyższości (lub jej braku) działań komputera nad działaniami ludzkiego mózgu.
Electronic Subversive Ideas Detector.
Profesor Elmer B. Coleman ogłasza na zebraniu inżynierów-elektroników powstanie mózgu elektronowego, służącego wykrywaniu wśród Amerykanów osób o skłonnościach wywrotowych - Electronic Subversive Ideas Detector (Esid). Dzięki ustawodawstwu przeforsowanemu przez Kongres Esid może wydawać wyroki wobec osób podejrzanych, które to wyroki nie podlegają apelacji. Jakiś czas później profesor sam staje się obiektem przesłuchania przez Esid.
Klient PANABOGA.
Bogaty amerykański gangster, świadomy zbliżającego się kresu swego życia, decyduje się zadbać o sprawy duchowe. Z pomocą przychodzi mu PANABOGA (Panamerykańskie Biuro Obsługi Grzeszników-Ateistów), które proponuje mu różne dostępne wyznania religijne.
Hormon agatotropowy.
Sekretarz stanu USA udaje się w wizytą na Nieznaną Wyspę, gdzie przedstawiciele amerykańskich koncernów dążą do przejęcia lokalnych bogactw naturalnych. Plany te kończą się fiaskiem, gdy Amerykanie próbują soku z miejscowego kaktusa, konsumpcja którego skłania ich do wyrzeczenia się kolonializmu i kapitalizmu.
Dzienniki gwiazdowe Ijona Tichego.
Przedmowa profesora Tarantogi.
Krótki wstęp, przedstawiający czytelnikom wyimek z liczących 87 tomów "in quarto" z suplementem dzienników słynnego podróżnika kosmicznego, Ijona Tichego. Jego autorem jest Astral Sternu Tarantoga.
Podróż dwudziesta druga.
Przeglądając pamiątki ze swoich wypraw, Ijon Tichy koncentruje swoją uwagę na scyzoryku i przypomina sobie historię, związaną z tym przedmiotem. Podróżując po planetach słońca Erypelazy, zdaje sobie w pewnym momencie sprawę, że nie ma nożyka. Poszukując zguby, Tichy trafia na planetę Andrygonów (przekonanych, że niemożliwe jest życie na Ziemi), a także na planetę zamieszkaną przez ojca Lacymona, chrześcijańskiego misjonarza, który raczy podróżnika opowieścią o trudach nawracania istot pozaziemskich.
Podróż dwudziesta trzecia.
Tichy wybiera się na planetę Bżutów, krążącą wokół gwiazdy podwójnej Erpeya, tak małą, że jej mieszkańcy nie mogą naraz zmieścić się swobodnie na jej powierzchni. Taki sposób wymusza na Bżutach konieczność rozpylania się na atomy za pomocą specjalnych aparatów za każdym razem, gdy ich ciało jest im "zbędne". Tichy również decyduje poddać się takiemu rozpyleniu.
Podróż dwudziesta czwarta.
Tichy trafia na planetę Indiotów. Jeden z napotkanych mieszkańców przedstawia mu historię planety, pierwotnie zamieszkałej przez trzy klasy: Spirytów, Dostojnych i Tyrałów. Postęp techniczny doprowadził do niepokojów społecznych, Dostojni zdecydowali więc o stworzeniu maszyny, której zadaniem byłoby zaprowadzenie ładu i porządku na planecie.
Podróż dwudziesta piąta.
Kosmiczni podróżnicy, korzystający z trasy między planetami Mutrią i Latrydą, przekazują niepokojące relację o mieszkających tam stworach, atakujących przelatujące rakiety. Z problemem próbuje się zmierzyć wielu specjalistów, lecz ostatecznej odpowiedzi udzielił dopiero profesor Tarantoga: stwory są potomkami ziemniaków, zmuszonych do życia w trudnych warunkach.
Druga część opowiadania poświęcona jest próbom spotkania Tichego i Tarantogi. Podróżnik podąża za profesorem śladem pozostawionych na planetach przez uczonego wiadomości.
Podróż dwudziesta szósta i ostatnia.
Opowiadanie przedstawia kulisy poznania Ijona Tichego i profesora Tarantogi. Dzięki informacjom uczonego Tichy decyduje się odwiedzić planetę Meopserę, zamieszkałą przez Muciochów.

</doc>
<doc id="549826" url="https://pl.wikipedia.org/wiki?curid=549826" title="Wake Up and Smell the Coffee">
Wake Up and Smell the Coffee

Wake Up and Smell the Coffee – piąty studyjny album irlandzkiego zespołu The Cranberries. Teksty wszystkich piosenek umieszczonych na płycie są autorstwa Dolores O’Riordan, a muzykę skomponowali Noel Hogan i Dolores O’Riordan (wyłączając piosenki: 1, 2, 5, 6, 8, 10, 11 oraz 12, które są autorstwa jedynie Dolores O’Riordan). Album zajął 61. miejsce na brytyjskiej liście sprzedaży UK Albums Chart. Zwrot "Wake Up And Smell the Coffee" został rozsławiony przez dziennikarkę Ann Landers.

</doc>
<doc id="549828" url="https://pl.wikipedia.org/wiki?curid=549828" title="Urzędy centralne niesenatorskie">
Urzędy centralne niesenatorskie

Urzędy centralne niesenatorskie - to urzędy centralne I Rzeczypospolitej, których piastowanie nie upoważniało jednak do zasiadania w senacie.

</doc>
<doc id="549829" url="https://pl.wikipedia.org/wiki?curid=549829" title="Ronald Ernest Paul">
Ronald Ernest Paul



</doc>
<doc id="549832" url="https://pl.wikipedia.org/wiki?curid=549832" title="Clean room">
Clean room

Pomieszczenie czyste (z ang. "cleanroom" lub "clean room") – rodzaj pomieszczenia o kontrolowanych parametrach środowiskowych, w szczególności zanieczyszczeń typu: pył, kurz, bakterie, opary chemiczne itp.
Pomieszczenia takie są używane do badań naukowych, jak również do produkcji z wykorzystaniem materiałów o wysokiej czystości (np. procesory komputerowe). W zależności od wymaganej czystości atmosfery pomieszczenia "clean room" dzielone są na klasy, w których definiuje się ilość i rozmiar zanieczyszczeń na metr sześcienny (ewentualnie stopę sześcienną) atmosfery.
Opis.
Pomieszczenia "clean room" mogą być bardzo duże, znacznie większe od tytułowego "pokoju" - w niektórych przypadkach może to być cała hala produkcyjna lub nawet większość fabryki (o powierzchni podłogi rzędu tysięcy metrów kwadratowych). Pomieszczenia takie są powszechnie używane podczas produkcji precyzyjnych elementów półprzewodnikowych, biotechnologii oraz innych dziedzin, w których nawet drobne zanieczyszczenia są krytycznym parametrem technologii.
Powietrze jest tłoczone do wnętrza "clean room" poprzez specjalny układ filtrów eliminujących kolejne frakcje zanieczyszczeń. Całe powietrze wewnątrz pomieszczenia jest ciągle filtrowane przez zestaw filtrów HEPA w celu usuwania zanieczyszczeń powstałych wewnątrz. Pracownicy wchodzący i opuszczający pomieszczenie muszą zrobić to przez śluzę powietrzną (czasem wyposażoną w prysznic powietrzny. Pracownicy wewnątrz "clean room" muszą przez cały czas być ubrani w specjalne kombinezony ochronne, maski na twarz, obuwie itd. (zobacz zdjęcie obok). W mniej kosztownych rozwiązaniach nie stosuje się śluzy powietrznej - wejście następuje bezpośrednio z przedsionka, w którym zakłada się ubiór ochronny.
Urządzenia wewnątrz "clean room" muszą być specjalnie zaprojektowane tak, aby nie generowały dodatkowych zanieczyszczeń. Popularne materiały takie jak: papier, ołówki, tkaniny naturalne itd. są zazwyczaj zabronione (z uwagi na ich łamliwość i przyczynianie się do powstawania kurzu).
Pomieszczenia niższej klasy zazwyczaj nie są sterylne (tzn. wolne od niekontrolowanych bakterii), a większa uwaga poświęcona jest mechanicznym cząstkom lotnym zawartym w powietrzu. Ich zawartość jest kontrolowana za pomocą licznika cząstek.
W niektórych pomieszczeniach typu "clean room" utrzymywane jest nieznacznie podwyższone ciśnienie atmosferyczne. Pomaga to bowiem w zapobieganiu dostawania się zanieczyszczeń z zewnątrz - w przypadku niewielkich nieszczelności powietrze będzie tylko wypływać na zewnątrz.
Często powietrze jest dodatkowo osuszane, co stwarza dodatkowe zagrożenie ładunkami elektrostatycznymi. W celu zapobieżenia ewentualnym wyładowaniom stosuje się odpowiednią odzież ochronną oraz dokładnie określone zasady pracy.
Żółte oświetlenie wewnątrz "clean room" (patrz zdjęcia) jest stosowane z uwagi na fakt, że jednym z procesów wykonywanych wewnątrz takiego pomieszczania jest litografia. Podczas fotolitografii używa się fotorezystów czułych na promienie ultrafioletowe. Podobnie jak w ciemni fotograficznej stosowanie oświetlenia o większej długości fali zapobiega niepożądanemu naświetleniu materiałów światłoczułych.
Klasyfikacja.
"Na podstawie Rockwell Automation:"
W tabelach norm dotyczących "clean room" podano maksymalne wartości liczby dopuszczalnych cząstek (zanieczyszczeń) na stopę sześcienną (dla US FED) oraz na metr sześcienny (dla ISO), dla każdej klasy.
Zgodnie z PN-EN ISO 14644-1:2016-03 zaktualizowano wzór, według którego zostaje wyliczona minimalna liczba punktów do poboru próbek powietrza na potrzeby klasyfikacji pomieszczenia czystego. Przyjęcie nowego podejścia do poboru prób umożliwia wnioskowanie z 95% poziomem ufności, że co najmniej 90% lokalizacji pomieszczenia nie przekracza limitu dla danej klasy czystości powietrza.
Norma US FED STD 209E.
Uwaga: Norma US FED STD 209E została unieważniona 29 listopada 2001. 

</doc>
<doc id="549833" url="https://pl.wikipedia.org/wiki?curid=549833" title="Li Na (tenisistka)">
Li Na (tenisistka)

Li Na (; ur. 26 lutego 1982 w Wuhanie) – chińska tenisistka, mistrzyni French Open 2011 i Australian Open 2014 oraz pierwsza w historii Azjatka, która zwyciężyła w singlowym turnieju wielkoszlemowym. Na korcie zarobiła 16 709 074 $, co plasuje ją w czołowej dwudziestce wszech czasów.
W 2019 została uhonorowana miejscem w Międzynarodowej Tenisowej Galerii Sławy.
Kariera.
W 1998 roku wygrała Asian Youth Cup. Sześć lat później wygrała pierwszą edycję zawodów w Kantonie.
2006.
Na Wimbledonie dotarła do ćwierćfinału, przegrywając 4:6, 5:7 z Kim Clijsters. W Berlinie osiągnęła pierwszy półfinał kategorii WTA Tier I. Awansowała do pierwszej trzydziestki rankingu.
2007.
Zaliczyła kolejny półfinał imprezy wysokiej rangi – Indian Wells.
2008.
Wywalczyła trofeum w Brisbane. Doszła do przedostatniej rundy Doha oraz igrzysk olimpijskich w Pekinie.
2009.
Zaliczyła ćwierćfinał Nowego Jorku i półfinał Tokio, co pozwoliło jej po raz pierwszy zakończyć rok w czołowej dwudziestce.
2010.
Doszła do półfinału w Melbourne i Pekinu oraz triumfowała w Birmingham.
2011.
Po zdobyciu pierwszego tytułu WTA Premier w Sydney doszła do wielkoszlemowego finału w Melbourne. Na kortach ziemnych osiągnęła półfinał w Madrycie i Rzymie, a w Paryżu zwyciężyła. W ten sposób weszła do top-10.
2012.
Osiągnęła ostatnią rundę trzech kolejnych zawodów rangi Premier 5: w Rzymie, Montrealu i Cincinnati, wygrywając ostatni z nich.
2013.
Kolejny sezon Li rozpoczęła od udziału w turnieju w Shenzhen, gdzie była najwyżej rozstawiona. W meczu finałowym pokonała Klárę Zakopalovą wynikiem 6:3, 1:6, 7:5, odnosząc siódme singlowe zwycięstwo w karierze. W następnym tygodniu rozstawiona z numerem czwartym, zagrała w Sydney. W półfinale uległa Agnieszce Radwańskiej 3:6, 4:6. Podczas Australian Open Chinka awansowała do finału. W meczu mistrzowskim uległa jednak Wiktoryi Azarance wynikiem 6:4, 4:6, 3:6.
Po dwumiesięcznej przerwie spowodowanej kontuzją Li powróciła na korty. Jej pierwszym turniejem po przerwie były zawody w Miami. Odpadła w ćwierćfinale, w którym przegrała z Sereną Williams 3:6, 6:7(5).
Następnie wzięła udział w zawodach w Stuttgarcie, w których osiągnęła finał. Przegrała w nim z Mariją Szarapową 4:6, 3:6. W Madrycie uległa w pierwszej rundzie szczęśliwej przegranej Madison Keys 3:6, 2:6. W Rzymie Li Na dotarła do trzeciej rundy. Na French Open przegrała w drugim meczu z Bethanie Mattek-Sands 7:5, 3:6, 2:6.
W Eastbourne i na Wimbledonie osiągała ćwierćfinały.
W zawodach US Open Series w Toronto i Cincinnati awansowała do półfinałów. Na US Open w meczu o finał uległa Serenie Williams 0:6, 3:6.
Następnie w Pekinie osiągnęła ćwierćfinał. Na kończącym sezon WTA Finals w meczu mistrzowskim uległa Serenie 6:2, 3:6, 0:6. Zajęła miejsce na podium w klasyfikacji końcoworocznej.
2014.
Ostatni rok swojej kariery, tak jak poprzedni, mieszkanka Wuhanu rozpoczęła od triumfu w Shenzhen. Zdobyła też trofeum na Australian Open, pokonując w finale Dominikę Cibulkovą 7:6(3), 6:0.
W Indian Wells przegrała w półfinale, a w Miami – w finale.
W Madrycie i Rzymie osiągała ćwierćfinały, ale w Paryżu nie wygrała ani jednego meczu.
Na Wimbledonie odpadła w trzeciej rundzie. Później nie wyszła już na zawodowy kort, a we wrześniu ogłosiła zakończenie kariery.
Gra podwójna.
Zdobyła dwa tytuły deblowe: w 2000 roku w Taszkencie, gdzie partnerowała jej Ting Li, oraz w 2006 w Birmingham w parze z Jeleną Janković.
Życie prywatne.
Gra w tenisa, od kiedy skończyła osiem lat. Przez dwa lata uprawiała badminton. 27 stycznia 2006 poślubiła Jianga Shana, który przez pewien czas także był jej trenerem. W 2011 po nieudanym turnieju w Stuttgarcie zatrudniła Duńczyka Michaela Mortensena jako nowego trenera. 30 lipca 2012 podano, iż nowym trenerem chińskiej tenisistki został Carlos Rodríguez, wieloletni szkoleniowiec Justine Henin. Li rozpoczęła współpracę z Argentyńczykiem 16 sierpnia. Współpraca zakończyła się po Wimbledonie w sezonie 2014. 3 czerwca 2015 roku urodziła córkę, Alisę.

</doc>
<doc id="549834" url="https://pl.wikipedia.org/wiki?curid=549834" title="Mikołaj Oborski">
Mikołaj Oborski

Mikołaj Oborski herbu Pierzchała (ur. 1611, zm. 16 kwietnia 1689 w Krakowie) – biskup pomocniczy krakowski, kantor kapituły katedralnej poznańskiej w latach 1652-1657, tytularny biskup Laodycei. 
Był synem Jana, dziedzica na Łukowcu w ziemi czerskiej i Anny z Olędzkich oraz bratankiem biskupa Tomasza Oborskiego. 
Studiował w Akademii Krakowskiej, następnie w Rzymie, gdzie w 1636 r. otrzymał święcenia kapłańskie, a następnie został doktorem praw.
Kanonik chełmiński, krakowski od roku 1636, a od 1651 r. kanonik poznański.
W roku 1655 nadzorował wywiezienie z Krakowa zbiorów skarbca katedralnego, od 1657 r. administrator diecezji krakowskiej i księstwa siewierskiego.
W 1658 r. został biskupem pomocniczym krakowskim. Konsekrował 193 kościoły, wyświęcił blisko 3 tysiące księży.
Witał w imieniu kapituły krakowskiej króla Michała Korybuta Wiśniowieckiego, w 1676 r. chrzcił córkę króla Jana III Sobieskiego Teresę Kunegundę.
Uczestniczył w procesach beatyfikacyjnych Szymona z Lipnicy, księżnej Salomei, księżnej Kingi i biskupa krakowskiego Wincentego Kadłubka.
Katedrze wawelskiej podarował barokową monstrancję, zdobiący ją krzyżyk według tradycji niegdyś był własnością królowej Anny Jagiellonki. Z jego funduszy odnowiono także relikwiarz na rękę św. Stanisława.
Pochowany został w katedrze wawelskiej, gdzie do dziś znajduje się barokowe epitafium z portretem biskupa.

</doc>
<doc id="549835" url="https://pl.wikipedia.org/wiki?curid=549835" title="George Takei">
George Takei

George Takei (ur. 20 kwietnia 1937 w Los Angeles, Kalifornia) – amerykański aktor, występował w roli sternika USS Enterprise i kapitana Hikaru Sulu w filmach i serialach Star Trek. Wcielił się również w tę postać w sześciu pełnometrażowych filmach i odcinku serii .
Zaangażowanie Takei w media społecznościowe przysporzyło mu dodatkową sławę. Obecnie posiada ponad 8 milionów polubień, od czasu dołączenia do Facebooka w 2011 roku, często udostępnia zdjęcia z oryginalnym humorystycznym komentarzem.
Oprócz kontynuowania kariery aktorskiej, jest rzecznikiem praw mniejszości seksualnych oraz jest aktywny w polityce państwowej i samorządowej. Otrzymał kilka nagród i wyróżnień za swoją pracę na rzecz praw człowieka oraz japońsko-amerykańskich stosunków, w tym za pracę z Japońsko-Amerykańskim Muzeum Narodowym.
Dzieciństwo.
Hosato Takei urodził się w Boyle Heights, w Los Angeles, w Kalifornii. Jego rodzice to Fumiko Emily (z domu Nakamura, urodzona w Sacramento) i Takekuma Norman Takei, urodzony w prefekturze Yamanashi, w Japonii. Zajmował się handlem nieruchomościami.
Ojciec Hosato był anglofilem i nadał synowi imię George po królu Wielkiej Brytanii Jerzym VI, którego koronacja miała miejsce w 1937 roku.
W 1942 roku rodzina Takei została zmuszona do zamieszkania w przerobionej końskiej stajni w Santa Anita Park, przed wysłaniem do Centrum Przeprowadzek Wojennych dla internowanych, w Rohwer, Arkansas, a następnie do Centrum Przeprowadzek Wojennych Tule Lake w Kalifornii. Wraz z rodziną powrócił do Los Angeles pod koniec II wojny światowej.
Uczęszczał do Mount Vermont Junior High School, gdzie był przewodniczącym rady uczniowskiej. Był członkiem Chłopięcej Grupy Skautów 379 Buddyjskiej Świątyni Koyasan. Kończąc szkołę średnią Takei zapisał się na Uniwersytet Kalifornijski w Berkeley, gdzie studiował architekturę. Później uczęszczał na Uniwersytet Kalifornijski w Los Angeles, gdzie otrzymał licencjat ze sztuk teatralnych w 1960 roku i tytuł magistra sztuk teatralnych w 1964 roku. Uczęszczał także do Instytutu Szekspirowskiego w Stratford-upon-Avon, w Anglii i na Sophia University w Tokio. W Hollywood studiował aktorstwo na Warsztatach Desilu.
Wczesna kariera.
Takei zaczął swoją karierę w Hollywood w późnych latach 50. XX w., w czasie gdy Azjaci rzadko występowali w amerykańskich programach telewizyjnych i filmach. Jego pierwszą rolą było udzielanie głosów dla kilku postaci w angielskim dubbingu japońskich filmów kaijū, jak "Godzilla kontratakuje" oraz "Rodan – ptak śmierci", a następnie wystąpienie w nagrodzonym Nagrodą Emmy serialu telewizyjnym "Playhouse 90" i odcinku "The Case of the Blushing Pearls" "Perry’ego Masona".
Zapoczątkował rolę George’a w musicalu "Fly Blackbird!", ale gdy spektakl przenosił się z Los Angeles na Broadway, aktorzy wybrzeża zachodniego zostali zmuszeni do prób i rolę otrzymał William Sugihara. Ostatecznie Sugihara musiał zrezygnować z roli i Takei wystąpił w ostatnich miesiącach w spektaklu.
Takei później pojawił się u boku takich aktorów, jak: Frank Sinatra w "Tak niewielu", Richard Burton w "Pałac z lodu", Jeffrey Hunter w "Z piekła do wieczności", Alec Guinness w "Większość jednego", James Caan w "Czerwona linia 7000" czy Cary Grant w "Idź, nie biegnij". Zagrał główną rolę w epizodzie "Spotkanie" filmu "Strefa mroku", który nie jest autoryzowany w Stanach Zjednoczonych.
Niewymieniony w czołówce filmu "PT-109" z 1963 roku, gra sternika okrętowego sterującego japońskim niszczycielem, który staranował amerykański ścigacz patrolowy PT-109, pod dowództwem Johna Fitzgeralda Kennedy’ego. Wystąpił gościnnie w odcinku "" z 1966 roku, w pierwszym sezonie tego serialu. Wystąpił również w dwóch komediach Jerry’ego Lewisa, w "The Big Mouth" i "Przepraszam, którędy na front?" W 1969 roku Takei był narratorem nagrodzonego dokumentu "The Japanese Sword as the Soul of the Samurai".
W czasie II wojny światowej jako Amerykanin japońskiego pochodzenia był przetrzymywany w obozie dla internowanych. Po uwolnieniu pod koniec wojny włączył się w działalność polityczną na Uniwersytecie Kalifornijskim. Działał we władzach miasta Los Angeles. W 1972 roku ubiegał się o fotel burmistrza Los Angeles, zajmując 2. miejsce na siedemnastu kandydatów. W ostatnich latach występował w serialu "Herosi", jako ojciec jednego z głównych bohaterów – Hiro Nakamury. W 2004 roku został odznaczony Orderem Wschodzącego Słońca.
W październiku 2005 roku na łamach magazynu „Frontiers” Takei ujawnił się jako gej. Potwierdził, że od 18 lat żyje w związku partnerskim z Bradem Altmanem. 15 sierpnia 2008 roku odbył się ślub pary.
Na cześć George’a Takei nazwana została planetoida (7307) Takei.

</doc>
<doc id="549840" url="https://pl.wikipedia.org/wiki?curid=549840" title="Mienia">
Mienia



</doc>
<doc id="549844" url="https://pl.wikipedia.org/wiki?curid=549844" title="WKS 22 pp Siedlce">
WKS 22 pp Siedlce

WKS 22. pp Siedlce – polski klub piłkarski z siedzibą w Siedlcach. W latach 1932-1934 występował w rozgrywkach ligi polskiej. Po spadku z ligi został rozwiązany.
Historia.
WKS 22. pp powstał w 1922 r. podczas postoju 22 Pułku Piechoty na Wileńszczyźnie. Inicjatorem powstania drużyny sportowej był mjr Feliks Jaworski. Pierwszy odnotowany mecz piłki nożnej wojskowi rozegrali z drużyną KS Siedlce i przegrali 2:5. Kapitanem zespołu był Henryk Picheta.
W sezonie 1927 drużyna wygrała sezon Klasy A Okręgu Warszawskiego, po czym pokonała dwukrotnie Naprzód Lipiny Śląskie (na wyjeździe 2:4 i 3:1 i siebie), uzyskując awans do Ligi Okręgowej Lubelskiej edycji 1928.
W listopadzie 1931 siedlczanie, ku zaskoczeniu obserwatorów futbolu uzyskali awans do Ligi. Po wyeliminowaniu takich drużyn jak: Rewera Stanisławów (1:2, 6:1), WKS Równe (7:2, 8:0), WKS 82 pp Brześć (4:1, 2:1) oraz „Naprzodu Lipiny” (4:3, 2:1) piłkarze z Siedlec znaleźli się w gronie 12 najlepszych piłkarskich zespołów Polski. Głównym inicjatorem i architektem tych sukcesów był ówczesny dowódca 22. pp – płk Kazimierz Hozer (przedwojenny ułan – prezes klubu, działacz społeczny i miłośnik piłki nożnej). Nowicjusze z Siedlec sezon 1932 zakończyli na 9 pozycji (22 mecze, 19 pkt., 7 zwycięstw, 5 remisów, 10 porażek, bramki 36-47).
Po tragicznej śmierci płk. Kazimierza Hozera nastąpiła seria zmian personalnych, co niekorzystnie odbiło się na zespole (dowódcą Pułku został ppłk Marian Prosołowicz). W 1933 r. doszło do połączenia WKS 22. pp z siedleckim "Strzelcem" i klub przyjął nazwę KS „22 Strzelec” Siedlce im. płk. K. Hozera. Po słabszym początku sezonu (3 pkt. w 10 meczach) w II rundzie zajęli ostatecznie 8 miejsce (20 meczów, 14 pkt., 6 zwycięstw, 2 remisy, 12 porażek, bramki 33-49).
W sezonie 1934 zajął 12 (ostatnią) lokatę (22 mecze, 3 pkt., 1 zwycięstwo, 1 remis, 20 porażek, bramki 15-73); 2 mecze PZPN zweryfikował jako walkowery i odebrał 2 pkt. Drużynę wycofano z rozgrywek o mistrzostwo I ligi - pozostałe mecze oddawano walkowerem. Wojskowi z Siedlec zostali zdegradowani z I ligi do klasy A.
Klub piłkarski został definitywnie rozwiązany w 1937 r. W 1939 r. do rozgrywek przystąpiła reaktywowana drużyna „Strzelca” Siedlce.
Awans do Ligi wywalczyła drużyna w składzie: Stefan Zenon Siadak - Stefan Pawlak, Zbigniew Wojtanowski - Stefan Czajka, Zenon Sroczyński, Leon Jakubowski - Eugeniusz Świętosławski, Franciszek Biegański, Czesław Bilewicz, Stefan Rusin (vel Rusinek), Stefan Sadalski. Trenerem zespołu był por. Subocz.
Bilans występów zespołu w pierwszej lidze.
Uwaga: dawniej za zwycięstwo przyznawano 2 punkty.

</doc>
<doc id="549845" url="https://pl.wikipedia.org/wiki?curid=549845" title="Strzelec 22 Siedlce">
Strzelec 22 Siedlce



</doc>
<doc id="549846" url="https://pl.wikipedia.org/wiki?curid=549846" title="22pp Strzelecki Siedlce">
22pp Strzelecki Siedlce



</doc>
<doc id="549847" url="https://pl.wikipedia.org/wiki?curid=549847" title="Granatnik HK69A1">
Granatnik HK69A1

HK69A1 – niemiecki samodzielny granatnik jednostrzałowy kalibru 40 mm.
W latach 70 XX w. firma HK rozpoczęła produkcję granatnika HK69. Była to uniwersalna broń, która mogła być wykorzystywana jako granatnik podwieszany lub samodzielny (po dołączeniu kolby). Eksploatacja HK69 wykazała, że świetnie spisuje się on w wersji samodzielnej, natomiast ładowanie granatnika podwieszonego pod lufę karabinu jest niewygodne, a podwieszony granatnik utrudnia obsługę karabinu. Dlatego postanowiono opracować wyspecjalizowany granatnik podwieszany (późniejszy HK 79), a jednocześnie rozpoczęto prace nad modernizacją HK69. Istniała wersja na amunicję przystosowaną do potrzeb sił policyjnych o innej długości łuski zwana MZP-1 - początkowo takie miały znajdować się na uzbrojeniu JW 2305 „GROM” (źródło: M.M.S. „Komandos” z roku 1996).
Nowy granatnik pomimo podobnego oznaczenia i zachowania zasady działania HK69 był nową konstrukcją. HK 69A1 został wyposażony w wysuwaną kolbę i składanymi przyrządami celowniczymi na wierzchu lufy. Podobnie jak w przypadku HK69 ładowanie odbywało się poprzez złamanie lufy. 
Istnieje wariant produkowany w przeszłości dla formacji policyjnych, przystosowany do miotania granatów z gazem łzawiącym lub flar sygnałowych, chodziło o amunicję nie będącą z uwagi na kaliber bądź długość łuski zamiennej z wojskową, co miało podkreślać cywilny charakter tej odmiany (i być może uniemożliwiać używanie do niego amunicji ściśle wojskowej, w razie utraty broni przez policjanta - co w trakcie tłumienia zamieszek jest realne (źródło: M.M.S. „Komandos” z roku 1996).

</doc>
<doc id="549851" url="https://pl.wikipedia.org/wiki?curid=549851" title="Niezwyciężony i inne opowiadania">
Niezwyciężony i inne opowiadania

Niezwyciężony i inne opowiadania – zbiór tekstów (powieść i opowiadania) Stanisława Lema. Po raz pierwszy wydano go w 1964 r. nakładem wydawnictwa Ministerstwa Obrony Narodowej.
Opis tekstów.
Niezwyciężony.
Na pustynnej planecie ląduje "Niezwyciężony" - statek kosmiczny, poszukujący bliźniaczej jednostki - "Kondora". Poszukiwania ujawniają, że załoga Kondora zginęła w tajemniczych okolicznościach, straciwszy wcześniej pamięć.
Prawda.
Główny bohater (i jednocześnie narrator opowiadania) jest fizykiem, specjalistą od wysokich temperatur. Wraz z dwójką kolegów, pracując przy plazmotronie, odkrywają interesujące zjawisko: zachodzące we wnętrzu plazmy procesy, przypominające powstawanie życia. 
Doktor Diagoras.
Ijon Tichy śledzi doniesienia z ostatniego kongresu cybernetycznego. Zainteresowanie podróżnika wzbudza postać jednego z uczestników, doktora Diagorasa. Tichy decyduje się wyruszyć w podróż na Kretę, by spotkać się z uczonym i poznać jego prace. Na miejscu Tichy dowiaduje się, że Diagoras pracuje nad maszynami cyfrowymi, które miałyby być obdarzone nie tylko inteligencją, ale i nieposłuszeństwem.
Zakład doktora Vliperdiusa.
Ijon Tichy przez pomyłkę kupuje w kiosku gazetę dla robotów. W trakcie lektury czasopisma jego uwagę zwraca ogłoszenie zakładu doktora Vliperdiusa, w którym ma miejsce leczenie chorób nerwowych i psychicznych, na które cierpią roboty. Zaciekawiony tematem, Tichy odwiedza sanatorium. Na miejscu spotyka roboty-kuracjuszy.
Ratujmy kosmos.
Utwór ma formę listu otwartego. Jego autor - Ijon Tichy - wspomina swoje podróże po gwiazdach i planetach, w trakcie których spotyka się z plagami turystyki kosmicznej. Zalicza do nich w szczególności hałas, śmieci, wszechobecne reklamy oraz ginące gatunki zwierząt i roślin.

</doc>
<doc id="549855" url="https://pl.wikipedia.org/wiki?curid=549855" title="Walter Koenig">
Walter Koenig

Walter Marvin Koenig (ur. 14 września 1936 w Chicago, Illinois) – amerykański aktor, scenarzysta i reżyser.
Popularność zdobył jako nawigator Pavel Chekov w serialu i kilku filmach pełnometrażowych serii Star Trek.
Wcielił się również w postać Alfreda Bestera w innej popularnej serii sf Babilon 5.

</doc>
<doc id="549858" url="https://pl.wikipedia.org/wiki?curid=549858" title="Getto łódzkie">
Getto łódzkie



</doc>
<doc id="549859" url="https://pl.wikipedia.org/wiki?curid=549859" title="Predrag Mijatović">
Predrag Mijatović

Predrag Mijatović (cyr. Предраг Мијатовић; ur. 19 stycznia 1969 w Titogradzie) – jugosłowiański piłkarz narodowości czarnogórskiej grający na pozycji napastnika.
Życiorys.
Z reprezentacją Jugosławii, w której barwach rozegrał 74 mecze, brał udział w Mistrzostwach Świata 1998 i Euro 2000. Był zawodnikiem m.in. Partizana, Valencii i Realu Madryt, z którym zdobył mistrzostwo Hiszpanii i wygrał Ligę Mistrzów; w jej finale strzelił bramkę decydującą o zwycięstwie „Królewskich”. Karierę piłkarską zakończył w 2003 roku w wieku 34 lat, w barwach hiszpańskiego Levante UD. 2 lipca 2006 roku, po zwycięstwie Ramóna Calderona w wyborach na prezesa Realu Madryt, Mijatović został dyrektorem sportowym klubu, odpowiadającym m.in. za transfery piłkarzy. Funkcję tę sprawował do 20 maja 2009 roku, kiedy to jego kontrakt z klubem został rozwiązany za porozumieniem stron.

</doc>
<doc id="549860" url="https://pl.wikipedia.org/wiki?curid=549860" title="Reduta nr 54">
Reduta nr 54

Reduta nr 54 zwana potocznie Redutą Ordona – reduta wchodząca w skład pasa fortyfikacji z okresu powstania listopadowego z 1831 r., osłaniająca z odległości ok. 2 km z lewej strony główne umocnienie w rejonie – szaniec wolski nr 56. Jej obrona i wysadzenie zostały opisane w wierszu Adama Mickiewicza pt. "Reduta Ordona", na podstawie opowiadania Stefana Garczyńskiego, naocznego świadka wydarzenia. Decyzją 1205/2015 Mazowieckiego Wojewódzkiego Konserwatora Zabytków z 16 listopada 2015 Reduta Ordona została wpisana do rejestru zabytków nieruchomych.
Dzieło fortyfikacyjne znajdowało się na ówczesnym południowym krańcu zachodniego przedpola Warszawy. Obecnie obszar ten znajduje się na Ochocie, w pobliżu granicy z Wolą. Tradycja umiejscawiała to miejsce bliżej Woli przy ul. Mszczonowskiej. Nieporozumienie wynikało stąd, iż znajdowała się tam nieobsadzona reduta nr 55. Około 500 m dalej w stronę centrum,
() władze carskie w 1841 r. postawiły olbrzymi 11-metrowy obelisk „Zdobywców Warszawy” dla upamiętnienia zwycięstwa nad powstaniem listopadowym. Miejsce zostało wybrane przez Rosjan celowo, aby było widoczne z okien przejeżdżających obok pociągów Kolei Warszawsko-Wiedeńskiej.
Właściwa lokalizacja reduty była znana od 1831 roku z planu umocnień Warszawy, a została potwierdzona podczas badań archeologicznych w 2011 r. Reduta nr 54 znajduje się o kilometr na południe od domniemanego miejsca i leży obecnie w bezpośrednim sąsiedztwie ronda Zesłańców Syberyjskich (dobrze widoczne wzniesienie po stronie południowo-zachodniej ronda), przy ul. Na Bateryjce, przy czym północna część miejsca zajmowanego przez redutę jest już bezpowrotnie stracona, gdyż na jej miejscu, na wysokości o kilka metrów niższej przebiega pas drogowy Alei Jerozolimskich (północna krawędź reduty dochodzi do połowy szerokości trasy). Na przedpolu reduty znajduje się ul. Kurhan, która wzięła swoją nazwę prawdopodobnie od miejsca pierwszego, doraźnego pochówku żołnierzy, głównie rosyjskich, pochowanych przez okoliczną ludność.
Historia.
Reduta w 1831.
6 września 1831 reduta została zaatakowana przez Rosjan pod dowództwem generała Jafimowa.
Ppor. Julian Konstanty Ordon nigdy nie dowodził redutą nr 54, tylko był dowódcą jej artylerii. Dowódcą reduty był mjr Ignacy Dobrzelewski. Obsada reduty składała się z 2 kompanii 1 psp (1 DP), 6 dział, 1 hakownicy, 43 artylerzystów. Działa znajdujące się w reducie były starymi wałowymi działami austriackimi i pruskimi o niewielkiej skuteczności.
Reduta nr 54 była jedną z kilku najlepiej przygotowanych i obwarowanych. Posiadała jednak tylko 1/3 przewidzianej obsady. Była to jedna z przyczyn jej szybkiego upadku.
W dniu szturmu reduta znajdowała się pod ogniem artylerii rosyjskiej przez ok. 2 godziny, co doprowadziło do dużego wstrząsu wśród załogi. W efekcie w trakcie szturmu nie wykorzystano granatów (Kołaczkowski), a tylko prowadzono nieskuteczny ogień karabinowy zza wału. W momencie wdarcia się Rosjan reduta szybko padła, a żołnierzom polskim nie udało się wycofać.
Nastąpił w tym momencie wybuch jednego z dwóch składów amunicji.
Istnieją następujące teorie co do przyczyn eksplozji:
Miało zginąć w niej 100 Rosjan. Zaś ogólne straty rosyjskie to ok. 600 żołnierzy. Zginęło dwóch pułkowników rosyjskich, dowodzący generał Jafimow, a generał Geismar został ranny.
II wojna światowa.
We wrześniu 1939 w czasie kampanii wrześniowej punkt oporu 8 kompanii 40 pułku piechoty prowadzącej walki w obronie Warszawy. 9 września 1939 w okolicy ulicy Wolskiej i reduty Ordona została rozbita niemiecka kolumna czołgów i pojazdów piechoty.
Kontrowersje.
Adam Mickiewicz w swoim wierszu uśmiercił polskiego dowódcę artylerii – ppor. Ordona, gdy tymczasem przeżył on wybuch (był tylko poparzony) i udał się na emigrację. Tam w wieku 77 lat popełnił samobójstwo, a jego grobowiec znajduje się na Cmentarzu Łyczakowskim we Lwowie.
28 listopada 1937 w przeddzień rocznicy wybuchu powstania listopadowego, odsłonięto pamiątkowy kamień, położony obok krzyża.
Na kamieniu wyryto napis:
&lt;poem&gt;"Tu dnia 6 września roku 1831"
"w walce z przemocą moskiewską"
"została wysadzona w powietrze Reduta Ordona."
"Obrońcom Ojczyzny cześć!"&lt;/poem&gt;
Jedyną pamiątką po Reducie jest obelisk Reduta Ordona (na rogu ulic Włochowskiej i Mszczonowskiej), nazwa Centrum handlowego Atrium Reduta i stacji Warszawa Reduta Ordona. Nie jest to jednak właściwa lokalizacja dzieła nr 54. W rzeczywistości w miejscu tym znajdowała się nieobsadzona przez żołnierzy reduta nr 55. Następnie w roku 1847 wzniesiono tam obelisk upamiętniający zwycięski szturm Warszawy przez Rosjan roku 1831. Na jego miejscu w 1937 r. postawiono zwieńczony krzyżem głaz pamiątkowy ku czci Reduty Ordona. Tymczasem rzeczywista lokalizacja reduty znajduje się na ul. Na Bateryjce, między ul. Bohaterów Września, Al. Jerozolimskimi, Centrum Blue City i Rondem Zesłańców Syberyjskich.
W miejscu, w sąsiedztwie którego prawdopodobnie znajdowała się reduta, znajduje się meczet Ligi Muzułmańskiej RP. Mimo iż przed rozpoczęciem jego budowy miejsce to zostało zbadane przez specjalistów, budowa meczetu budziła kontrowersje związane z żądaniami traktowania zaniedbanej dotąd okolicy jak miejsca spoczynku żołnierzy.
Badania archeologiczne.
28 października 2010 roku na terenie reduty Ordona rozpoczęły się badania archeologiczne mające na celu potwierdzenie lokalizacji reduty przy ul. Na Bateryjce oraz ustalenie jej kształtu. Prawdopodobnie była sześciobokiem otoczonym fosą przystosowanym do obrony okrężnej, wielkości około 200 m, lecz nie jest znany dokładny kształt i nie wiadomo, w którą stronę była skierowana.
W czasie badań archeologicznych prowadzonych w 2013 na terenie reduty 54 wykryto pochówki żołnierskie, identyfikując za pomocą guzików przynależność żołnierzy do:
oraz następujących jednostek rosyjskich:

</doc>
<doc id="549862" url="https://pl.wikipedia.org/wiki?curid=549862" title="Mały Lotek">
Mały Lotek

Mały Lotek – dawna gra liczbowa Totalizatora Sportowego. Jej zaletą była większa szansa na skreślenie poprawnej "piątki", lecz konsekwencją była mniejsza wysokość nagród. W grze losowano 5 z 35 liczb. Możliwe były kumulacje, a wysokość wygranej zależała od tego, ile osób osiągnęło ten sam wynik. Gra organizowana była w latach 1973-1986. Nie była to popularna gra i dlatego Totalizator Sportowy zadecydował o jej zakończeniu. Zastąpiona została grą Super Lotek.
Możliwych układów liczb było mniej niż 325 tysięcy. Dla porównania w Dużym Lotku (obecnie Lotto) istnieje około 14 milionów kombinacji.
Obecnie na tych samych zasadach opiera się gra liczbowa Ekstra Pensja.

</doc>
<doc id="549863" url="https://pl.wikipedia.org/wiki?curid=549863" title="Anthony Montgomery">
Anthony Montgomery

Anthony Dwayne Montgomery (ur. 2 czerwca 1971 w Indianapolis) – amerykański aktor znany z roli chorążego Travisa Mayweathera w serialu "". 
Życiorys.
Urodził się w Indianapolis w stanie Indiana. Jego dziadek to legendarny gitarzysta jazzowy i kompozytor Wes Montgomery. Ukończył Ball State University na wydziale teatralnym i dramatu. Trenował sztuki walki. Krótko po ukończeniu studiów, występował w Kalifornii przed publicznością jako artysta stand-up. 
Trafił na kinowy ekran pod pseudonimem „A.T. Montgomery” w dreszczowcu katastroficznym "Powódź" ("Hard Rain", 1998) u boku Christiana Slatera i Morgana Freemana oraz czarnej komedii "Karzeł 5" ("Leprechaun in the Hood", 2000) z Warwickiem Davisem. W latach 2001–2005 grał chorążego Mayweathera w serialu "", a wcześniej dwukrotnie próbował dostać rolę w – najpierw jako człowiek załogi, potem jako syn Tuvoka. Był też częsty gościem na konwentach fanów serii "Star Trek". 
W 2004 na scenie w Los Angeles zagrał w sztuce LeRoia Jonesa "Holender" ("Dutchman"). W 2007 został zaangażowany do głównej roli Jaya Brooksa w komedii romantycznej "I'm Through with White Girls (The Inevitable Undoing of Jay Brooks)". W styczniu 2009 wystąpił gościnnie w jednym z odcinków serialu "Dr House".
W sierpniu 2007 ożenił się z Adrienne, z którą ma syna (ur. 2010). Jednak doszło do rozwodu. Z poprzedniego związku ma córkę.

</doc>
<doc id="549870" url="https://pl.wikipedia.org/wiki?curid=549870" title="Voyage (zespół muzyczny)">
Voyage (zespół muzyczny)

Voyage – grupa muzyczna, stworzona przez członków zespołu The Circle. Powstała w 1994 roku, lecz bez obecności Roberta Westerholta, który wolał zająć się swoim nowym projektem – Within Temptation. Wykonywali folk metal z mocnym damskim wokalem. Istnieli ok. 3 lata do czasu odejścia z grupy Michiela Papenhove’a, Jeroena Van Veena oraz Martijna Spierenburga.

</doc>
<doc id="549871" url="https://pl.wikipedia.org/wiki?curid=549871" title="Don Juan">
Don Juan

Filmy:
Geografia:

</doc>
<doc id="549874" url="https://pl.wikipedia.org/wiki?curid=549874" title="KV 527">
KV 527



</doc>
<doc id="549881" url="https://pl.wikipedia.org/wiki?curid=549881" title="Millwall Londyn">
Millwall Londyn



</doc>
<doc id="549884" url="https://pl.wikipedia.org/wiki?curid=549884" title="Álex Aguinaga">
Álex Aguinaga

Álex Darío Aguinaga Garzón (ur. 9 lipca 1968 w Ibarrze) – ekwadorski piłkarz, a po zakończeniu kariery piłkarskiej trener. Posiada również obywatelstwo meksykańskie.
Jest symbolem ekwadorskiej piłki i meksykańskiego zespołu Club Necaxa. Występował także w Deportivo Quito, Cruz Azul i LDU Quito. Dla reprezentacji Ekwadoru rozegrał 109 meczów i strzelił 23 gole. Uczestnik ośmiu turniejów Copa América. Jako trener pracował w Barcelonie.

</doc>
<doc id="549885" url="https://pl.wikipedia.org/wiki?curid=549885" title="VFR">
VFR

VFR (ang. "Visual Flight Rules") – zasady lotu z widocznością to zestaw zasad w lotnictwie, w zgodności z którymi pilot statku powietrznego może odbywać lot w warunkach pozwalających na kontrolę położenia statku za pomocą zewnętrznych punktów odniesienia.
W locie VFR za separację odpowiedzialny jest dowódca statku powietrznego. Wyjątkiem są loty VFR w niektórych klasach przestrzeni kontrolowanej.
Loty VFR muszą odbywać się przy zachowaniu ściśle określonych w przepisach zasad, dotyczących warunków meteorologicznych (VMC) oraz sposobu wykonywania tego rodzaju lotów. Niedopuszczalny jest na przykład wlot samolotu w chmurę i utrata widoczności powierzchni Ziemi.

</doc>
<doc id="549886" url="https://pl.wikipedia.org/wiki?curid=549886" title="Henryk Lehnert">
Henryk Lehnert

Henryk Lehnert (ur. 8 marca 1934 w Dworach (obecnie dzielnica Oświęcimia), zm. 22 czerwca 2006 w Oświęcimiu) – polski filmowiec amator, podróżnik oraz instruktor filmowy. Współzałożyciel (razem z Marianem Koimem i Marianem Żmudą) Amatorskiego Klubu Filmowego „Chemik” w Oświęcimiu (1963). Pierwsze filmy jednak powstały wcześniej (m.in. "Przygody myśliwego Walka", 1960).
Przez 44 lata pracy zrealizował 388 filmów amatorskich, za które otrzymał ponad 406 nagród i wyróżnień na krajowych i międzynarodowych festiwalach filmów nieprofesjonalnych. Jego twórczość obejmowała wiele gatunków filmowych: fabuła, animacja, reportaż, kroniki filmowe oraz dokument. Był także filmowym kronikarzem miasta Oświęcimia.
Samodzielnie opracował technikę animacji zwaną „zdjęciami rwanymi”. Filmy zrealizowane tą techniką zostały zauważone nie tylko przez środowisko filmowców nieprofesjonalnych. Do najbardziej znanych tego typu filmów należą: "Malarz", "Rendez-vous", "Rywale".
W 1997 r. został uhonorowany wpisaniem do „Księgi rekordów Guinnessa” za największą liczbę nakręconych filmów oraz za największą liczbę uzyskanych za nie nagród. Od tamtej pory poprawiał co roku swoje rekordy.
W 1998 r. został instruktorem w AKF „Chemik” przy Oświęcimskim Centrum Kultury (dawny Zakładowy Dom Kultury „Chemik”) i wychował kilka roczników młodych filmowców.
Oprócz nagród filmowych był uhonorowany innymi wyróżnieniami m.in. nagrodami Ministerstwa Kultury oraz został honorowym obywatelem miasta Oświęcimia (2000).
Zmarł 22 czerwca 2006 po ciężkiej chorobie. Spoczywa na cmentarzu parafialnym w Oświęcimiu.
Po śmierci Henryka Lehnerta ukazała się, nakładem Oświęcimskiego Centrum Kultury, książka "Kamerą i pasją" Mirosława Tokarza, wywiad-rzeka, opowiadająca o życiu Lehnerta, zmieniającym się Oświęcimiu, podróżach i odkryciu pasji filmowej.
Jest patronem jednej z ulic niedaleko jego miejsca zamieszkania w Oświęcimiu.

</doc>
<doc id="549887" url="https://pl.wikipedia.org/wiki?curid=549887" title="Wózek jezdniowy">
Wózek jezdniowy

Wózek jezdniowy podnośnikowy nazywany zwyczajowo wózkiem widłowym – kołowy pojazd mechaniczny o napędzie silnikowym, przystosowany do przewozu materiałów o znacznej (do kilkudziesięciu ton, zależnie od typu) masie, stosowany w transporcie bliskim i magazynowaniu. Używany jest głównie do prac rozładunkowych w magazynach, portach czy fabrykach. Do transportu przy pomocy wózka widłowego materiał przeznaczony do przemieszczenia najczęściej umieszcza się na paletach.
Historia.
Podnośnikowe wózki jezdniowe pojawiły się w latach 20. XX w., wyprodukowało je niemal równocześnie kilka firm, w tym Clark (obecnie Clark Material Handling Company) i Yale &amp; Towne Manufacturing.
Budowa.
Typowe wózki widłowe (jezdniowe) składają się z:
Sterowanie i możliwości.
Sterowanie wózka widłowego obejmuje sterowanie układem jezdnym, a więc ruchem samego wózka, oraz sterowanie masztem i widłami które obejmuje najczęściej 3 ruchy: 1. ruch celem podnoszenia, opuszczanie wideł, 2. ruch przechylania masztu do siebie i od siebie, 3. ruch przesuwania karetki z widłami na boki w prawą lub lewą stronę. Możliwa jest również zmiana rozstawu wideł (pozycjonowanie). Ruchy te nazywają się ruchami roboczymi wózka.
Kierowanie wózkiem.
Urządzenia sterujące ruchem wózka są podobne do samochodowych – występuje kierownica oraz pedały gazu i hamulca, często też, choć nie zawsze, sprzęgło. Zależne jest to od zastosowanego układu napędowego:
W większości wózków są jedynie dwa biegi (przełożenia) - wolny i szybszy. Dotyczą one obydwu kierunków jazdy (naprzód i wstecz). W niektórych modelach wózków z napędem hydrokinetycznym są tylko dwa pedały: jeden do jazdy w przód i jeden do jazdy w tył.
Prowadzenie wózka różni się znacznie od prowadzenia samochodu. Wózek widłowy jest zwrotniejszy od samochodu, promień skrętu jest zdecydowanie mniejszy. Często też dokonuje się nim precyzyjnych manewrów na niewielkiej przestrzeni, używając maksymalnego skrętu kół.
Przy kierowaniu wózkiem trzeba również pamiętać o środku ciężkości obciążonego wózka. Zakręt na dużej szybkości przy podniesionym wysoko ładunku może się skończyć wypadkiem – przewróceniem się wózka, co wynika z praw fizyki, dlatego takie manewry są zabronione.
Operowanie ładunkiem.
Wszystkie wózki widłowe pozwalają na opuszczanie i podnoszenie wideł, większość na przechylanie masztu w przód i w tył. Niektóre bardziej zaawansowane konstrukcje pozwalają też operatorowi sterować przesunięciem poziomym wideł oraz pozycjonowaniem (odstępem między nimi) za pomocą dźwigni, bez konieczności ich ręcznego przesuwania. 
Prawidłowy załadunek: ładunek (najczęściej na palecie) powinno się umieścić na wyprostowanych widłach (równoległych do podłoża), następnie podnieść go na ok. 30 cm nad podłoże i nachylić maszt w kierunku do operatora. Podjechać na miejsce załadunku, podnieść paletę na odpowiednią wysokość, wyprostować maszt, opuścić widły i odjechać spod palety, a na koniec opuścić widły.
Prawidłowy rozładunek: te same operacje w odwrotnej kolejności.
Możliwości.
Udźwig wózka widłowego wynosi, zależnie od typu, od kilkuset kg do ponad 5 ton. Specjalne typy mają udźwig nawet do 50 ton.
Udźwig ten zależy od konstrukcji i parametrów wózka, a wytyczne dotyczące maksymalnego udźwigu znajdują się w instrukcji obsługi dostarczanej przez producenta i/lub Dokumentacji Techniczno Ruchowej urządzenia zwanej DTR.
Bezpieczeństwo.
Podstawowe parametry techniczne wózka widłowego są umieszczane na tabliczce znamionowej przez producenta wózka. Każdy model wózka powinien być wyposażony w diagram udźwigu, uwzględniający wysokość podnoszenia ładunku i położenie środka ciężkości na widłach. Zalecenia bezpieczeństwa w zakresie obchodzenia się z paliwami płynnymi czy gazem są analogiczne jak w przypadku innych pojazdów. 
Przy podniesionym ładunku wózek jest niestabilny i należy kontrolować położenie środka ciężkości, by nie dopuścić do przewrócenia się wózka. Ładunek należy przewozić przy ustawieniu wideł około 30 cm powyżej nawierzchni i maszcie przechylonym w stronę operatora.
Do obsługi wózka widłowego konieczne jest posiadanie odpowiednich uprawnień. W Polsce kursy obsługi wózków widłowych prowadzą i wydają zaświadczenia ośrodki szkoleniowe, których instruktorzy posiadają uprawnienia do prowadzenia szkoleń "Kierowca wózków jezdniowych" wydane przez Ośrodek Doskonalenia Kadr w Mysłowicach.
Szkolenia z zakresu obsługi urządzeń transportu bliskiego prowadzą ośrodki szkolenia zawodowego. Ośrodki szkolenia zawodowego mogą uzgodnić program szkolenia z UDT na podstawie art. 37 pkt. 14 ustawy o dozorze technicznym z dnia 21 grudnia 2000 r.
. Szkolenia powinny spełniać minimalne wymagania UDT 
Rodzaje i zakres wymaganych uprawnień przy obsłudze wózków jezdniowych podnośnikowych według UDT.
Według rozporządzenia, każda osoba obsługująca wózek widłowy musi posiadać odpowiednie uprawnienia. Istnieją dwa rodzaje dokumentów, które pozwalają zgodnie z prawem operować wózkiem jezdniowym na terenie całego kraju, bez ograniczenia czasowego:

</doc>
<doc id="549890" url="https://pl.wikipedia.org/wiki?curid=549890" title="1854 w literaturze">
1854 w literaturze



</doc>
<doc id="549892" url="https://pl.wikipedia.org/wiki?curid=549892" title="Spud Webb">
Spud Webb

Anthony Jerome "Spud" Webb (ur. 13 lipca 1963 w Dallas) – amerykański koszykarz, grający na pozycji rozgrywającego (ok. 168 cm wzrostu), który spędził większość kariery w NBA.
Mimo niewielkiego wzrostu w 1986 wygrał NBA Slam Dunk Contest, popisując się wspaniałym wyskokiem i pokonując faworyta, kolegę z drużyny, Dominique Wilkinsa. Został najniższym zwycięzcą oraz uczestnikiem konkursu w całej historii NBA.
Wybrany w drafcie 1985 przez Detroit Pistons, Spud większość swej kariery NBA spędził grając kolejno w klubach Atlanta Hawks (6 sezonów) i Sacramento Kings (4 sezony). Trzy ostatnie sezony spędził w Minnesota Timberwolves, Scaligera Verona (Włochy, tylko 3 mecze) i Orlando Magic (4 mecze). Karierę zakończył w 1998.
Swoich sił próbował ponownie podczas konkursów wsadów w 1988 i 1989. W 1989 wygrał pierwszą rundę, ale w półfinale uplasował się na trzeciej pozycji, za Kenny Walkerem oraz Clyde'm Drexlerem. To samo miejsce zajął w klasyfikacji ogólnej zawodów.
Rozegrał w lidze 814 meczów, zdobywając średnio 9,9 pkt i zaliczając 5,3 asyst.
W 2006 Webb przygotowywał do konkursu wsadów zawodnika New York Knicks – Nate Robinsona. Mierzący 175 cm Robinson wygrał ten konkurs, stając się drugim obok Spuda triumfatorem liczącym poniżej 180 cm wzrostu.
Spud Webb był trzecim najniższym koszykarzem w historii NBA (niżsi byli Muggsy Bogues i Earl Boykins).
W 1996 wystąpił w filmie Eddie.

</doc>
<doc id="549893" url="https://pl.wikipedia.org/wiki?curid=549893" title="Mos Def">
Mos Def

Mos Def, właściwie Dante Terrell Smith Bey (ur. 11 grudnia 1973 w Nowym Jorku) – amerykański raper i aktor. Znany również jako "Yasiin Bey", "Mighty Mos Def", "The Freaky Night Watchman", "Boogie Man", "Black Dante", "Dante Beze", "Pretty Flaco" i "Flaco Bey i Franka Sinatry". 
Współpracował z takimi gwiazdami, jak Nate Dogg, Pharoahe Monch, Talib Kweli, Common, Alicia Keys, Massive Attack, K’naan, The Roots czy Q-Tip. Od roku 2012 jego nowy pseudonim artystyczny to Yasiin Bey.
Przypisy.
 

</doc>
<doc id="549894" url="https://pl.wikipedia.org/wiki?curid=549894" title="Szkop">
Szkop

Szkop (l.mn. szkopy) – pogardliwe określenie Niemca, szczególnie żołnierza Wehrmachtu w okresie II wojny światowej.
W przeszłości wyraz ten (do dziś zachowany w wersji „skop”) oznaczał w polszczyźnie kastrowanego barana, a także – jako zapożyczenie z niemieckiego – naczynie (częściej dziś używane w formie „szkopek” lub „skopek” – mała miska).
W języku czeskim istnieje podobne potoczne określenie: „Skopčák” (liczba mnoga „Skopčáci”), a jego etymologia odnosi się do „tego, który przychodzi z gór”, co uzasadnia położenie geograficzne Czech, do których miast Niemcy przybywali „z gór”, czyli „s kopců”.
Podczas II wojny światowej i okupacji określenie „szkop” nabrało szczególnie pogardliwego znaczenia, w odniesieniu zwłaszcza do żołnierzy okupacyjnych wojsk hitlerowskich. Początkowo gwarowe, było ono typowe dla gwary warszawskiej; później weszło również do języka literackiego, odnosząc się niekiedy do ogółu Niemców.
Podobnie negatywny wydźwięk wobec tej narodowości ma określenie „szwab”, w odróżnieniu jednak od przezwiska „szkop” nawiązuje wprost do pochodzenia Niemca ze Szwabii.

</doc>
<doc id="549898" url="https://pl.wikipedia.org/wiki?curid=549898" title="Embrace (album Voyage)">
Embrace (album Voyage)

Embrace - album muzyczny grupy Voyage, wydany w 1996 r.

</doc>
<doc id="549902" url="https://pl.wikipedia.org/wiki?curid=549902" title="Kernel panic">
Kernel panic

Kernel panic – nazwa komunikatu wyświetlanego przez system operacyjny po wykryciu wewnętrznego błędu jądra systemu, którego sam nie jest w stanie obsłużyć. Często komunikat ten dostarcza również niezbędnych do odkrycia przyczyny błędu informacji lub danych potrzebnych do debugowania przez programistów pracujących nad systemem.
Większość błędów jest efektem nieobsługiwanych w kodzie jądra wyjątków procesora, takich jak np. odwołania do nieprawidłowych adresów w pamięci. Istnieje jednak możliwość wywołania tego błędu na żądanie za pomocą funkcji panic zdefiniowanej w pliku nagłówkowym sys/system.h.
Komunikat "kernel panic" powstał we wczesnych wersjach systemu Unix i stanowił dużą filozoficzną różnicę w stosunku do jego poprzednika, czyli Multicsa. Programista Multiksa, Tom van Vleck, wspomina dyskusję na ten temat z programistą Uniksa Dennisem Ritchie:
Napomknąłem Dennisowi, że przynajmniej połowa kodu, który pisałem w Multiksie, była kodem naprawiającym błędy. Powiedział wtedy: „Daliśmy sobie z tym spokój. Jeśli wystąpi błąd, to mamy procedurę nazwaną panic i jeżeli jest wywoływana, komputer się zawiesza, a ty wrzeszczysz na cały pokój «Hej, zresetuj go»”.
Wystąpienie błędu "kernel panic" powoduje zawieszenie albo przeładowanie komputera. Jest to konieczne, aby chronić sprzęt przed uszkodzeniem. Wystąpienie poważnego błędu powoduje kompletną destabilizację systemu – jego dalsze działanie mogłoby spowodować np. wyczyszczenie twardych dysków, przegrzanie podzespołów (ponieważ zarządzanie energią nie działa) itp.
Linux.
W Linuksie, po "kernel panic" system czeka na reakcję użytkownika liczbę sekund zapisaną w wirtualnym pliku: /proc/sys/kernel/panic, po czym przeładowuje system.
Domyślną wartością jest „0” oznaczające nieskończone czekanie na reakcję operatora. Dla komputerów bez stałej obsługi, np. serwerów, oznacza to zawieszenie systemu. Automatyczny restart zapewnia się wpisując „1” komendą:
Uwaga: wpisu należy dokonywać automatycznie po każdym restarcie systemu, np. przez dopisanie powyższej komendy do zbioru /etc/rc.d/rc.local albo dodając wiersz:
do pliku /etc/sysctl.conf.
macOS.
W systemie macOS "kernel panic" objawia się za pomocą szarego, przezroczystego kwadratu z informacją o wymaganym restarcie komputera w pięciu językach. System się w tym momencie blokuje i nie nadaje się do dalszej pracy.
Inne użycia nazwy.
"Kernel Panic" jest także nazwą komiksu internetowego tworzonego przez Christophera B. Wrighta. Komiks opowiada o grupie administratorów systemów Unix i Linux.
Inne systemy operacyjne.
"Kernel panic" jest nazwą typową dla systemów uniksowych, inne systemy operacyjne mają własne nazwy dla tego typu komunikatów o błędach:

</doc>
<doc id="549903" url="https://pl.wikipedia.org/wiki?curid=549903" title="Ojciec Damian z Molokai">
Ojciec Damian z Molokai



</doc>
<doc id="549904" url="https://pl.wikipedia.org/wiki?curid=549904" title="Mats Sundin">
Mats Sundin

Mats Johan Sundin (ur. 13 lutego 1971 w Sztokholmie) – szwedzki hokeista, reprezentant Szwecji, trzykrotny olimpijczyk.
Kariera.
Wychowanek klubu Sollentuna HC. W drafcie NHL z 1989 został wybrany przez klub Quebec Nordiques z numerem 1 (ze szwedzkiego klubu Nacka HK z ligi Allsvenskan). Tym samym jest jedynym Szwedem w historii wybranym z najwyższym numerem w drafcie NHL i jednym z trzech zawodników w historii wybranych przez Quebec Nordiques z najwyższym numerem w drafcie (po nim byli Owen Nolan i Eric Lindros).
Do Toronto Maple Leafs trafił 28 czerwca 1994 z Quebec Nordiques. Sundin spędził w Toronto 12 sezonów (1994-2007). Był kapitanem Maple Leafs w latach 1997–2007, pierwszym obcokrajowcem pełniącym tę funkcję w Toronto i trzecim w historii NHL (po Aleksandrze Mogilnym i Larsie-Eriku Sjöberg). Jest pierwszym Szwedem i również pierwszym Europejczykiem wybranym z numerem 1 w drafcie NHL. Statystyczne jego najlepszym sezonem były rozgrywki 1992/1993, kiedy zdobył 114 punktów (47 goli i 67 asyst).
Uczestniczył w turniejach mistrzostw świata w 1990, 1991, 1992, 1994, 1998, 2001, 2003, Canada Cup 1991, Pucharu Świata 1996, 2004 oraz zimowych igrzysk olimpijskich 1998, 2002, 2006.
Był czterokrotnie honorowany nagrodą Viking Award dla najbardziej wartościowego szwedzkiego zawodnika w lidze NHL – jest to rekord wśród wszystkich edycji.
We wrześniu 2009 zakończył karierę zawodniczą.
W 2012 został przyjęty do Hockey Hall of Fame, a w 2013 do Galerii Sławy IIHF.

</doc>
<doc id="549909" url="https://pl.wikipedia.org/wiki?curid=549909" title="Rita Coolidge">
Rita Coolidge

Rita Faye Coolidge (ur. 1 maja 1945 w Lafayette, w Tennessee) – amerykańska piosenkarka country i aktorka pochodzenia czirokeskiego. Dwukrotna laureatka nagrody Grammy.
Kariera.
Absolwentka Florida State University. Początkowo występowała razem z siostrami, Priscillą i Lindą w trio The Coolidge Sisters. Po amatorskich występach w okolicach Memphis została odkryta przez duet Delaney &amp; Bonnie, z którymi wjechała do Los Angeles. Stała się tam popularną piosenkarką towarzyszącą innym artystom w nagraniach. Śpiewała m.in. u Leona Russella, Joe Cockera, Boba Dylana, Jimi'ego Hendrixa, Erica Claptona, Dave'a Masona, Harry'ego Chapina, Grahama Nasha i Stephena Stillsa. Towarzyszyła Joe Cockerowi w trasie koncertowej "Mad Dogs and Englishman", uwieńczonej nagraniem albumu koncertowego o tym samym tytule. Otrzymała wtedy przydomek "Delta Lady", czym zainspirowała Russella do napisania utworu pod tym tytułem.
W latach 70. występowała z Krisem Kristoffersonem, z którym wzięła ślub w 1973 r. Wspólnie zdobyli dwie nagrody Grammy: w 1974 za "From the Bottle to the Bottom" i w 1976 za "Lover Please". Największy sukces odniosła w latach 1977-78, kiedy na listach przebojów pojawiły się wykonywane przez nią remaki utworów innych wykonawców: "(Your Love Keeps Lifting Me) Higher and Higher" Jackie Wilsona, "We're All Alone" Boza Scaggsa, "The Way You Do The Things You Do" The Temptations i "You" Marcii Hines.
W 1997 roku razem z siostrą Priscillą i jej córką Laurą Satterfield założyła trio Walela wykonujące muzykę indiańską. 
Była jedną z pierwszych prowadzących programy w stacji VH1.
Utwór "All Time High" został wykorzystany jako motyw główny w filmie "Ośmiorniczka" o przygodach Jamesa Bonda. 
Życie prywatne.
Ze związku z Kristoffersonem ma córkę, Casey, urodzoną w 1974. W 2004 poślubiła japońskiego naukowca, Tatsuya Suda. Mieszka w Fallbrook.
W 2016 wydała autobiografię, "Delta Lady: A Memoir". 

</doc>
<doc id="549912" url="https://pl.wikipedia.org/wiki?curid=549912" title="Zdjęcia rwane">
Zdjęcia rwane

Zdjęcia rwane – technika animacji wymyślona przez Henryka Lehnerta w 1981 roku na potrzeby filmu "Malarz" i głównie przez niego stosowana.
Jej powstanie związane było z ograniczeniami technicznymi amatorskich kamer 16 mm stosowanymi wtedy w AKF "Chemik" w Oświęcimiu. Ich budowa uniemożliwiała robienie pojedynczych zdjęć poklatkowych (problem z niedomykającą się przesłoną powodujący prześwietlenie ostatnio zrobionego kadru) przez co nie nadawały się do tworzenia filmów animowanych. 
Rozwiązaniem okazało się zastosowanie fortelu. Operator wykonywał bardzo dużo pojedynczych kliknięć spustu kamery, aktorzy w pamięci odliczali wcześniej ustaloną wartość po czym wykonywali ustalony wcześniej ruch, po czym znów odliczali wykonywali ruch itd. przez co uzyskiwano efekt animowania postaci. Ze względu na różne tempo liczenia, brak synchronizacji z kamerą, aktorzy poruszali się w różnym tempie, do tego ich ruch wyglądał na szarpany (od tego nazwa techniki). 
Wybrane filmy:

</doc>
<doc id="549914" url="https://pl.wikipedia.org/wiki?curid=549914" title="Maroko-Nowiny (dzielnica Rybnika)">
Maroko-Nowiny (dzielnica Rybnika)



</doc>
<doc id="549915" url="https://pl.wikipedia.org/wiki?curid=549915" title="Set (sport)">
Set (sport)

Set (ang. "kolekcja", "zbiór") – część meczu w sportach odbijanych: badmintonie, siatkówce, tenisie ziemnym i tenisie stołowym. W tych sportach nie jest liczony czas rozgrywki, ale określona liczba serii punktów zebrana przez jednego z graczy lub jedną z drużyn. Po zakończeniu każdego setu, gracze lub drużyny zamieniają się stronami. Po zakończeniu danej serii setów (całej gry) zwycięstwo otrzymuje osoba, która wygrała najwięcej z nich.
Siatkówka.
Set w piłce siatkowej to partia gry którą wygrywa ta drużyna, która pierwsza zdobędzie odpowiednią liczbę punktów (15 lub zazwyczaj 25). Setów w całym meczu może być od 3 do 5, ponieważ drużyna, która wygra 3 sety, wygrywa cały mecz. Seta (z wyjątkiem seta decydującego - piątego) wygrywa zespół, który pierwszy uzyska 25 punktów z różnicą minimum dwóch punktów.
W przypadku równości 24:24, gra jest kontynuowana aż do uzyskania różnicy dwóch punktów (26:24; 27:25; ...). W przypadku równości wygranych setów 2:2, decydujący set (piąty - tie-break) rozgrywany jest do momentu uzyskania przez jeden z zespołów 15 punktów z różnicą minimum dwóch punktów.
Badminton.
Set w badmintonie jest partią do ukończenia której potrzeba zdobycia w zależności od turnieju 15 lub 21 punktów.
Tenis ziemny.
Set w tenisie ziemnym polega na zdobyciu 6 lub 7 gemów. Wyjątkiem jest jednakże piąty setów w turniejach wielkoszlemowych. Gema wygrywa zawodnik, który zdobył w nim co najmniej 4 punkty i jednocześnie co najmniej o 2 więcej niż przeciwnik. Punkty w tenisie liczone są kolejno: 0, 15, 30, 40. W każdym secie zawodnik musi wygrać co najmniej 6 gemów i jednocześnie z zachowaniem 2 punktowej przewagi. W przypadku nierozstrzygnięcia gemów, wprowadza się tie-break – gem trzynasty.
Tenis stołowy.
Set w tenisie stołowym polega na zebraniu 11 punktów (wcześniej 21). Do zdobycia setu w każdym przypadku należy zdobyć przewagę co najmniej 2 punktów lub gemów. Zwykle gra się do 3 wygranych setów. Wyjątkiem są mistrzostwa, gdzie możliwe jest rozegranie 4 setów.
Speed-ball.
Set w speed-ballu polega na zebraniu 10 punktów. Do wygrania setu nie jest konieczna 2-punktowa przewaga. Mecz zazwyczaj gra się do 2 wygranych setów.

</doc>
<doc id="549919" url="https://pl.wikipedia.org/wiki?curid=549919" title="Ashanti Shequoyia Douglas">
Ashanti Shequoyia Douglas



</doc>
<doc id="549923" url="https://pl.wikipedia.org/wiki?curid=549923" title="Cinquedea">
Cinquedea

Cinquedea – rodzaj sztyletu lub puginału. Miała prostą, obosieczną głownię o charakterystycznym kształcie trójkąta bardzo szerokiego u nasady i zwężającego się w szpic.
Nazwa pochodzi od szerokości u nasady, wynoszącej pięć palców (cinquedea – wł. "pięć palców"). Była to broń używana przede wszystkim przez cywilów – kupców czy urzędników, stąd też większość zachowanych egzemplarzy jest bardzo ozdobna. Zdobienia pojawiają się głównie na głowni, która zwłaszcza w późniejszych egzemplarzach, często była kanelowana i grawerowana. Cinquedea była popularna przede wszystkim w północnych Włoszech u schyłku średniowiecza i na początku renesansu.
Jelec przeważnie wygięty ku dołowi, półkolisty lub trójkątny.
Zachowane egzemplarze datowane są pomiędzy 1450 a 1550 rokiem. Najkrótszy ma długość głowni 20 cm, najdłuższe mogą być nawet klasyfikowane jako krótkie miecze.
Cinquedea bywa także nazywana (rzadko) anelac, anelace lub sangdede.

</doc>
<doc id="549925" url="https://pl.wikipedia.org/wiki?curid=549925" title="Wioletta">
Wioletta



</doc>
<doc id="549927" url="https://pl.wikipedia.org/wiki?curid=549927" title="Reduta nr 56">
Reduta nr 56

Reduta nr 56, także dzieło 56, Reduta Wolska, Reduta Sowińskiego lub Fort Sowińskiego – teren dawnych umocnień obronnych znajdujący się w Warszawie w dzielnicy Wola przy skrzyżowaniu ulic Wolskiej i Redutowej.
Historia.
Reduta powstała w 1831 roku w miejscu wcześniejszych fortyfikacji z insurekcji kościuszkowskiej z 1794, a jak głosi tradycja w miejscu wcześniejszych szwedzkich fortyfikacji z XVII w. Reduta tylko częściowo nawiązuje do wcześniejszych szańców Kościuszki, które opierały się wojskom pruskim.
W lipcu 1831, w czasie powstania listopadowego dowódcą reduty nr 56 na Woli mianowano Józefa Sowińskiego. W miarę zbliżania się wojsk rosyjskich do Warszawy, w sierpniu powierzono mu dowodzenie obroną Woli, a 22 sierpnia awansowano na generała brygady.
6 września 1831 główne uderzenie rosyjskie zostało skierowane na Wolę, bronioną przez 1300 żołnierzy i mającą 12 dział (przeciwko 87 batalionom i 114 szwadronom wspieranym ogniem 100 dział). Kilkugodzinna obrona Woli prowadzona przez Sowińskiego nie miała dalszych szans powodzenia wobec przewagi wroga. Dokładne okoliczności śmierci generała Sowińskiego nie są znane (jedna z wersji mówi o śmierci przed ołtarzem w kościele, inna o śmierci przy armacie, ponieważ ugrzęzła drewniana noga generała). Władze rosyjskie podały wersję o zabiciu generała na posterunku bojowym, co zostało podchwycone przez artystów i znamy dziś kilka wizerunków generała zakłutego bagnetami przez żołnierzy carskich. W obronie reduty wzięły udział 8 i 10 pułk piechoty liniowej. Podczas walk do niewoli rosyjskiej dostali się, m.in.: mjr Jan Wodzyński dowódca 8 pułku piechoty liniowej, mjr Piotr Wysocki dowódca 10 pułku piechoty liniowej.
Po stłumieniu powstania władze carskie urządziły na terenie reduty cmentarz prawosławny, zaś katolicki kościół św. Wawrzyńca zmieniły na cerkiew Włodzimierskiej Ikony Matki Bożej.
Następny epizod z historii tej reduty to wrzesień 1939, kiedy oddział porucznika Zdzisława Pacaka-Kuźmirskiego 8 kompanii 40. pułku piechoty Dzieci Lwowskich, bronił się przed Niemcami. W czasie obrony 9 września 1939 dzięki beczkom terpentyny z fabryki Dobrolin jego żołnierzom udało się spalić pewną liczbę niemieckich czołgów. Reduta poddała się dopiero 27 września wraz z kapitulacją Warszawy.
Stan obecny.
Na terenie reduty przy kościele św. Wawrzyńca znajdują się:
Dla upamiętnienia postaci Józefa Sowińskiego nieopodal Reduty nr 56, na jej przedpolu, znajduje się ulica jego imienia, a przy skrzyżowaniu ulic Elekcyjnej i Wolskiej – Park im. gen. Józefa Sowińskiego.

</doc>
<doc id="549932" url="https://pl.wikipedia.org/wiki?curid=549932" title="Antonín Panenka">
Antonín Panenka

Antonín Panenka (ur. 2 grudnia 1948 w Pradze) – czeski piłkarz, ofensywny pomocnik, znany przede wszystkim ze stylu wykonywania rzutów wolnych i karnych.
Przez większą część kariery grał w klubie Bohemians 1905, do którego dołączył w 1959 roku. W 1981 Panenka odszedł z praskiego klubu do austriackiego Rapidu Wiedeń, gdzie zdobył Puchar Austrii i dwa razy wywalczył mistrzostwo kraju. W 1985 roku Rapid doszedł do finału Pucharu Zdobywców Pucharów, w którym Panenka wszedł z ławki rezerwowych, a jego klub przegrał 3-1 z Evertonem. Rok później Panenka przeniósł się do VSE St. Pölten, gdzie grał jeszcze dwa sezony, by później zostać trenerem Bohemians Praga. 
Antonín Panenka stał się popularny po tym, jak w finale mistrzostw Europy 1976 z drużyną RFN w serii rzutów karnych strzelił decydującą jedenastkę. Sposób wykonania tego rzutu karnego jest do dziś kojarzony z czeskim piłkarzem – Panenka wziął długi rozbieg, zasymulował silne uderzenie, czym zmylił niemieckiego bramkarza Seppa Maiera, po czym lekkim, technicznym strzałem posłał piłkę w środek bramki, ustalając wynik rzutów karnych na 5-3.
Aktualnie (III 2023) prezes klubu Bohemians 1905 .

</doc>
<doc id="549936" url="https://pl.wikipedia.org/wiki?curid=549936" title="Wilhelmus Rijsbergen">
Wilhelmus Rijsbergen



</doc>
<doc id="549937" url="https://pl.wikipedia.org/wiki?curid=549937" title="What a Wonderful World (piosenka Louisa Armstronga)">
What a Wonderful World (piosenka Louisa Armstronga)

What a Wonderful World – piosenka nagrana przez Louisa Armstronga, którą w 1967 roku wydano na singlu, który promował album pod tym samym tytułem (1967). Utwór napisali Bob Thiele i George David Weiss. Stanowić miała swoiste lekarstwo na rasizm i napiętą sytuację polityczną w Stanach Zjednoczonych. Piosenka opiewa piękno codziennego życia. Piosenka osiągnęła pierwsze miejsce na brytyjskiej liście przebojów "UK Singles Chart".
Utwór stopniowo stawał się standardem i osiągnął ponownie popularność, gdy znalazł się na płycie ze ścieżką dźwiękową do filmu "Good Morning, Vietnam" (1987) z Robinem Williamsem w roli głównej. Wykorzystano go także w filmach: "12 małp" (1995) oraz "Joe Black" (1998) (dwukrotnie: emitowana w radiu oraz w trakcie napisów końcowych). Wykonywany był także przez Williego Nelsona w filmie "Michael" (1996) z Johnem Travoltą. Piosenka pojawiła się także w trakcie napisów końcowych filmu "Zabawy z bronią" (2002) Michaela Moore’a w wykonaniu Joeya Ramone’a, a także w filmie animowanym "Madagaskar" (2005) oraz w polskim filmie "Tylko mnie kochaj" (2006). Stacja BBC ironicznie wykorzystała temat muzyczny tego utworu w dokumentalnej operze mydlanej „A Life of Grime” oraz jako temat końcowy serialu „Grumpy Old Men”. Piosenka została także wykorzystana w filmie animowanym z 2016 roku „Gdzie jest Dory”.

</doc>
<doc id="549938" url="https://pl.wikipedia.org/wiki?curid=549938" title="Joseph Hooker">
Joseph Hooker

Joseph Hooker (ur. 13 listopada 1814, zm. 31 października 1879) – generał major wojsk USA w wojnie secesyjnej, znany pod przydomkiem „Fighting Joe”. Obwiniany za porażkę wojsk Unii poniesioną w bitwie pod Chancellorsville w 1863 z wojskami Konfederacji generała Roberta E. Lee.
Reputacja Josepha Hookera nie była wysoka wśród generałów i polityków Unii. Sztab Hookera, pisał Charles Francis Adams Mł., był „miejscem, do którego nie chciał iść żaden szanujący się mężczyzna i nie mogła iść żadna kobieta o dobrej reputacji. Było to połączenie baru z burdelem”.
Hooker okazał się być popularnym wśród żołnierzy wyborem. Podjął natychmiastowe kroki, aby pozbyć się skorumpowanych kwatermistrzów, poprawił wyżywienie, oczyścił obozy i szpitale, udzielał przepustek i tworzył dumę z przynależności do jednostki tworząc insygnia każdego korpusu. Hooker zreorganizował kawalerię w odrębny korpus, reforma oparta o model konfederacki. Liczba chorych spadła, dezercje ustały, a amnestia przyciągnęła z powrotem w szeregi wielu żołnierzy.

</doc>
<doc id="549939" url="https://pl.wikipedia.org/wiki?curid=549939" title="Nicolaus Robert Rensenbrink">
Nicolaus Robert Rensenbrink



</doc>
<doc id="549940" url="https://pl.wikipedia.org/wiki?curid=549940" title="Nicolas Rep">
Nicolas Rep



</doc>
<doc id="549941" url="https://pl.wikipedia.org/wiki?curid=549941" title="Should I Stay or Should I Go">
Should I Stay or Should I Go

„Should I Stay or Should I Go” – utwór zespołu The Clash, wydany jako siedmiocalowy singel. Pochodzi z albumu "Combat Rock". Jest jedynym singlem, który dostał się po ponownym wydaniu w 1991 roku na pierwsze miejsca list przebojów. Utwór ten jest prawdopodobnie najbardziej (ze wszystkich utworów z albumu Combat Rock) zbliżony do muzyki The Clash z wcześniejszych lat. Napisany został w 1981 roku przez Micka Jonesa. Oprócz oryginalnego angielskiego tekstu posiada również w tle hiszpańskie (dialekt ekwadorski) wokale. W marcu 1991 stał się tłem muzycznym do reklamy firmy Levi’s oraz Prince Polo. W 2014 roku utwór ten pojawił się także na ścieżce dźwiękowej w grze komputerowej "Far Cry 4", oraz w serialu Stranger Things w drugim i pierwszym sezonie.
„Should I Stay or Should I Go” był wykonywany m.in. przez takich wykonawców i zespoły jak Ice Cube i Mack 10, Error Type II, The Long Tall Texans, Spastic Vibrations, Guitar Wolf, Die Toten Hosen, Bai Bang, Super Green, Farben Lehre, Sexbomba a nawet przez Kylie Minogue. Mick Jones użył sampli z tego utworu na potrzeby "The Globe" zespołu Big Audio Dynamite II. Serbski zespół Bajaga i instruktori nagrał wersję z własnym tekstem „"Da li da odem ili ne"".

</doc>
<doc id="549943" url="https://pl.wikipedia.org/wiki?curid=549943" title="PWS-16">
PWS-16

PWS-16 – polski samolot szkolno-treningowy z okresu międzywojennego.
Historia samolotu.
PWS-16 został skonstruowany przez inż. Augustyna Bobka-Zdaniewskiego jako ulepszona wersja samolotu PWS-14. Doświadczenia z PWS-14 pozwoliły sprecyzować wojsku wymagania w nowym samolocie. Część z nich została przystosowana do lotów odwróconych. Prototyp PWS-16 został oblatany w grudniu 1933 roku. W zimie 1933–1934 przeszedł próby w Instytucie Badań Technicznych Lotnictwa. W 1934 roku Podlaska Wytwórnia Samolotów dostarczyła 20 sztuk samolotu. Tego samego roku konstruktor PWS-16 dodał do samolotu karabin maszynowy wz. 33, zastosowano szerszą osłonę silnika, osłonę gaźnika, pogrubiono kadłub, zmieniono obrys usterzenia, przeniesiono zbiornik ze skrzydła w kadłub. Dużą zmianą było zmienienie podwozie na trójgoleniowe z amortyzatorami podpartymi do boków kadłuba. Samolot po tych zmianach otrzymał oznaczenie PWS-16 bis. Prototyp tego samolotu przeszedł próby w Instytucie Badań Technicznych Lotnictwa zimą 1934–1935. W latach 1935–1936 zbudowano 20 samolotów PWS-16 bis o numerach 59-22 do 59-40.
Użycie.
PWS-16 były używane przede wszystkim w wojsku, do nauki strzelania i bombardowania. Gdy w 1937 roku do służby trafiły samoloty PWS-26, „szesnastki” przesunięto do zadań drugorzędnych, jak np. holowanie szybowców (trzy PWS-16 bis obsługiwały polską ekipę na Międzynarodowych Zawodach Szybowcowych w górach Rhön). Jeden PWS-16 bis był wykorzystywany przez zakłady PWS do lotów dyspozycyjnych. Po krótkim użytkowaniu przez Wojsko Polskie, 5 samolotów PWS-16 bis sprzedano do Bułgarii, a za pośrednictwem Portugalii 20 samolotów PWS-16 i PWS-16 bis zasiliło armię hiszpańską.
W wojnie obronnej używano „szesnastek” do celów łącznikowych. Jeden PWS-16 bis trafił do Samodzielnej Grupy Operacyjnej „Polesie”, która wykorzystała go w ostatniej bitwie kampanii wrześniowej, pod Kockiem. 4 października został on uszkodzony i porzucony.

</doc>
<doc id="549944" url="https://pl.wikipedia.org/wiki?curid=549944" title="Luke Wilkshire">
Luke Wilkshire

Luke Wilkshire (ur. 2 października 1981 w Wollongong) – piłkarz australijski grający na pozycji pomocnika.
Kariera klubowa.
Wilskhire grę w piłkę rozpoczynał w znanej australijskiej szkole sportowej o nazwie Australian Institute of Sport, z której to pochodzi wielu znanych piłkarzy jak np. Harry Kewell czy Mark Viduka. Jednak jego pierwszym profesjonalnym klubem był już angielski Middlesbrough FC, trafił wówczas do drużyny juniorskiej tego klubu. W sezonie 2001 /2002 zadebiutował w Premiership, jednak na dobre nigdy na dłużej w zespole "Boro" nie zaistniał. W 2003 roku przeniósł się do klubu Bristol City, który gra w Football League One (odpowiednik 3 ligi). Po 3 latach gry w Bristolu zmienił otoczenie - latem 2006 wyjechał do Eredivisie i na zasadzie wolnego transferu przeszedł do tamtejszego klubu FC Twente.
W sierpniu 2008 za kwotę ok. 2 milionów euro przeszedł do rosyjskiego Dinamo Moskwa. Latem 2014 wrócił do Holandii i został zawodnikiem Feyenoordu. Na początku 2016 został piłkarzem Tereku Grozny. Latem 2016 wrócił do Dinama.
Kariera reprezentacyjna.
W reprezentacji Australii Wilkshire zadebiutował 9 października 2004 roku w wygranym 5:0 meczu z reprezentacją Wysp Salomona. Brał udział w Młodzieżowych Mistrzostwach Świata w 2001 roku w Argentynie, a także był członkiem kadry na Igrzyskach Olimpijskich w 2000 w Sydney. Został także powołany przez Guusa Hiddinka do 23-osobowej kadry na Mistrzostwa Świata w Niemczech. Tam wystąpił w 2 meczach – wygranym 3:1 z Japonią oraz w 1/8 finału, przegranym 0:1 z Włoch. W tym drugim meczu zaprezentował się wyśmienicie, jednak "Socceroos" przegrali wówczas w kontrowersyjnych okolicznościach po rzucie karnym w 95 minucie.

</doc>
<doc id="549945" url="https://pl.wikipedia.org/wiki?curid=549945" title="Alexandre Czerniatynski">
Alexandre Czerniatynski



</doc>
<doc id="549947" url="https://pl.wikipedia.org/wiki?curid=549947" title="Adam Szal">
Adam Szal

Adam Jan Szal (ur. 24 grudnia 1953 w Wysokiej) – polski duchowny rzymskokatolicki, doktor teologii, rektor Wyższego Seminarium Duchownego w Przemyślu w latach 1996–2001, biskup pomocniczy przemyski w latach 2000–2016, arcybiskup metropolita przemyski od 2016.
Życiorys.
Urodził się 24 grudnia 1953 w Wysokiej. Kształcił się w miejscowym Technikum Rachunkowości Rolnej. W 1972 został przyjęty do Wyższego Seminarium Duchownego w Przemyślu. W trakcie studiów odbył zasadniczą służbę wojskową w jednostce kleryckiej w Bartoszycach (1972–1974). Święceń prezbiteratu udzielił mu 31 maja 1979 w katedrze przemyskiej miejscowy biskup diecezjalny Ignacy Tokarczuk. W 1980 uzyskał na Katolickim Uniwersytecie Lubelskim magisterium z teologii. Na tej samej uczelni kontynuował studia z zakresu historii Kościoła, ukończone w 1990 uzyskaniem doktoratu na podstawie dysertacji "Duchowieństwo diecezji przemyskiej obrządku łacińskiego w latach 1918–1939".
W latach 1979–1982 posługiwał w parafii Lutcza, w latach 1982–1984 w parafii Trójcy Świętej w Krośnie, a w latach 1987–1988 w parafii Ducha Świętego w Przeworsku. W 1988 został dyrektorem Biblioteki Wyższego Seminarium Duchownego w Przemyślu i wykładowcą historii Kościoła w Instytucie Teologicznym w Przemyślu. Od 1991 był prefektem alumnów przemyskiego seminarium, a w latach 1996–2001 piastował stanowisko rektora tej uczelni. W 1999 został kanonikiem gremialnym kapituły metropolitalnej, a w 2005 objął w niej funkcję prepozyta.
16 listopada 2000 papież Jan Paweł II mianował go biskupem pomocniczym archidiecezji przemyskiej ze stolicą tytularną Lavellum. Święcenia biskupie otrzymał 23 grudnia 2000 w archikatedrze przemyskiej. Głównym konsekratorem był Józef Michalik, arcybiskup metropolita przemyski, zaś współkonsekratorami Stefan Moskwa, biskup pomocniczy przemyski, oraz Edward Białogłowski, biskup pomocniczy rzeszowski. Jako zawołanie biskupie przyjął słowa „"Gloria Tibi Trinitas"” ("Chwała Tobie, Trójco"). W archidiecezji przemyskiej objął urząd wikariusza generalnego.
30 kwietnia 2016 papież Franciszek mianował go arcybiskupem metropolitą przemyskim. Urząd kanonicznie przejął 11 maja 2016, natomiast ingres do archikatedry przemyskiej odbył 21 maja 2016. 29 czerwca 2016 odebrał od papieża Franciszka paliusz, który 2 lipca 2016 w archikatedrze przemyskiej nałożył mu arcybiskup Celestino Migliore, nuncjusz apostolski w Polsce.
W strukturach Konferencji Episkopatu Polski w latach 2007–2017 był delegatem ds. Ruchu Światło-Życie. W 2001 został członkiem Rady (później Komisji) ds. Misji, w latach 2008–2014 zasiadał w Komisji ds. Młodzieży, a w 2018 wszedł w skład Zespołu ds. Apostolstwa Trzeźwości i Osób Uzależnionych, dołączył także do składu Komisji Duszpasterstwa. Ponadto został członkiem Komisji Nadzorczej Krajowego Biura Organizacyjnego Światowych Dni Młodzieży.
W 2020 konsekrował biskupa pomocniczego przemyskiego Krzysztofa Chudzia, a w 2013 był współkonsekratorem Stanisława Jamrozka, także biskupa pomocniczego przemyskiego.
Odznaczenia.
W 2019 został wyróżniony Medalem 100-lecia Odzyskania Niepodległości i Złotym Znakiem Związku Ochotniczych Straży Pożarnych Rzeczypospolitej Polskiej.

</doc>
<doc id="549948" url="https://pl.wikipedia.org/wiki?curid=549948" title="Rene Vandereycken">
Rene Vandereycken



</doc>
<doc id="549955" url="https://pl.wikipedia.org/wiki?curid=549955" title="Classix Nouveaux">
Classix Nouveaux

Classix Nouveaux – brytyjski zespół new romantic, założony w 1979 r. w Londynie przez wokalistę Sala Solo i basistę Mike'a Sweeneya, związanych wcześniej z zespołami The News i X-Ray Spex. W tym samym roku dołączył do nich Gary Steadman (gitarzysta) i Paul Hurding (perkusista). W 1982 r. Steadmana zastąpił Juko Tutani Sumen i dołączył Stephen Paul Wilson (klawiszowiec). W 1983 r. grupa zawiesiła działalność, by potem wielokrotnie ją wznawiać w zmienionym składzie (jedyny stały członek zespołu, Sal Solo). Zespół wystąpił w polskim filmie muzycznym To tylko Rock w reżyserii Pawła Karpińskiego.
Porównywano zespół do Duran Duran, jednak nigdy nie zdobył takiej popularności jak tamten. Najbardziej znanymi utworami stały się „Is It A Dream?”, „Never Again [The Days Time Erased]”, „Never, never comes” i „Heart from the start”. Trzykrotnie koncertowała w Polsce, natomiast Sal Solo stał się częstym gościem polskich festiwalów muzyki chrześcijańskiej.
Instrumentalny utwór pt. „627”, pochodzący z albumu "Night People" wykorzystywany jest od ponad 15 lat w Radiu Poznań za czołówkę audycji muzycznej "Noc u Berniego".
Linki zewnętrzne.
Pełna dyskografia zespołu w serwisie discogs.com

</doc>
<doc id="549959" url="https://pl.wikipedia.org/wiki?curid=549959" title="Fethiye">
Fethiye

Fethiye – miasto położone w południowej części Turcji, w prowincji Muğla.
Fethiye leży w pobliżu gór Taurus, nad Morzem Śródziemnym. Znajduje się 12 kilometrów od Ölüdeniz. Miasto zostało zbudowane na miejscu Telmessos, wcześniejszego Anastopolis i Makri/Macre. Obecna nazwa pochodzi od pilota Fethiego Beya − tureckiego pioniera lotnictwa i narodowego bohatera. W centrum miasta został odkopany starożytny helleński teatr. W północnej części miasta znajdują się wykute w stromej ścianie grobowce skalne, których powstanie datuje się na VI-IV w.p.n.e. Największy z wszystkich znajdujących się grobowców jest grobowiec Amyntasa.
Gospodarka oparta jest o turystykę, transport i handel. Fethiye jest też ośrodkiem wydobycia rud chromu.

</doc>
<doc id="549965" url="https://pl.wikipedia.org/wiki?curid=549965" title="Waylon Jennings">
Waylon Jennings

Waylon Jennings (ur. 15 czerwca 1937 w Littlefield, zm. 13 lutego 2002 w Chandler) – amerykański piosenkarz muzyki country i gitarzysta. Na początku swej kariery współpracował z Buddym Hollym. W dniu katastrofy lotniczej 3 lutego 1959 Jennings miał lecieć wraz z nim wynajętą awionetką na kolejny z koncertów. Ostatecznie zrezygnował i jego miejsce zajął Jiles Perry Richardson.

</doc>
<doc id="549968" url="https://pl.wikipedia.org/wiki?curid=549968" title="Kaczorowscy">
Kaczorowscy

Kaczorowscy – polski ród szlachecki, h. "Jelita", "Rogala". Wywodzi się prawdopodobnie z Kaczorowa na Lubelszczyźnie..

</doc>
<doc id="549976" url="https://pl.wikipedia.org/wiki?curid=549976" title="Katar (powieść)">
Katar (powieść)

Katar – powieść Stanisława Lema. Po raz pierwszy wydana nakładem Wydawnictwa Literackiego w roku 1976. 
"Katar" to powieść z gatunku detektywistycznych, jednak autor wprowadził do niej wiele elementów nietradycyjnych w tym nurcie. Czytelnik, śledząc rozwój akcji, nie tylko uczestniczy w rozwiązywaniu zagadki i sam stara się dociec przyczyn serii wypadków, ale także rozważa, czy mogły się one wydarzyć w wyniku kompletnego przypadku. Przy takim podejściu, co rzadko cechuje dzieła z tego nurtu, role podejrzanych pełnią też prawa natury, jak prawdopodobieństwo czy teoria chaosu, co wprowadza do powieści elementy "science fiction" mimo że jej akcja osadzona jest w teraźniejszości.
Opis fabuły.
Były astronauta jest zatrudniony przez agencję detektywistyczną do pomocy w śledztwie zajmującym się serią tajemniczych wypadków. Kilka ofiar oszalało i popełniło samobójstwo podczas wakacji w Neapolu - na pierwszy rzut oka bez przyczyny. Z powodu pewnych podobieństw poszczególnych przypadków, najbardziej prawdopodobną wydaje się być teoria morderstwa seryjnego z użyciem trucizny, jednak nie jest do końca pewne jakie (o ile w ogóle) związki łączą poszczególne ofiary.
Podczas śledztwa okazuje się, że pewne niegroźne osobno chemikalia, występując razem tworzą silny środek depresyjny. Główny bohater także ulega wpływowi tych substancji, jednak jego wyszkolenie pomaga mu przezwyciężyć ich efekty i rozwikłać zagadkę. W końcu odkrywa on źródło chemikaliów i wykazuje jak przypadkowe działania i połączenia tych substancji wiodły do feralnych zgonów.
Linki zewnętrzne.
O książce na oficjalnej stronie autora

</doc>
<doc id="549978" url="https://pl.wikipedia.org/wiki?curid=549978" title="Satchmo">
Satchmo



</doc>
<doc id="549979" url="https://pl.wikipedia.org/wiki?curid=549979" title="Porno">
Porno



</doc>
<doc id="549982" url="https://pl.wikipedia.org/wiki?curid=549982" title="Eva Ibbotson">
Eva Ibbotson

Eva Ibbotson (ur. 15 stycznia 1925 w Wiedniu, zm. 20 października 2010) – brytyjska pisarka książek fantastycznych.
Urodziła się w Austrii jako "Maria Charlotte Michelle Wiesner". Jej matka była dramaturgiem, a ojciec naukowcem. Wiele podróżowała ze swoimi rodzicami po Europie. Po dojściu nazistów do władzy przeniosła się do ojca do Wielkiej Brytanii. Miała męża i czwórkę dzieci – trzech synów i córkę.

</doc>
<doc id="549985" url="https://pl.wikipedia.org/wiki?curid=549985" title="Port lotniczy Dżakarta-Halim Perdanakusuma">
Port lotniczy Dżakarta-Halim Perdanakusuma

Port lotniczy Dżakarta-Halim Perdanakusuma () – międzynarodowy port lotniczy w Dżakarcie. Do 1985 r. był najważniejszym portem lotniczym Indonezji, jednak później większość jego połączeń przejął oddany wówczas do użytku "Soekarno-Hatta".

</doc>
<doc id="549986" url="https://pl.wikipedia.org/wiki?curid=549986" title="Katalog Köchla">
Katalog Köchla



</doc>
<doc id="549987" url="https://pl.wikipedia.org/wiki?curid=549987" title="Katalog Kochla">
Katalog Kochla



</doc>
<doc id="549990" url="https://pl.wikipedia.org/wiki?curid=549990" title="Karkówka">
Karkówka



</doc>
<doc id="549993" url="https://pl.wikipedia.org/wiki?curid=549993" title="Tanya Roberts">
Tanya Roberts

Tanya Roberts, właśc. Victoria Leigh Blum (ur. 15 października 1949 w Nowym Jorku, zm. 4 stycznia 2021 w Los Angeles) – amerykańska aktorka telewizyjna i filmowa, modelka i producentka filmowa. Występowała jako Julie Rogers w piątym i ostatnim sezonie serialu ABC "Aniołki Charliego" (1980–1981), jako Kiri w filmie fantastyczno-przygodowym "Władca zwierząt" (1982), Stacey Sutton w filmie z cyklu o Jamesie Bondzie "Zabójczy widok" (1985) i jako Midge Pinciotti w sitcomie CBS "Różowe lata siedemdziesiąte" (1998–2004).
Życiorys.
Wczesne lata.
Urodziła się 15 października 1949 (jej rok urodzenia był różnie podawany jako 1954, 1955 lub 1959, ale kiedy zmarła, odkryto, że tak naprawdę urodziła się w 1949) na nowojorskim Bronksie jako córka Dorothy Leigh (z domu Smith) Blum i Oscara Maximiliana Bluma. Jej matka była Żydówką, a ojciec był pochodzenia irlandzkiego i austriackiego. Jej rodzice wzięli ślub w Dorset, kiedy jej ojciec służył w armii amerykańskiej podczas II wojny światowej. Ojciec utrzymywał rodzinę ze skromnych dochodów, pracując jako sprzedawca piór wiecznych i długopisów na Manhattanie. Jej dziadek ze strony ojca, Theodor Blum, był jednym z pierwszych stomatologów, którzy zastosowali prześwietlenie i znieczulenie miejscowe w stomatologii.
W 1956 Tanya i jej starsza siostra Barbara przeprowadziły się do Scarsdale w stanie Nowy Jork, do domu zbudowanego w latach 50. Jej rodzice rozwiedli się gdy była nastolatką. Później przeniosła się do Ontario, aby przez kilka lat mieszkać ze swoją matką. Zaczęła opracowywać portfolio i plany odnośnie do swojej kariery modelki. Wybrała imię „Tanya” z powieści Iana Fleminga o przygodach agenta 007 – Jamesa Bonda "Pozdrowienia z Rosji". 
Porzuciła szkołę w wieku 15 lat. Była „buntowniczym dzieckiem”, miała nastoletni romans z pewnym facetem i często z nim podróżowała, pojechała autostopem po Stanach Zjednoczonych i wyszła za mąż. Małżeństwo to zostało wkrótce anulowane przez jej teściową. 
Początki kariery.
Przeniosła się do Nowego Jorku, gdzie mając 17 lat podjęła pracę jako modelka Sears Holdings oraz telewizyjnych spotów reklamowych okularów przeciwsłonecznych, Excedrin, Ultra Brite, Clairol i Cool Ray. Uczyła się tańca u Arthura Murraya. Przez pięć lat w Bronksie ćwiczyła wymowę i głos. Studiowała aktorstwo u Lee Strasberga i Uty Hagen. 
Swoją karierę aktorską zapoczątkowała występami w produkcjach off-broadwayowskich: "Piknik" Williama Inge, "Antygona" Sofoklesa, "Przystanek autobusowy" ("Bus Stop") Williama Inge i "Urodzeni wczoraj" ("Born Yesterday") Garsona Kanina.
Debiutowała na ekranie w dreszczowcu "Ostatnia ofiara" ("Forced Entry", 1975) z udziałem Nancy Allen i Michaela Tucci. Grała w nim Nancy Ulman, skromną, podmiejską gospodynię domową z dwójką dzieci, domem i mężem, która była w istocie tytułową postacią filmu – ostatnią ofiarą maniakalnego mordercy kobiet. W komediodramacie "Dziewczęcy Yum-Yum" ("The Yum-Yum Girls", 1976) z Judy Landers wystąpiła w trzecioplanowej roli początkującej modelki April. W dramacie biograficznym Larry’ego Cohena "Prywatne akta Hoovera" ("The Private Files of J. Edgar Hoover", 1977) z Broderickiem Crawfordem w roli szefa FBI Hoovera była stewardesą, który została porwana. W dramacie sensacyjnym "Palce" ("Fingers", 1978) wystąpiła w bikini przy basenie w 30-sekundowej scenie erotycznej, w której zostaje zgwałcona w damskiej toalecie przez Jimmy’ego Fingera (Harvey Keitel). "To jedna z najgorszych, najbardziej niezręcznych „scen erotycznych” w historii kina. W rzeczywistości jest tak odpychająca, że nawet nie ma się ochoty wychwalać skąpych zalet super-eleganckiego różowego bikini Tanyi Roberts" – napisał jeden z recenzentów. W slasherze klasy B "Pułapka na turystów" ("Tourist Trap", 1979) wystąpiła w roli prowokacyjnej Becky, która wraz z grupą przyjaciół podczas wycieczki samochodowej trafia do przerażającego muzeum przydrożnego prowadzonego przez psychopatycznego zabójcę granego przez Chucka Connersa.
W telewizyjnym komediodramacie NBC "Plaża Zuma" ("Zuma Beach", 1978) na podstawie scenariusza Johna Carpentera z Suzanne Somers, Kimberly Beck, Michaelem Biehnem, Timothym Huttonem i Rosanną Arquette pojawiła się na krótko jako czarnowłosa plażowiczka Denise w białym bikini, która podsłuchuje w toalecie głównego bohatera – biernego piosenkarza rockowego. W innym telewizyjnym komediodramacie NBC "Rozkosze zatoczki" ("Pleasure Cove", 1979) z piosenkarzem Tomem Jonesem i Davidem Hasselhoffem pojawiła się jako gość kurortu. Była brana pod uwagę do roli Jenny w komedii romantycznej Blake’a Edwardsa "Dziesiątka" ("10", 1979), którą ostatecznie zagrała Bo Derek. W odcinku serialu NBC "Najwięksi bohaterowie Biblii" ("Greatest Heroes of the Bible") - pt. "Wyzwanie Jakuba" ("Jacob’s Challenge", 1979) u boku Barry’ego Williamsa w roli Jakuba i June Lockhart jako Rebeki zagrała postać Basematy, córki Izmaela, siostrzenicy Izaaka i trzeciej żony Ezawa.
Aniołki Charliego.
Po tym jak Shelley Hack odeszła z serialu kryminalnym Aaron Spelling Productions "Aniołki Charliego", latem 1980 Roberts zgłosiła się na casting do piątego sezonu. Nieco wcześniej wystąpiła w dwóch produkcjach telewizyjnych Aarona Spellinga; jako policjantka Britt Blackwell w dwóch odcinkach serialu kryminalnego "Vega$" pt. "Zabójca gliniarzy ze Złotej Bramy" ("The Golden Gate Cop-Killer", 1980) z Robertem Urichem i Michelle Phillips oraz była jedną z ofiar dziwacznych seryjnych morderstw z klubu dyskotekowego na wyspie Oʻahu w sensacyjnym dramacie kryminalnym "Misja Waikiki" ("Waikiki", 1980) z Donną Mills, Branscombem Richmondem i Dackiem Rambo.
Ostatecznie została wybrana spośród ok. 2 tys. kandydatek do roli trzeciego „aniołka” jako absolwentka szkoły dla modelek Julie Rogers, która wraz z Kally Garrett (Jaclyn Smith) i Kris Munroe (Cheryl Ladd) pracuje w agencji detektywistycznej. Jej bohaterka zdolna przeżyć na ulicy w warunkach ekstremalnych, miała rudoblond włosy, skrzące się niebieskie oczy, ponętną figurę i zadyszany głos. Producenci mieli nadzieję, że jej obecność ożywi spadkowe oceny i odnowi zainteresowania mediów serialem. Pomimo tego, że Cheryl Ladd była faworyzowana przez scenarzystę i producenta Edwarda J. Lakso, kiedy Roberts dołączyła do obsady "Aniołków Charliego", jako Julie Rogers królowała w swoim sezonie, a większość fabuł obracała się wokół niej, podczas gdy jej doświadczone współpracowniczki, Kris i Kelly, stały się wtedy swego rodzaju aniołkami drugoplanowymi. Serial przyniósł Roberts 12 tys. dolarów za odcinek.
Przed premierą sezonu Roberts znalazła się na okładce magazynu „People” z nagłówkiem z pytaniem, „czy Roberts będzie w stanie uratować spadającą oglądalność "Aniołków"?” Pomimo szaleńczego debiutu Tanyi Roberts, jej premierowy odcinek w listopadzie 1980 przyniósł słabe oceny. Serial został następnie przeniesiony do kilku różnych szczelin czasowych w harmonogramie transmisji, co spowodowało spadek oglądalności wraz z postępem sezonu. Po zaledwie 16 odcinkach piątego sezonu oglądalność drastycznie spadła do 59 w rankingu z zaledwie 65 propozycji i została zaprzestana w czerwcu 1981. W filmie kinowym McG "" ("Charlie’s Angels: Full Throttle", 2003) w scenie gdy Madison Lee (Demi Moore) przebywa z biurze Townsend, na ścianie za nią wisi seria zdjęć, w tym Julie Rogers. 
Po śmierci Tanyi Roberts, jej koleżanka z serialu Jaclyn Smith opublikowała na Instagramie wiadomość: „Tanya dołączyła do "Aniołków Charliego" w ostatnim sezonie, zamykając go tak, jak początkowo planowano z rudowłosą, brunetką i blondynką. Przyniosła radość tak wielu ludziom i miała karierę trwającą od dziesięcioleci”.
Władca zwierząt.
Po sukcesie telewizyjnym Tanya Roberts rozpoczęła karierę w kinie. Jej image, na który wpłynęła osobowość „ostatniego aniołka”, predestynował ją do ról dekoracyjnych. W przygodowym filmie fantasy "Władca zwierząt" (1982) zagrała niewolnicę Kiri (o rolę ubiegała się również 18-letnia wtedy Demi Moore) uratowaną przez tytułowego bohatera Dara (Marc Singer), a jednym z elementów promocji filmu była okładka i zdjęcia z Tanyą Roberts w miesięczniku „Playboy” (z października 1982). 
Tanya Roberts pokazała autentyczny talent do autoparodii w roli atrakcyjnej sekretarki Veldy w telewizyjnym filmie detektywistycznym CBS "Zabij mnie, zabij siebie" ("Murder Me, Murder You", 1983); gdy jednak przyszedł czas rozwinąć film do odcinków serialu, Roberts miała inne zobowiązania, i została zastąpiona przez aktorkę Lindsay Bloom. We włoskim filmie fantastyczno-przygodowym "Serca i zbroja" ("Paladini-storia d’armi e d’amori", 1983) na podstawie powieści średniowiecznej "Orland szalony" z Ronnem Mossem wcieliła się w postać księżniczki Maurów.
Sheena.
W 1984, John Guillermin, reżyser "King Konga" i "Śmierci na Nilu", po przeszukiwaniu zaledwie kilku tygodni, obsadził ją w roli tytułowej "Tarzana w spódnicy" (brane też były pod uwagę Bo Derek, Jodie Foster i Raquel Welch), w ekranizacji komiksu o dziewczynie, której biali rodzice zostali zamordowani na Safari, a ona wychowana została przez szamankę z jednego z afrykańskich plemion. Jednak "" okazała się niezwykle sprzecznym filmem; powstał z myślą o stworzeniu kinowej bohaterki, na której mogłyby się wzorować młode dziewczyny, a tymczasem pomysł marketingowy ze zdjęciami Tanyi Roberts w niezwykle odkrywczym stroju z dżungli sprawił, że Sheena była nieodpowiednia dla dzieci. Ponadto film otrzymał najgorsze recenzje roku, w pierwszym tygodniu zarobił zaledwie 5,7 miliona dolarów, zdobył reputację jednego z najgorszych dzieł lat 80. i był nominowany do Złotej Maliny w pięciu kategoriach: „Najgorsza aktorka” (Tanya Roberts, a laureatką została Bo Derek), „Najgorsze zdjęcia”, „Najgorszy reżyser”, „Najgorszy scenariusz” i „Najgorsza muzyka filmowa”, ale odniósł kultowy sukces na domowych wideo i DVD. Krytyczka Pauline Kael, w bardziej wyważonej recenzji dla „The New Yorker”, opisuje Roberts w roli Sheeny jako mającą „zapatrzoną, komiksową nieprzejrzystość [...] Jest chodzącą, mówiącą ikoną”. Z kolei Lesley Coffin na łamach The Mary Sue napisała, że „Roberts rzeczywiście może pokazać autentyczne emocje. Zastanawiam się, czy sposób, w jaki została skreślona jako ładna buźka w latach 80., uniemożliwił jej rozwinięcie bardziej znaczących umiejętności aktorskich”.
Dziewczyna Bonda.
W 1985 producent Albert R. Broccoli po tym, jak zobaczył Roberts jako Kiri we "Władcy zwierząt" (1982), obsadził ją w tej roli geolog stanowej Stacey Sutton, wnuczki potentata naftowego, którego firmę przejmuje Zorin (Christopher Walken) filmu z cyklu o Jamesie Bondzie "Zabójczy widok" u boku Rogera Moore’a. Reżyser John Glen uważał, że była najpiękniejszą z dziewczyn Bonda, które były w jego filmach. Do tej roli kandydowała także Bo Derek, była też rozważana kandydatura Priscilli Presley, Sharon Stone i Doroty Kwiatkowskiej. Roberts odrzuciła propozycję roli Brendy Wyatt w "Nieśmiertelnym" na rzecz udziału w filmie o Jamesie Bondzie z nadzieją na rozwój kariery. – "„Czułam się tak, jakby każda dziewczyna, która kiedykolwiek była dziewczyną Bonda, gdy kariera prowadzi donikąd, więc byłem trochę ostrożna. Powiedziałam mojemu agentowi: „Nikt nigdy nie pracuje po tym, jak dostaje film o Bondzie”, a on odpowiedział mi: „Żartujesz? Glenn Close zrobiłaby to, gdyby mogła”".
Tanya Roberts wierzyła, że ta rola dziewczyny Bonda będzie jej kinowym przełomem. – „"Kim Basinger dostała rolę w "Urodzonym sportowcu" po nakręceniu filmu o Jamesie Bondzie. To samo mogło spotkać mnie…"” – mówiła. Jednak między duetem Tanya Roberts–Roger Moore zabrakło „ekranowej chemii”; według książki "Aging Heroes: Growing Old in Popular Culture" Roberts była o dwadzieścia siedem lat młodsza od Moore’a, a gdy Roger Moore dowiedział się, że jest starszy od matki Tanyi Roberts, chciał opuścić plany filmowy. Film okazał się sukcesem komercyjnym, chociaż Roberts została skrytykowana za brak psychologicznej głębi jej postaci i była nominowana do Złotej Maliny dla najgorszej aktorki (laureatką Złotej Maliny została Linda Blair), a fani serii o Bondzie okrzyknęli ją najlepiej wrzeszczącą dziewczyną Bonda. Jednak Roberts w niektórych scenach pokazała talent komediowy. Otrzymała też nominację do nagrody Bravo Otto, przyznawanej przez dwutygodnik niemiecki dla młodzieży „Bravo”. W 2006 „Entertainment Weekly” umieścił Sutton jako drugą najgorszą dziewczynę Bonda, według kanadyjskiego magazynu Dose była szóstą najlepszą dziewczynę Bonda, a na liście 55. dziewczyn Bonda sporządzonej przez Film School Rejects zajęła 36 miejsce.
Kolejne role ekranowe.
Tanya Roberts grała później jedynie w niskobudżetowych produkcjach. Jej kolejne role filmowe opierały się w głównej mierze na jej fizycznych atrybutach. Komedia Hala Needhama "Trzaskające się ciała" ("Body Slam", 1987) z Dirkiem Benedictem i dramat sensacyjny "Czyściec" ("Purgatory", 1988) o kobiecie niesłusznie uwięzionej w Afryce, w niewielkim stopniu poprawiły jej reputację jako aktorki, podczas gdy dreszczowiec sensacyjny "Brutalna gra" ("Legal Tender", 1991) z Robertem Davi, ze scenariuszem jej męża Barry’ego Robertsa, nie był sukcesem kasowym. W latach 90. najczęściej można ją było zobaczyć w dreszczowcach erotycznych, wydawanych od razu na VHS, takich jak "Nocne oczy" (1990), "Wewnętrzne sanktuarium" (1991), "Grzechy pożądania" ("Sins of Desire", 1993) jako detektyw pracująca pod przykrywką w klinice seksualnej, "Dolna głębia" ("Deep Down", 1994) oraz jako prowadząca w radiu audycję w 12-odcinkowym serialu "Gorąca linia" ("Hot Line", 1994-1996).
W 1995 była przesłuchiwana do roli Kate Roberts w operze mydlanej NBC "Dni naszego życia", lecz ostatecznie postać tę dostała Lauren Koslow. Według reżysera Donalda Farmera Roberts odrzucił rolę Lisy w dreszczowcu psychologicznym "Vicious Kiss" (1995), którą grała Margaux Hemingway. Pojawiła się w grze komputerowej CD-ROM „Pandora dyrektywna” (1996). W sitcomie Showtime "Barbershop" (2005) wystąpiła w roli Ellie Palmer, macochy Calvina.
Różowe lata siedemdziesiąte.
23 sierpnia 1998 przyjęła rolę Midge Pinciotti, matki Donny (Laura Prepon) w sitcomie CBS "Różowe lata siedemdziesiąte". W swoim nekrologu w „The Guardian”, Ryan Gilbey chwalił jej występ w "Różowych latach siedemdziesiąte" w roli „coraz bardziej niezadowolonej z życia gospodyni domowej”. Opuściła serial po trzecim sezonie 22 maja 2001 z powodu śmiertelnej choroby męża. Powróciła do kilku specjalnych występów gościnnych w 6. i 7. sezonie w 2004.
Życie prywatne.
Na swojej drodze poznała Barry’ego Robertsa (ur. 3 kwietnia 1946 roku w Nowym Jorku), ówczesnego studenta psychologii, za którego w 1974 wyszła za mąż. W 1977 przeprowadziła się wraz z mężem do Hollywood. Barry Roberts zmarł po czterech i pół roku walki z zapaleniem mózgu, 15 czerwca 2006 w Los Angeles, w wieku 60 lat.
Jej siostra Barbara Chase, z zawodu psycholog, w latach 1978–1992 była żoną Timothy’ego Leary’ego.
Roberts napisała przedmowę do książki "The Q Guide to Charlie’s Angels" (2008). Została opisana przez swojego publicystę jako obrończyni praw zwierząt. Podczas pandemii COVID-19 utrzymywała aktywną obecność w mediach społecznościowych, prowadząc czaty wideo na Facebooku i Zoomie.
Roberts zawsze podkreślała, że w głębi serca jest związana z Nowym Jorkiem i to nie tylko dlatego, że nienawidzi jazdy. „Los Angeles doprowadza cię do szału”, powiedziała w wywiadzie dla magazynu „People” z 1981. „Przywykłam do pogody, spacerów i ludzi, którzy mówią, co mają na myśli”.
Śmierć.
24 grudnia 2020 w Wigilię Bożego Narodzenia Roberts nagle zasłabła i zemdlała po powrocie do domu ze spaceru ze swoimi psami, po czym została zabrana do szpitala, a później podłączona do respiratora; nie była chora na COVID-19, wcześniej też nie miała żadnych problemów ze zdrowiem. Początkowo Mike Pingel, rzecznik aktorki, przedwcześnie poinformował o tym, że Roberts zmarła 3 stycznia 2021. Zacytowało go wiele amerykańskich mediów, a także niektóre agencje prasowe, w tym amerykańska AP, niemiecka dpa i francuska AFP. Mylne informacje o śmierci aktorki podał agentowi Lance O’Brien, partner Tanyi Roberts, z którą był w związku przez 18 lat. W rozmowie z magazynem TMZ wyjaśnił, że podczas odwiedzin w szpitalu widział, jak jego partnerka otwiera a później zamyka oczy. Stąd wywnioskował, że aktorka zmarła i postanowił bez słowa opuścić szpital. O’Brien tłumaczył, że nie chciał sugerować, że zmarła, ale była poważnie chora na infekcję dróg moczowych, która dostała się do jej narządów i krwiobiegu, prowadząc do infekcji krwi zaostrzonej z powodu wirusowego zapalenia wątroby typu C. 4 stycznia rano otrzymał jednak telefon od lekarzy, którzy powiedzieli mu, że Tanya nadal żyje. Następnie, po telefonie od jednego z lekarzy opiekujących się Roberts, O’Brien potwierdził w rozmowie z portalem TMZ, że Tanya Roberts zmarła wieczorem z 4 stycznia na 5 stycznia w wieku 71 lat.

</doc>
<doc id="549996" url="https://pl.wikipedia.org/wiki?curid=549996" title="Knockin’ on Heaven’s Door">
Knockin’ on Heaven’s Door

Knockin’ on Heaven’s Door – ballada rockowa napisana przez Boba Dylana. Znalazła się na ścieżce dźwiękowej do filmu "Pat Garrett i Billy Kid" z 1973. Została także wydana na singlu.
Historia i charakter utworu.
Utwór ten został nagrany jako ilustracja muzyczna filmu "Pat Garrett i Billy Kid" w lutym 1973 r. w Burbank Studios w Burbank w Kalifornii, w czasie drugiej sesji. Plonem tej sesji były jeszcze: „Bunkhouse Theme”, „Final Theme” (3 próby), „Billy 7” (3 próby), „Sweet Amarillo”, „Rock Me Mama”, „Ride Billy Ride”. Na album trafiła 4 z 5 prób nagrania kompozycji.
Według wypowiedzi Dylana, piosenka ta została napisana specjalnie do sceny w filmie, w której szeryf miasta umiera w ramionach swojej żony. Jednak nie jest trudno zobaczyć w tej piosence także alegorii bezsensownej wojny w Wietnamie. Piosenka może być także osobistym komentarzem do jego ówczesnej sytuacji – artysty, który utracił swoją kreatywną moc, a ma mnóstwo kontraktowych zobowiązań. Również Dylan był skłócony z aranżerem muzyki Jerrym Fieldingiem zatrudnionym przez reżysera; obaj wkrótce się znienawidzili.
Piosenka ta stała się jednym z największych przebojów Dylana i jednym z jego najpopularniejszych utworów. Dylan zaczął wykonywać tę kompozycję na koncertach w kilka miesięcy po jej nagraniu, podczas pierwszego od 1966 r. tournée w 1974 r. Akompaniowała mu grupa The Band. W późniejszych latach wykonywał tę piosenkę dosyć regularnie.
Wersje innych wykonawców.
Chociaż piosenka oryginalnie została nagrana w wolnej, akustycznej w wersji, później nagrywana była w różnych stylach przez wielu artystów np. Erica Claptona, zespoły Guns N’ Roses i Television, Warrena Zevona, Randy Crawford, Avril Lavigne, Adrian Wegiera, Babsztyl, Bob Marley, Bon Jovi,
Cat Power, Daniel Lioneye, Def Leppard, George Harrison, Indigo Girls, Mark Knopfler, Meir Ariel, Red Hot Chili Peppers, U2, oraz przez artystę kabaretowego Grzegorza Halamę. Piosenka w dowcipny sposób została wykorzystana w filmie Be Cool z 2005, przez co trafiła na płytę ze ścieżką filmową do niego.

</doc>
<doc id="549997" url="https://pl.wikipedia.org/wiki?curid=549997" title="Granatnik HK 79">
Granatnik HK 79

HK 79 – niemiecki granatnik podlufowy kalibru 40 mm.
W latach 70. firma HK rozpoczęła produkcję granatnika HK 69. Była to uniwersalna broń która mogła być wykorzystywana jako granatnik podlufowy lub samodzielny (po dołączeniu kolby). Eksploatacja HK 69 wykazała, że świetnie spisuje się on w wersji samodzielnej, natomiast ładowanie granatnika podwieszonego pod lufę karabinu jest niewygodne, a podwieszony granatnik utrudnia obsługę karabinu. Dlatego postanowiono opracować oddzielny granatnik podlufowy, a jednocześnie rozpoczęto prace nad modernizacją HK 69 (w efekcie powstał HK 69A1).
Podstawową cechą nowego granatnika miała być lepsza integracja z karabinem. Dlatego zmieniono sposób ładowania broni. Podwieszony HK 69 był ładowany poprzez odchylenie zamka z chwytem pistoletowym. Taki sposób ładowania wymuszał podwieszenie granatnika w dużej odległości od gniazda magazynka (po otwarciu zamka pomiędzy lufą a magazynkiem musiał zmieścić się ładowany granat). Nowy HK 79 miał być ładowany poprzez odchylenie lufy w dół. Dzięki temu zamek mógł znaleźć się tuż przed magazynkiem, a jednocześnie możliwe było ładowanie naboi 40 mm, w tym długich naboi z pociskami oświetlającymi.
HK 79 został przyjęty do uzbrojenia Bundeswehry i armii Norwegii. W obu tych armiach był podwieszany pod karabinem G3 (w przypadku armii norweskiej była to licencyjna wersja tego karabinu oznaczona jako AG-3). Oferowane były także wersje karabinów HK 33 i HK G41 wyposażone w granatnik HK 79, ale nie były one produkowane w większych ilościach.

</doc>
<doc id="549998" url="https://pl.wikipedia.org/wiki?curid=549998" title="Port lotniczy Kupang-El Tari">
Port lotniczy Kupang-El Tari

Port lotniczy Kupang-El Tari () – port lotniczy w mieście Kupang, w Indonezji.

</doc>
<doc id="550004" url="https://pl.wikipedia.org/wiki?curid=550004" title="JLC">
JLC



</doc>
<doc id="550005" url="https://pl.wikipedia.org/wiki?curid=550005" title="Rainy">
Rainy

Rainy (ang. "Rainy Lake", fr. "lac à la Pluie") - jezioro na pograniczu kanadyjsko-amerykańskim, położone około 240 km na zachód od Jeziora Górnego.
Zajmuje powierzchnię 932 km², z czego 741 km² znajduje się na terytorium Kanady (prowincja Ontario), a 191 km² na terytorium Stanów Zjednoczonych (stan Minnesota). Jezioro położone jest na wysokości 338 m n.p.m. Linia brzegowa jeziora jest silnie rozwinięta. Na jeziorze znajduje się wiele wysp i wysepek.
Do jeziora wpada kilka rzek, które łączą ze sobą kilkadziesiąt mniejszych jezior położonych między Rainy i Jeziorem Górnym (m.in. Northern Light Lake, Kawnipi, Lac des Mille Lacs, La Croix, Vermilion). Z jeziora wypływa Rainy River ("rivière à la Pluie"), która stanowi na całej swojej długości granicę kanadyjsko-amerykańską. Rzeka ta, uchodząca do Jeziora Leśnego, stanowi jeden z cieków systemu rzecznego Nelson.
Brzegi jeziora zamieszkiwały plemiona Kri i Assiniboine. Pierwszym Europejczykiem, który tu dotarł, był w 1688 Jacques de Noyon. W pierwszej połowie XVIII wieku na zachodnim brzegu jeziora powstała osada handlowa na szlaku handlarzy futer. Później rozwijał się tutaj przemysł drzewny i papierniczy.
Najważniejsze miejscowości nad jeziorem Rainy to kanadyjskie miasto Fort Frances (8,3 tys. mieszk.) oraz amerykańskie International Falls (6,7 tys.), położone w miejscu, gdzie Rainy River wypływa z jeziora.
Południowa, amerykańska część jeziora Rainy objęta jest ochroną jako Park Narodowy Voyageurs.

</doc>
<doc id="550009" url="https://pl.wikipedia.org/wiki?curid=550009" title="DCOP">
DCOP

DCOP () – lekki i szybki system komunikacji międzyprocesowej zaprojektowany dla systemu KDE. Głównym celem DCOP jest pozwolenie programom na współpracę i na dzielenie między siebie większych zadań. DCOP jest systemem, który pozwala na zdalną kontrolę aplikacji.
Użycie DCOP przynosi nowe możliwości bez konieczności przepisywania dużych fragmentów kodu, co mogłoby być niezbędne przy używaniu innego systemu. Programy i biblioteki KDE wykorzystują DCOP w dużym stopniu, co pozwala na kontrolę programów za pomocą języka skryptowego.
W nowszych wersjach KDE 3 każdy program obsługiwał podstawowe funkcje DCOP, nawet jeżeli programista tego nie zaplanował. Na przykład każdy program obsługuje akcję "quit()".
Do korzystania z DCOP w CLI może być wykorzystywany program „dcop”. Odpowiednikiem tego programu z interfejsem graficznym jest program „kdcop”.
W KDE 4 DCOP w dużym stopniu jest zastąpiony przez D-BUS.

</doc>
<doc id="550010" url="https://pl.wikipedia.org/wiki?curid=550010" title="Polędwica wołowa">
Polędwica wołowa

Polędwica wołowa – część tylnej ćwierćtuszy wołowej – długi i stosunkowo wąski mięsień wzdłuż grzbietu zwierzęcia. Jeden z najcenniejszych gatunków mięsa wołowego o uniwersalnym zastosowaniu, m.in. w przystawkach, zupach, daniach głównych jak również w przekąskach. Najpopularniejsze dania z polędwicy wołowej to steki.

</doc>
<doc id="550011" url="https://pl.wikipedia.org/wiki?curid=550011" title="Alexander Frick">
Alexander Frick

Alexander Frick (ur. 18 lutego 1910 w Schaan, zm. 31 października 1991 tamże) – liechtensteiński polityk, działacz Postępowej Partii Obywatelskiej, premier Liechtensteinu (1945–1962), przewodniczący Landtagu.
Życiorys.
Jego rodzicami byli rolnik Alexander i jego żona Theresia z domu Wagner, miał dziewięcioro rodzeństwa. W 1939 zawarł związek małżeński z Hildegard z domu Kranz, z którą miał dziewięcioro dzieci. W latach 1925–1929 kształcił się w kolegium nauczycielskim w Rickenbach. Po ukończeniu nauki pracował jako urzędnik administracji skarbowej, a od 1936 do 1945 pełnił funkcję naczelnika urzędu skarbowego Liechtensteinu. W 1931 zainicjował w księstwie ruch skautowy. W latach 1935–1936 pełnił funkcję prezesa Komitetu Olimpijskiego Liechtensteinu.
Wkrótce po zakończeniu II wojny światowej Josef Hoop odszedł ze stanowiska premiera. 3 września 1945 Alexander Frick został nowym premierem Liechtensteinu z rekomendacji Postępowej Partii Obywatelskiej. Podczas swojego urzędowania opowiadał się za uspokojeniem napięć między środowiskami popierającymi III Rzeszę, a tymi sprzeciwiającymi się nazizmowi. Jego plan obejmował reintegrację społeczną byłych nazistów, ale także ukaranie osób, które popełniły przestępstwa w czasach nazizmu. Ukarane zostały osoby, które były zaangażowane w nieudany zamach stanu z 1939. Po objęciu urzędu Alexander Frick stanął również przed problemem dezerterów z 1 Rosyjskiej Armii Narodowej, którzy pozostali na terenie księstwa. Związek Radziecki zażądał od Liechtensteinu ekstradycji dawnych żołnierzy kolaborującej z Niemcami formacji. Ostatecznie premier postanowił nie wydalać obywateli ZSRR, udzielając im azylu. Podczas jego urzędowania unormowaniu uległy stosunki z Austrią, a także dalej rozwijały się stosunki relacje ze Szwajcarią, Liechtenstein zaczął też aktywnie uczestniczyć w organizacjach międzynarodowych. W polityce wewnętrznej w tym czasie wprowadzono m.in. ubezpieczenia emerytalne i rentowe, utworzono szkołę techniczną Abendtechnikum Vaduz, powstawały liczne nowe miejsca pracy w sektorze przemysłowym i obniżono opodatkowanie przedsiębiorców. Prowadził przy tym dość restrykcyjną politykę imigracyjną.
22 czerwca 1962 ze względów zdrowotnych złożył rezygnację z funkcji premiera, kończąc urzędowanie 16 lipca tegoż roku. Był przewodniczącym rady Abendtechnikum Vaduz, a także przewodniczącym rad dyrektorów w Liechtensteinische Kraftwerke i Ivoclar-Vivadent. W latach 1966–1974 sprawował mandat posła do Landtagu, pełnił funkcje jego przewodniczącego (1966–1970) i wiceprzewodniczącego (1970–1974).
W 1961 otrzymał doktorat honoris causa Uniwersytetu we Fryburgu. Odznaczony Wielkim Krzyżem z Brylantami Orderu Zasługi Księstwa Liechtenstein (1967).

</doc>
<doc id="550013" url="https://pl.wikipedia.org/wiki?curid=550013" title="Assembly">
Assembly

Assembly – piąty album studyjny norweskiej grupy muzycznej Theatre of Tragedy. Jest ostatnim wydawnictwem zespołu z udziałem Liv Kristine Espenæs Krull.

</doc>
<doc id="550016" url="https://pl.wikipedia.org/wiki?curid=550016" title="1853 w literaturze">
1853 w literaturze



</doc>
<doc id="550017" url="https://pl.wikipedia.org/wiki?curid=550017" title="Tadeusz Krępowiecki">
Tadeusz Krępowiecki

Tadeusz Szymon Krępowiecki (ur. 1798 w Warszawie, zm. 5 stycznia 1847 w Londynie) – polski polityk i publicysta, działacz niepodległościowy, uczestnik powstania listopadowego.
Życiorys.
Pochodził z rodziny neofickiej pochodzenia żydowskiego. Przed powstaniem zmienił imię na Tadeusz, do 1831 używał imienia Szymon. Jego przodek Adam Krępowiecki został ochrzczony wraz z grupą frankistów w 1759 we Lwowie.
Działalność polityczna i powstańcza.
Był wiceprezesem Towarzystwa Patriotycznego, przeciwnikiem dyktatury gen. Chłopickiego. Należał do lewicowego skrzydła TP. Podczas powstania listopadowego walczył w bitwach pod Stoczkiem i Boremlem. Podczas obrony Warszawy został ranny.
Obarczał szlachtę winą za upadek powstania i wyzysk chłopów. Po upadku powstania przebywał na emigracji w Paryżu. Współzałożyciel Towarzystwa Demokratycznego Polskiego, z którego wkrótce wystąpił ze względu na swoje radykalne poglądy. Był czołowym ideologiem i jednym z twórców Gromad Ludu Polskiego. Zmarł na emigracji w Londynie.

</doc>
<doc id="550018" url="https://pl.wikipedia.org/wiki?curid=550018" title="Harry Winer">
Harry Winer

Harry Stuart Winer (ur. 4 maja 1947 roku w Detroit, w stanie Michigan, USA) – amerykański reżyser, scenarzysta i producent telewizyjny i filmowy.
Życie prywatne.
Jest żonaty z aktorką Shelley Hack, znaną z serialu "Aniołki Charliego". Mają córkę Devon (ur. 19 listopada 1990).

</doc>
<doc id="550019" url="https://pl.wikipedia.org/wiki?curid=550019" title="Musique">
Musique

Musique – czwarty studyjny album norweskiej grupy muzycznej Theatre of Tragedy. Jest pierwszym z dwóch albumów zespołu, w którym zdecydowano się odejść od tradycyjnego gothic metalu w stronę muzyki elektronicznej. Wydany został przez Nuclear Blast w 2000 roku.

</doc>
<doc id="550021" url="https://pl.wikipedia.org/wiki?curid=550021" title="Nicolás Gómez Dávila">
Nicolás Gómez Dávila

Nicolás Gómez Dávila (ur. 18 maja 1913 w Bogocie, zm. 17 maja 1994 tamże) – kolumbijski myśliciel, filozof i teolog polityczny.
Nicolás Gómez Dávila urodził się 18 maja 1913 roku w Bogocie. Jego ojciec był zamożnym kupcem i przemysłowcem. W 1919 roku, gdy miał 6 lat, rodzina wyjechała do Europy, a młody Gómez Dávila kształcił się w kolegium benedyktyńskim. Tam Gómez zachorował na przewlekłe zapalenie płuc, które przykuło go do łóżka na 2 lata. W związku z chorobą, zamiast uczęszczać do zwykłych szkół, pobierał indywidualne lekcje u filologów klasycznych i filozofów. To zaowocowało u niego ogromnym uwielbieniem dla literatury klasycznej, które — po powrocie w latach 30. XX wieku — przyczyniło się do budowy ogromnej prywatnej biblioteki zawierającej około 30 tysięcy woluminów. Nigdy nie podjął nauki na uczelni wyższej.
W 1936 powrócił do ojczyzny i w rok później ożenił się z Emilią Nieto Ramos (1909–1995). Mieli troje dzieci, dwóch synów i córkę.
W 1948 roku przyczynił się do ufundowania Uniwersytetu Andyjskiego w Bogocie.
W 1954 jego brat wydał prywatnym nakładem pierwszą książkę Gómeza Dávili. Był to zbiór notatek i aforyzmów pod tytułem "Notas I" (drugi tom nigdy się nie ukazał). Wydrukowano tylko 100 kopii, które zostały rozdane jako prezenty dla przyjaciół. Podobnie stało się z wydanym pięć lat później tomem "Textos I".
Gómez nigdy nie przyjął propozycji obejmowania stanowisk związanych z polityką (proponowano mu np. stanowisko ambasadora w Londynie) i całe życie był krytykiem i przeciwnikiem demokracji. Ze szczególnym naciskiem krytykował koncepcję "suwerenności ludu" jako bezpodstawne i niebezpieczne odrzucenie suwerenności Boga. Współczesne ideologie, takie jak: liberalizm moralny, demokracja, socjalizm były głównym celem ataków Gómeza, ponieważ uważał, że świat pod ich wpływem ulega dekadencji i zepsuciu. Nie mógł się również pogodzić z decyzjami Soboru Watykańskiego II, które zmieniły stosunek Kościoła do wolności religijnej, a także przedstawicieli innych wyznań ("Kiedy Kościołowi nie udało się skłonić ludzi, aby praktykowali to, czego naucza, współczesny Kościół postanowił nauczać tego, co ludzie praktykują"). Jako katolicki tradycjonalista uważał je za zerwanie z Nieomylnym Magisterium.
Podobnie jak Juan Donoso Cortés, Gómez Dávila uważał, że wszelkie błędy polityczne ostatecznie wynikają z błędów teologicznych. Dlatego jego filozofię można scharakteryzować jako pewną formę teologii politycznej.
Zmarł 17 maja 1994 roku w swej domowej bibliotece w Bogocie. Jego publikacje zostały przetłumaczone na niemiecki, włoski, francuski i polski.
Twórczość.
W Polsce ukazały się następujące teksty:

</doc>
<doc id="550022" url="https://pl.wikipedia.org/wiki?curid=550022" title="Klaus Tschütscher">
Klaus Tschütscher

Klaus Tschütscher (ur. 8 lipca 1967 w Grabs) – liechtensteiński polityk i prawnik, minister, wicepremier w latach 2005–2009, premier Liechtensteinu od 2009 do 2013.
Życiorys.
Ukończył szkołę średnią w Vaduz. W latach 1987–1993 studiował prawo na Uniwersytecie w St. Gallen. W 1996 obronił również na niej doktorat z prawa. W 2004 uzyskał magisterium w zakresie międzynarodowego prawa handlowego na Uniwersytecie Zuryskim.
Od 1993 do 1995 był asystentem na Uniwersytecie w St. Gallen. W 1995 został dyrektorem działu prawnego w państwowej administracji podatkowej Liechtensteinu. W 1996 objął stanowisko wicedyrektora całej instytucji. Od 1998 do 2005 był wykładowcą w Hochschule Liechtenstein. W 1999 został członkiem delegacji Liechtensteinu przy OECD i Unii Europejskiej, zajmujących się głównie kwestiami podatkowymi. W 2001 wchodził w skład delegacji ds. negocjacji ze Stanami Zjednoczonymi w sprawie wzajemnej pomocy prawnej.
W 2005 został członkiem prezydium Unii Patriotycznej. Od 21 kwietnia 2005 do 25 marca 2009 zajmował stanowisko wicepremiera w koalicyjnym rządzie Otmara Haslera, odpowiadał za departamenty sprawiedliwości, ekonomii oraz sportu.
Po zwycięstwie Unii Patriotycznej w wyborach parlamentarnych w 2009 został kandydatem tej partii na urząd premiera. Stworzył koalicyjny gabinet z Postępową Partią Obywatelską. 25 marca 2009 objął stanowisko premiera, które zajmował do 27 marca 2013, kończąc urzędowanie po przegranych kolejnych wyborach. Był jednocześnie ministrem do spraw ogólnych, finansów, rodziny i równych szans.
Po odejściu z polityki otworzył własną firmę konsultingową. Obejmował różne stanowiska w organach zarządzających przedsiębiorstw. W 2016 został konsulem honorowym Rosji w Liechtensteinie.
Życie prywatne.
Klaus Tschütscher jest żonaty z Jeanette Tschütscher z domu Eggenberger, ma dwoje dzieci. Zamieszkał w Ruggell.

</doc>
<doc id="550026" url="https://pl.wikipedia.org/wiki?curid=550026" title="Bohemians Praga 1905">
Bohemians Praga 1905

Bohemians Praga 1905 () – czeski klub piłkarski z siedzibą w Pradze (Vršovice), założony w 1905 r. pod nazwą AFK Vršovice, występujący w rozgrywkach czeskiej ekstraklasy. Najbardziej znanym piłkarzem w historii klubu jest Antonín Panenka. W Bohemians grał również Stanislav Levý, były trener Śląska Wrocław.
Historia.
Wyprawa do Australii.
W 1926 r. Czechosłowacki Związek Piłki Nożnej otrzymał zaproszenie od federacji australijskiej na tournée dla reprezentacji, jednak odmówił takiego wyjazdu. Podobnie uczyniły Slavia Praga oraz Viktoria Žižkov. Z oferty skorzystał za to zarząd AFK Vršovice i 7 kwietnia 1927 na dworcu kolejowym Praha hlavní nádraží delegacja tego klubu wsiadła do pociągu jadącego do Neapolu, skąd 10 kwietnia 1927 włoskim parowcem Orsova wypłynęła w 23-dniowy rejs do Australii via Port Said w Egipcie i Kolombo w Cejlonie. 16 graczom towarzyszyło dwóch działaczy: szef wyprawy Zdislav Práger, a także sekretarz Zdeněk Kalina. Z uwagi na fakt, że bramkarz Bělík odbywał służbę wojskową i nie uzyskał zgody na wyjazd, wypożyczono dwóch bramkarzy: Antonína Kuldę z Rapidu Vinohrady oraz Josefa Šejbla z Bubeneca. Mając świadomość trudnej do wymówienia dla obcokrajowców nazwy AFK Vršovice, a także trudności ze zlokalizowaniem Vršovic, na czas tournée władze tego klubu pragmatycznie (bo z angielskojęzyczna) nazwały zespół – Bohemians (Czesi), co poniekąd miało nawiązywać do pierwotnego planu Australijczyków dotyczącego zaproszenia reprezentacji kraju, jak również stanowić międzynarodową promocję dla utworzonego kilka lat wcześniej państwa. Podczas wyjazdu zespół rozegrał 20 towarzyskich spotkań, w tym 19 meczów w kilku największych australijskich miastach – pomiędzy 5 maja, a 2 lipca (1 pojedynek to gra przeciwko drużynie brytyjskich żołnierzy – 23 kwietnia, podczas przystanku w podróży na Cejlonie). W Brisbane Minister Spraw Publicznych stanu Queensland podarował drużynie parę kangurów przeznaczoną dla prezydenta Czechosłowacji – Tomáša Garrigue Masaryka, który później przyjął zwierzęta symbolicznie, przekazując je praskiemu ogrodowi zoologicznemu. Australijska trasa nadała klubowi całkowicie nową tożsamość. Robocza i tymczasowa nazwa Bohemians stała się nową oficjalną nazwą klubu, a klubowy herb od czasu powrotu stanowił kangur.
Dekada sukcesów.
„Złoty okres” klubu przypadł na lata 80. XX wieku, gdy „Bohemka” stała się czołową drużyną czechosłowackiej ekstraklasy. Pomiędzy sezonami 1979/80 i 1986/87 tylko raz nie znalazła się na ligowym podium, a w edycji 1982/1983 wywalczyła pierwsze i jedyne mistrzostwo kraju. Ponadto w 1982 r. zagrała w finale Pucharu Czechosłowacji, ulegając 4:1 Slovanowi Bratysława. Dopełnieniem najlepszego czasu w historii „Klokanów” był sukces w europejskich pucharach. W sezonie 1982/83 dotarli oni bowiem do półfinału Pucharu UEFA, przegrywając z późniejszym tryumfatorem – Anderlechtem (0:1 i 1:3).
Bankructwo.
W 1993 r. sekcja piłkarska odłączyła się od wielosekcyjnego TJ Bohemians Praga, stając się odrębnym podmiotem prawnym o nazwie FC Bohemians Praga, a z czasem spółką akcyjną. Od tego czasu zespół dwa razy spadał z czeskiej ekstraklasy i dwukrotnie do niej wracał. Trzecia relegacja do II ligi nastąpiła w edycji 2002/03, a sezon później nie powiodła się próba awansu do najwyższej klasy rozgrywkowej. Na domiar złego, w wyniku kilkuletniego fatalnego zarządzania, klub popadł w poważne problemy finansowe. Wobec braku spłat wierzycieli, a na koniec 2004 r. jego dług szacowano na 40 mln koron. Z tego powodu, 1 lutego 2005 spółka ogłosiła upadłość. Tym samym - w jubileuszowym roku stulecia założenia - klub utracił licencję i nie dokończył rozgrywek II ligi sezonu 2004/05. Ówczesny właściciel FC Bohemians Praga – Michal Vejsada nie chcąc, by nazwa oraz logo klubu stały się częścią rozliczenia majątkowego, dlatego uzyskał zgodę TJ Bohemians Praga na przeniesienie nazwy i logo do trzecioligowego FC Střížkov Praga 9, utworzonego w 1996 r., a od 2005 r. funkcjonującego pod nazwą FK Bohemians Praga. Niemal od razu po ogłoszeniu upadłości kibice zaczęli oferować klubowi pomoc, a 3 lutego 2005 ogłoszono powstanie inicjatywy kibicowskiej S.O.S. Klokan, która zaczęła koordynować pomoc sympatyków. 21 marca 2005 owo nieformalne stowarzyszenie przekształciło się w Družstva fanoušků Bohemians (DFB), organizację zrzeszającą osoby, którym los klubu nie był obojętny, a która postawiła sobie za cel uratowanie klubu. Chciała to osiągnąć poprzez zawarcie ugody z syndykiem masy upadłości, na podstawie której wykupi prawa do udziału w rozgrywkach wraz z możliwością rejestracji zawodników. Inicjatywa ta spotkała się z dużym odzewem, a DFB otrzymało wsparcie finansowe nie tylko od zarejestrowanych członków, ale także z innych źródeł. Działalność DFB spotkała się również z życzliwością niektórych podmiotów, którym FC Bohemians Praga była winna pieniądze, a którzy postanowili nie dochodzić swoich roszczeń. DFB nawiązał współpracę ze stowarzyszeniem AFK Vršovice, które odkupiło od syndyka nie tylko prawa do klubu, ale także ciągłość historyczną, co również zostało uznane przez Czesko-Morawską Federację Piłkarską (ČMFS). Pod koniec czerwca 2005 r. ČMFS zezwolił na zmianę nazwy klubu z AFK Vršovice na Bohemians 1905 i pod nową nazwą drużyna przystąpiła do zmagań III ligi sezonu 2005/06.
Spory sądowe.
Wydarzenie to doprowadziło latem 2005 r. do wybuchu sporu o nazwę pomiędzy Bohemians 1905 (wcześniej AFK Vršovice), a FK Bohemians Praga (wcześniej FC Střížkov Praga 9). Od tego czasu w rozgrywkach ligowych występowały dwa kluby o nazwie Bohemians. Decyzją Urzędu Własności Przemysłowej z 25 maja 2009 jedynym uprawnionym do używania tych znaków (w tym symbolu kangura) i barw jest Bohemians 1905. W wyniki złożonego przez FK Bohemians Praga odwołania, 17 września 2009 unieważniono tę decyzję, rozpoczynając postępowanie od nowa. 7 lipca 2011 Urząd Własności Przemysłowej ponownie zdecydował, że Bohemians 1905 jest właścicielem praw do znaku towarowego w postaci kangura w podwójnym kole i napisu Bohemians Praga dla działalności sekcji piłkarskiej. Decyzja weszła w życie 11 lipca 2011.

</doc>
<doc id="550028" url="https://pl.wikipedia.org/wiki?curid=550028" title="Nakum">
Nakum

Nakum – miejscowość w Gwatemali w departamencie Petén. 
Odkrycie.
W Nakum polscy archeolodzy z Uniwersytetu Jagiellońskiego – dr Jarosław Źrałka i mgr Wiesław Koszkul odkryli 6/7 czerwca 2006 roku grobowiec władcy Majów pochodzący z około 700 roku n.e.
We wnętrzu grobu archeolodzy znaleźli wspaniałą ceramikę, m.in. misę przedstawiającą tańczącego boga kukurydzy i niezwykle rzadki pektorał pokryty hieroglifami. Napis nie został jeszcze w pełni odczytany ze względu na archaiczną formę glifów. Jego rozszyfrowywaniem zajmuje się słynny epigrafik Simon Martin. W 2007 miała miejsce kolejna ekspedycja badawcza w Nakum, dokonano odkryć kolejnych dwóch grobowców, najprawdopodobniej władców.

</doc>
<doc id="550029" url="https://pl.wikipedia.org/wiki?curid=550029" title="Zenon Świętosławski">
Zenon Świętosławski

Zenon Bolesław Świętosławski (ur. 22 grudnia 1811 w Warszawie, zm. 6 grudnia 1875 w Saint Helier) – polski działacz emigracyjny, uczestnik powstania listopadowego oraz partyzantki Zaliwskiego w 1833 r., socjalista utopijny, przywódca i ideolog Gromady Ludu Polskiego Humań, wolnomularz.
Życiorys.
Młodość i powstanie listopadowe.
Zenon Świętosławski urodził się w zamożnej rodzinie szlacheckiej jako syn Rafała Świętosławskiego (zm. 1828), sędziego pokoju powiatu orłowskiego, oraz Eleonory z Leszczyńskich Świętosławskiej (1781-1853). Miał pięcioro rodzeństwa, w tym starszego brata – Aleksandra Świętosławskiego, belwederczyka. Młodość spędził w majątku rodzinnym w Łękach k. Kutna. Studiował prawo na Uniwersytecie Warszawskim, a następnie prawdopodobnie pracował w administracji państwowej na prowincji. Należał też, wraz z bratem, do Sprzysiężenia Podchorążych.
Po wybuchu powstania listopadowego wrócił do Warszawy. Służył w 2 Pułku Mazurów, w stopniu podporucznika. Był członkiem Towarzystwa Patriotycznego. W październiku 1831 przekroczył wraz z korpusem gen. Macieja Rybińskiego granicę pruską. Mieszkał tymczasowo w Brodnicy, gdzie dzielił dom m.in. ze swoim bratem Aleksandrem oraz Sewerynem Goszczyńskim i Janem Nepomucenem Janowskim.
Na emigracji.
Po upadku powstania wyemigrował, wraz z tysiącami rodaków, do Europy Zachodniej. Początkowo przebywał w Paryżu – wstąpił tam do Komitetu Narodowego Polski Joachima Lelewela (1832), a także do loży wolnomularskiej „Trójcy Niepodzielnej”. Był jednym z ojców-założycieli Towarzystwa Demokratycznego Polskiego, zwanego nieformalnie pierwszą polską partią polityczną. W styczniu 1833 (wg innych źródeł – pod koniec 1832), w związku z organizowaną zbrojną wyprawą Józefa Zaliwskiego i Artura Zawiszy do Polski, wystąpił z TDP. Świętosławski wyjechał do Polski jako tajny emisariusz pod fałszywym nazwiskiem "Jorandy". Prawdopodobnie ukrywał się w posiadłości Eugeniusza Szamowskiego w Witaszewicach i z jego pomocą dotarł też do matki. Po upadku wyprawy przeniósł się do Anglii (Londyn, Portsmouth), a następnie na wyspę Jersey (4 X 1834). Także w 1834 uczestniczył jako emisariusz (pod pseudonimem „Diorand”) w naradach postępowej inteligencji i mieszczaństwa w Hamburgu, których celem było opracowanie planu powstania zbrojnego w Saksonii przy jednoczesnym wznieceniu ruchu partyzanckiego w zaborze rosyjskim i pruskim. Plany te nigdy nie zostały zrealizowane.
W Saint Helier współzakładał Gromadę Ludu Polskiego Humań (14 III 1836). Świętosławski należał do najczynniejszych, a zarazem najbardziej radykalnych działaczy Gromady. Przejął przywództwo w Gromadach po wycofaniu się z nich Stanisława Worcella, Tadeusza Krępowieckiego i innych dotychczasowych liderów.
Za pieniądze otrzymywane z części spadku rodzinnego nabył posiadłość na Jersey, a także finansował działalność Gromad. 29 listopada 1841 roku, podczas uroczystych obchodów 11. rocznicy wybuchu powstania listopadowego, wygłosił napastliwe przemówienie, w którym zaatakował przywódców powstańczych, nazywając ich „nędzarzami”, a księcia Czartoryskiego „zbrodniarzem” i głównym winowajcą niepowodzenia polskich aspiracji niepodległościowych.
W 1844 (wg innych źródeł – w 1842) roku ułożył i ogłosił "Ustawy Kościoła Powszechnego", zawierające wizję nowego, utopijnego, teokratycznego porządku społecznego i federacji narodów realizujących zasady równości i wszechwładztwa ludów (według Mieczysława Grada, dążenia Świętosławskiego do powiązania spraw politycznych z religijnymi były jedną z przyczyn stopniowego upadku Gromad Ludu Polskiego). Po rozwiązaniu Gromad objął swoją pieczą bogate archiwum organizacji (w maju 1846). Zamierzał zorganizować przerzut rodaków z Portsmouth do Polski, by mogli wziąć udział w rewolucji krakowskiej, jednak z uwagi na niewystarczające środki plan ten nie został zrealizowany. W marcu 1848 przedostał się, jako tajny emisariusz, do Krakowa, a ponadto spotkał się z rodzicami w majątku w Siemienicach (według zeznań Wilhelma Klopfleischa w śledztwie dotyczącym wypadków Wiosny Ludów, Zenon Świętosławski mieszkał do połowy lipca 1848 we Wrocławiu). Nie wiadomo jednak, jaki był cel misji Świętosławskiego do kraju. W marcu 1849 powrócił na Jersey. Nie później niż jesienią 1852 założył w Saint Helier, w domu przy 19 Dorset Street (dziś nieistniejącym) drukarnię i rozwinął tam działalność wydawniczą. Publikował materiały o charakterze politycznym, agitacyjnym (w różnych językach), ale wydał także dziełko Feliksa Nowosielskiego "O kształceniu serca" oraz utwory poetyckie, m.in. "Niezabudki Jerseyskie" Rocha Rupniewskiego czy wiersze Karola Balińskiego. Najpoważniejszą inicjatywą wydawniczą Świętosławskiego była przygotowana wraz z Teofilem Izdebskim kompilacja archiwów Gromad Ludu Polskiego z lat 1835-1846, znana pod tytułem "Lud Polski w emigracji" (1854). Znany jest także periodyk Świętosławskiego „L’Homme”, który ukazywał się w latach 1853-1860.
Był ponadto Świętosławski członkiem, a nawet czołową postacią utworzonego na Jersey "Comitée Révolutionnaire des Démocrates Socialistes" – organizacji skupiającej rewolucjonistów wygnanych z kontynentu na Jersey (Węgrów, Włochów, Polaków, Niemców). W roku 1852 złożył podpis pod aktem komitetu, agitującym za wybuchem rewolucji na kontynencie europejskim. Ulotka z tekstem tego aktu dotarła m.in. do Wielkiego Księstwa Poznańskiego, na co uskarżał się baron v. Bunsen, poseł pruski w Londynie. Rząd brytyjski jednak bagatelizował ostrzeżenia pruskiego posła.
Policjant z Londynu, niejaki Sanders, szpiegujący uchodźców politycznych osiadłych na Jersey (m.in. Victora Hugo i Jerzego Bułharyna), w kwietniu 1854 złożył meldunek, w którym opisywał inwestycję Zenona Świętosławskiego w mały statek – według Sandersa statek ów miał służyć do „przemycania do Francji rewolucyjnych książek i broszur”.
W dniu 27 lutego 1855, w 7. rocznicę ogłoszenia II republiki francuskiej, Świętosławski brał udział w „międzynarodowym mityngu w sprawie polskiej” w Londynie – zasiadał na trybunie obok Louisa Blanca, Karola Marksa, Victora Hugo, Giuseppego Mazziniego, François Raspaila, Aleksandra Hercena, Lajosa Kossutha i Stanisława Worcella.
Z drukarni Świętosławskiego korzystali uchodźcy (m.in. Victor Hugo i Aleksander Hercen), dzięki czemu mogli oni skutecznie sięgać ze swoją propagandą polityczną na kontynent europejski. Dom i drukarnia Świętosławskiego znalazły się w bezpośrednim niebezpieczeństwie w dniu 13 października 1855, kiedy przed budynkiem zebrał się agresywnie nastrojony tłum mieszkańców St Helier, w liczbie ok. 100. Przyczyną protestów były obraźliwe (ich zdaniem) dla monarchii brytyjskiej publikacje wychodzące spod prasy Świętosławskiego, przede wszystkim list Félixa Pyata. Jedynie zdecydowana postawa oficera policji George'a Henleya oraz kilku współpracowników Świętosławskiego uchroniła drukarnię przed dewastacją. Natomiast sam Świętosławski został wydalony karnie z wyspy Jersey (2 listopada 1855) za wydrukowanie pamfletu „La reine d’Angleterre” (zdążył jeszcze, wraz z innymi zmuszonymi do wyjazdu, złożyć hołd "proskrytom" pochowanym na cmentarzu Macpela, m.in. Teofilowi Izdebskiemu) – przeniósł się wówczas, przez Guernsey, do Londynu i tam kontynuował działalność wydawniczą pod szyldem „Universal Printing Establishment”, najpierw pod adresem 52 Greek Street (Soho), później przy 178/9 High Holborn. W stolicy brytyjskiej Świętosławski spędził kolejne 5 lat. W 1856 odrzucił amnestię carską. W roku 1857 zakupił od Aleksandra Rypińskiego drukarnię w Tottenham.
W 1858 roku utworzył w Londynie radykalną Gromadę Rewolucyjną Ludu Polskiego, stanowiącą polską sekcję Stowarzyszenia Międzynarodowego Ernesta Jonesa, jednak nie rozwinęła ona szerszej działalności, a w roku 1859 wystąpiła ze Stowarzyszenia. W Londynie utrzymywał bliskie kontakty z demokratą rosyjskim – Aleksandrem Hercenem. Wyrażał w nich duże nadzieje we wspólny, polsko-rosyjski sojusz sił demokratycznych.
W roku 1861 upadła drukarnia Świętosławskiego, a prawdopodobnie w tym samym roku zakończyła działalność Gromada Rewolucyjna Londyn (wpływ na to miała m.in. prowokacja prezesa policji poznańskiej – F.W.E. von Baerensprunga). Pogarszał się ponadto stan zdrowia Świętosławskiego, a także wystąpiły pierwsze oznaki choroby umysłowej. W 1861 uzyskał pozwolenie na powrót na wyspę Jersey, którą traktował jako swój drugi dom rodzinny. Na wyspie pozostał do śmierci. Zmarł 6 grudnia 1875 w Saint Helier. Został pochowany na cmentarzu przy Green Street.
Poglądy polityczne.
Pomimo wychowania i dojrzewania w środowisku szlacheckim, poglądy polityczne Świętosławskiego odznaczały się silną dozą krytycyzmu wobec tej warstwy społecznej, zwłaszcza w okresie po upadku powstania listopadowego. Szlacheckie pochodzenie było dla niego „piętnem”, które pragnął zmyć – jak pisał brytyjski historyk Peter Brock. Świętosławski nie chciał być utożsamiany „z uprzywilejowaną kastą, która bogactwo i korzyści społeczne ciągnęła z potu i łez mas chłopskich”, choć jednocześnie zachował „dużo szacunku dla demokracji szlacheckiej dawnej Rzeczypospolitej”. Krytykował ją za „najokropniejsze zbrodnie” wobec ludu, ale i podziwiał za patriotyzm i oddanie wierze. Dążył do powiązania szlacheckich teorii demokratycznych z potrzebami mas ludowych. Ponadto zawierał osobiste przyjaźnie z przedstawicielami szlachty.
Duży wpływ na kształtowanie poglądów politycznych Świętosławskiego miała jego żarliwość religijna i „wrodzony mistycyzm” – działał bowiem w epoce europejskiego romantyzmu i polskiego mesjanizmu (np. utrzymywał kontakty z Ludwikiem Królikowskim, w latach 40. zetknął się z Andrzejem Towiańskim, wysyłał listy do Koła Sprawy Bożej – czytał je na zebraniach m.in. Adam Mickiewicz. W dniu 14 października 1842 został wpisany w poczet „braci” Koła). Jednocześnie pozostawał pod wpływem radykalnego skrzydła wolnomularstwa i karbonaryzmu, a także teorii Joachima Lelewela. Program polityczny Gromady z Jersey, na której czele stał Świętosławski, głosił hasła charakterystyczne dla francuskiego socjalizmu utopijnego, antyklerykalnego katolicyzmu i XVIII-wiecznych teorii praw człowieka. Postulowano w nim m.in. zniesienie własności prywatnej i „zrównanie kondycji socjalnych”, nadzór państwa nad gospodarką, państwową opiekę nad chorymi i starcami, bezpłatną i powszechną edukację.
Celem ostatecznym Gromad była niepodległa Polska w granicach z 1772 roku, zorganizowana według zasad socjalistycznych i wchodząca w skład światowej federacji państw socjalistycznych. Taki cel, według gromadzian, mógł zostać osiągnięty jedynie na drodze rewolucji, poprzez walkę zbrojną.
Pomimo dużej aktywności agitacyjnej Świętosławskiego, zwłaszcza na polu wydawniczym, oddziaływanie Gromady Humań na środowiska emigracji polskiej w Europie Zachodniej oraz na sytuację polityczną w kraju okazało się znikome. Brak rezultatów prowadzonej działalności spowodował, że w ideologii Gromady z Jersey zaznaczyła się od tej pory wyraźna przewaga elementów mistyczno-religijnych. Świętosławski dążył do utworzenia utopijnego „Kościoła Powszechnego”, wierzył w możliwość ustanowienia wzorowego, idealnego społeczeństwa. Przez kilka lat pracował nad redakcją "Ustaw" (pierwszy szkic powstał w 1842 r.), czyli zarysu konstytucji dla Nowego Ładu, który pragnął zaprowadzić. Jednak także i ta działalność nie znalazła zrozumienia w łonie emigracji polskiej. Świętosławskiemu pozostała wierna jedynie garstka uczniów z Jersey i Portsmouth, głównie chłopi-żołnierze.
Socjalizm agrarny Świętosławskiego, idealizowanie włościaństwa i mas ludowych wywarły wpływ na rozwój myśli politycznej Aleksandra Hercena, a pośrednio także na późniejszy ruch narodnicki i ludowy w Europie wschodniej. Także dzięki działalności Świętosławskiego, „wyspa Jersey weszła w sposób dość nieoczekiwany na karty historii polskiej”.
Rodzina.
W dniu 16 sierpnia 1836 roku w Saint Helier na Jersey Zenon Świętosławski zawarł związek małżeński z Angielką – Julią Georginą Ward z Plymouth. Małżonkowie doczekali się dziewięcioro (lub dziesięcioro) dzieci. Jeden z synów Zenona, także Zenon, zginął w wieku 21 lat w powstaniu styczniowym. Drugi z synów znalazł się w więzieniu austriackim. Po tych wydarzeniach Zenon Świętosławski postradał zmysły. Ostatnie 14 lat życia spędził w zapomnieniu na wyspie Jersey.
Matka Zenona, Eleonora Świętosławska, usiłowała ściągnąć do Królestwa Polskiego swojego wnuka – Aleksandra (zm. 1915), jednak bez powodzenia. Syn Hélier, noszący to imię na cześć patrona miasta, które dało schronienie ojcu, zmarł w dzieciństwie. Syn Adolf Józef pozostał na wyspie, na życie zarabiał jako malarz i szklarz.
Według Jana Nepomucena Janowskiego, Świętosławski posiadał cztery domy na Jersey oraz „wioskę w Poznańskiem”.

</doc>
<doc id="550033" url="https://pl.wikipedia.org/wiki?curid=550033" title="Jonathan Frakes">
Jonathan Frakes

Jonathan Scott Frakes (ur. 19 sierpnia 1952 w Bellefonte) – amerykański aktor, autor i reżyser pochodzenia niemieckiego i angielskiego. Występował w roli Williama Rikera w serialu "" oraz w filmach długometrażowych serii "Star Trek".
Życiorys.
Wczesne lata.
Urodził się w Bellefonte w stanie Pensylwania jako syn Doris J. (z domu Yingling) i profesora doktora Jamesa R. Frakesa. Wychowywał się z siostrą Anną Bellą w Bethlehem, gdzie w 1970 ukończył Liberty High School, prowadził i grał w Liberty High School Grenadier Band. W 1974 otrzymał tytuł licencjata sztuk pięknych w dziedzinie sztuk teatralnych na Uniwersytecie Stanowym Pensylwanii, gdzie był członkiem Thespians. W 1976 ukończył studia magisterskie na Harvardzie. 
Kariera.
W latach 70. pracował dla Marvel Comics, pojawiając się na konwentach w kostiumach jako Kapitan Ameryka. Wkrótce przeniósł się do Nowego Jorku i został członkiem Impossible Ragtime Theater. Zagrał swój pierwszy występ na Broadwayu w przedstawieniu Eugene’a O’Neilla "The Hairy Ape" i musicalu "Shenandoah". W tym samym czasie dostał rolę w operze mydlanej NBC "The Doctors". Potem przeniósł się do Los Angeles i gościnnie występował w wielu popularnych serialach telewizyjnych lat 70. i 80., w tym "Aniołki Charliego", "The Waltons", "Diukowie Hazzardu", "Matlock" czy "Posterunek przy Hill Street". Wystąpił w roli Charlesa Lindbergha w jednym z odcinków serialu NBC "Voyagers!" (1983) z Jonem-Erikiem Hexumem. Gościł też w operach mydlanych: NBC "Bare Essence" (1983) jako Marcus Marshall, ABC "Papierowe lalki" ("Paper Dolls", 1984) jako Sandy Parris i CBS "Falcon Crest" (1985) jako Damon Ross.
28 maja 1988 ożenił się z aktorką Genie Francis, którą poznał na planie miniserialu "Północ Południe". Mają dwójkę dzieci: syna Jamesona Ivora (ur. 20 sierpnia 1994) i córkę Elizabeth Francis (ur. 30 maja 1997).
Był producentem serialu "" w którym zagrał także samego siebie w odcinkach „The UFO Convention” (sezon 1) i „Secrets and Lies” (sezon 3).

</doc>
<doc id="550034" url="https://pl.wikipedia.org/wiki?curid=550034" title="Brent Spiner">
Brent Spiner

Brent Jay Spiner (ur. 2 lutego 1949 w Houston w Teksasie, USA) – amerykański aktor, jego najbardziej znaną rolą była kreacja androida Daty w serialu "" oraz w kilku filmach pełnometrażowych serii "Star Trek". Ponadto występował m.in. w takich filmach, jak "Dzień Niepodległości" czy "Aviator" oraz zagrał w serialu s-f "Threshold".
Życie prywatne.
Obecnie mieszka w Los Angeles i wspólnie z wybranką Loree McBride wychowuje syna. Jest człowiekiem dbającym o swoją prywatność.

</doc>
<doc id="550035" url="https://pl.wikipedia.org/wiki?curid=550035" title="Samorząd powiatowy">
Samorząd powiatowy

Samorząd powiatowy – wyodrębniony w strukturze państwa związek społeczności lokalnej funkcjonujący w randze powiatu, który z mocy prawa powołany jest do samodzielnego wykonywania zadań administracji publicznej, a także wyposażony w materialne środki umożliwiające realizację nałożonych mu zadań.
Samorząd powiatowy stanowi drugi szczebel samorządu terytorialnego w Polsce obok samorządu gminnego i samorządu województwa. Samorząd powiatowy posiada możliwość kształtowania własnej wewnętrznej organizacji, m.in. wyboru organów samorządu powiatowego (rada powiatu, zarząd powiatu), a także stanowienia poprzez te organy aktów prawa miejscowego.
Powiaty tworzone są przez kilka gmin (wiejskich, wiejsko-miejskich, miejskich). Organem władzy wykonawczej w powiecie jest zarząd powiatu, któremu przewodniczy starosta. Zarząd ze starostą jest wybierany przez radę powiatu.
Ponadto istnieją "miasta na prawach powiatu", które są gminami miejskimi wykonującymi zadania powiatu. Są to z reguły miasta powyżej 100 tys. mieszkańców z kilkoma wyjątkami, jak: Świnoujście, Grudziądz, Zamość, Sopot, Biała Podlaska, Świętochłowice, Leszno, Krosno. Funkcje rady powiatu sprawuje rada miasta, a funkcje zarządu powiatu i starosty wykonuje prezydent miasta.
31 grudnia 2011 w Polsce istniało 379 powiatów, w tym 65 miast na prawach powiatu.

</doc>
<doc id="550036" url="https://pl.wikipedia.org/wiki?curid=550036" title="LeVar Burton">
LeVar Burton

Levardis Robert Martyn „LeVar” Burton Jr. (ur. 16 lutego 1957 w Landstuhl) – amerykański aktor i reżyser.
Życiorys.
Syn Levardisa Roberta Martyna, fotografa pracującego dla wojska łączności, i Ermy (z domu Christian) Burton, edukatorki. 
Znany przede wszystkim z serialu ', gdzie występował jako Geordi La Forge, oprócz tego występował w serialu "Korzenie", gdzie grał młodego Kunta Kinte. Grał także w kilku filmach pełnometrażowych serii Star Trek oraz epizodycznie w serialach ', ' oraz '. Burton reżyserował także ponad 20 odcinków większości serii "Star Trek".
W 1990 roku odsłonięto jego gwiazdę w Alei Sławy w Hollywood.
3 października 1992 roku poślubił Stephanie Cozart, z którą ma dwójkę dzieci: córkę Michaelę i syna Eiana (ur. 1980).

</doc>
<doc id="550038" url="https://pl.wikipedia.org/wiki?curid=550038" title="Aspekt Polski">
Aspekt Polski

Aspekt Polski – polski miesięcznik wydawany przez Katolicki Klub im. św. Wojciecha, działający pod hasłem „od lat budzimy świadomość Polaków...”.
Siedziba redakcji miesięcznika mieści się w Łodzi, przy ul. Piotrkowskiej 17. Aspekt Polski ukazuje się w minimalnym nakładzie 10 tysięcy egzemplarzy. Jest darmowym czasopismem kolportowanym w parafiach rzymskokatolickich Łodzi, Zgierza, Pabianic, Piotrkowa Trybunalskiego i Bełchatowa.
Miesięcznik ukazuje się nieprzerwanie od września 1996 roku. Wydawca miesięcznika, Katolicki Klub im. Świętego Wojciecha, to stowarzyszenie zajmujące się działalnością społeczną i wydawniczą powołane do życia Dekretem Arcybiskupa Łódzkiego. „Aspekt Polski” jest pismem narodowym i katolickim o charakterze opiniotwórczym. Redakcja podejmuje problematykę polityczną, religijną, kulturalną i społeczną.
Redakcja.
Założycielem Katolickiego Klubu im. Św. Wojciecha i miesięcznika „Aspekt Polski” jest Mirosław Orzechowski, redaktor naczelny miesięcznika. Asystentem Kościelnym Klubu i „Aspektu Polskiego” jest od początku ks. Mateusz Cieplucha. W maju 2006, gdy Mirosław Orzechowski został posłem, obowiązki redaktora naczelnego „Aspektu Polskiego” objęła Iwona Klimczak.
Zastępcą redaktora jest Iwona Klimczak, a redakcję tworzą: Karol Badziak, Jacek Bartyzel, ks. Infułat Józef Fijałkowski, Janusz Janyst, prof. Bogusław Sułkowski, Bogdan Kulas, Tadeusz Gerstenkorn, ks. Eugeniusz Gieparda, prof. Mirosław Matyja, Małgorzata Markowska, Dagmara Luković, Jerzy Nagórski, Jarosław Jagiełło, Jacek Kędzierski, Władysław Korowajczyk, Izabela Maria Trelińska, Jerzy Urbankiewicz, Teresa Szemerluk, Jan Waliszewski, Andrzej Wilczkowski, i inni.
Kontrowersje.
W maju 2004 roku zarząd łódzkiej spółki niemieckiego koncernu Passauer Polskapresse, „Prasa Łódzka”, będącej właścicielem dwóch lokalnych dzienników i drukarni rolowej, odmówiła druku miesięcznika „Aspekt Polski”, motywując swoją decyzję przejawiającymi się na łamach czasopisma rzekomymi „tendencjami antyniemieckimi”.

</doc>
<doc id="550039" url="https://pl.wikipedia.org/wiki?curid=550039" title="Marszałek sejmu (I Rzeczpospolita)">
Marszałek sejmu (I Rzeczpospolita)

Marszałek sejmu – przewodniczący obrad Izby Poselskiej Sejmu I Rzeczypospolitej.
Była to godność czysto honorowa, gdyż marszałek sejmowy nie miał nawet wpływu na przebieg dyskusji w swojej izbie, mógł jedynie wygłaszać konkluzję.
Dopiero w 1764 roku wprowadzono regulamin sejmowy, ustanawiający program obrad.
Funkcja marszałka sejmu powstała, według Stanisława Orzechowskiego, dopiero w 1564 roku, była odpowiednikiem marszałka nadwornego.
Marszałka wybierał ogół posłów, najpóźniej w trzecim dniu od otwarcia sejmu. Do XVI wieku stosowano zasadę jednomyślności, później wystarczała zwykła większość głosów. Od 1678 roku marszałka wybierano już w pierwszym dniu sesji. Funkcję tę obsadzano, kierując się zasadą tzw. alternaty, kolejno powołując marszałka z Wielkopolski, Małopolski i Litwy (od 1673 prawo). Stosowano zasadę "turnum" – najpierw głosowali posłowie z prowincji, z której miał pochodzić marszałek. Wyniki ogłaszał marszałek poprzedniego sejmu, zwany marszałkiem starej laski. Następnie wręczał ją nowo wybranemu. Od 1669 roku wprowadzono zwyczaj zaprzysięgania nowo wybranych marszałków, potwierdzony w konstytucji sejmowej w 1768 roku. Nowy marszałek wyznaczał sekretarza sejmowego (od 1764 przysięgłego), który prowadził diariusz sejmowy. Wyznaczał także czteroosobową delegację, która powiadamiała króla i senat o rozpoczęciu obrad izby poselskiej.

</doc>
<doc id="550047" url="https://pl.wikipedia.org/wiki?curid=550047" title="Internista">
Internista



</doc>
<doc id="550048" url="https://pl.wikipedia.org/wiki?curid=550048" title="Pediatra">
Pediatra

Pediatra – lekarz specjalista w zakresie pediatrii, nauki o chorobach występujących wśród dzieci i metodach ich leczenia. W ramach dalszego rozwoju zawodowego lekarza pediatry, dostępne są podspecjalizacje (lub specjalności szczegółowe), np. nefrologia dziecięca, endokrynologia dziecięca, onkologia dziecięca, hematologia dziecięca itp.

</doc>
<doc id="550049" url="https://pl.wikipedia.org/wiki?curid=550049" title="Millenerzy">
Millenerzy

Millenerzy – grupa warszawskich inteligentów skupionych w latach 1858–61 wokół Edwarda Jürgensa. W sformułowanym programie, którego podstawą była długofalowa praca organiczna i starania o przyznanie autonomii Królestwu Polskiemu, domagali się praw politycznych dla mieszczan oraz uwłaszczenia chłopów.
Nazwano ich ironicznie "Millenerami", twierdząc że odkładają na tysiąc lat sprawy niepodległości Polski (łac. mille – tysiąc). Przed wybuchem powstania styczniowego millenerzy weszli w skład obozu "białych".

</doc>
<doc id="550051" url="https://pl.wikipedia.org/wiki?curid=550051" title="Wakcynologia">
Wakcynologia

Wakcynologia – to dziedzina medycyny zajmująca się szczepieniami ochronnymi, zarówno w fazie badań naukowych nad opracowaniem nowych szczepionek, jak i ich późniejszym stosowaniem. Jest nową gałęzią medycyny, która wyodrębniła się z chorób zakaźnych (Polskie Towarzystwo Wakcynologii zostało powołane w 2001).

</doc>
<doc id="550054" url="https://pl.wikipedia.org/wiki?curid=550054" title="Azan">
Azan



</doc>
<doc id="550056" url="https://pl.wikipedia.org/wiki?curid=550056" title="Stacja robocza (instrument muzyczny)">
Stacja robocza (instrument muzyczny)

Stacja robocza (ang. "music workstation") – elektroniczny instrument muzyczny, będący zintegrowanym modułem brzmieniowym (syntezatorem), samplerem, sekwencerem oraz klawiaturą sterującą, wykorzystujący system MIDI.
Tak rozbudowane, złożone z licznych komponentów urządzenie, umożliwia wykonywanie szeregu czynności związanych z procesem tworzenia utworu muzycznego bez potrzeby pracy na wielu osobnych urządzeniach, dlatego też stacje robocze są często używane przez producentów muzycznych na całym świecie.

</doc>
<doc id="550057" url="https://pl.wikipedia.org/wiki?curid=550057" title="Choroba z Lyme">
Choroba z Lyme



</doc>
<doc id="550058" url="https://pl.wikipedia.org/wiki?curid=550058" title="Eretmochelys">
Eretmochelys



</doc>
<doc id="550060" url="https://pl.wikipedia.org/wiki?curid=550060" title="Nicolas Gomez Davila">
Nicolas Gomez Davila



</doc>
<doc id="550062" url="https://pl.wikipedia.org/wiki?curid=550062" title="Nicólás Gómez Dávila">
Nicólás Gómez Dávila



</doc>
<doc id="550063" url="https://pl.wikipedia.org/wiki?curid=550063" title="Lepidochelys">
Lepidochelys

Lepidochelys – rodzaj żółwia skrytoszyjnego z rodziny żółwi morskich (Cheloniidae).
Zasięg występowania.
Rodzaj obejmuje gatunki występujące w ciepłych wodach Oceanu Spokojnego, Atlantyckiego i Indyjskiego oraz Morza Śródziemnego. 
Systematyka.
Podział systematyczny.
Do rodzaju należą następujące gatunki: 

</doc>
<doc id="550066" url="https://pl.wikipedia.org/wiki?curid=550066" title="Pedofil">
Pedofil



</doc>
<doc id="550067" url="https://pl.wikipedia.org/wiki?curid=550067" title="Generałowie zakonu pallotynów">
Generałowie zakonu pallotynów

Przełożeni generalni Stowarzyszenia Apostolstwa Katolickiego – generałowie pallotynów.
Generał pallotynów nosi tytuł rektora generalnego i jest wybierany na sześcioletnią kadencję przez zebranie generalne bezwzględną większością głosów tych, którzy są obecni na zebraniu. Na urząd przełożonego generalnego można być wybranym kolejno maksymalnie dwa razy.

</doc>
<doc id="550068" url="https://pl.wikipedia.org/wiki?curid=550068" title="Natator">
Natator

Natator – monotypowy rodzaj żółwia morskiego reprezentowany przez "Natator depressa" – żółw natator, nazywany również żółwiem australijskim.

</doc>
<doc id="550069" url="https://pl.wikipedia.org/wiki?curid=550069" title="Zarząd powiatu">
Zarząd powiatu

Zarząd powiatu – organ wykonawczy powiatu. W jego skład wchodzą: starosta jako przewodniczący, wicestarosta i pozostali członkowie. Zarząd wybierany jest przez radę powiatu. 
Skład osobowy zarządu powiatu.
Zarząd powiatu liczy od 3 do 5 osób (zgodnie ze statutem danego powiatu). Przewodniczącym zarządu jest starosta. Poza nim, w skład zarządu wchodzi wicestarosta (zawsze jeden), a także pozostali członkowie zarządu (w liczbie od 1 do 3).
Starostę wybiera rada powiatu. Wicestarostę oraz pozostałych członków zarządu wybiera rada powiatu na wniosek starosty.
Starosta i wicestarosta są zatrudnieni w starostwie powiatowym na podstawie wyboru, i z tego tytułu pobierają wynagrodzenie za pracę. Członkowie zarządu dzielą się na etatowych i nieetatowych - członkowie etatowi są zatrudnieni w starostwie na podstawie wyboru, a członkowie nieetatowi otrzymują dietę za udział w posiedzeniach zarządu. O tym, czy w danym powiecie członkowie zarządu są członkami etatowymi (i czy wszyscy, czy np. tylko jeden z nich), decydują zapisy statutu danego powiatu.
Starosta, wicestarosta i członkowie zarządu mogą, ale nie muszą, być jednocześnie radnymi powiatu.
W miastach na prawach powiatu zadania zarządu powiatu wykonuje prezydent miasta.
Zadania zarządu powiatu.
Ustawowe zadania zarządu powiatu to:
W realizacji zadań zarząd powiatu podlega wyłącznie radzie powiatu. 
Ponadto, zarząd powiatu jest organem administracji publicznej właściwym w sprawach m.in.: 

</doc>
<doc id="550078" url="https://pl.wikipedia.org/wiki?curid=550078" title="Bárbara Mori">
Bárbara Mori

Bárbara Mori Ochoa (ur. 2 lutego 1978 w Montevideo) – urugwajska aktorka telewizyjna i filmowa.
Życiorys.
Jej dziadek ze strony ojca był Japończykiem. Jest jednym z trojga dzieci pół-Japończyka i pół-Urugwajczyka oraz Meksykanki. Ma siostrę Kenyę i brata Kintaro. Gdy miała trzy lata, jej rodzice rozwiedli się. Przeniosła się do Meksyku. W wieku 14 lat podjęła pracę jako modelka Marcos Toledo. Studiowała aktorstwo w El Centro de Estudios de Formación Actoral. Pierwszą rolę zagrała w telenoweli "Al norte del corazón" (1997). Zwróciła na siebie uwagę także na dużym ekranie w komedii romantycznej "Inspiracja" ("Inspiración", 2001), a za rolę Alejandry odebrała meksykańską nagrodę kinową MTV. Stała się jednak powszechnie znana z dwóch meksykańskich telenowel: "Miłość i namiętność" ("Mirada de mujer", 1997) jako Mónica San Millán i "Cena marzeń" ("Rubi", 2004) w roli Rubi, kobiety powodowanej chciwością, która dopuszcza się oszustwa i zdrady. Otrzymała wiele nagród, m.in. TvyNovelas (2005) w kategorii najlepsza aktorka pierwszoplanowa.
Ma syna Sergio ze związku z Sergio Mayerem.

</doc>
<doc id="550079" url="https://pl.wikipedia.org/wiki?curid=550079" title="Witkowo Pierwsze">
Witkowo Pierwsze

Witkowo Pierwsze (tzw. "Młodzieżówka") – osada w Polsce, w województwie zachodniopomorskim, w powiecie stargardzkim, w gminie Stargard.
Założona w latach 50. XX wieku jako baza noclegowa pracowników Spółdzielni Produkcyjnej Witkowo (późniejsza "Agrofirma Witkowo"). Wieś położona w rozwidleniu dróg z Kluczewa do Kolina oraz ze Strzyżna do Krępcewa.
Do Witkowa można dojechać linią MZK Stargard nr: 36.
Przypisy.
W Witkowie znajduje się klub piłkarski Vitkowia Witkowo

</doc>
<doc id="550080" url="https://pl.wikipedia.org/wiki?curid=550080" title="Edward Jurgens">
Edward Jurgens



</doc>
<doc id="550081" url="https://pl.wikipedia.org/wiki?curid=550081" title="Kompatybilność">
Kompatybilność

W informatyce:
W radiotechnice:

</doc>
<doc id="550084" url="https://pl.wikipedia.org/wiki?curid=550084" title="Barbara Ochoa">
Barbara Ochoa



</doc>
<doc id="550086" url="https://pl.wikipedia.org/wiki?curid=550086" title="Neowaskularyzacja">
Neowaskularyzacja

Neowaskularyzacja – tworzenie się nowych naczyń krwionośnych w tkankach, w których zwykle nie występują lub w sposób nietypowy, np. przy retinopatii cukrzycowej, artretyzmie i w innych stanach zapalnych tkanek, guzach złośliwych, niezłośliwych naczyniakach czy przy łuszczycy.

</doc>
<doc id="550092" url="https://pl.wikipedia.org/wiki?curid=550092" title="Łopatka (ujednoznacznienie)">
Łopatka (ujednoznacznienie)



</doc>
<doc id="550094" url="https://pl.wikipedia.org/wiki?curid=550094" title="Palamidi">
Palamidi

Zamek Palamidi (gr. "Κάστρο Παλαμήδι") – twierdza w Grecji (na Peloponezie) położona na wzgórzu w Nauplion (Nafplio), około 216 metrów nad poziomem morza, na wschód od szczytu Akronauplia. Zamek został wzniesiony przez Wenecjan podczas okupacji Nauplionu w latach 1686-1715. W latach 1715-1822 (do odzyskania przez Grecję niepodległości) znajdował się w rękach Turków osmańskich.
W powstaniu narodowym 1821 roku twierdza ta została zdobyta przez Greków, zaskakującym atakiem, od strony teoretycznie najbardziej obronnej, gdyż najwyżej położonej części zamku.
Do naszych czasów zachował się niemal nienaruszony, rozległy kompleks fortyfikacji Palamidi, mieszczących m.in. Muzeum Historyczne i będących jedną z turystycznych atrakcji miasta.

</doc>
<doc id="550097" url="https://pl.wikipedia.org/wiki?curid=550097" title="Dermochelys">
Dermochelys



</doc>
<doc id="550098" url="https://pl.wikipedia.org/wiki?curid=550098" title="Artropatia neurogenna">
Artropatia neurogenna

Artropatia neurogenna, inaczej stawy Charcota – zmiany zwyrodnieniowe stawów rozwijające się na podłożu zaburzeń czucia dotyku, propriocepcji i kontroli mięśni szkieletowych przez nerwy ruchowe, najczęściej stanowiące późne powikłanie cukrzycy i polineuropatii cukrzycowej.
Artropatia neurogenna najczęściej dotyczy stawów stępowo-śródstopnych i polega na postępującej destrukcji chrząstek stawowych i nasad kości, która doprowadza do dyslokacji powierzchni stawowych, którym towarzyszy powstawanie zwapnień w tkankach miękkich okołostawowych oraz uszkodzenie ścięgien. Doprowadza to do znacznych deformacji stopy. Z uwagi, że zmiany te powstają w przebiegu polineuropatii, mogą przebiegać w postaci bólowej, jak również bezbólowej.

</doc>
<doc id="550105" url="https://pl.wikipedia.org/wiki?curid=550105" title="Neuroartropatia typu Charcota">
Neuroartropatia typu Charcota



</doc>
<doc id="550106" url="https://pl.wikipedia.org/wiki?curid=550106" title="FC-AL">
FC-AL



</doc>
<doc id="550116" url="https://pl.wikipedia.org/wiki?curid=550116" title="E40 trasa europejska">
E40 trasa europejska



</doc>
<doc id="550120" url="https://pl.wikipedia.org/wiki?curid=550120" title="Woreczek czernidłowy">
Woreczek czernidłowy

Woreczek czernidłowy, gruczoł atramentowy – narząd występujący u mątw. Wytwarza wydzielinę zwana sepią, która wyrzucana jest w razie zagrożenia. Poza funkcją swoistej „zasłony dymnej”, wykorzystywany jest także podczas aktywnego polowania.

</doc>
<doc id="550121" url="https://pl.wikipedia.org/wiki?curid=550121" title="Samorząd województwa">
Samorząd województwa

Samorząd województwa – wyodrębniony (zasiedlający określone terytorium) w strukturze państwa związek społeczności regionalnej funkcjonujący w randze województwa, który z mocy prawa powołany jest do samodzielnego wykonywania zadań administracji publicznej, a także wyposażony w materialne środki umożliwiające realizację nałożonych na niego zadań. Samorząd województwa posiada możliwość kształtowania własnej wewnętrznej organizacji, m.in. wyboru organów samorządu wojewódzkiego (sejmik województwa, zarząd województwa), a także stanowienia poprzez te organy prawa miejscowego.
Przez termin województwo i samorząd województwa rozumie się regionalną wspólnotę samorządową oraz odpowiednie terytorium.
Kompetencje.
Organy samorządu województwa działają na podstawie i w granicach określonych prawem. Do zakresu działania samorządu województwa należy wykonywanie zadań publicznych o charakterze wojewódzkim, niezastrzeżonych ustawami na rzecz organów administracji rządowej. Zakres działania samorządu województwa nie narusza samodzielności powiatu i gminy, a organy samorządu województwa nie stanowią wobec powiatu i gminy organów nadzoru lub kontroli oraz nie są organami wyższego stopnia w postępowaniu administracyjnym.
Samorząd województwa wykonuje określone ustawami zadania publiczne w imieniu własnym i na własną odpowiedzialność, dysponuje mieniem wojewódzkim oraz prowadzi samodzielnie gospodarkę finansową na podstawie budżetu.
Województwo ma osobowość prawną.
Samorząd województwa, na podstawie upoważnień ustawowych, stanowi akty prawa miejscowego obowiązujące na obszarze województwa.

</doc>
<doc id="550124" url="https://pl.wikipedia.org/wiki?curid=550124" title="Rejvíz">
Rejvíz

Rejvíz (niem. "Reihwiesen") – osada, obecnie część miasta Zlaté Hory, położona około 10 km na północny wschód od miejscowości Jesionik (czes. "Jeseník") w Czechach, na wysokości 750–899 m n.p.m., przy granicy z Polską. Historycznie położona na Śląsku.
Na północ od osady Rejvíz rozciągają się góry Rejvízská hornatina wchodzące w skład Gór Opawskich z rozległymi widokami na Równiny: Jawornicką i Polską. Od południa graniczy z Masywem Orlíka (czes. "Medvědská hornatina"), częścią Wysokiego Jesionika (czes. "Hrubý Jeseník").
Pierwotna nazwa niemiecka "Reihwiesen" jest starsza niż gmina, a w tłumaczeniu oznacza łąki ułożone w szeregu. Nazwa była kilkakrotnie zmieniana na "Reichwiesen", "Rywisen", "Reiwiesen", "Reibwiesen". W latach dwudziestych XX w. po raz pierwszy pojawiła się skrócona nazwa Rejvíz w czeskim brzmieniu, a w 1948 samodzielna gmina była oficjalnie przemianowana na Rejvíz.
Po klęsce komunistycznego greckiego puczu Rejvíz był miejscem osiedlania prosowieckich bojowników greckich, a później rodzin romskich ze Słowacji. Obecnie dominują tu Czesi. W 2005 stała ludność liczyła około 65 osób. W sezonach turystycznych liczba gości sięga 900 osób.
Osada jest punktem wypadowym do wycieczek pieszych, rowerowych oraz dla narciarzy biegowych dla całego obszaru Jesioników (czes. "Jeseníky"), w tym Masywu Orlíka.
Znajdują się tu bardzo liczne szlaki turystyczne:
oraz szlaki rowerowe:
W okolicy osady położone jest Wielkie jeziorko torfowe, usytuowane pośrodku Narodowego rezerwatu przyrody NPR Rejvíz. Aby nie niszczyć rzadkiej, endemicznej roślinności, doprowadzono do niego ścieżkę dydaktyczną zbudowaną z desek osadzonych na palach. W pobliżu znajduje się przełęcz Rejvíz pomiędzy szczytami gór Tisový i U Pomníku o współrzędnych geograficznych: () i wysokości 769 m n.p.m..
Znajdują się tu liczne pensjonaty: „Rejvíz”, „Orlík”, „U Mlýna” i „Na Paloučku”.

</doc>
<doc id="550127" url="https://pl.wikipedia.org/wiki?curid=550127" title="Rainy River (rzeka)">
Rainy River (rzeka)

Rainy River (fr. "rivière à la Pluie") - rzeka na pograniczu kanadyjsko-amerykańskim. Jej długość wynosi 140 km.
Rainy River wypływa z Rainy Lake, płynie w kierunku zachodnim i uchodzi do Jeziora Leśnego. Wchodzi w skład systemu rzecznego rzeki Nelson. Ważniejsze miejscowości nad rzeką: International Falls i Baudette po stronie amerykańskiej oraz Fort Frances i Rainy River po stronie kanadyjskiej. 
Wody Rainy River wykorzystywane są do celów energetycznych w elektrowni wodnej w International Falls.
W 1901 po kanadyjskiej stronie doliny rzeki otwarto linię kolejową Ontario and Rainy River Railway.

</doc>
<doc id="550128" url="https://pl.wikipedia.org/wiki?curid=550128" title="Bourtzi">
Bourtzi

Bourtzi (gr. "Μπούρτζι") – zamek i fort działowy w Grecji (na Peloponezie), wzniesiony na wysepce w porcie w Nauplionie. Zbudowany przez Wenecjan w 1473 roku dla ochrony przed inwazją od morza, następnie w posiadaniu tureckim, służył wtedy także jako więzienie. Zdobyty przez Greków w XIX wieku, służył jako forteca podczas oblężenia miasta. W latach 1930-1970 mieścił się tu luksusowy hotel. Obecnie zamek dostępny jest dla zwiedzających. 

</doc>
<doc id="550130" url="https://pl.wikipedia.org/wiki?curid=550130" title="Kition">
Kition



</doc>
<doc id="550132" url="https://pl.wikipedia.org/wiki?curid=550132" title="Dudki (rodzina)">
Dudki (rodzina)

Dudki, dudkowate (Upupidae) – monotypowa rodzina ptaków z rzędu dzioborożcowych (Bucerotiformes).
Zasięg występowania.
Rodzina obejmuje jeden współcześnie żyjący gatunek, który występuje w Eurazji i Afryce.
Charakterystyka.
Długość ciała 19–32 cm; masa ciała 38–91 g. U dudków dziób jest długi (długość 5–6 cm), cienki i lekko wygięty. Są dziuplakami, a młode wysiaduje tylko samica, a w tym czasie samiec dostarcza jej pożywienie.
Systematyka.
Podział systematyczny.
Dudki są grupą siostrzaną dla sierpodudków (Phoeniculidae) – ich bliskimi krewnymi są również dzioborożce. Do rodziny należy jeden rodzaj obejmujący jeden współcześnie występujący gatunek i jeden wymarły:
Systematyka "Upupa epops" jest jednak niejasna i część systematyków podnosi jego podgatunki "marginata" i "africana" do rangi odrębnych gatunków.

</doc>
<doc id="550146" url="https://pl.wikipedia.org/wiki?curid=550146" title="Michał Bębenek">
Michał Bębenek

Michał Bębenek (ur. 3 października 1976 roku w Bochni) – polski kierowca rajdowy. Kilkukrotny Mistrz i Wicemistrz Polski w grupie N, Mistrz Polski w grupie R. Zwycięzca 65. Rajdu Polski w klasyfikacji generalnej i grupie N. Zwycięstwo w 66. Rajdzie Polski w grupie N, podczas rundy WRC.
Najważniejsze osiągnięcia:
(1998) – Wicemistrz Polski N-3
(1999) – Mistrz Polski w klasie N-3, drugi Wicemistrz Polski w F-2
(2001) – Wicemistrz Polski w grupie klasie N-4
(2003) – Wicemistrz Polski w grupie N
(2004) – Wicemistrz Polski w klasyfikacji generalnej i klasyfikacji grupy N
(2005) – Wicemistrz Polski w klasyfikacji generalnej i Mistrz Polski w klasyfikacji grupy N
(2006) – Drugi Wicemistrz Polski w klasyfikacji generalnej i drugi Wicemistrz Polski w klasyfikacji grupy N
(2007) – Czwarte miejsce w klasyfikacji generalnej i czwarte miejsce w klasyfikacji grupy N
(2008) – Drugi Wicemistrz Polski w klasyfikacji generalnej, Wicemistrz Polski w grupie N. Zwycięstwo w 65. Rajdzie Polski
(2009) – Drugi Wicemistrz Polski w grupie N. Zwycięstwo w 66. Rajdzie Polski gr. N
(2010) – Mistrz FIA CEZ w grupie A, Mistrz Polski w grupie R, zwycięstwo w CRTP
Przebieg kariery:
1993
Początek kariery to starty Fiatem 125p. Samochód służył do wyrobienia licencji rajdowej.
1993-1996
Okazjonalne starty VW Golfem II w imprezach niższej rangi.
1997
Zakup N-grupowego Opla Kadetta od Janusza Kuliga. Wspólnie z bratem Grzegorzem na Rajdzie Barbórki Cieszyńskiej zajęli 2. miejsce w klasyfikacji generalnej rajdu, ulegając jedynie Leszkowi Kuzajowi.
1998
Utrata homologacji Opla Kadetta, zmusiła załogę do zmiany samochodu. Wybór padł na N-grupowe Renault Clio Williams sprowadzone z Belgii. Michał wraz z Grzegorzem wywalczyli tytuł wicemistrza Polski w klasie N-3 oraz zajęli 3. miejsce w klasyfikacji F2. Dużym sukcesem tego sezonu było wygranie Rajdu Polski w klasie N-3.
1999
W sezonie 1999 załoga braci z Bochni pozostała przy tym samym samochodzie. Załoga po 5 eliminacjach sięgnęła po tytuł Mistrza Polski w klasie N-3 oraz zajęła 3. miejsce w F2.
2000
W sezonie 2000 bracia Bębenkowie pojawili się na trasach Mistrzostw Polski A-grupowym Renault Megane, które niegdyś było samochodem treningowym Janusza Kuliga. W Rajdzie Krakowskim okazjonalnie wystartowali Mitsubishi Lancer`em EVO III gr. N. Założeniem taktycznym było wywalczenie lepszej pozycji w "ośce", niż w roku poprzednim. Niestety samochód okazał się bardzo awaryjny, co skutkowało zakończeniem sezonowej rywalizacji na 5. miejscu w F2.
2001
Sezon 2001 był rokiem przełomowym. Po raz pierwszy Michał i Grzegorz Bębenek rozpoczęli regularne starty samochodem czteronapędowym. Załoga wygrała Rajd Krakowski i Rajd Polski w N-4. Wygrała też walkę z Pawłem Dytko o tytuł Wicemistrzów Polski w gr. N.
2002
W roku 2002 w RSMP bracia nie zdobyli punktów w dwóch pierwszych eliminacjach. Nie do końca udany występ w Rajdzie Polski spowodował zawieszenie startów w RSMP. Załoga zdecydowała się na start w Rajdzie Wisły – Toyotą Corollą WRC, który ukończyła na 2. miejscu w klasyfikacji generalnej.
2003
Rajdowy sezon 2003 to powrót Michała i Grzegorza do rywalizacji w gr. N za kierownicą Lancera EVO VI. Załoga kilkakrotnie zdobyła 2. miejsce w klasie, wygrała Rajd Kormoran i Rajd Śląski w grupie N. Sezon 2003 przyniósł powtórkę sprzed dwóch lat – bracia Bębenek walczyli o mistrzostwo w grupie N z Sebastianem Fryczem, zdobywając tytuł Wicemistrza Polski w gr. N.
2004
To rok przełomy dla polskich rajdów. Po wycofaniu aut WRC z RSMP rywalizację zdominowały auta gr. N. W tej sytuacji bracia Bębenkowie, startując kolejną ewolucją Lancera (VII), powtórzyli sukces z poprzedniego roku w gr. N, a także zostali Wicemistrzem Polski w klasyfikacji generalnej, ulegając Leszkowi Kuzajowi.
2005
W 2005 roku załoga braci z Bochni za kierownicą Lancera Evo VIII wygrała pierwszą eliminację – Rajd Elmot i stała się liderami Mistrzostw Polski w klasyfikacji generalnej. Pozostała nim aż do zakończenia ostatniej rundy – Rajdu Wawelskiego, gdzie zajęła 3. miejsce, przegrywając z Leszkiem Kuzajem, z którym walczyła o tytuł mistrzowski. Ostatecznie załoga po raz drugi w karierze została Wicemistrzami Polski w klasyfikacji generalnej, ale jednocześnie Mistrzami Polski w gr. N.
2006
W 2006 załoga braci z Bochni kontynuowała starty w RSMP za kierownicą Mitsubishi Lancera Evo IX. Załoga stanęła na najwyższym stopniu podium klasyfikacji generalnej podczas Rajdu Nikon i Rajdu Warszawskiego. Sezon zakończył się zdobyciem tytułów drugiego Wicemistrza Polski w klasyfikacji generalnej i drugiego Wicemistrza Polski w klasyfikacji grupy N.
2007
Sezon startów to pełny cykl RSMP za kierownicą Mitsubishi Lancera Evo IX. Pomimo trudnego sezonu (wycofanie sponsora strategicznego) udało się załodze zająć kilka razy miejsca na podium podczas Rajdu Lotos Balic Cup, Rajdu Rzeszowskiego i Rajdu Orlen. Michał i Grzegorz Bębenek zajęli ostatecznie czwarte miejsce w klasyfikacji generalnej i czwarte miejsce w klasyfikacji grupy N na koniec sezonu RSMP.
2008
Załoga wygrała 65. Rajd Polski w klasyfikacji generalnej i odniosła jeden z największych sukcesów w karierze. Podczas Rajdu Rzeszowskiego zajęła 2. miejsce w klasyfikacji generalnej. Sezon zakończył się zdobyciem tytułu drugiego Wicemistrza Polski w klasyfikacji generalnej, Wicemistrz Polski w grupie N.
2009
Kolejny sezon regularności wyników i wysokiej formy. Załoga wygrała 66. Rajd Polski (będący rundą WRC) w grupie N. Załoga jako jedyna polska załoga, wygrała rundę Mistrzostw Świata. W ostatniej rundzie – Rajdzie Dolnośląskim załoga zajęła 3. miejsce w klasyfikacji generalnej. Sezon RSMP zakończył się zdobyciem tytułu drugiego Wicemistrza Polski w grupie N.
2010
Po 9 latach spędzonych w samochodzie czteronapędowym, Michał i Grzegorz Bębenkowie cały sezon spędzili w przednionapędowym Citroenie C2 R2 Max. Załoga wygrała 7 z 8 eliminacji RSMP w grupie R, zwyciężając w Pucharze Citroena. Załoga zdobyła tytuły: Mistrzów FIA CEZ w grupie A, Mistrzów Polski w grupie R.
2011
Michał i Grzegorz Bębenkowie reprezentowali Platinum Rally Team w pełnym cyklu Platinum Rajdowych Samochodowych Mistrzostw Polski.
Załoga zajęła 2. miejsce w klasyfikacji generalnej 7. Rajdu Baltic Cup.

</doc>
<doc id="550147" url="https://pl.wikipedia.org/wiki?curid=550147" title="Islamizacja">
Islamizacja

Islamizacja – zmiany rodzimych wierzeń etnicznych, osiadłego w określonym rejonie ludu, przez islam i kulturę arabską. Islamizacja towarzyszyła arabskiej ekspansji i podbojom. Proces ten obejmował Bliski Wschód, Kaukaz, Bałkany oraz północną, centralną i wschodnią Afrykę.
Według pewnych organizacji politycznych masowa migracja ludności z Afryki i Bliskiego Wschodu ma przyczyniać się do islamizacji Europy.

</doc>
<doc id="550153" url="https://pl.wikipedia.org/wiki?curid=550153" title="Dom pani Farnsworth">
Dom pani Farnsworth

Dom pani Farnsworth (ang. "Farnsworth House") – modernistyczny weekendowy dom podmiejski zbudowany w Plano w stanie Illinois dla doktor medycyny Edith Farnsworth przez niemieckiego architekta Ludwiga Miesa van der Rohe.
Opis.
Zrealizowany w latach 1945–1950 budynek stanowi najpełniejszą (obok "Glass House" – domu własnego Philipa Johnsona w New Canaan) realizację ideału szklanego domu. Dom ma układ asymetryczny i podłużny jednoprzestrzenny rzut. Zbudowany jest ze stalowych, emaliowanych na biało ram, na których rozpięte są stropodach oraz uniesiona około półtora metra nad poziomem otaczającego terenu podłoga. Dom ma powierzchnię 140 m², natomiast wysokość pomieszczeń to 2,9 m. Całkowicie szklane ściany wydzielają około 2/3 rzutu jako przestrzeń chronioną przed warunkami atmosferycznymi. To wnętrze, swobodnie przechodzące w krajobraz, aranżowane jest głównie przy pomocy mebli – jedynym stałym i dzielącym przestrzeń elementem jest blok kuchenno-sanitarny. Uniesienie budynku na pilotis z jednej strony nadaje mu charakter abstrakcji i lekkości, z drugiej ma pewne znaczenie praktyczne, mając chronić budynek przed wiosennymi wylewami rzeki przylegającej do działki. W 1956 i 1996 wody przybrały jednak powyżej wcześniej przyjmowanego poziomu powodzi stuletniej, zalewając posadzkę domu. Ponadto uniesienie domu na słupach nad ziemią czyni, iż nie zaburza on zastanego krajobrazu, dzięki czemu po jego wybudowaniu wciąż widać istniejącą faunę i florę.
Dom pani Farnsworth to ostatni zrealizowany przez Miesa dom prywatny, wieńczący długoletnie studia, które prowadził on nad współczesną formą mieszkania. Ze względów praktycznych nie miał dużego wpływu na powszechne budownictwo mieszkaniowe, stanowił jednak przedmiot debaty architektonicznej i punkt wyjścia dla wielu "case study houses". Jednocześnie wysokie koszty realizacji domu (72 000 dolarów) wywołały konflikt między architektem a inwestorką (mający także podłoże osobiste), zakończony procesem sądowym (wygranym przez architekta). W erze maccartyzmu stał się on jednak pretekstem do nagonki konserwatywnych mediów na architekturę nowoczesną i samego Miesa, do której poza dr Farnsworth przyłączył się Frank Lloyd Wright.
W 1972 dr Farnsworth sprzedała budynek, w 1995 po raz kolejny zmienił właściciela, stając się za cenę 7,5 mln dolarów własnością państwowego funduszu ochrony zabytków i został wpisany na listę obiektów narodowego dziedzictwa kulturowego Stanów Zjednoczonych.

</doc>
<doc id="550154" url="https://pl.wikipedia.org/wiki?curid=550154" title="Farnsworth House">
Farnsworth House



</doc>
<doc id="550159" url="https://pl.wikipedia.org/wiki?curid=550159" title="Michaił Kudzielka">
Michaił Kudzielka

Michaś Czarot, właśc. Michaś Kudzielka, biał. Міхась Кудзелка (ur. 7 listopada 1896 w Rudiensku – zm. 14 grudnia 1938 w Mińsku), pisarz białoruski, z zawodu nauczyciel. W roku 1923 współzałożyciel, potem przywódca ugrupowania literackiego Maładniak. W latach 1925 – 1929 redaktor gazety "Sawieckaja Biełaruś". Był autorem wierszy, poematów ("Bosi pośród ognia" 1922, polski przekład fragmentu w "Antologii poezji białoruskiej" 1978), opowiadań o rewolucji październikowej 1917, wojnie domowej i przemianach ustrojowych na Białorusi, w późniejszym czasie był przez władze radzieckie represjonowany, zmarł w więzieniu w Mińsku.

</doc>
<doc id="550161" url="https://pl.wikipedia.org/wiki?curid=550161" title="Nikołaj Czebotariow">
Nikołaj Czebotariow

Nikołaj Grigorjewicz Czebotariow, ros. Николай Григорьевич Чеботарёв' (ur. w Kamieńcu Podolskim, zm. 2 lipca 1947 w Moskwie), matematyk rosyjski. W latach 1928–1947 profesor uniwersytetu w Kazaniu. Od 1929 członek Akademii Nauk ZSRR. Zajmował się algebrą i teorią liczb. W 1925 udowodnił tzw. twierdzenie o gęstości, mające podstawowe znaczenie dla teorii ciał algebraicznych, w 1935 podał nowe konstrukcje księżyców Hipokratesa – "Sobranije soczinienij" (tom 1–2 1949)

</doc>
<doc id="550162" url="https://pl.wikipedia.org/wiki?curid=550162" title="Film muzyczny">
Film muzyczny

Film muzyczny – gatunek filmowy typowy dla kina amerykańskiego. Jego początki wiążą się z zastosowaniem dźwięku w kinach. Pierwszym filmem dźwiękowym, będącym jednocześnie filmem muzycznym, był "Śpiewak jazzbandu" (1927) z Alem Jolsonem w roli głównej.
Musical filmowy to odmiana filmu muzycznego, w której „muzyka, piosenka i taniec stanowią dominantę dramaturgiczną dzieła” (cytat za "Encyklopedią WIEM").
Przykładem filmu muzycznego, niebędącego musicalem, jest amerykański film "New York, New York" (1977).

</doc>
<doc id="550163" url="https://pl.wikipedia.org/wiki?curid=550163" title="Ludwik Gorzkowski">
Ludwik Gorzkowski

Ludwik Jędrzej Gorzkowski (ur. 1811, zm. przed 1857) – polski działacz rewolucyjny, jeden z organizatorów powstania krakowskiego.
Z zawodu fizyk, członek Stowarzyszenia Ludu Polskiego, następnie Konfederacji Powszechnej Narodu Polskiego. Wchodził w skład założonego w Krakowie w 1843 r. lokalnego Komitetu Rewolucyjnego, współpracującego z Centralizacją Poznańską Towarzystwa Demokratycznego Polskiego, utrzymywał też kontakty z Edwardem Dembowskim. Był współautorem planu ogólnonarodowego powstania w 1846 r. i projektu składu Rządu Narodowego (miał w nim być reprezentantem Wolnego Miasta Krakowa). Po aresztowaniach spiskowców w Wielkopolsce nie zrezygnował z planów powstania i wszedł w skład Rządu Narodowego razem z Janem Tyssowskim, Aleksandrem Grzegorzewskim i Karolem Rogawskim.

</doc>
<doc id="550164" url="https://pl.wikipedia.org/wiki?curid=550164" title="Parasolki z Cherbourga">
Parasolki z Cherbourga

Parasolki z Cherbourga (fr. "Les parapluies de Cherbourg") – francusko-niemiecki film muzyczny z 1964 w reżyserii Jacques'a Demy'ego. Główne role zagrali Catherine Deneuve i Nino Castelnuovo. Muzykę do filmu napisał Michel Legrand.
"Parasolki z Cherbourga" to film nietypowy, nawet jak na musical, albowiem wszystkie dialogi, także zwykłe rozmowy, są śpiewane przez aktorów (innym w całości śpiewanym filmem Demy'ego był "Pokój w mieście" z 1982). W przeciwieństwie do popularnych klasycznych musicali amerykańskich, w "Parasolkach..." brak rozbudowanej choreografii, a sceny skupiają się na dość niewielkiej liczbie bohaterów, przede wszystkim na głównej parze. Nadaje to dziełu dość intymny charakter. Na uwagę zasługuje również niezwykła kolorystyka scenografii, która napełnia widoki zwyczajnego miasta duchem pop-artu.
Opis fabuły.
Madame Emery i jej córka Geneviève sprzedają parasolki w butiku w Cherbourgu. Geneviève, zakochana w mechaniku Guy, zachodzi z nim w ciążę. Guy musi jednak jechać na wojnę w Algierii. Matka zmusza Geneviève do wyjścia za Rolanda, bogatego jubilera.
Nagrody i nawiązania.
Film zdobył Złotą Palmę na 17. MFF w Cannes oraz Nagrodę Louisa-Delluca. Otrzymał też pięć nominacji do Oscara: za najlepszą muzykę oryginalną i adaptowaną, za najlepszą piosenkę, scenariusz oryginalny oraz za film nieanglojęzyczny. "Parasolki..." były jedną z inspiracji Damiena Chazelle'a przy powstaniu jego oscarowego musicalu "La La Land".

</doc>
<doc id="550165" url="https://pl.wikipedia.org/wiki?curid=550165" title="Krzysztof Kasowski">
Krzysztof Kasowski

Krzysztof Jan „K.A.S.A.” Kasowski (ur. 25 grudnia 1970 w Kielcach) – polski muzyk, kompozytor i podróżnik, założyciel Kapeli z Miasta Kielce.
Lider pierwszej kieleckiej grupy rapowej o nazwie Zespół Downa, z którą w 1991 r. wystartował w eliminacjach do festiwalu w Jarocinie, jednak został zdyskwalifikowany z powodu wulgarnych tekstów.
Życiorys.
Był członkiem ekipy tancerzy towarzyszącej Liroyowi (wówczas występującemu jako „P.M. Cool Lee”).
W 1996 rozpoczął solową karierę. Przyjął pseudonim K.A.S.A., a po podpisaniu kontraktu z wytwórnią BMG Poland wydał swój debiutancki album studyjny pt. "Reklama". W wyniku intensywnej promocji koncertowej płyta osiągnęła duży sukces, a Kasowski otrzymał liczne nagrody: "Indywidualność roku" (1996), "Dance Music Awards" za debiut roku (1996) oraz nominację do Fryderyka (1996) w kategorii muzyki tanecznej (za "Reklamę").
30 czerwca 1997 wydał płytę pt. "Prezes Kuli Ziemskiej", a w 1998 – album pl. "K.A.S.A. no. 3", za który w 1999 otrzymał Fryderyka w kategorii "Album roku – dance &amp; techno". W tym okresie zyskał dużą popularność i był zapraszany do wielu programów talk-show.
W swojej twórczości łączy klimaty latynoskie, muzykę ragga oraz nawet elementy muzyki ludowej. Znany ze współpracy z wieloma artystami, m.in. z Piaskiem i Funky Filonem. W lipcu 2007 wydał płytę pt. "Wszystko od nova", którą promował przebojem „To właśnie lato”. W grudniu 2008 nawiązał współpracę z firmą menedżmentową "Music Zone" Katarzyny Litwin. W maju 2009 nakręcił z wytwórnią "Music Zone" wideoklip do utworu „Powiedz, gdzie jesteś”, który zakwalifikował się do opolskich premier. W 2011 wystąpił w teledysku „Zabierz ze sobą mnie” zespołu Junior.
W 2019 był jednym z jurorów drugiej edycji talent-show telewizji Polsat "Śpiewajmy razem. All Together Now".

</doc>
<doc id="550166" url="https://pl.wikipedia.org/wiki?curid=550166" title="Pono">
Pono

Pono, właśc. Rafał Artur Poniedzielski (ur. 16 października 1976 w Warszawie) – polski raper i producent muzyczny, a także działacz społeczny i przedsiębiorca. Rafał Poniedzielski działalność artystyczną rozpoczął w 1996 roku w ramach duetu TPWC. Od 1997 roku współtworzy kolektyw ZIP Skład. Natomiast od 1999 roku z przerwami występuje w zespole Zipera, którego był współzałożycielem. Prowadzi także solową działalność artystyczną.
Współpracował ponadto z takimi wykonawcami jak: DJ 600V, DJ. B, Vienio, Pele, Fu, White House, Ascetoholix, Włodi, Hemp Gru, Olsen, WWO, THS Klika, Dixon37, Numer Raz oraz Pokój z Widokiem na Wojnę. W 2006 roku, razem z windsurferką Zofią Klepacką, założył Fundację Hey Przygodo pomagającą potrzebującym, uzdolnionym dzieciom. Poza działalnością artystyczną od 2009 roku wraz z Michałem Makowskim prowadzi wytwórnię muzyczną 3Label.
Życiorys.
Rafał Poniedzielski wychowywał się na warszawskim Służewcu. Jego wujek Janusz Kozłowski był dżokejem (w latach późniejszych trener koni). We wczesnej młodości Poniedzielski również chciał zostać zawodnikiem wyścigów konnych, co uniemożliwiły mu ostatecznie warunki fizyczne. W szkole podstawowej uczęszczał do jednej klasy z Pawłem „Włodim” Włodkowskim, znanym z występów w zespole Molesta Ewenement. Pono działalność artystyczną rozpoczął w 1996 roku w zespole TPWC, który utworzył wraz z Sokołem. Rok później raperzy we współpracy z członkami składu Fundacja nr 1 utworzyli kolektyw pod nazwą ZIP Skład. W konsekwencji duet TPWC zawiesił działalność. Jedynym, fonograficznym przejawem ówczesnej działalności TPWC był występ gościnny w utworze „Bez refrenu”, który znalazł się na wydanym w 1998 roku albumie producenckim DJ-a 600V – "Produkcja hip-hop". W 1999 roku Pono w ramach ZIP Skład wziął udział w nagraniach albumu pt. "Chleb powszedni". W międzyczasie Pono wraz z Korasem i Fu założył grupę Zipera. W 2000 roku piosenki Pona trafiły na składanki "Hiphopowy raport z osiedla 2000" („Hiphopowy ring”) i "Styl reprezentacji pierwszej ligi" („Bez odwrotu”). W międzyczasie ukazał się debiut Zipery pt. "O.N.F.R." Rok później raper wystąpił na sygnowanej składance Molesty Ewenement "Radio Ewenement 5 G Fm" z utworem „Vice versa”.
15 marca 2002 ukazał się debiut solowy Pona zatytułowany "Hołd". Na płycie znalazły się piosenki wyprodukowane przez Włodiego, Waco, Majkiego, Sqrę, Korzenia oraz Pelsona. Natomiast wśród gości na albumie znaleźli się m.in. Sokół, Mor W.A., Fundacja nr 1, Jędker, Fu, Wilku i Koras. Nagrania dotarły do 12. miejsca zestawienia OLiS. Pewną popularność zyskały pochodzące z płyty piosenki „Temat zakazany” i „Nieśmiertelna nawijka ZIP Składowa”, notowane, odpowiednio na 37. i 42. miejscu Szczecińskiej Listy Przebojów Polskiego Radia. W ramach promocji do utworów zostały zrealizowane również teledyski. Trzeci obraz promocyjny powstał także do piosenki „Osaczony – z życia wzięte”. W kwietniu tego samego raper wystąpił z materiałem z płyty na festiwalu New Yorker Hip-Hop w Poznaniu u boku takich wykonawców jak WWO, Slums Attack i Fenomen. W 2003 roku Pono gościł wraz z Sokołem, jako TPWC na płycie białostockiego zespołu WNB – "Dowód odpowiedzialności". Zwrotki raperów znalazły się w utworze tytułowym. Z kolei sam Pono w międzyczasie wystąpił drugiej edycji New Yorker Hip-Hop Festival. W 2004 roku do sprzedaży trafiła druga płyta Zipery zatytułowany "Druga strona medalu". W 2005 roku Pono wystąpił w ramach imprezy „Otwarte Rewiry”, dnia kultury hip-hopowej zorganizowanego przez Polski Dom w Warszawie. Muzyk dał koncert m.in. wraz z takimi wykonawcami jak: O.S.T.R., donGURALesko, Tede, czy Grammatik.
12 czerwca 2006 roku został wydany drugi album Pona pt. "Tak to widzę". Płyta uplasowała się na 14. miejscu listy OLiS. Na płycie gościnnie wystąpili m.in. Waco, Wilku, Ero i Bilon. Produkcji nagrań podjął się m.in. sam Pono, a także Waco i Fred. W ramach promocji zostały zrealizowane teledyski do utworów „Pierdolę to” i „Nowy ład”. Tego samego roku raper wystąpił, jako on sam w filmie Xawerego Żuławskiego "Chaos", a także w dubbingowanej roli w serialu animowanym "Ziomek". Także w 2006 roku Pono wziął udział w nagraniach kompilacji "Prosto Mixtape Deszczu Strugi". Zwrotki rapera znalazły się w utworach „Normalne chłopaki”, „Jedziesz 2” i „Misterium 2”. 14 grudnia 2007 roku nakładem wytwórni muzycznej Prosto ukazał się debiutancki album formacji TPWC zatytułowany "Teraz pieniądz w cenie". Wyróżniona złotą płytą produkcja dotarła do 10. miejsca zestawienia OLiS. Ogólnopolską popularność duetowi przysporzyła pochodząca z płyty piosenka „W aucie”. Kompozycja dotarła do 16. miejsca Szczecińskiej Listy Przebojów. Kolejny album TPWC, ponownie sygnowany jako Sokół feat. Pono pt. "Ty przecież wiesz co" ukazał się 20 grudnia 2008 roku. Płyta wydana przez firmę Prosto dotarła do 13. miejsca zestawienia OLiS. 7 grudnia 2009 roku nakładem utworzonej przez Pona oficyny 3label ukazał się trzeci i ostatni album TPWC zatytułowany "To prawdziwa wolność człowieka". Materiał sygnowany jako produkcja Pono feat. Sokół dotarł do 29. miejsca listy OLiS.
26 kwietnia 2010 roku do sprzedaży trafiła składanka "Prosto Mixtape 600V". Na płycie znalazły się dwie piosenki z udziałem Pona „Łap oddech (Prosto Remix)” i „Ty to jesteś...”. Następnie w czerwcu w warszawskim klubie Palladium odbył się premierowy koncert promujący wydawnictwo, gdzie Pono wystąpił m.in. z Eldo, Fu i DJ-em 600V. Z kolei latem Poniedzielski wystąpił podczas Coke Live Music Festival 2010. 8 lutego 2012 roku nakładem Creative Music ukazał się trzeci album solowy rapera zatytułowany "Wizjoner". Płyta dotarła do 19. miejsca listy OLiS. Materiał muzyczny wyprodukowali 7th Swordsman i Piotr „Skuter” Skotnicki. Gościnnie w nagraniach wzięli udział m.in. Fu, Pewna Pozycja, Zarys Zdarzeń, czy Brakujący Element, a także muzycy: saksofonista Artur Włodkowski, basista Paweł Bomert, perkusista Piotr Remiszewski i gitarzysta Piotr Winnicki. Nagrania były promowane teledyskami do utworów „Jestem wolny”, „Żelazna wola” oraz „Bańka”. W drugim z nich wystąpił bokser Albert Sosnowski. Również w 2012 roku Pono wziął udział w projekcie "Drużyna mistrzów". Na potrzeby składanki powstał utwór „Przekaz”, który raper nagrał wraz z Fu. Następnie do sprzedaży trafiła kompilacja "Prosto Mixtape Kebs". Na wydawnictwie znalazła się zarejestrowana przez Pona i Fokusa piosenka „Nie ukrywam, że...”. Następnie latem artysta dał koncert w ramach Hip Hop Fest Nysa 2012, gdzie wystąpił m.in. u boku Pezeta, Soboty i Borixona. Natomiast w listopadzie w warszawskim klubie Stodoła Pono wystąpił wraz z takimi wykonawcami jak HiFi Banda, Miuosh i Onar w ramach okolicznościowego koncertu z okazji szesnastolecia działalności zespołu JWP.

</doc>
<doc id="550167" url="https://pl.wikipedia.org/wiki?curid=550167" title="Jerzy Hryniewiecki">
Jerzy Hryniewiecki

Jerzy Hryniewiecki (ur. 21 kwietnia 1908 w Dorpacie, zm. 28 sierpnia 1989 w Warszawie) – polski architekt, urbanista, projektant licznych obiektów przemysłowych, sportowych, użyteczności publicznej, projektant wystaw i grafik, poseł na Sejm PRL II i III kadencji. Syn Bolesława Hryniewieckiego.
Od 1946 profesor Politechniki Warszawskiej i prezes Stowarzyszenia Architektów Polskich. Laureat Honorowej Nagrody SARP w 1977. Uhonorowany w 1980 tytułem doktora honoris causa Politechniki Krakowskiej im. Tadeusza Kościuszki.
Życiorys.
Absolwent warszawskiego Gimnazjum i Liceum im. Stefana Batorego, gdzie w 1926 zdał maturę. Należał do 23 Warszawskiej Drużyny Harcerskiej im. Bolesława Chrobrego („Pomarańczarni”), gdzie był drużynowym w latach 1925–1926 (i autorem herbu drużyny z tipi). W czasie studiów na Politechnice Warszawskiej praktykował w pracowniach znanych architektów: Józefa Padlewskiego, Mariana Lalewicza i Rudolfa Świerczyńskiego. Równolegle uprawiał grafikę użytkową.
Często wyjeżdżał za granicę – do różnych krajów europejskich i bliskiego Wschodu. Praktyki wakacyjne odbywał w Czechosłowacji i Holandii. W latach 1930–1931 ukończył Szkołę Podchorążych Rezerwy Artylerii we Włodzimierzu Wołyńskim i Centrum Wyszkolenia Artylerii Przeciwlotniczej w Warszawie. Po zakończeniu służby wojskowej otrzymał przydział mobilizacyjny do 1 Pułku Artylerii Przeciwlotniczej w Warszawie. W 1934 awansował na podporucznika w korpusie oficerów rezerwy artylerii. Łatwo przyswajał sobie języki obce – władał rosyjskim, włoskim, angielskim, słabiej niemieckim.
W 1936 został absolwentem Wydziału Architektury Politechniki Warszawskiej. Od 1937 pracował w Biurze Planowania Miasta i działał tam jako architekt dzielnicy Mokotów, w międzyczasie pisząc i projektując schroniska na Huculszczyźnie, wnętrze w Cafe Clubie na rogu Alei Jerozolimskich i Nowego Światu, brał udział w pracach wystawienniczych w Paryżu i Nowym Jorku.
Został zmobilizowany w 1939 i stacjonował na Pomorzu, w Borach Tucholskich, gdzie pełnił funkcję oficera zwiadowczego baterii motorowej artylerii przeciwlotniczej nr 27. Miejscem ostatnich walk była Warszawa. W jej obronie walczył w baterii półstałej artylerii przeciwlotniczej nr 103, dekorowany przed kapitulacją Krzyżem Walecznych. Po kapitulacji znalazł się w oficerskim obozie jenieckim, w Oflagu IIc w Woldenbergu (Dobiegniew), wrócił do Polski po 30 stycznia 1945.
Po powrocie w Biurze Odbudowy Stolicy objął kierownictwo pracowni dzielnicy południowej. W ramach Warszawskiego Biura Projektów Budownictwa Przemysłowego projektował odbudowę i rozbudowę zakładów „H. Cegielski” w Poznaniu, częściowo Hutę im. Bolesława Bieruta w Częstochowie, Fabrykę Samochodów Osobowych na Żeraniu i Samochodów Ciężarowych w Lublinie. Oprócz tego uczestniczył w urządzeniu wystawy "Warszawa oskarża" i "Wystawy Ziem Odzyskanych" we Wrocławiu (generalny projektant), w Moskwie urządził wystawę gospodarczą, w Chinach przebywał pół roku zajęty wystawiennictwem.
W latach 1948–1954 wykładał na Wydziale Architektury Politechniki Warszawskiej oraz prowadził wykłady o architekturze obiektów użyteczności publicznej na Wydziale Architektury Szkoły Inżynierskiej w Szczecinie. Został profesorem nadzwyczajnym na Politechnice Warszawskiej w 1955. Członek Ogólnopolskiego Komitetu Frontu Jedności Narodu w 1958. W 1965 objął na Politechnice Warszawskiej, na Wydziale Architektury Katedrę Projektowania Zespołów Przemysłowych. Wykładał m.in. historię architektury okresu starożytnego. Poza Polską prowadził wykłady na uniwersytetach w Chinach, w Stanach Zjednoczonych, w Wielkiej Brytanii, w Iraku oraz należał do stowarzyszenia architektów w Brazylii i Meksyku.
Był autorem kilku wydanych w kraju książek i kilkudziesięciu artykułów w prasie krajowej i zagranicznej – w Związku Radzieckim, w Stanach Zjednoczonych, Czechosłowacji, w Austrii, Niemczech Wschodnich, Niemczech Zachodnich.
Pełnił mandat posła do Sejmu PRL II i III kadencji, był przewodniczącym Komisji Budownictwa i Gospodarki Komunalnej. 23 sierpnia 1980 dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Został pochowany na cmentarzu Powązkowskim w Warszawie (kwatera 150-6-32).

</doc>
<doc id="550168" url="https://pl.wikipedia.org/wiki?curid=550168" title="K.A.S.A.">
K.A.S.A.



</doc>
<doc id="550170" url="https://pl.wikipedia.org/wiki?curid=550170" title="Port lotniczy Semarang-Achmad Yani">
Port lotniczy Semarang-Achmad Yani

Port lotniczy Semarang-Achmad Yani () – port lotniczy w Semarang, w Indonezji; położone 5 km na zachód od centrum miasta.

</doc>
<doc id="550171" url="https://pl.wikipedia.org/wiki?curid=550171" title="Medyna (urbanistyka)">
Medyna (urbanistyka)

Medyna lub "Medina" (arab.: مدينة) – stara dzielnica arabskich miast, zwłaszcza w Afryce Północnej. Mieszczą się tutaj bazary, główny meczet i inne ważne budynki. 
Niektóre medyny, ze względu na swoje wyjątkowe walory historyczne, zostały wpisane na listę światowego dziedzictwa kultury UNESCO. Zaliczają się do nich między innymi:

</doc>
<doc id="550174" url="https://pl.wikipedia.org/wiki?curid=550174" title="Czechosłowakizm">
Czechosłowakizm

Czechosłowakizm (, ) – idea uznająca istnienie jednego narodu obejmującego Czechów, Morawian i Słowaków. 
Historia.
Pomysł stworzenia wspólnego bytu politycznego z Czechami pojawił się wśród Słowaków po raz pierwszy w 1826 r. za sprawą Jána Kollára. Idea upowszechniała się wśród działaczy słowackich po 1867 wskutek powstania dualistycznych Austro-Węgier, wobec postępującej urzędowej madziaryzacji (likwidacja słowackojęzycznego szkolnictwa, rozwiązanie Macierzy Słowackiej, masakra demonstracji w Černovej). 
Część polityków czeskich i słowackich uznała w czasie I wojny światowej, że drogą do realizacji ambicji narodowych będzie uzyskanie niepodległości i stworzenie wspólnego państwa. Zwolennikami takiego poglądu byli członkowie tzw. Akcji Zagranicznej, Tomáš Masaryk, filozof pochodzący z mieszanej słowacko-czeskiej rodziny i Milan Rastislav Štefánik, słowacki naukowiec służący we francuskiej armii oraz Edvard Beneš. Ich działający na emigracji w państwach Ententy triumwirat starał się o formowanie legionów czechosłowackich rekrutując do nich swych rodaków spośród pojmanych jeńców austro-węgierskich.
30 maja 1918 amerykańscy, emigracyjni działacze czescy i słowaccy w obecności Masaryka zawarli ugodę w Pittsburghu, która w punkcie 2. przewidywała powstanie, w ramach wspólnego państwa, osobnej słowackiej administracji, parlamentu i sądów. Tymczasem dwa dni po ogłoszeniu w Pradze czeskiej deklaracji niepodległości, zebrani w Martinie działacze słowaccy tworzący Słowacką Radę Narodową opublikowali 30 października tzw. deklarację martinską, która głosiła:
Rada narodu czechosłowackiego żyjącego w granicach Węgier deklaruje:
Dla negocjującego w Wersalu triumwiratu Beneša, Masaryka i Štefánika przedstawianie Czechów i Słowaków jako jednego narodu miało także wymiar praktyczny, bowiem mocarstwom układającym nowy porządek europejski łatwiej było zaakceptować nowe państwo z 64,4% dominantą czechosłowacką ze sporymi mniejszościami (22,9% Niemców, 5,5% Węgrów, 3,4% Rusinów) niż kolejne wielonarodowe państwo w miejsce upadłej monarchii Habsburgów. 
W okresie pierwszej republiki czechosłowakizm był oficjalną ideologią państwa, wyrażoną m.in. w preambule konstytucji z 29 lutego 1920 roku, której pierwsze słowa brzmiały "My, naród czechosłowacki". Uchwalona tego samego dnia ustawa językowa określała, że "Język czechosłowacki jest oficjalnym językiem państwowym republiki", chociaż z językoznawczego punktu widzenia jako taki nie istniał.
Czechosłowakizm nigdy nie zyskał pełnego poparcia wśród Słowaków. Część tamtejszych polityków od początku domagała się autonomii dla swego kraju w ramach wspólnego państwa. Wobec śmierci Štefánika w katastrofie lotniczej w 1919 zabrakło słowackiego głosu w elitach Hradu. Wraz z rosnącym rozczarowaniem centralistyczną i sekularną polityką rządu praskiego wśród w większości katolickich Słowaków rosło rozgoryczenie wspólnym państwem. Aż do uchwalenia reformy administracji w 1927 rządy na Słowacji sprawował „minister pełnomocny dla zarządu Słowacji” wyznaczany przez władze praskie. Wyrazicielem tego rozgoryczenia była głównie znaczna choć zwykle opozycyjna Słowacka Partia Ludowa ks. Andreja Hlinki. Nastroje te jeszcze bardziej wzmogła tzw. afera Vojtecha Tuki, który starał się podważyć wagę deklaracji martinskiej oraz skandal związany z obchodami 1000-lecia chrześcijaństwa na Słowacji, gdzie tłum wymógł na rządowej delegacji z Pragi przemowę niezaproszonego do Nitry ks. Hlinki, ówcześnie najpopularniejszego słowackiego polityka. 
Po upadku pierwszej republiki czechosłowackiej odżegnujące się od jej polityki władze drugiej republiki dokonały federalizacji podpisując 6 października tzw. umowę żlińską i przyznając autonomię Słowacji w nowej konstytucji z 23 listopada 1938 roku. Stanowiła ona m.in. krajowy sejm słowacki, "Slovenský Snem". Pomimo tego wkrótce pod presją Hitlera doszło do ogłoszenia słowackiej niepodległości 14 marca 1939 r. przez rząd ks. Jozefa Tiso. 
Po II wojnie światowej czechosłowakizm został odrzucony w 1945 w programie koszyckim. Jednak w praktyce jego ideę porzucono dopiero w czasie Praskiej Wiosny za rządów pochodzącego ze Słowacji Dubčeka, kiedy ponownie dokonano federalizacji Czechosłowacji.

</doc>
<doc id="550175" url="https://pl.wikipedia.org/wiki?curid=550175" title="Eurocopter">
Eurocopter



</doc>
<doc id="550176" url="https://pl.wikipedia.org/wiki?curid=550176" title="Mucha (film 1986)">
Mucha (film 1986)

Mucha (ang."The Fly") – amerykański horror science fiction z 1986 roku, oparty na powieści George’a Langelaana. Remake filmu z 1958 roku.
Fabuła.
Tytułowy bohater, Seth Brundle, wybrał się na zlot naukowców świata współczesnego noszący nazwę "Bartok Science Industries". Poznał tam dziennikarkę Veronicę Quaife, która zainteresowana jego projektem, mającym odmienić świat, postanowiła pojechać do laboratorium Brundle'a. Tam okazało się, iż Seth wynalazł metodę teleportacji. Veronica postanowiła poświęcić więcej czasu na pracę nad artykułem, wprowadziła się do niego i śledziła każdy dzień pracy nad urządzeniem. Bohaterowie zakochali się w sobie i mieli romans. Któregoś dnia Veronica postanowiła załatwić coś ważnego i zostawiła Setha samego. Ten pod wpływem alkoholu wszedł do kapsuły teleportacyjnej, postanawiając teleportować własną osobę. Niestety nie spostrzegł, iż wraz z nim teleportowała się mucha, którą komputer przeprowadzający sekwencje teleportacji postanowił połączyć z Sethem na poziomie molekularno-genetycznym. Seth z dnia na dzień stawał się organizmem łączącym w sobie cechy człowieka i muchy. Zmiany zachodzące w jego organizmie były ogromne. Na koniec filmu Seth stał się w całości nowym tworem, który zabiła Veronica.
Do filmu nie weszła scena, która przedstawiała eksperyment, jaki przeprowadził Brundle. Naukowiec umieścił w jednym telepodzie małpę, a w drugim kota.

</doc>
<doc id="550179" url="https://pl.wikipedia.org/wiki?curid=550179" title="SARP">
SARP



</doc>
<doc id="550180" url="https://pl.wikipedia.org/wiki?curid=550180" title="Ginseng">
Ginseng



</doc>
<doc id="550182" url="https://pl.wikipedia.org/wiki?curid=550182" title="Gates McFadden">
Gates McFadden

Cheryl Gates McFadden (ur. 2 marca 1949 w Akron, Ohio, USA) – amerykańska aktorka, występowała w roli lekarki dr Beverly Crusher w serialu "".
Zanim wystąpiła w zajmowała się choreografią. Wystąpiła też w filmie "Polowanie na Czerwony Październik" jako żona Jacka Ryana. Brent Spiner jest ojcem chrzestnym jej syna. Ma dwa domy: jeden w Los Angeles, drugi na południu Francji, gdzie wraz z mężem zajmuje się restaurowaniem starego teatru.
W 2006 r. Microsoft zaangażował ją do swojej kampanii reklamowej.

</doc>
<doc id="550184" url="https://pl.wikipedia.org/wiki?curid=550184" title="R-27 (pocisk powietrze–powietrze)">
R-27 (pocisk powietrze–powietrze)

R-27 Wympieł – radziecki pocisk rakietowy przeznaczony do zwalczania celów powietrznych na średnich i długich dystansach (w zależności od wersji), naprowadzany półaktywnym systemem radiolokacyjnym korygowanym bezwładnościowym systemem nawigacyjnym INS lub termicznie, w zależności od odmiany i zastosowanego systemu naprowadzającego podobnie jak francuski pocisk MBDA MICA. "R-27" jest zdolny do zwalczania celów zarówno na tle ziemi jak i morza i charakteryzuje się dużą odpornością na działanie systemów zakłócających. Pocisk zaprojektowano przede wszystkim do przenoszenia przez myśliwce MiG-29 i Su-27, a później dostosowano do jego użycia także maszyny MiG-23MLD. W nomenklaturze NATO pocisk nosi oznaczenie AA-10 Alamo.
Historia.
Opracowanie pocisku "R-27" rozpoczęto w 1972 roku w zakładach GosMKB "Wympieł" (ГосМКБ «Вымпел»). Początkowo planowano zastosować klasyczny układ aerodynamiczny pocisku z dużymi powierzchniami nośnymi w środkowej części kadłuba i usterzeniem ogonowym, ale ostatecznie zdecydowano się na "odwrócony" układ kaczki z niesymetrycznym usytuowaniem powierzchni nośnych. W części dziobowej umieszczono ponadto powierzchnie destabilizujące zwiększające zwrotność pocisku. W Związku Radzieckim często stosowaną praktyką przy konstruowaniu pocisków rakietowych było budowanie różnych ich wersji różniących się przede wszystkim głowicą systemu naprowadzania. Tak samo było w przypadku "R-27", który budowano zarówno w wersjach naprowadzanych termicznie jak i radiolokacyjnie. Maksymalny zasięg pocisków zależy od pułapu ich odpalenia i systemy nawigacyjne "R-27", zwłaszcza w wersji z naprowadzaniem radiolokacyjnym i bezwładnościowym systemem nawigacyjnym, optymalizują trajektorię lotu w taki sposób, że leci on po krzywej balistycznej, a nie bezpośrednio do celu.
Wersje pocisków R-27.
Wszystkie wersje pocisków "R-27" posiadają zdolność zwalczania celów znajdujących się poza zasięgiem widoczności (BVR - Beyond Visual Range).
Platformy wystrzeliwania.
Pociski "R-27" znajdują się na uzbrojeniu samolotów Jak-141 oraz wszystkich wariantów MiG-29 i Su-27.

</doc>
<doc id="550185" url="https://pl.wikipedia.org/wiki?curid=550185" title="SUD">
SUD

SUD ("Single-User Dungeon") – rodzaj fikcji interaktywnej, w założeniach i obsłudze bardzo podobny do MUD-ów. Od MUD-ów odróżnia go to, że jest przeznaczony do rozgrywki jednoosobowej, w trybie offline. Termin ten po raz pierwszy w Polsce został przybliżony w grudniowym numerze CD Action z 1999 roku, przy okazji recenzji gry „Otchłań”, której demo znalazło się na załączonej do czasopisma płycie CD.
Gry typu SUD trudno precyzyjnie zdefiniować, ze względu na małą ich liczbę. Jedyne znane polskie projekty to ARsud (Ancient Reality SUD), który został wydany jedynie w wersji beta oraz Otchłań.
Gry SUD a gry tekstowe.
Istnieje kilka cech, które wyraźnie odróżniają gry SUD od gier tekstowych takich jak Zork, Hobbit, czy Startrek.
Gry SUD a gry MUD.
Ponieważ gry SUD wywodzą się koncepcyjnie z MUD-ów, gatunki te mają dużo elementów wspólnych. Główną różnicą w grze jest fakt, że SUD jest z góry przeznaczony do gry dla pojedynczej osoby. Rozwój wydarzeń w grze nie musi uwzględniać interakcji z innymi graczami, zatem może być bardziej dramatyczny (np. zniszczenie całego miasta wraz ze sklepami i gildiami). Przebieg wykonywanych zadań (tzw. „questy”) również może mieć bardziej rozległe skutki, zarówno dla gracza, jak i otaczającego go świata. Także tryb gry jest inny – MUD-y są grami czasu rzeczywistego, natomiast w SUD-ach nie jest to zasadą. Większość jest prowadzona w trybie turowym, gdzie tura to jedna akcja wykonana w lokacji lub ruch między lokacjami. Wyjątkiem jest Succubus, który w zamierzeniu ma korzystać z możliwości komunikacji przez internet w czasie rzeczywistym.
Należy podkreślić, że czym innym jest SUD, a czym innym MUD z jednym podłączonym graczem. Odrębnym zagadnieniem są również tak zwane gry paragrafowe, jak i gry typu roguelike.
Warto także zauważyć, że gatunek jest z rzadka wspominany w anglojęzycznych środowiskach gier tekstowych i nie tworzy jasno zdefiniowanej grupy tekstówek. Nie ma właściwie żadnych „hard-coded” (stworzonych jako prawdziwa gra/aplikacja) SUD-ów poza granicami Polski; wyjątkiem jest ZeldaSUD, stworzony w 2005. Większość projektów to gry paragrafowo-podobne, napisane wewnątrz programów służących specjalnie do generowania gier.

</doc>
<doc id="550188" url="https://pl.wikipedia.org/wiki?curid=550188" title="Andrij Potebnia">
Andrij Potebnia

Andrij Opanasowycz Potebnia, także Andriej Afanasjewicz Potiebnia, Andrzej Potebnia (ukr. Андрій Опанасович Потебня, ros. Андрей Афанасьевич Потебня; ur. we wsi w powiecie romneńskim guberni połtawskiej, zm. 5 marca 1863 pod Skałą) – ukraiński rewolucjonista, oficer armii rosyjskiej walczący w powstaniu styczniowym po stronie polskiej.
W 1856 roku ukończył Konstantynowski Korpus Kadetów w Petersburgu. Służył w pułku szlisselburskim (od 1861 roku w stopniu porucznika). Oficer rosyjski w Królestwie Polskim.
W 1861 założył tajny Komitet Oficerów Rosyjskich w Polsce. 15 czerwca 1862 roku w Ogrodzie Saskim dokonał nieudanego zamachu na namiestnika Królestwa Polskiego Aleksandra Lüdersa, w odwecie za znęcanie się w śledztwie nad zatrzymanymi oficerami, członkami konspiracji. Jego ucieczkę współorganizowała Pelagia Zgliczyńska, żona Jarosława Dąbrowskiego. Ukrywała zamachowca w swoim mieszkaniu.
Wziął udział w powstaniu styczniowym. Po bitwie pod Pieskową Skałą, pod wodzą Langiewicza i Jeziorańskiego walczył w Skale i tam poległ.
Jego brat Ołeksandr był językoznawcą.
Upamiętnienie.
W Krakowie w Starym Podgórzu oraz we Wrocławiu na Sępolnie znajdują się ulice jego imienia.

</doc>
<doc id="550190" url="https://pl.wikipedia.org/wiki?curid=550190" title="Saul Czernichowski">
Saul Czernichowski

Saul Czernichowski (, ; ur. 20 sierpnia 1875 w Michajłowce, obecnie na Ukrainie, zm. 14 października 1943 w Jerozolimie) – pisarz żydowski, tworzący w języku hebrajskim, z zawodu lekarz.
Życiorys.
Pochodził z terenu obecnej Ukrainy, od 1922 przebywał w Berlinie, od roku 1931 w Palestynie. Uważany, wraz z Chaimem Nachmanem Bialikiem, za odnowiciela poezji hebrajskiej w XX wieku. Był autorem pieśni lirycznych, poematów, sielanek, m.in. "Chezjonot u-meginot" („Wizje i smutki”, 1898), także poematów, m.in. historycznych, osnutych na tle pogromu gimnazjum żydowskiego w Nadrenii podczas I krucjaty, "Baruch mi-Magenca" („Baruch z Moguncji”, 1905). Tłumaczył na język hebrajski z piętnastu języków, m.in.: Eddę, Goethego, Heinego, Homera (eposy) Kalewalę, Moliera, Platona, Puszkina, Szekspira.
Nagroda im. Saula Czernichowskiego.
Wyrazem uznania dla poety było ustanowienie przez władze Tel Awiwu w 1942 corocznej Nagrody im. Saula Czernichowskiego za wzorcowy przekład na język hebrajski. Pierwszym laureatem nagrody został w 1942 sam Czernichowski za przekład "Odysei". Wśród laureatów znaleźli się: Boris Gaponow (1969) za wydane w Izraelu, przekład "Rycerza w tygrysiej skórze", Josef Lichtenbaum (1953) za tłumaczenie na hebrajski Pana Tadeusza.

</doc>
<doc id="550191" url="https://pl.wikipedia.org/wiki?curid=550191" title="AA-10 Alamo">
AA-10 Alamo



</doc>
<doc id="550194" url="https://pl.wikipedia.org/wiki?curid=550194" title="Su-47">
Su-47

Su-47 Berkut (oznaczony początkowo S-32 lub S-37) – współczesny rosyjski eksperymentalny samolot myśliwski – demonstrator technologii opracowany w biurze konstrukcyjnym OKB Suchoj. Jego cechą charakterystyczną jest nietypowy układ aerodynamiczny – skrzydła o ujemnym skosie, relatywnie małe usterzenie poziome ogona oraz dodatkowe usterzenie poziome z przodu (canardy).
Historia.
Projekt zapoczątkowany został w roku 1983 jako perspektywiczna modyfikacja myśliwca Su-27 dla rosyjskich sił powietrznych WWS i nazwany S-37 (nie należy mylić z Su-37). Wskutek braków w finansowaniu nie zanotował on znaczących postępów i w zaledwie 5 lat później został najpierw przerwany, a następnie przejęty przez marynarkę wojenną. Ta, widząc w S-37 obiecujący samolot stacjonujący na krążownikach lotniskowcowych nakazała zmianę priorytetów oraz przemianowała go na Su-27KM. Po upadku Związku Radzieckiego program został wstrzymany po raz kolejny, jednakże tym razem biuro konstrukcyjne Suchoja zdecydowało się na dokończenie samolotu własnym nakładem i ostatecznie w roku 1999 zaprezentowała go jako Su-47 "Berkut" podczas moskiewskich targów lotniczych MAKS 1999.
Powstały 4 prototypy maszyny, z czego jeden pozostał nieukończony.
Konstrukcja.
Głównym założeniem konstruktorów Su-47 była wysoka manewrowość maszyny przy prędkościach subsonicznych, dająca przewagę w bliskiej walce powietrznej i umożliwiająca uniknięcie rakiet nieprzyjaciela. Zapewnić miał ją szereg rozwiązań charakterystycznych dla okresu w jakim powstawał, podobnie jak jego poprzednik – Su-37 – posiada zarówno ogonowe usterzenie poziome jak i dodatkowe przednie stabilizatory (canardy), planowano także zastosowanie silników AL-41F z wektoryzacją ciągu. To, co zdecydowanie odróżnia go od pozostałych maszyn to ujemny skos skrzydeł. Rozwiązanie to niesie za sobą wiele zalet takich jak:
Wadą natomiast jest występowanie znacznych sił skręcających skrzydła, czemu zaradzono częściowo poprzez zastosowanie wytrzymałej struktury z materiałów kompozytowych (ok 13% samolotu wykonane zostało z kompozytów). Pomimo to prędkość maksymalna samolotu musiała zostać ograniczona do 1,6 Ma. Skrzydła wyposażono w klapolotki zajmujące większą część krawędzi spływu oraz niewielkie lotki.
W celu przyśpieszenia i obniżenia kosztów opracowania wiele elementów płatowca, takich jak przednia część kadłuba, część kokpitu wraz z owiewką, podwozie czy usterzenie pionowe zapożyczonych zostało z samolotów Su-27 i Su-33. Stąd też ukończony samolot zbliżony jest do nich swymi rozmiarami. Starano się ograniczyć sygnaturę radarową maszyny (stealth) minimalizując liczbę wystających elementów i połączeń między segmentami (na potrzeby samolotu opracowano nową technikę wytwarzania większych elementów poszycia). Uzbrojenie ukryte miało być w integralnej komorze uzbrojenia w dolnej części kadłuba, otwierającej się jedynie na krótki czas w momencie odpalenia. Ponadto w razie potrzeby przewidywano możliwość wykorzystania 6-8 zewnętrznych węzłów podwieszeń, kosztem zwiększonej wykrywalności. Jako uzbrojenie strzeleckie przewidywano najprawdopodobniej działko 30 mm GSh-30-1 zabudowane wewnątrz kadłuba. Jako samolot doświadczalny nie został on jednak nigdy oficjalnie uzbrojony, nie posiadał także radaru, w jego miejscu znajdowało się jedynie obciążenie symulujące jego obecność. Znaczne rozmiary osłony radioprzezroczystej pozwalają przypuszczać, że planowano zastosowanie radaru o dużej antenie.
W odróżnieniu od samolotów rodziny Su-27 ogon samolotu zamiast jednego "żądła" umieszczonego centralnie między silnikami posiada dwa rozmieszczone symetrycznie po zewnętrznych stronach dysz. Dłuższe z nich (umieszczone po stronie prawej) zawiera spadochron hamujący pozwalający skrócić dobieg maszyny podczas lądowania, krótsze zaś skrywa w sobie radar obserwacji tylnej półsfery.
Kokpit zgodnie z zapewnieniami producenta zaprojektowano mając na względzie przede wszystkim komfort pracy pilota. Do jego dyspozycji oddano duże kolorowe wyświetlacze LCD, umieszczony z prawej strony kabiny joystick o krótkim skoku i tensometryczną przepustnicę (Dźwignie Sterowania Silnikami). Fotel odchylono do tyłu o 30 stopni, co ułatwiać ma znoszenie długotrwałych przeciążeń. Ze względu na zaprojektowaną niestabilność samolotu konieczne było zastosowanie systemu sterowania aktywnego "Fly-by-wire"
Dalsze wykorzystanie.
Projekt Su-47 został ostatecznie zamknięty, jednakże doświadczenia zebrane podczas prac nad nim prowadzonych wykorzystane zostały przy opracowywaniu myśliwca Su-35 oraz w programie myśliwca 5. generacji PAK-FA.

</doc>
<doc id="550195" url="https://pl.wikipedia.org/wiki?curid=550195" title="Piotr Wirth">
Piotr Wirth

Brat Jakub (właściwie Piotr Wirth) (ur. 15 października 1830 w Niederbreitbach (Nadrenia-Palatynat), zm. 28 marca 1871 w Hausen).
Był czwartym dzieckiem małżeństwa Theodora i Katarzyny Wirth. Jego ojciec był pasterzem a matka prowadziła małą karczmę. Jako dziewięcioletnie dziecko Piotr utracił ojca, a w wieku dziesięciu lat został sierotą. Przez tę tragedię rodzina została biedna i rozdzielona. Piotr znalazł miejsce u swego ojca chrzestnego, który był wiejskim nauczycielem w Niederbreitbach. Z upływem lat ojciec chrzestny przyjął Piotra do szkoły jako asystenta, jednak z powodów finansowych Piotr nie mógł uczęszczać do seminarium nauczycielskiego. 
Z biegiem czasu rozpoczął naukę jako szewc. Dołączył do III Zakonu św. Franciszka, czuł coraz mocniejsze powołanie do stanu zakonnego. Z tego względu założył latem 1854 roku wraz ze swoim przyjacielem - wspólnotę pobożnych rzemieślników, którzy własną pracą żywili sieroty, wychowywali i kształcili je. W roku 1862 mógł przy pomocy proboszcza Gomm i pozwoleniem biskupa w Trewirze założyć Zgromadzenie Braci Franciszkanów od św. Krzyża. Podczas pielęgnacji chorych na ospę zaraził się sam i zmarł 28 marca 1871 roku. Jego kości spoczywają dzisiaj w wieży kościelnej domu św. Józefa w Hausen. Do dziś bracia Franciszkanie zajmują się pracą w domach charytatywnych dla osób starszych i chorych, upośledzonych i biednych.

</doc>
<doc id="550197" url="https://pl.wikipedia.org/wiki?curid=550197" title="Giacinto Facchetti">
Giacinto Facchetti

Giacinto Facchetti (ur. 18 lipca 1942 w Treviglio, zm. 4 września 2006 w Mediolanie) – włoski piłkarz niegdyś grający na pozycji lewego obrońcy, od 2004 do swojej śmierci prezes Interu Mediolan.
Giacinto zaczynał swoją karierę piłkarską w rodzinnym Treviglio. Do Interu sprowadził go argentyński trener Helenio Herrera i już w 21 marca 1961 dał osiemnastolatkowi szansę debiutu w ligowym meczu z AS Romą. „Czarno-niebiescy” wkrótce zostali nie tylko najlepszą drużyną Italii (mistrzostwo 1963, 1965, 1966, 1971), ale też Europy (Puchar Europy 1964, 1965) i świata (Puchar Interkontynentalny 1964, 1965) Tam pod okiem Herrery narodziło się słynne catenaccio – system gry polegający na zabezpieczeniu dostępu do własnej bramki.
Jednym z filarów defensywy Interu był właśnie wysoki (191 cm wzrostu) Facchetti – lewy obrońca słynący z elegancji na boisku i poza nim. Nie tylko trudno było go minąć, ale był też prekursorem gry ofensywnej bocznych obrońców. Znakomicie dośrodkowywał, ale strzelał też sporo goli. W latach 1961–1978 zdobył dla Interu 75 bramek, a rozegrał w jego barwach 634 mecze. Warto dodać, że równie dobrze sobie radził w roli libero.
Facchetti trzykrotnie wpisał się też na listę strzelców w meczach reprezentacji Włoch, w tym dwa razy w eliminacjach Mistrzostw Świata 1966. Na ich otwarcie w spotkaniu wygranym 6:1 z Finlandią oraz w meczu ze Szkocją decydującym o awansie do finałów tej imprezy, a wygranym przez Italię 3:0. Trzecią bramkę Giacinto wbił Cypryjczykom w spotkaniu kwalifikacyjnym ME '68. Wtedy był już kapitanem drużyny narodowej i to właśnie on kilka miesięcy później uniósł Puchar Henriego Delauneya za wywalczenie w 1968 roku mistrzostwa Europy. Kapitanował też reprezentacji, gdy dwa lata później Włosi zostali wicemistrzami świata.
Uczestniczył również w finałach MŚ w 1966 1974 roku, a przygodę z drużyną narodową zakończył po wywalczeniu awansu do Mundialu '78. Od 27 marca 1963 do 16 listopada 1977 rozegrał w reprezentacji 94 mecze, z czego w 70 był kapitanem. Jego grę wysoko cenili europejscy dziennikarze, o czym świadczy drugie miejsce w 1965 roku w plebiscycie France Football na najlepszego piłkarza Europy. Trzy lata później zajął piątą pozycję w tej klasyfikacji. Natomiast jego dżentelmeńska postawa została uhonorowana już po zakończeniu kariery piłkarskiej, gdy w 1980 otrzymał nagrodę fair play UNESCO.
Po zakończeniu kariery piłkarskiej nie został trenerem, ale wiceprezydentem Atalanty BC. Jak mówił miał dość zgrupowań i nie chciał z żoną i czwórką dzieci zmieniać często miejsca zamieszkania, co charakteryzuje zawód szkoleniowca. Do Interu wrócił, gdy właścicielem klubu został Massimo Moratti. Najpierw Facchetti pełnił funkcję dyrektora sportowego „niebiesko-czarnych” i doradcy do spraw międzynarodowych, potem wiceprezydenta, a od 2004 prezesa klubu.
Zmarł 4 września 2006 wskutek choroby nowotworowej. Miał 64 lata.

</doc>
<doc id="550198" url="https://pl.wikipedia.org/wiki?curid=550198" title="Otar Cziladze">
Otar Cziladze

Otar Cziladze (ur. 20 marca 1933 w Sighnaghi, zm. 1 października 2009 w Tbilisi) – gruziński pisarz, brat Tamaza. 
Autor liryków ogłoszonych w zbiorach "Tichis pirpitebi" (1963), "Bawszwi ukrawda stumrebis tchownit" (1968). Rozgłos przyniosły mu trylogia powieściowa osnuta na motywach mitologicznych "Gzaze erti kaci midioda" (1972–1973), powieści o ambicjach historiozoficznych. Na język polski przetłumaczono jego wiersze w "Antologii poezji radzieckiej" i "Poezji gruzińskiej" (1985).

</doc>
<doc id="550204" url="https://pl.wikipedia.org/wiki?curid=550204" title="Hi Fi">
Hi Fi



</doc>
<doc id="550207" url="https://pl.wikipedia.org/wiki?curid=550207" title="HI FI">
HI FI



</doc>
<doc id="550208" url="https://pl.wikipedia.org/wiki?curid=550208" title="High-fidelity">
High-fidelity



</doc>
<doc id="550209" url="https://pl.wikipedia.org/wiki?curid=550209" title="Tamaz Cziladze">
Tamaz Cziladze

Tamaz Cziladze (ur. 5 marca 1931 w Sighnaghi, zm. 28 września 2018 w Tbilisi) – gruziński pisarz, brat Otara. 
Autor liryków, m.in. zbiory: "Ghia sarkmeli" (1958), "Mzis saati" (1962), "Iwlisi" (1966), współczesnych powieści psychologiczno-obyczajowych ("Basen" 1974, wyd. pol. 1982), opowiadań ("Pałac Posejdona" 1967, wyd. pol. 1978), dramatów, m.in.: "Akwariumi" (1965), "Mkwleloba" [Zabójstwo] (1970), "Dawickebuli ambawi" (1971). Zostały opracowane polskie przekłady wierszy Cziladzego w antologii "Poezja gruzińska" (1985).

</doc>
<doc id="550210" url="https://pl.wikipedia.org/wiki?curid=550210" title="Yamato (okres)">
Yamato (okres)

 – okres w historii Japonii w latach 250–710, kiedy dwór cesarski zarządzał krajem z prefektury Nara znanej wówczas jako prowincja Yamato. Dzieli się na okres Kofun (250–538) i Asuka (538–710).
Początki.
Większość badaczy przyjmuje, że pierwszym potwierdzonym cesarzem tego okresu był Sujin. Kroniki "Nihon-shoki" wymieniają go jako dziesiątego cesarza, a jako datę jego śmierci podają 30 r.n.e., podczas gdy "Kojiki" określa ją na 258 r.n.e. W rzeczywistości najbardziej prawdopodobny wydaje się rok 318.
Część uczonych uważa, że Sujin był przywódcą koreańskich najeźdźców z IV wieku, którzy utworzyli państwo Yamato. Nie można wykluczyć tej teorii, jednak bardziej prawdopodobnym jest, że Sujin pochodził z klanu Yamato, który coraz bardziej rósł w siłę i zwiększał swoje wpływy. Doprowadził do tego stosując zabiegi dyplomatyczne (w tym także groźby) zamiast otwartych konfrontacji zbrojnych.
Metodą działania państwa Yamato było przyłączanie sąsiednich państewek utworzonych już w okresie Yayoi oraz włączanie ich przywódców w hierarchię władzy. Dwór Yamato używał stanowisk i tytułów, włączając w powstający system cesarski członków niepodległych do niedawna klanów, którzy w innym wypadku mogli powodować problemy. Stanowiska i tytuły nadawane królom i wodzom sąsiednich państw przyłączanych do obozu Yamato miały w tamtych czasach bardzo duże znaczenie. System administracji Yamato był silnie hierarchiczny. Wodzowie ważnych rodów znanych jako "uji" otrzymywali tytuł "kabane" oraz "urząd", np. podatkowy, spraw obronnych itp. Hierarchia panowała także wśród samych "uji". Przywódcy najbardziej wpływowych tworzyli klasę ministrów, zwanych "omi", a niższą warstwę stanowili "muraji" pełniący funkcje wykonawcze. Dostarczaniem dóbr i usług zajmowali się członkowie grup zawodowych o wyższym lub niższym statusie, zwanych "tomo" albo "be", w których ważną rolę odgrywali imigranci z Korei. Niżej niż "be", na samym dole hierarchii, plasowali się "nuhi", czyli niewolnicy.
Dokładne daty nie są znane. Prawdopodobnie w IV i V wieku władza Yamato nie miała charakteru absolutnego. Byli oni raczej „pierwszymi wśród równych” – w koalicji klanów. Jednak do początku VI wieku Yamato najprawdopodobniej uzyskali status jedynego rodu panującego. To właśnie wtedy władcy regionu Izumo zaczęli składać hołd władcom z rodu Yamato.
Przyjęcie buddyzmu.
Państwo Yamato znacząco ugruntowało swoją pozycję dzięki przyjęciu i rozpowszechnieniu buddyzmu mahajana. Szczególnie ważną rolę odegrał w tym procesie klan Soga – jeden z najbardziej wpływowych w Yamato. Podobnie jak wiele arystokratycznych rodów tamtego okresu, Soga byli koreańskiego pochodzenia i prawdopodobnie odczuwali silniejsze związki z buddyzmem niż rdzenni Japończycy. Buddyzm został sprowadzony właśnie z Korei w 550 przez uczonych mnichów z królestwa Baekje. W jego rozpowszechnieniu pomogło wprowadzenie w Japonii systemu pisma, co miało miejsce w 450 roku. Soga widzieli w buddyzmie potencjał do zwiększenia swoich wpływów politycznych, które zaczęli zdobywać m.in. dzięki zawieraniu małżeństw z członkami rodziny cesarskiej. Odegrali ważną rolę przy przekonaniu dworu do przyjęcia buddyzmu – począwszy od cesarza Yōmei.
Również dwór wykorzystał buddyzm jako użyteczne narzędzie polityczne, będące źródłem ideologii jednoczącej ludność o wciąż jeszcze nieukształtowanej tożsamości narodowej. Przyjęcie buddyzmu przez rodzinę cesarską oznaczało poparcie dla najwyższej władzy. Ponadto dodawał on nowo tworzonemu państwu wytworności i powagi kojarzonych z cywilizacją chińską, ponieważ, mimo że mnisi pochodzili z Korei, pisali po chińsku.
Do rozpowszechnienia buddyzmu w dużym stopniu przyczynił się książę Shōtoku, budując liczne świątynie.
Wpływy chińskie.
Shōtoku był drugim synem cesarza Yōmei, spokrewnionego z rodem Soga. Od 594 roku do swojej śmierci w 622 pełnił on funkcję regenta cesarzowej Suiko i tym samym był najpotężniejszą osobą tamtego okresu. Bardzo przyczynił się nie tylko do rozpowszechnienia buddyzmu, ale też do popularyzacji chińskiej kultury, której inspiracje widać wyraźnie w podejmowanych przez niego działaniach. Odpowiadał on między innymi za odnowienie oficjalnych kontaktów z niedawno zjednoczonymi Chinami oraz wprowadzenie systemu „hierarchii czapek”, w którym, jak sama nazwa wskazuje, stanowisko urzędnika można było rozpoznać po jego nakryciu głowy.
Shōtoku przypisuje się także sformułowanie Konstytucji w 17 artykułach z 604 roku, mającej na celu wzmocnienie władzy centralnej. Charakteryzuje się ona silnymi inspiracjami chińskimi, zwłaszcza konfucjańskimi. Mimo że dokument został uznany za konstytucję, stanowi on raczej zbiór wskazówek dla urzędników, kładący nacisk zwłaszcza na konfucjańską harmonię ("wa") i lojalność wobec władzy rodu cesarskiego. Ich istotę wyrażają początkowe słowa Artykułu 1, cytujące Konfucjusza i głoszące, że „szanować należy harmonię”, oraz Artykułu 8, których przekaz jest bardziej konkretny: „Niech ministrowie i urzędnicy rozpoczynają pracę wczesnym rankiem, a kończą późno”.
Zmiany w późniejszych wiekach.
Przez większą część okresu Yamato, najsilniejszymi wpływami na dworze cieszył się ród Soga, skoligacony z rodziną cesarską, nad którą często miał władzę. Został on jednak obalony w 645 roku podczas zamachu stanu przeprowadzonego przez Kamatariego Fujiwarę, zwolennika księcia Naka-no Ōe. Książę, będący synem cesarza Jomei, był niezadowolony z powodu prawa ustanowionego przez ród Soga, według którego tytuł cesarski w pierwszej kolejności dziedziczyli: cesarska małżonka i jej brat, a dopiero potem najstarszy syn. Po śmierci swojego ojca, 12 lipca 645 z pomocą Fujiwary, zamordował on głowę rodu Soga, Soga-no-Iruka. Tym czynem zmusił swoją matkę, cesarzową Kōgyoku do abdykacji. Rządy objął jej brat Kōtoku. Ród Fujiwara dominował na dworze w nadchodzących stuleciach. Kontynuował rozpoczęty przez ród Soga proces popularyzacji kultury chińskiej. Kamatari, wraz z księciem Naka-no Ōe, który po objęciu tronu w 661 roku przyjął cesarskie imię Tenji, przeprowadził wiele reform opartych na chińskim modelu scentralizowanej władzy, znanych jako Reforma Taika z 645 roku.
Jedną z najważniejszych zmian była nacjonalizacja ziemi. Pola ryżowe były odtąd rozdzielane przez rząd. Co sześć lat wszyscy wolni dorośli mężczyźni otrzymywali działki o powierzchni ok. 12 arów, natomiast kobiety – 8 arów. Inne reformy obejmowały opodatkowanie w formie produktów rolnych, a nie tylko samej konieczności pracy, restrukturyzację urzędów, oraz ustanowienie stałej siedziby cesarzy w Naniwa (obecnie Osaka), co było odstępstwem w stosunku do dotychczasowej praktyki częstej zmiany stolic. Jednak nowa stolica nie utrzymała się długo, zaledwie kilka lat. Ponadto przeprowadzono rejestr ziemi i ludności. W celu wyeliminowania korupcji zbadano działalność aparatu skarbowego i lokalnych urzędników. Nielegalna broń została skonfiskowana.
Reformom tym towarzyszyło spisanie kodeksów prawnych inspirowanych chińskimi, które umacniały władzę cesarza, a przez to jej centralizację, oraz ograniczały biurokrację. Są one zwane "ritsuryō" (gdzie "ritsu" oznacza sankcje karne, a "ryō" – przepisy dla urzędników). Choć nie zawsze się do niego stosowano, w VII wieku "Ritsuryō" umożliwiało niewielkiej, liczącej ok. 400 urzędników, grupie kontrolowanie kraju o populacji liczącej blisko pięć milionów.
Jest to ogromna zmiana, jeśli liczbę tę porównać z szacowaną na koniec okresu Yayoi liczbą dwóch-trzech milionów ludności. W okresie Yamato, populacja Japonii znacznie wzrosła. Proces ten odbywał się falami. Wysoka była zwłaszcza liczba urodzeń, którą nieco ograniczała jednak stosunkowo duża liczba zgonów, przede wszystkim wśród niemowląt. Główną ich przyczyną były epidemie chorób, np. ospy, które trafiały do Japonii z kontynentu, a przeciwko którym Japończycy nie mieli wykształconej odporności.
Państwo Yamato potrzebowało stałej stolicy, gdyż bez niej scentralizowany system władzy byłby pozbawiony rdzenia. Po nieudanej próbie ustanowienia jej w Naniwie w 645 roku, w 694 spróbowano kolejny raz, znów bez powodzenia, tym razem jako siedzibę dworu cesarskiego obierając miasto Fujiwara (siedzibę rodu Fujiwara). Ostatecznie, stolicę przeniesiono do Heijō-kyō, szerzej znanego jako Nara. Wydarzenie to, mające miejsce w 710 roku uznaje się za koniec okresu Yamato i początek okresu Nara.
Podsumowanie.
Chociaż przeciętnemu człowiekowi nie żyło się łatwo, niezaprzeczalnym sukcesem tego okresu było utworzenie państwa Yamato i początek kształtowania narodu. Prawie cała ludność Japonii została zjednoczona, poza mieszkańcami rejonów najodleglejszych, których niezależność miała się ostać aż do czasów Toyotomiego Hideyoshiego. Utworzono kodeks karny i zbiór praw, które regulowały sprawy wewnątrzpaństwowe i pozwoliły cesarzom skutecznie zarządzać krajem. Wówczas była już w użyciu dzisiejsza nazwa "Nippon" lub "Nihon" (Kraj Wschodzącego Słońca).
Rodzina cesarska wzmocniła i ugruntowała swoją pozycję. Pod koniec okresu Yamato, w 700 roku, cesarz Tenmu zlecił napisanie kronik, które przyznawały prawo do władzy jemu oraz jego następcom, jako potomkom sintoistycznej bogini Słońca, Amaterasu, od której wywiódł swoje korzenie. Władza cesarska stała się tak silna, że przetrwała do czasów współczesnych. Japońska rodzina cesarska to obecnie najdłużej panujący ród monarszy na świecie.

</doc>
<doc id="550211" url="https://pl.wikipedia.org/wiki?curid=550211" title="Simon Czikowani">
Simon Czikowani

Simon Czikowani (gruz. სიმონ ჩიქოვანი; ur. we wsi Naesakowo, w guberni kutaiskiej, zm. 24 kwietnia 1966 w Tbilisi) – poeta gruziński. 
W latach 1944–1951 przewodniczący Związku Pisarzy Gruzji. W latach 1954–1960 redaktor naczelny pisma społeczno-literackiego "Mnatobi" ("Pochodnia"). Jeden z przywódców ugrupowania futurystów. Uprawiał lirykę refleksyjno-filozoficzną i pejzażową – zbiór "Pikrebi Mtkwris piras" ("Rozmyślania nad brzegami Kury", 1925). 
Stworzył poemat "Simghera Dawit Guramiliszwilize" ("Pieśń o Dawidzie Guramiszwili", 1942–1946). W twórczości często podejmował tematykę polską. Przekłady wierszy Czikowaniego znajdują się w: "Antologii poezji gruzińskiej" (1961), "Antologii poezji radzieckiej" (1979) oraz w "Poezji gruzińskiej" (1985). W Polsce ukazał się jego wybór opowiadań "W cieniu gór" (1962).

</doc>
<doc id="550214" url="https://pl.wikipedia.org/wiki?curid=550214" title="Nintendo DS Lite">
Nintendo DS Lite

 – dwuekranowa przenośna konsola gier wideo produkcji Nintendo. Jest lżejsza i cieńsza od swej poprzedniczki Nintendo DS, a swoją stylistyką przypomina inną konsolę Nintendo – Wii. Konsola została wycofana ze sprzedaży w 2011 roku.
Zapowiedziana 26 stycznia 2006 konsola swą premierę miała 2 marca tegoż roku w Japonii. Oprócz Japonii obecna w sprzedaży w takich krajach jak: Korea, Nowa Zelandia, Singapur, Chiny (gdzie znana jest pod nazwą iQue DS), Australia oraz regionach: Ameryka Północna, Europa, Bliski Wschód i w niektóre rejony Afryki. Do lipca 2007 sprzedano ponad 28 milionów egzemplarzy na całym świecie.
DS a DS Lite.
Funkcjonalność konsoli nie uległa zmianom, które objęły przede wszystkim kształt i wykończenie konsoli, rozmieszczenie przycisków i podświetlenie ekranów. Znacząco zmieniły się wymiary, waga i czas pracy, pozostałe cechy pozostały prawie bez zmian.
Nowa stylistyka oraz wymiary
Nowe elementy
DS Lite posiada oznaczenie fabryczne "USG-001".
Kolorystyka.
W Europie od początku można było kupić dwie wersje kolorystyczne Nintendo DS Lite: Stylish White oraz Smart Black, której dostępność była pierwotnie mocno ograniczona. 27 października udostępniono również różową kolorystykę – Coral Pink.
2 marca 2006 w Japonii miały pojawić się trzy wersje kolorystyczne: Crystal White (biała), Ice Blue (błękitna) i Enamel Navy (granatowa). Dwie ostatnie weszły jednak z pewnym opóźnieniem 11 marca 2006. Jeszcze w tym samym roku, odpowiednio 20 czerwca 2006 oraz 2 września 2006 do japońskich sklepów trafiły dwa nowe kolory: Noble Pink (różowy) i Jet Black (czarny). 30 maja 2007 roku Nintendo zapowiedziało dwa nowe kolory: Gloss Silver (srebrny) oraz Metallic Rose (metaliczny róż), które weszły do sprzedaży w Japonii 23 czerwca 2007 roku i Korei 7 czerwca 2007.
W Ameryce Północnej w dniu premiery dostępna była jedynie wersja biała (Polar White). Dopiero 12 września 2006 ukazały się dwa kolejne kolory: Onyx (czarny) i Coral Pink (różowy). 21 sierpnia 2007 w amerykańskich sklepach pojawiły się czerwono-czarne urządzenia sprzedawane wyłącznie jako zestaw z grą "".
W Australii z początku również dostępna była tylko wersja biała. Kolejne dwie, "Onyx" i "Coral Pink", wychodziły kolejno 21 września i 2 grudnia 2006. Wersja różowa dostępna była w zestawie z grą "Nintendogs: Dalmatian &amp; Friends". 19 sierpnia 2007 zadebiutował kolor Ice Blue, dotychczas obecny wyłącznie w Japonii.
Sprzedaż.
Przez kolejne lata sprzedaż była kontynuowana, do końca marca 2014 sprzedano 93,86 miliona egzemplarzy.

</doc>
<doc id="550216" url="https://pl.wikipedia.org/wiki?curid=550216" title="Koło życia (buddyzm)">
Koło życia (buddyzm)

Koło życia (także: "koło stawania się", "kołowrót życia i śmierci" "bhawaczakra", sanskryckie "bhavacakra") – jest ważnym symbolem buddyzmu. Odnosi się ono zarówno do koła życia składającego się z sześciu sfer egzystencji, czyli samsary (kręgu narodzin i śmierci, świata cierpienia dukkha) jak i do nauczania (ośmiorakiej ścieżki) Buddy Siakjamuniego, o którym mówi się, że puścił w ruch Koło Dharmy. Koło życia dzieli się na cztery koncentryczne kręgi.

</doc>
<doc id="550217" url="https://pl.wikipedia.org/wiki?curid=550217" title="Koło dharmy">
Koło dharmy



</doc>
<doc id="550219" url="https://pl.wikipedia.org/wiki?curid=550219" title="Jean-Daniel Cadinot">
Jean-Daniel Cadinot

Jean-Daniel Cadinot (ur. 10 lutego 1944 w Paryżu, zm. 23 kwietnia 2008) – francuski reżyser, scenarzysta i producent filmów pornograficznych.
Życiorys.
Wczesne lata.
Urodził się w czasie II wojny światowej w okupowanym przez Niemców Paryżu, w 17. dzielnicy Batignoles na wzgórzu Montmartre w rzymskokatolickiej rodzinie krawców. Uczęszczał do École Nationale Supérieure d’Arts et Métiers i National School of Photography.
Kariera.
Cadinot jako pierwszy we Francji realizował filmy pornograficzne o tematyce gejowskiej pod swoim nazwiskiem. Studio filmowe o nazwie Jean-Daniel Cadinot zachowało we Francji pierwsze miejsce w produkcji filmów dla gejowskiego rynku erotycznego i należy do najbardziej znanych na świecie. Tematyka i styl filmów Cadinota miały bezpośredni wpływ na słowackiego producenta filmów o tej samej tematyce, Bel Ami, firmy należącej do George Duroya. Wpływy Cadinota można spotkać również w pracy amerykańskiego fotografa Howarda Roffmana.
Jean-Daniel Cadinot rozpoczynał karierę jako fotograf zdjęć o tematyce erotycznej na potrzeby wydawnictw. Pierwszym jego modelem był pisarz Yves Navarre i piosenkarz Patrick Juvet. Sukces stylu jego zdjęć zachęcił go do produkcji filmowej od 1978. Początkowo jego firma "French Art" produkowała filmy na celuloidzie w formacie 16 mm..
Filmy Cadinota wyróżniały się spośród podobnej produkcji światowej akcentowaniem fabuły filmu, dbałością o szczegóły i dużą troską o stroje aktorów. Zanim aktor w jego filmach podjął oczekiwaną przez widza akcję erotyczną, widz musiał dowiedzieć się najpierw dokładnie, dlaczego aktor znalazł się w danej sytuacji. Częstym miejscem akcji jego filmów były internaty, zakłady poprawcze, obozy wojskowe czy skautowe. Filmy Cadinota po wycięciu wątków erotycznych były zwykłymi filmami fabularnymi. W jego filmach jest dużo humoru, ironii, ciętych i dowcipnych dialogów na wysokim poziomie intelektualnym. Cadinot zatrudniał do realizacji swoich filmów dobrych muzyków o światowej sławie, którzy nie udostępniali swoich prawdziwych nazwisk w czołówce filmowej i tworzyli pod pseudonimami.
Z chwilą upowszechnienia się techniki zapisu obrazu metodą wideo VHS na początku lat 90. XX wieku jego produkcja nabrała charakteru masowego i mniej wyrafinowanego. Od 2000 podjął się produkcji remaków wcześniejszych filmów nakręconych na celuloidzie. Udało mu się w tej nowej produkcji zachować swój dawny styl.
Był homoseksualistą, z czego zdał sobie sprawę w wieku dwunastu lat.
Zmarł 23 kwietnia 2008 w wieku 64 lat.

</doc>
<doc id="550220" url="https://pl.wikipedia.org/wiki?curid=550220" title="Jean Daniel Cadinot">
Jean Daniel Cadinot



</doc>
<doc id="550221" url="https://pl.wikipedia.org/wiki?curid=550221" title="Samaya">
Samaya



</doc>
<doc id="550223" url="https://pl.wikipedia.org/wiki?curid=550223" title="Wieża audio">
Wieża audio

Wieża audio – zwyczajowa nazwa zestawu odrębnych urządzeń elektroakustycznych, ułożonych jeden na drugim (stąd nazwa) i tworzących po wzajemnym podłączeniu wieżę.
Rozpowszechniony w latach 80. XX wieku zestaw sprzętu hi-fi składał się początkowo z: magnetofonu, tunera radiowego, wzmacniacza, oraz ew. korektora graficznego i gramofonu. Występowała także mniej rozbudowana konfiguracja zawierająca amplituner. W późniejszym okresie do zestawu włączono również odtwarzacze CD, SACD, serwery muzyczne, timery itp. Do wzmacniacza lub amplitunera podłączane są kolumny głośnikowe.
Postępująca miniaturyzacja podzespołów elektronicznych pozwoliła na zmniejszenie rozmiarów i ciężaru sprzętu hi-fi na tyle, że umieszczenie go w kilku odrębnych obudowach przestało być potrzebne. W rezultacie zaczęto konstruować mini-wieże, a także ich miniaturową formę: mikro-wieże. Współcześnie, rzadko spotyka się wieże składające się tylko z segmentów audio. Zostały wyparte przez zestawy, w skład których wchodzą również urządzenia wideo. Nazywa się je systemami kina domowego.
Tendencja zamykania podzespołów w wielu odrębnych obudowach z osobnymi zasilaczami, utrzymuje się natomiast niezmiennie w segmencie najdroższych domowych urządzeń audio. Typowe są zestawy z oddzielonym dodatkowo przedwzmacniaczem i wzmacniaczem mocy. Według materiałów marketingowych, tego typu rozwiązania poprzez eliminację rozmaitych zakłóceń są w stanie radykalnie poprawić dźwięk. Brak na to możliwych do zweryfikowania dowodów.

</doc>
<doc id="550224" url="https://pl.wikipedia.org/wiki?curid=550224" title="Philip Sheridan">
Philip Sheridan

Philip Henry Sheridan (ur. 6 marca 1831, zm. 5 sierpnia 1888) – amerykański generał, uważany za jednego z najlepszych dowodzących wojskami Unii w wojnie secesyjnej. Sheridan, był kwatermistrzem przez pierwszy rok konfliktu, w maju 1862 r. uzyskał dowodzenie nad pułkiem kawalerii i w krótkim czasie okazał się być tak utalentowany (jeden z jego zwierzchników pisał, że jest warty swojej wagi w złocie), że został dowódcą brygady, a we wrześniu dowódcą dywizji. W 1865 r. oddział jego kawalerii ścigał Roberta E. Lee i odegrała kluczową rolę w zmuszeniu go do poddania się w bitwie pod Appomattox Court House.
Sheridan po zakończeniu wojny secesyjnej brał udział w walkach z Indianami na Wielkich Równinach. Przyczynił się również do rozwoju i ochrony Parku Narodowego Yellowstone. Pochowany został na Narodowym Cmentarzu w Arlington.
Dzieciństwo i nauka.
Sheridan urodził się w Albany w stanie Nowy Jork, jako trzecie dziecko sześciorga Johna i Mary Meenagh Sheridan, irlandzkich imigrantów z Killinkere w hrabstwie Cavan. Philip Sheridan dorastał w Somerset.
W młodości Sheridan pracował jako księgowy w sklepie ogólnospożywczym. W 1848 roku otrzymał nominację do Akademii Wojskowej Stanów Zjednoczonych West Point od jednego z klientów sklepu, kongresmena Thomasa Ritcheya; pierwszy kandydat Ritcheya do tej nominacji został zdyskwalifikowany przez niezdanie egzaminu z matematyki i "złe nastawienie". Na trzecim roku studiów w West Point Sheridan został zawieszony na rok za bójkę z Williamem R. Terrillem. 
Po ukończeniu studiów w 1853 roku Sheridan został przydzielony do 1. Amerykańskiego Pułku Piechoty w Fort Duncan w Teksasie, a następnie do 4. Amerykańskiego Pułku Piechoty w Fort Reading w Kalifornii.
Armia Shenandoah.
W 1864 roku zawiedziony niezdolnością rozdrobnionych sił Unii do pokonania Jubala Early’a, Ulysses Grant mianował Phila Sheridana dowódcą nowo powstałej Armii Shenandoah składającej się z VI korpusu, kilku brygad z dawnej Armii Wirginii Zachodniej Davida Huntera, dwóch dywizji świeżo przybyłych z Luizjany i dwóch dywizji własnej kawalerii Sheridana. Grant nakazał Sheridanowi, aby znalazł Early’a i „podążał za nim aż do śmierci”. Sheridan potrzebował czasu na zorganizowanie swojej składanej armii. W międzyczasie kolejna próba przełamania przez Granta umocnień Roberta E. Lee pod Petersburgiem zakończyła się niepowodzeniem.
Po ospałym początku w Dolinie Shenandoah Phil Sheridan dał wkrótce Unii więcej powodów do radości. Pamiętając polecenie Granta, aby podążał za Jubalem Earlym „aż do śmierci”, Sheridan nie zapomniał o długiej liście porażek Unii w Dolinie. Stąd też Armia Shenandoah ścierała się ostrożnie z rebeliantami Early’a przez sześć tygodni, nie wypierając ich dalej niż do Winchester. Do ostrożności Sheridana dodatkowo przyczyniły się meldunki wywiadu mówiące o wzmocnieniu Early’a czterema dywizjami od Lee (w rzeczywistości były to tylko dwie). Wykorzystując to osłabienie obrony Petersburga Grant pod koniec sierpnia przeciął linię kolejową łączącą miasto z portem łamaczy blokady, Wilmington. Zmuszony do wydłużenia swoich linii i osłony wozów z zaopatrzeniem przedzierających się wokół tej przerwy Lee odwołał jedną dywizję z Doliny. Gdy Sheridan dowiedział się o tym, zdecydował się na uderzenie. 19 września 1864 roku 37 000 niebieskich zaatakowało 15 000 Konfederatów w Winchester. Tabor jednego z korpusów Unii zmieszał się z drugim korpusem przez co prawie zatrzymał atak zanim się jeszcze zaczął. Z właściwą sobie energią Sheridan zdołał rozplątać ten korek, uformować piechotę w szyk i poprowadzić ją naprzód. Północna kawaleria ze swoimi szybkostrzelnymi karabinkami odegrała znaczącą rolę; dwie dywizje konnych spadły na lewe skrzydło Early’a w szarży i wzięły do niewoli większość z 2000 konfederackich jeńców. „Właśnie posłaliśmy ich do diabła przez Winchester”, telegrafował szef sztabu Sheridana, „i jutro będziemy kontynuować”.
Po utracie czwartej części armii Early wycofał się na silne pozycje obronne na Wzgórzu Fishera, tuż na południe od Strasburga. Sheridan rzeczywiście „kontynuował”. 22 września 1864 roku dwa korpusy wykonały manewr pozorowany przeciwko umocnieniom Early’a, podczas gdy trzeci – w większości z Wirginii Zachodniej i Ohio – przedarł się górskimi ścieżkami, aby zaatakować konfederackie lewe skrzydło.
Podążywszy za Early’em, Sheridan zajął się wcielaniem w życie drugiej części rozkazu Granta: aby obrócił „Dolinę Shenandoah w nagie pustkowie... aby kruki latające nad nią w pełni sezonu musiały nosić ze sobą żywność”. Oprócz tego że służyła jako szlak inwazji na Północ, Dolina zaopatrywała także w żywność większość konfederackiej armii w Wirginii. Zniszczenie jej plonów położyłoby kres obu tym funkcjom. Sheridan mówił: „Ludziom nie może zostać nic, poza łzami, aby opłakiwali wojnę”. 7 października Sheridan zameldował, że „zniszczył ponad 2000 stodół wypełnionych zbożem, sianem i narzędziami rolniczymi; ponad 70 młynów wypełnionych mąką i pszenicą; popędził przed armią ponad 4000 bydła i zabił i wydał żołnierzom ponad 3000 owiec”. Sheridan obiecał, że gdy skończy, „Dolina od Winchester do Staunton, całe 92 mile, nie będzie miała niczego dla człowieka ani innego stworzenia”.
Konfederaci postanowili, że nie mogą sobie pozwolić na oddanie Doliny Shenandoah bez walki. Lee wzmocnił Early’a dywizją piechoty i brygadą kawalerii, które zmusiły Sheridana do przełożenia planowanego powrotu VI korpusu na front pod Petersburgiem. Pozostawiając armię w obozowisku w pobliżu potoku Cedar Creek piętnaście mil na południe od Winchester Sheridan 16 października 1864 roku wsiadł do pociągu do Waszyngtonu, aby wziąć udział w konferencji strategicznej. Podczas gdy był nieobecny, Early zdecydował się przeprowadzić niespodziewany atak. W nocy 18/19 października cztery konfederackie dywizje po cichu zajęły pozycje do porannego ataku na dwie dywizje Unii na lewej flance. Zaskoczeni żołnierze Unii cofając się wpadli na kolejne dwie dywizje, które rozniosły panikę i spowodowały, że cała Armia Shenandoah cofnęła się o cztery mile w dół Doliny, tracąc przy tym 1300 jeńców i 18 dział.
Early sądził, że odniósł zwycięstwo. Tak też sądzili jego żołnierze, którzy złamali szyki i rzucili się do plądrowania obozu Unii. Ale była dopiero 10:00. Kawaleria Unii i VI korpus, który nie został rozbity, pozostawały nietknięte, podczas gdy cztery rozproszone dywizje kryły się za ich plecami. Gdy Sheridan zbliżał się do pola bitwy maruderzy Unii rozpoznali go i zaczęli wiwatować. Dziesiątkami, a wkrótce setkami ruszyli za nim. Działania Sheridana tego dnia były najbardziej znaczącym przykładem osobistego przywództwa na polu bitwy w tej wojnie.
Podczas gdy po drugiej stronie Early zdawał się być pewny zwycięstwa, Sheridan reorganizował swoją armię po czym posłał ją do kontrataku. Z kawalerią z flank i piechotą Jankesi wyparli żołnierzy Early’a w rozsypce z powrotem poprzez pole porannej bitwy. Odrzucając rebeliantów za Cedar Creek Sheridan wziął tysiąc jeńców, odbił 18 dział straconych rankiem i dołożył do tego kolejne 23 zdobyte. Armia Early’a przestała istnieć. W ciągu kilku godzin Sheridan zamienił Cedar Creek ze wstydliwej porażki w jedno z najbardziej decydujących zwycięstw tej wojny.

</doc>
<doc id="550226" url="https://pl.wikipedia.org/wiki?curid=550226" title="Zestaw wieżowy">
Zestaw wieżowy



</doc>
<doc id="550227" url="https://pl.wikipedia.org/wiki?curid=550227" title="Sinizna drewna">
Sinizna drewna

Sinizna drewna, barwica drewna – wada drewna z grupy zabarwień. Siniznę określa się jako smugi i plamy różnej wielkości, kształtu i barwy: od szarej do czarnej, występujące w drewnie różnych gatunków drzew.
Sprawcami sinizny są niektóre gatunki grzybów należących do workowców (Ascomycetes) i do grzybów niedoskonałych (Deuteromycetes). Porażenie zarodnikami następuje na skutek odsłonięcia drewna bielu przez usunięcie kory, jak również w wyniku zranienia. Porażeniu ulega świeżo wyprodukowana tarcica lub drewno okrągłe, czasami drewno konstrukcyjne. Rozwojowi sprzyja przede wszystkim odpowiednia wilgotność wewnętrzna drewna. Zależnie od gatunku grzyba optimum wilgotności wynosi 30-80% (minimum 20%, maksimum 180%), dlatego też sinizna nie występuje na drzewach pozostających na pniu (ze względu na dużą wilgotność bielu zaangażowanego w transport wody) ani na drewnie przeschniętym. Powstawaniu sinizny sprzyja również ciepła pogoda (optimum temperatury wynosi 20-25 °C). Grzyby sinizny posiadają dość dużą odporność na niskie temperatury, szczególnie grzyb Discula pinikola, który może rozwijać się w drewnie późną jesienią przy temperaturze –4 °C.
W Polsce duże znaczenie gospodarcze ma sinizna występująca na drewnie drzew iglastych, przede wszystkim na sośnie.
Sinizna obniża właściwości estetyczne pogarszając wartość rynkową surowca drzewnego. Wpływ na obniżenie właściwości mechanicznych jest znikomy. Badania laboratoryjne wykazują, że przerastanie grzybni następuje nie tylko przez jamki lejkowate, ale także bezpośrednio przez ściany komórek cewek z naruszeniem struktury drewna. Drewno zsiniałe zachowuje dłużej niż drewno zdrowe wilgotność powyżej 30%, na skutek czego wnikanie impregnatów olejowych jest znacznie utrudnione. Drobne uszkodzenia ścian komórkowych stwarza sprzyjające warunki dla rozwoju grzybów rozkładających drewno (powodujących zgnilizny).
Pomiar (podobnie jak czerwieni bielu): na przekroju czołowym pnia ustala się w sposób szacunkowy stosunek powierzchni bielu porażonego do całej powierzchni bielu. Również na czole mierzy się głębokość strefy wadliwego drewna, a jej wymiar wyraża się w cm. Na pobocznicy pnia określa się ją szacunkowo lub przez pomiar długości i szerokości strefy wadliwego drewna i obydwa wymiary wyraża się w [cm].

</doc>
<doc id="550231" url="https://pl.wikipedia.org/wiki?curid=550231" title="Village Lanterne">
Village Lanterne

Village Lanterne – piąty album studyjny Blackmore’s Night wydany w 2006 r.

</doc>
<doc id="550234" url="https://pl.wikipedia.org/wiki?curid=550234" title="Ghost of a Rose">
Ghost of a Rose

Ghost of a Rose – czwarty album studyjny Blackmore’s Night wydany w 2003.
Linki zewnętrzne.
Okładka płyty - wersja japońska

</doc>
<doc id="550236" url="https://pl.wikipedia.org/wiki?curid=550236" title="Port lotniczy Bandung-Husein Sastranegara">
Port lotniczy Bandung-Husein Sastranegara

Port lotniczy Bandung-Husein Sastranegara () – międzynarodowy port lotniczy w Bandung, w Indonezji.

</doc>
<doc id="550241" url="https://pl.wikipedia.org/wiki?curid=550241" title="Yarpen Zigrin">
Yarpen Zigrin



</doc>
<doc id="550242" url="https://pl.wikipedia.org/wiki?curid=550242" title="Asuka (okres)">
Asuka (okres)

 – okres w historii Japonii w latach 538–710. Wspólnie z okresem Kofun określany jest mianem okresu Yamato.
W okresie Asuka na terenie Japonii powstało 46 świątyń buddyjskich. Japończycy nauczyli się od imigrantów techniki wyrobu papieru, laki i farb olejnych. Naród japoński wykształcił własnych artystów i rzemieślników. Obok sztuk plastycznych dużą rolę w życiu kulturalnym dworu zaczęła odgrywać poezja (chińska i japońska).
Najważniejsze wydarzenia.
Edykty cesarskie były napisane i sponsorowane przez szkoły konfucjańskie na dworze Yamato i stanowiły podstawy japońskiego systemu cesarskiego i rządzenia. Zgodnie z tymi reformami władcą nie był już – jak do tej pory – przywódca klanu, ale cesarz - "tennō", który rządził z woli niebios i posiadał całkowitą władzę.
Zgodnie z tymi edyktami, Japonia od tej pory nie składała się z oddzielnych krain, ale z prowincji cesarskich, które były kierowane przez scentralizowany aparat administracyjny. Niektórzy dopiero od tego czasu datują powstanie Japonii.
Sztuka.
Okres Asuka charakteryzował się gwałtownym rozwojem architektury i sztuki związanej z buddyzmem. Rozwój na szeroką skalę budownictwa sakralnego przyczynił się do importu nieznanych w Japonii technik plastycznych i kanonów estetycznych. Głównymi przykładami architektury tego okresu są świątynie Asuka-dera, Hōryū-ji i Shitennō-ji.
Sztuka późnego okresu Asuka wydzielana jest zazwyczaj jako osobna epoka, zwana Hakuhō.

</doc>
<doc id="550244" url="https://pl.wikipedia.org/wiki?curid=550244" title="Hiacynt (syn Amyklasa)">
Hiacynt (syn Amyklasa)

Hiacynt (także Hiakintos, Hyakintos; gr. Hyákinthos, łac. "Hyacinthus") – w mitologii greckiej piękny młodzieniec, ukochany boga Apollina i boga Zefira, królewicz spartański.
Uchodził za syna króla Amyklasa (lub Ojbalosa) i Diomede. Był pięknym młodzieńcem, kochankiem Apollina, który nauczał go strzelania z łuku oraz grania na cytrze. Zefir, który zabiegał o jego względy, ale lekceważony przez Hiacynta, z zazdrości tak skierował rzucony dysk Apollina, że zranił śmiertelnie kochanka. Z krwi zmarłego wyrósł kwiat zwany dziś hiacyntem, a jego ciało Apollo zabrał na Olimp.
Podczas obchodzonego dorocznie w spartańskim Amyklaj święta "Hyakinthia" odbywały się popisy chórów dzieci i młodzieńców, a dziewczęta ofiarowywały bóstwu tkany przez siebie chiton.

</doc>
<doc id="550245" url="https://pl.wikipedia.org/wiki?curid=550245" title="Port lotniczy Surabaja-Juanda">
Port lotniczy Surabaja-Juanda

Port lotniczy Surabaja-Juanda () – międzynarodowy port lotniczy koło Surabai (ok. 20 km na południe od centrum miasta), w Indonezji.

</doc>
<doc id="550246" url="https://pl.wikipedia.org/wiki?curid=550246" title="Stereofotografia">
Stereofotografia

Stereofotografia, fotografia stereoskopowa – technika polegająca na wykonaniu dwóch zdjęć obiektu z różnych punktów widzenia.
Obserwacja takich zdjęć polega na patrzeniu prawym okiem na fotografię wykonaną z prawego punktu widzenia i lewym okiem – z przeciwnego punktu. Daje to wrażenie iż przedmioty te znajdują się w trójwymiarowej przestrzeni. Naturalność, właściwość takiej techniki osiąga się przez wyrównanie kątów widzenia i odstępów optycznych.
Do oglądania fotografii stereoskopowych – stereopar – wykorzystywano stereoskop – rodzaj okularów – złożony z dwóch lekko powiększających i ułożonych obok siebie soczewek dających efekt przestrzennego widzenia obiektu.
Moda na fotografię stereoskopową zaczęła się w roku 1851 i stała się popularną rozrywką mieszczan aż do lat 30 XX wieku. W roku 1856 w Anglii sprzedano ponad milion domowych przeglądarek. Zdjęcia można było również oglądać w fotoplastykonach.

</doc>
<doc id="550247" url="https://pl.wikipedia.org/wiki?curid=550247" title="Hyakinthos">
Hyakinthos



</doc>
<doc id="550248" url="https://pl.wikipedia.org/wiki?curid=550248" title="Prefektura Kawala">
Prefektura Kawala



</doc>
<doc id="550249" url="https://pl.wikipedia.org/wiki?curid=550249" title="Port lotniczy Batam-Hang Nadim">
Port lotniczy Batam-Hang Nadim

Port lotniczy Batam-Hang Nadim () – międzynarodowy port lotniczy na wyspie Batam koło miasta Batam, w Indonezji. Najnowocześniejszy port lotniczy Indonezji.

</doc>
<doc id="550252" url="https://pl.wikipedia.org/wiki?curid=550252" title="Łodzier Togblat">
Łodzier Togblat

Łodzier Togblat – łódzka gazeta w języku jidysz, pod redakcją naczelną Izraela Kahana.
Ukazywała się w latach 1908-1915 (zawieszony), (przywrócony) 1917-1939.
Wydające gazetę Wydawnictwo „ELITE” miało swoją siedzibę przy ul. Piotrkowskiej 16

</doc>
<doc id="550254" url="https://pl.wikipedia.org/wiki?curid=550254" title="Sum rekini">
Sum rekini

Sum rekini ("Pangasianodon hypophthalmus") – gatunek słodkowodnej ryby sumokształtnej z rodziny Pangasiidae, poławiany gospodarczo i hodowany w celach konsumpcyjnych, pomimo dużych rozmiarów jest często spotykany jako ryba akwariowa. W Polsce sprzedawany w postaci mrożonych filetów pod handlową nazwą panga. Osiąga maksymalnie ok. 130 cm długości standardowej (SL) i 44 kg masy ciała.
Występowanie.
Naturalny zasięg występowania tej ryby obejmuje rzeki Azji Południowo-Wschodniej. Jest hodowana na skalę przemysłową w wodach dorzecza Mekongu, głównie w Wietnamie, Kambodży i Tajlandii. Wielkość produkcji osiągnęła w 2005 r. około 527 548 ton.
Ryba konsumpcyjna.
Sum rekini sprzedawany w Europie do celów konsumpcyjnych, pochodzący z hodowli w Wietnamie, spożywany przez dłuższy czas może być szkodliwy dla zdrowia. Szczególnie nie powinny go spożywać kobiety w ciąży, ponieważ aby ryby rozmnażały się w sztucznych warunkach, podawany jest im hormon gonadotropina kosmówkowa lub Ovaprim.
W opinii Fundacji Programów Pomocy dla Rolnictwa FAPA "wartość odżywcza tych ryb budzi zastrzeżenia naukowców, ze względu na metody hodowlane stosowane w produkcji (duże zagęszczenie ryb w często zanieczyszczonych akwenach, stosowanie w hodowli antybiotyków, środków bakteriobójczych, hormonów itp.). Poza tym mięso pangi, w porównaniu z rybami morskimi czy karpiem i pstrągiem, zawiera minimalne ilości cenionych przez dietetyków składników". W tym samym opracowaniu stwierdzono, że spadek cen filetów suma rekiniego spowodowany jest obniżeniem jakości oferowanego surowca.
Mięso suma rekiniego charakteryzuje się niską zawartością niezbędnych nienasyconych kwasów tłuszczowych i witaminy E. Suma kwasów EPA i DHA (omega-3) w 100 g mięsa tej ryby wynosi 0,05 g, a witaminy E 0,11 mg/kg masy ciała.
Ryba akwariowa.
Jest on hodowany także jako ryba akwariowa. W literaturze akwarystycznej sum rekini jest bardziej znany pod nazwą synonimiczną "Pangasius sutchi". Wymaga dużych zbiorników (o długości co najmniej 140 cm). Pływa i pobiera pokarm w toni wodnej, dlatego wymaga uważnego karmienia, nie pobiera pokarmu z dna zbiornika. Jest rybą żarłoczną, szybko rosnącą. Nie są rybami agresywnymi, ale mniejsze od nich ryby prędzej czy później zostaną zjedzone. Najlepszym wyborem będą duże, spokojne ryby denne np. kirysowate i stadne przebywające w środkowych lub górnych partiach wody np. paku czarnopłetwy.
W hodowli występuje także forma albinotyczna tej ryby, sum rekini albinos.

</doc>
<doc id="550255" url="https://pl.wikipedia.org/wiki?curid=550255" title="Tsushima">
Tsushima



</doc>
<doc id="550257" url="https://pl.wikipedia.org/wiki?curid=550257" title="Związek Harcerstwa Polskiego działający poza granicami Kraju">
Związek Harcerstwa Polskiego działający poza granicami Kraju

Związek Harcerstwa Polskiego działający poza granicami Kraju (ZHPpgK) – organizacja harcerska ideowo i organizacyjnie kontynuująca na emigracji działalność polskiego skautingu, zapoczątkowanego w 1910 przez Andrzeja i Olgę Drahonowską-Małkowską. Skupia ok. 7000 skrzatów, zuchów, harcerek, harcerzy oraz instruktorów polskiego pochodzenia w Australii, Argentynie, Austrii, Belgii, Danii, Francji, Irlandii, Kanadzie, Niemczech, Republice Południowej Afryki, Stanach Zjednoczonych, i Wielkiej Brytanii. Opiera swoją działalność na służbie Bogu, Polsce i bliźnim, samodoskonaleniu (pracy nad sobą) i braterstwie. Zasady postępowania harcerza wyznacza Przyrzeczenie Harcerskie i Prawo Harcerskie. Zasady postępowania zucha wyznacza Obietnica zucha i Prawo zucha.
Historia.
Po przegranej kampanii wrześniowej 1939 na uchodźstwie znalazło się dużo starszyzny harcerskiej, wśród niej członkowie naczelnych władz harcerskich, włącznie z przewodniczącym ZHP dr. Michałem Grażyńskim, który z Rumunii przybył do Paryża 9 października 1939. Tego samego dnia Grażyński utworzył Naczelny Komitet Wykonawczy ZHP, w skład którego (oprócz Grażyńskiego) weszli: wiceprzewodniczący ZHP gen. bryg. dr Józef Zając, hm. Maria Kapiszewska oraz komisarz międzynarodowy ZHP hm. Henryk Kapiszewski. Komitet, będąc reprezentacją ZHP, miał działać eksterytorialnie, podobnie jak Rząd Rzeczypospolitej. Powstanie Komitetu prezydent RP Władysław Raczkiewicz zaakceptował już 13 października 1939, gdy otrzymał pisemną wiadomość od Grażyńskiego. Komitet został w listopadzie 1939 uznany przez Światowe Biuro Skautowe za reprezentację ZHP. W ciągu pierwszych kilkunastu tygodni działalności komitet uzyskał bardzo wiele dla harcerstwa polskiego zarówno w kraju, jak i na obczyźnie.
Po ewakuacji do Wielkiej Brytanii 22 grudnia 1940 w Perth z udziałem 36 instruktorów harcerskich odbyła się konferencja, na której wybrano 19 instruktorów (włącznie z Olgą Małkowską) jako kandydatów na członków Tymczasowego Komitetu ZHP. Dwa dni później w posiadłości Castlemains koło Douglas w Lanarkshire odbyło się zebranie 15 członków starszyzny z hm. Michałem Grażyńskim, ukonstytuował się Komitet Harcerski w Wielkiej Brytanii z siedzibą w Castlemains, spośród instruktorów wybranych na konferencji w Perth. Powstanie Komitetu było ważnym krokiem, gdyż w Wielkiej Brytanii rozwinęła się działalność drużyn harcerzy i harcerek, kręgów starszoharcerskich w wojsku.
Hm. Michał Grażyński wkrótce jako "człowiek byłego reżimu sanacyjnego" został przez rząd RP pozbawiony funkcji przewodniczącego ZHP, a następnie zesłany do Rothesay na wyspę Bute u wybrzeży Szkocji, gdzie umieszczano m.in. przeciwników rządu i wyższych oficerów bez przydziału. Grażyński zachował jednak tak wielki autorytet, że nikt inny nie podjął się objęcia funkcji przewodniczącego ZHP. W związku z tym kierowanie Komitetem przejęła hm. Olga Małkowska.
21 sierpnia 1942 Ministerstwo Spraw Wewnętrznych przyjęło listę członków Komitetu przesłaną przez Małkowską, zatwierdzając zakres działania i skład Komitetu jako Tymczasowego Komitetu Harcerskiego. Uznanie rządowe dla komitetu umożliwiło uzyskanie subwencji na prowadzenie biur i działalności harcerskiej na terenie Wielkiej Brytanii. Dlatego też odbyte 16 stycznia 1943 w Londynie posiedzenie Komitetu zdecydowało się przenieść swoją siedzibę z Castlemains do Londynu. Uchwalono również regulamin wewnętrzny komitetu. Gdy na początku kwietnia 1943 ppor. hm. Kazimierza Sabbata, będącego członkiem komitetu, przeniesiono służbowo do Londynu, przewodnicząca Małkowska przybywająca w Castlemains zdecydowała, że Sabbat jako wiceprzewodniczący Komitetu będzie ją w zastępstwie reprezentował w Londynie. Zdecydowano się również zmienić nazwę Tymczasowy Komitet Harcerski na Komitet Naczelny ZHP na Czas Wojny. Organem wykonawczym Komitetu stało się biuro harcerskie w Londynie na czele z Sabbatem, który praktycznie był szefem harcerstwa polskiego czasu wojny poza granicami kraju, gdyż przewodnicząca Małkowska przebywała na stałe w Castlemains. W czasie II wojny światowej wśród wojennego wychodźstwa Polaków harcerstwo spontanicznie wznawiało swą działalność we Francji, Anglii, na Bliskim Wschodzie, w Indiach, Afryce i innych krajach oraz w Polskich Siłach Zbrojnych.
W 1946 na Zjeździe w Enghien pod Paryżem, odbytym z udziałem Przewodniczącego ZHP Michała Grażyńskiego, przyjęto powojenną strukturę ZHP działającego poza granicami Kraju i obejmującego kraje osiedlenia się Polaków.
Zloty.
Zloty (ang. "jamboree") są tradycyjnymi spotkaniami harcerzy i skautów. Na przestrzeni lat Związek Harcerstwa Polskiego działający poza granicami Kraju zorganizował następujące zloty organizacji:
Władze.
Przewodniczący ZHP działającego poza granicami Kraju
Obecne Naczelnictwo.
XIII Zjazd Ogólny ZHP działającego poza granicami Kraju odbył się w styczniu 2022 roku
Współczesność.
ZHP działający poza granicami Kraju funkcjonuje w odrębnych organizacjach: Organizacja Harcerek, Organizacja Harcerzy i Organizacja Starszego Harcerstwa pod kierownictwem własnych Głównych Kwater, odpowiedzialnych za program i metody pracy. Jednostki żeńskie i męskie w danym kraju tworzą okręg, który posiada dużą dozę autonomii oraz osobowość prawną.
Podział na gałęzie według grup wiekowych:
Rodzice oraz inne osoby dorosłe popierające harcerstwo i służące pomocą moralną, fizyczną i finansową młodzieży harcerskiej, tworzą Koła Przyjaciół Harcerstwa przy lokalnych jednostkach harcerskich, które są częścią ZHP działającego poza granicami Kraju.

</doc>
<doc id="550274" url="https://pl.wikipedia.org/wiki?curid=550274" title="Żółw kajmanowy">
Żółw kajmanowy



</doc>
<doc id="550275" url="https://pl.wikipedia.org/wiki?curid=550275" title="Chelydra">
Chelydra

Chelydra – rodzaj żółwia z rodziny skorpuchowatych (Chelydridae).
Zasięg występowania.
Rodzaj obejmuje gatunki występujące w Ameryce (Kanada, Stany Zjednoczone, Meksyk, Belize, Gwatemala, Honduras, Nikaragua, Kostaryka, Panama, Kolumbia, Ekwador). 
Systematyka.
Podział systematyczny.
Do rodzaju należą następujące występujące współcześnie gatunki: 
oraz gatunek wymarły:

</doc>
<doc id="550276" url="https://pl.wikipedia.org/wiki?curid=550276" title="Commodore SX-64">
Commodore SX-64

Commodore SX-64, znany także jako Executive 64, to przenośna wersja popularnego komputera Commodore 64. Był to pierwszy przenośny komputer z kolorowym monitorem. Zaprezentowany w styczniu 1984 roku,
Poza oczywistymi różnicami w obudowie SX-64 różnił się od C64 w kilku szczegółach. W celu poprawiania czytelności tekstu na małym ekranie domyślny kolor ekranu został zmieniony na biały z niebieskim tekstem, co czasami powodowało problemy z niektórymi programami, których twórcy założyli, że tło ekranu jest zawsze niebieskie. Domyślnym urządzeniem do zapisywania i wczytywania programów była stacja dysków. SX-64 nie posiadał gniazd do podłączenia magnetofonu i telewizora. Usunięcie portu magnetofonowego spowodowało, że SX-64 nie mógł używać standardowego portu szeregowego Centronics, jako że potrzebowało ono szyny z napięciem +5V, która została usunięta wraz z portem magnetofonowym. Nieco inne było także gniazdo na kartridże, co czasami powodowało problemy z ich kompatybilnością. Podobnie jak w przypadku C64 zasilacz o małej mocy ograniczał możliwość rozbudowy komputera. Zostało to jednak poprawione w późniejszych modelach tej maszyny.
SX-64 nie był w pełni kompatybilny ze wszystkimi modułami poszerzającymi pamięć Commodore REU używanymi przez C64. Pierwsze modele SX-64 miały zasilacz o zbyt małej mocy, który nie dawał sobie rady ze zwiększonym poborem prądu, a umiejscowienie gniazda rozszerzającego uniemożliwiało fizyczne wsadzenie modułu z pamięcią. Moduły 1700 i 1750 (o pojemności 128K i 512K) zaprojektowane do użycia w Commodore 128 miały zazwyczaj mniej problemów niż model 1764 zaprojektowany z myślą o C64. Niektórzy użytkownicy SX-64 modyfikowali moduły z pamięcią tak, że używały one zewnętrznego zasilacza.
Istniała także druga wersja SX-64 znana jako DX-64 z podwójna stacją dysków, ale została ona wyprodukowana w bardzo krótkiej serii.
Historia.
SX-64 nie powtórzył sukcesu C64. Obwiniano za to zły marketing, duże wymiary i ciężar komputera oraz brak odpowiednich programów biznesowych, które mogłyby skusić potencjalnego klienta. W porównaniu z innymi ówczesnymi komputerami przenośnymi, SX-64 miał bardzo ubogą ofertę programów profesjonalnych – więcej w tym zakresie oferowały komputery Osborne 1 (z procesorem Zilog Z80 i systemem operacyjnym CP/M) oraz 16-bitowy Compaq Portable (z MS-DOSem). W dodatku zarówno Osborne jak i Compaq były szybsze, a Osborne miał bardzo konkurencyjna cenę.
Łącznie w latach 1984-1986 sprzedano około 9,000 komputerów tego typu.

</doc>
<doc id="550280" url="https://pl.wikipedia.org/wiki?curid=550280" title="Macrochelys">
Macrochelys

Macrochelys – rodzaj żółwia z rodziny skorpuchowatych (Chelydridae).
Zasięg występowania.
Rodzaj obejmuje gatunki występujące endemicznie w Stanach Zjednoczonych. 
Systematyka.
Podział systematyczny.
Do rodzaju należą następujące współcześnie występujące gatunki: 
oraz gatunki wymarłe:

</doc>
<doc id="550295" url="https://pl.wikipedia.org/wiki?curid=550295" title="Żółwie miękkoskóre">
Żółwie miękkoskóre



</doc>
<doc id="550298" url="https://pl.wikipedia.org/wiki?curid=550298" title="Carettochelys">
Carettochelys

Carettochelys – monotypowy rodzaj żółwi z rodziny Carettochelyidae reprezentowany przez "Carettochelys insculpta" – miękkoskórek dwupazurzasty nazywany częściej żółwiem dwupazurzastym, miękkoskórym lub nowogwinejskim.

</doc>
<doc id="550299" url="https://pl.wikipedia.org/wiki?curid=550299" title="Dermatemys">
Dermatemys



</doc>
<doc id="550300" url="https://pl.wikipedia.org/wiki?curid=550300" title="Pseudomyrmecinae">
Pseudomyrmecinae

Pseudomyrmecinae – podrodzina mrówek spotykanych w tropikalnych lasach i na sawannach. Mrówki tej podrodziny prowadzą nadrzewny tryb życia.
Gniazda tych mrówek zazwyczaj stanowią jamy w pniach i konarach uschniętych drzew lub niekiedy kopców w trawach. Około 20% spośród 300 gatunków tej podrodziny należy do wyspecjalizowanych mrówek żyjących tylko w określonym środowisku. Przykładem mogą tu być mrówki broniące pewien gatunek drzewa przed innymi owadami w zamian za pożywienie produkowane przez to drzewo i mieszkanie w postaci żywych komór w tym drzewie.
Dorosłe mrówki z podrodziny Pseudomyrmecine posiadają duże oczy, trzonek czułków krótki, biczyk czułków przeważnie 12-członowy (z wyjątkiem dwóch gatunków o biczyku 11-członowym i co najmniej jednego o biczyku 13-członowym), stylik dwuczłonowy wydłużony. Larwy posiadają specjalną budowę aparatu gębowego pozwalającą na przyjmowanie małych kawałków pożywienia podawanego im przez robotnice.
Rodzaje.
Podrodzina Pseudomyrmecinae obejmuje 3 opisane rodzaje. 

</doc>
<doc id="550301" url="https://pl.wikipedia.org/wiki?curid=550301" title="Linux (jądro)">
Linux (jądro)

Jądro Linux (ang. "Linux kernel") – jedna z części uniksopodobnych systemów operacyjnych. Jest wolnym oprogramowaniem napisanym przez Linusa Torvaldsa w 1991 roku, a obecnie rozwijane przez wielu programistów z całego świata w ramach The Linux Foundation.
Początkowo Linux działał na platformie Intel 80386, później został przeniesiony także na wiele innych platform. Największa część kodu napisana jest w języku C, z pewnymi rozszerzeniami GCC, a pozostała część to wstawki w asemblerze.
Kod jądra Linux jest objęty licencją GNU General Public License, jest zatem oprogramowaniem FLOSS.
Architektura.
Jądro Linux jest w dużym stopniu zgodne ze standardami ANSI i POSIX, obsługuje wielozadaniowość, wielowątkowość, wielobieżność, pamięć wirtualną, biblioteki współdzielone, ładowanie na żądanie, współdzielony kod wykonywalny (ang. "copy-on-write"), dobre zarządzanie pamięcią i obsługę sieci TCP/IP. Jest ono jądrem monolitycznym z ładowalnymi modułami. Sterowniki urządzeń i rozszerzenia jądra zwykle pracują w trybie ring 0, z pełnym dostępem do sprzętu; nieliczne jednak działają w trybie użytkownika. W przeciwieństwie do typowych jąder monolitycznych, sterowniki urządzeń są zwykle kompilowane jako moduły, które można załadować i wyładować na działającym systemie. Podobnie, sterowniki mogą być wywłaszczone w określonych warunkach. Ta funkcja została dodana w celu poprawnej obsługi przerwań sprzętowych i systemów wieloprocesorowych.
Fakt, że Linux jest zbudowany na zasadzie jądra monolitycznego, a nie mikrojądra był powodem słynnej dyskusji między Linusem Torvaldsem a Andrew S. Tanenbaumem (autorem Miniksa) na grupie comp.os.minix w 1992 roku.
Uruchamiane oprogramowanie.
Linux potrafi uruchamiać programy w formatach a.out oraz ELF. Dzięki zaznaczeniu przy kompilacji opcji "Kernel support for MISC binaries" może również uruchamiać inne programy, np. napisane w Javie poprzez maszynę wirtualną albo przeznaczone dla MS-DOS lub MS Windows poprzez emulatory.
Licencja.
Początkowo Torvalds udostępnił Linuksa na licencji zabraniającej użycia komercyjnego. Szybko jednak została ona zmieniona na GPL (w wersji drugiej). Licencja zezwala na rozpowszechnianie i sprzedaż oryginalnych bądź zmodyfikowanych kopii jądra, ale wymaga zachowania tej licencji dla kolejnych kopii oraz udostępnienia kodu źródłowego.
Linus Torvalds określił wybór GPL jako licencji dla jądra Linux jako „najlepszą rzecz jaką kiedykolwiek zrobiłem”.
Jedno z najczęstszych pytań dotyczących licencji GPL dla Linuksa dotyczy kwestii traktowania modułów jądra w prawie autorskim jako „dzieł pochodnych”, które w myśl licencji GPL powinny być objęte tą samą licencją. Torvalds przedstawił swoje zdanie, że programy które używają jedynie ograniczonego, „publicznego” zestawu interfejsów jądra nie muszą być „dziełami pochodnymi”, zezwalając na tworzenie niezgodnych z GPL, dostępnych jedynie w binarnej (wykonywalnej) formie sterowników i innych modułów. Nie wszyscy twórcy jądra zgadzają się z tą interpretacją, niemniej nawet sam Torvalds zaznacza, że wiele modułów należy uznać za dzieła pochodne. Uważa również, że „moduły są domyślnie dziełami pochodnymi”; ostatecznie wyjaśnienie tej kwestii może nastąpić na drodze prawnej.
Kernel panic.
W Linuksie pojęcie „Kernel panic” (pol. panika jądra lub popłoch jądra) oznacza nieodwracalny błąd systemowy wykryty przez jądro, w przeciwieństwie do podobnych błędów wykrytych w przestrzeni użytkownika. Istnieje możliwość wywołania tego błędu na żądanie za pomocą funkcji "panic" zdefiniowanej w pliku nagłówkowym sys/system.h. Niemniej, większość błędów jest efektem nieobsługiwanych w kodzie jądra wyjątków procesora, jak np. odwołania do nieprawidłowych adresów w pamięci. Zwykle oznaczają one błąd gdzieś w łańcuchu wywołań prowadzących do paniki.
Historia.
Jako datę powstania jądra przyjmuje się 25 sierpnia 1991 (22:57 UTC+2), czyli moment, w którym Linus Torvalds wysłał list na grupę dyskusyjną comp.os.minix rozpoczynający się słowami:
Pierwsze efekty jego pracy można było zobaczyć już 5 października 1991, kiedy to opublikował swój kod zaczynając wiadomość tak:
W owym czasie projekt GNU stworzył wiele komponentów niezbędnych dla wolnego systemu operacyjnego, ale jądro GNU Hurd nie było gotowe. Z kolei projekt BSD jeszcze nie udostępnił swojego systemu operacyjnego z uwagi na problemy prawne. Dzięki temu pojawiła się luka, którą mogło zapełnić jądro Linux. Mimo ograniczonej funkcjonalności wczesnych wersji, projekt błyskawicznie przyciągnął pierwszych programistów i użytkowników. Początkowo rozwojem i dostarczaniem pomysłów zajmowali się hakerzy Miniksa; dzisiaj swój kod udostępnia tysiące programistów. W październiku 2008 długość kodu jądra Linux przekroczyła 10 mln wierszy.
Pierwotnie nazwa „Linux” dotyczyła tylko jądra. Termin „jądro” oznacza niskopoziomowe oprogramowanie systemowe, którego funkcją jest podstawowa obsługa sprzętu, dysków i systemu plików, wielozadaniowości, równoważenia obciążenia, sieci oraz zabezpieczeń. Jądro nie jest kompletnym systemem operacyjnym (w typowym rozumieniu tego pojęcia). Pełny system zbudowany z użyciem jądra Linux najczęściej nazywany jest systemem operacyjnym Linux, chociaż niektórzy wolą nazywać go GNU/Linux, gdyż projekt GNU stworzył bardzo wiele programów, które zwykle są instalowane wraz z jądrem Linux w ramach tzw. dystrybucji Linuksa. System operacyjny jest często mylony z samym jądrem, co prowadzi do nieprawdziwych wniosków, np. że Linus Torvalds pisze lub koordynuje inne części systemu poza jądrem.
Wersje.
Linus Torvalds nadal koordynuje wydawanie nowych wersji jądra, konsolidując poprawki napisane przez innych programistów i dodając własne zmiany. Wydania jądra z parzystym drugorzędnym numerem wersji należą do serii stabilnych wydań: 1.0.x, 1.2.x, 2.0.x, 2.2.x, 2.4.x, 2.6.x i 3.0.x; wydania z nieparzystym drugorzędnym numerem wersji, np. seria 2.5.x, nazywane są rozwojowymi i nie są zalecane do celów produkcyjnych. Podczas gdy Torvalds zajmuje się najnowszymi wersjami rozwojowymi, starszymi „stabilnymi” opiekują się inni programiści: David Weinehall (2.0), Alan Cox i później Marc-Christian Petersen (2.2), Marcelo Tosatti (2.4) oraz Andrew Morton (2.6). Poza powyższymi „oficjalnymi” wersjami można też znaleźć wiele innych źródeł pełnego drzewa jądra z nieoficjalnymi poprawkami. Dystrybutorzy systemów operacyjnych zwykle utrzymują własne wersje jądra, np. dodając sterowniki do urządzeń, które nie zostały z różnych powodów włączone do oficjalnego drzewa. Równoległe, nieoficjalne gałęzie, np. 2.4 Alana Coksa lub Andrei Arcangelego oznaczane są poprzez dodanie odpowiedniej końcówki: -ac dla jąder Alana Coksa, -aa dla jąder Andrei itd.
Po każdej serii stabilnej (a właściwie już w jej trakcie) rozpoczynana jest seria rozwojowa, w której jest miejsce na eksperymenty, przebudowy itd. Z tego powodu wersje rozwojowe nie nadają się do poważnego użytkowania, często nawet nie mogą zostać skompilowane. Po jakimś czasie seria rozwojowa „dojrzewa” i staje się pierwszą wersją nowej serii stabilnej, a poprzednia stabilna seria wchodzi w stan „spoczynku”, kiedy wprowadzane są praktycznie tylko poprawki bezpieczeństwa oraz z rzadka porty fragmentów kodu z nowszych serii (np. sterowników urządzeń).
Oznaczenie typu 2.4.18-rc1, to tzw. wydanie kandydujące (ang. "release candidate"), czyli „kandydat” do bycia nową wersją stabilną, o ile nie zostaną w nim znalezione poważniejsze błędy. Gdy ich nie ma, to (w teorii) nowa wersja rozwojowa nie będzie się niczym różniła (oprócz samej nazwy) od powstałej na jej podstawie wersji stabilnej. Jeśli się znajdą, zostają one poprawione, w wyniku czego powstaje nowa wersja „kandydująca” i cykl się powtarza. Wersje -rc pojawiają się z reguły już po kilku wersjach -pre. Do używania „wersji kandydujących” zobowiązał się obecny opiekun linii 2.4, Marcelo Tosatti.
Zmiany w serii 2.6.
W serii 2.6 Linus w porozumieniu z jej opiekunem, Andrew Mortonem, wprowadzają model nawet dużych, choć stopniowo wprowadzanych modyfikacji, jeszcze w ramach wersji stabilnej. Zmiany zaakceptowane przez Torvaldsa po okresie niezbędnych testów są włączane do głównej gałęzi nadzorowanej przez Mortona.
Ponieważ ten model pracy sprawdza się, jak dotąd nie uznali za konieczne utworzenia gałęzi 2.7. Argumentem na rzecz takiego trybu rozwoju jest fakt, że faktyczna stabilizacja jądra dla końcowych użytkowników od dłuższego czasu odbywa się i tak w ramach poszczególnych dystrybucji.
Od wersji 2.6.11 zaczęto wydawać wersje 2.6.11.x, zawierające mniejsze poprawki. Taki tryb pracy wprowadza na nowo stabilną wersję jądra dla użytkowników niezadowolonych z eksperymentalnego charakteru głównej linii rozwojowej.
W okresie gdy zmiany w kodzie jądra przechowywane były w repozytorium BitKeeper, na stronach projektu znaleźć można było również wersje oznaczane jako np. 2.6.11-rc1-bk8. Były to tak zwane snapshoty, zawierające kod wprowadzony w czasie, który minął od wydania wersji (w tym wypadku) 2.6.11-rc1. Tworzone były automatycznie w formie patchy, które można nałożyć na kod jądra.
Na początku roku 2005 ze względów licencyjnych został porzucony system kontroli wersji BitKeeper na rzecz napisanego przez Linusa Git. Od tego czasu "snapshoty" mają przyrostek -git (zamiast -bk). Snapshoty obecnie są wykonywane dwa razy dziennie (o godzinie siódmej i dziewiętnastej).
Wprowadzona 18 czerwca 2005 wersja 2.6.12 przyniosła obsługę iSCSI. W następnej wersji zaimplementowano system inotify.
Dla wersji 2.6.16 z 2006 ogłoszono długoterminowe wsparcie ze strony Adriana Bunka.
Pierwsza wydana w 2007 roku i dłużej oczekiwana „pełna” wersja – 2.6.20 – poświęcona została tropieniu i eliminacji błędów i stabilizacji jądra.
W przypadku wersji jądra 2.6.29 wydanej w 2009 roku, tymczasowo zmieniono logo Tuxa na Tuza w ramach akcji ratowania diabłów tasmańskich.
Ostatnim jądrem serii 2.6 było 2.6.39.
Seria 3.0.
Seria 3.0 została rozpoczęta oficjalnym wydaniem jądra 3.0.0 w dniu 22 lipca 2011. Zgodnie ze schematem nazewnictwa jest to kontynuacja stabilnej gałęzi 2.6.x a przyczyną zmiany numeracji przez Linusa jest uproszczenie, gdyż, jak sam przyznał, gubi się w liczbach.
Zmiana z 2.6 na 3.0 sama w sobie nie niesie przełomowych zmian, których można by się spodziewać z takiego skoku wersji i zawiera przewidywalną ilość zmian i nowości.
Przenośność.
Choć początkowo nie projektowany jako system przenośny, Linux należy obecnie do systemów dostępnych na bardzo szeroką gamę architektur (podobnie jak NetBSD), działając na zróżnicowanych systemach od iPAQa (palmtop) do IBM S/390 (wielki, bardzo drogi mainframe). Linux jest wykorzystywany na węzłach wejścia-wyjścia IBM Blue Gene a jego architektura inspirowała twórców systemu obsługującego węzły obliczeniowe.
Warto też zauważyć, że wysiłki Linusa w zakresie przenośności zmierzały też w innym kierunku. Według niego, przenośność oznacza również łatwość skompilowania różnych aplikacji na danym systemie. W pewnej mierze wpłynęło to na popularność Linuksa, ponieważ nie wymagał on dużego wysiłku do skompilowania znanych programów objętych licencją GPL czy innych z dostępnym kodem źródłowym.
Linux działa obecnie na następujących architekturach sprzętowych:
Dzięki wirtualnemu systemowi plików (ang. VFS) obsługuje blisko 50 systemów plików, m.in.:

</doc>
<doc id="550303" url="https://pl.wikipedia.org/wiki?curid=550303" title="Hunter">
Hunter

Geografia USA.
Miejscowości w USA:
Gminy w USA:

</doc>
<doc id="550304" url="https://pl.wikipedia.org/wiki?curid=550304" title="Żuwaczki">
Żuwaczki



</doc>
<doc id="550305" url="https://pl.wikipedia.org/wiki?curid=550305" title="Właściwości fizyczne i chemiczne minerałów">
Właściwości fizyczne i chemiczne minerałów

Właściwości fizyczne i chemiczne minerałów
Minerały, tak jak i inne substancje, mają określone właściwości fizyczne i chemiczne, na których podstawie można określić rodzaj minerału.
Istnieją jednak cechy diagnostyczne, które dają absolutną pewność co do rodzaju danego minerału np. właściwości fizyczne kryształu, podobnie jak jego wygląd zewnętrzny i symetria, uzależnione są od jego budowy wewnętrznej, są swoistą cechą każdego minerału i dlatego są bardzo pomocne przy jego oznaczaniu.
Właściwości.
właściwości fizyczne minerałów:
właściwości optyczne minerałów
właściwości elektryczne minerału 
właściwości chemiczne minerału
właściwości magnetyczne minerału

</doc>
<doc id="550307" url="https://pl.wikipedia.org/wiki?curid=550307" title="Leon Kleinschmidt">
Leon Kleinschmidt

Leon Kleinschmidt ps. „Długosz”, „Rekowski” (ur. 22 czerwca 1901 w Kaliszu Kaszubskim, zm. 21 grudnia 1966 w Pucku) – polski pedagog, działacz społeczny, szef kontrwywiadu Tajnej Organizacji Wojskowej „Gryf Pomorski”.
Życiorys.
Uczył się w szkole powszechnej w Schodnie, później w Kaliszu Kaszubskim, a następnie w Państwowym Seminarium Nauczycielskim w Kościerzynie. Pracował jako nauczyciel w powiatach starogardzkim i kartuskim. Działał w Stowarzyszeniu Chrześcijańsko-Narodowym Nauczycielstwa Szkół Powszechnych i Polskim Związku Zachodnim, w którym stał na czele komórki zajmującej się przeciwdziałaniem ekspansji gospodarstw niemieckich na Pomorzu. 24 sierpnia 1939 r. został zmobilizowany do ośrodka zapasowego w Radomiu. Brał udział w wojnie obronnej 1939 r. w szeregach Samodzielnej Grupy Operacyjnej Polesie gen. Franciszka Kleeberga. Udało mu się uniknąć niewoli niemieckiej i powrócił w rodzinne strony. Początkowo przebywał w Czersku, ale zagrożony aresztowaniem, przedostał się do Lipusza. Na początku 1940 r. zaangażował się w działalność konspiracyjną, nawiązując kontakt z oddziałem leśnym dowodzonym przez Józefa Kulasa ps. „Powała”. W połowie 1940 r. wraz z oddziałem znalazł się w Tajnej Organizacji Wojskowej „Gryf Kaszubski” i został członkiem Rady Naczelnej. Po przekształceniu TOW „Gryf Kaszubski” w TOW „Gryf Pomorski” 7 lipca 1941 r., pełnił tą samą funkcję. Następnie został szefem komórki kontrwywiadu i jednocześnie kierownikiem Wydziału Opieki Społecznej. Uczestniczył w 1942 r. w rozmowach scaleniowych z AK, m.in. 24 października w Suminach, gdzie zdołał uniknąć obławy niemieckiej. Pełnił rolę mediatora w konflikcie Józefa Dambka z komendantem naczelnym Józefem Gierszewskim, m.in. na odprawie kierownictwa na początku 1943 r. w leśniczówce Młynki doprowadził do przejściowego zażegnania sporu. Po pozbawieniu J. Gierszewskiego stanowiska komendanta naczelnego przez J. Dambka i jego zwolenników w lutym 1943 r., wycofał się z czynnej działalności w organizacji. Utrzymywał jedynie kontakty z oddziałem partyzanckim Leona Kulasa oraz Janem Szalewskim. W kwietniu 1944 r. został aresztowany przez Niemców wraz z 42 innymi czołowymi działaczami TOW „Gryf Pomorski”. Był brutalnie przesłuchiwany w gdańskiej siedzibie Gestapo. 13 maja tego roku osadzono go w obozie koncentracyjnym Stutthof, a od 2 czerwca przebywał w Mauthausen, gdzie pracował w karnej kompanii. Po wyzwoleniu obozu przez wojska amerykańskie w kwietniu 1945 r. i krótkim leczeniu, latem powrócił na Pomorze. Początkowo pracował jako podinspektor szkolny w Kartuzach, a od 1947 r. jako inspektor szkolnictwa rolnictwa i nauczyciel w szkole rolniczej w Lęborku. Był obserwowany i szykanowany przez Urząd Bezpieczeństwa oraz pozbawiony praw kombatanckich. Został zmuszony do zmiany pracy i miejsca zamieszkania, w rezultacie zamieszkał w Kłaninie, gdzie objął funkcję dyrektora Technikum Rolniczego. Zmarł 21 grudnia 1966 r., a pochowany został w Lipuszu.
Członek ZSL i ZBOWiD. Od 1950 żonaty z Ireną Kołłątaj. W 1952 urodził im się syn Antoni.
Był odznaczony m.in.: Medalem Dziesięciolecia Odzyskanej Niepodległości (1929), Medalem Zwycięstwa i Wolności 1945, Złotym Krzyżem Zasługi (1958), Krzyżem Kawalerskim Orderu Odrodzenia Polski (1966).

</doc>
<doc id="550308" url="https://pl.wikipedia.org/wiki?curid=550308" title="PASOK">
PASOK



</doc>
<doc id="550310" url="https://pl.wikipedia.org/wiki?curid=550310" title="Grant (ujednoznacznienie)">
Grant (ujednoznacznienie)

Osoby o nazwisku Grant:
Miejscowości w USA:
Gminy w USA:
Hrabstwa w USA:
Parafie w USA:

</doc>
<doc id="550313" url="https://pl.wikipedia.org/wiki?curid=550313" title="DistroWatch">
DistroWatch

DistroWatch – serwis informacyjny o dystrybucjach systemów z rodzin GNU/Linux, *BSD i Solaris, oraz o systemach Haiku i MINIX
Został zaprojektowany i jest rozwijany oraz zarządzany przez Ladislava Bodnara. Wiadomości są dostępne w języku angielskim, a interfejs użytkownika jest do wyboru w jednym z 45 języków, w tym polskim. Serwis zawiera podstawowe informacje o każdej dystrybucji, kontrowersyjny ranking ich popularności, recenzje oraz aktualności o najnowszych wydaniach.

</doc>
<doc id="550317" url="https://pl.wikipedia.org/wiki?curid=550317" title="Naczelnictwo ZHP">
Naczelnictwo ZHP



</doc>
<doc id="550318" url="https://pl.wikipedia.org/wiki?curid=550318" title="Naczelnictwo Związku Harcerstwa Polskiego">
Naczelnictwo Związku Harcerstwa Polskiego

Naczelnictwo Związku Harcerstwa Polskiego – najwyższa władza Związku Harcerstwa Polskiego w latach 1919–1950.
Skład.
Według Statutu ZHP z 1936 Naczelnictwo było wybierane spośród Naczelnej Rady Harcerskiej.
Naczelnictwo łączyło trzy częściowo samodzielne organizacje:
Na czele Naczelnictwa ZHP stał Przewodniczący ZHP. W skład Naczelnictwa wchodzili także Wiceprzewodniczący ZHP, Naczelnik Harcerzy, Naczelniczka Harcerek, sekretarz generalny, skarbnik, kierownik Działu Zarządów Okręgów (Organizacji Przyjaciół Harcerstwa) i członkowie Naczelnictwa. Z urzędu wchodzili do niego także przedstawiciele ministerstwa wyznań religijnych i oświecenia publicznego.
Kompetencje.
Naczelnictwo kierowało pracą związku, czuwało nad przestrzeganiem statutu ZHP i regulaminów, realizowaniem uchwał zjazdów walnych. Wydawało zarządzenia i regulaminy odnoszące się do całego związku. Nadzorowało gospodarkę finansową, przedstawiało sprawozdania Naczelnej Radzie Harcerskiej i zjazdom.
Naczelnik Harcerzy i Naczelniczka Harcerek byli odpowiedzialni przed Naczelnictwem i Przewodniczącym ZHP.
Historia.
Naczelnictwo jako władza występowało już w organizacjach skautowych. Po raz pierwszy Naczelnictwo ZHP zostało wybrane w 1919.
W 1939 Naczelnictwo ZHP było władzą konspiracyjnego harcerstwa, któremu podporządkowano:
W PRL Naczelnictwo powołano ponownie w 1945 na pierwszym posiedzeniu Tymczasowej Naczelnej Rady Harcerskiej. W 1948 wraz z głównymi kwaterami harcerek i harcerzy połączono je w jedną władzę, kierującą całym związkiem. 
Po rozwiązaniu ZHP i utworzeniu Organizacji Harcerskiej Związku Młodzieży Polskiej część zadań Naczelnictwa przejął Wydział Harcerski (później Szkolno-Harcerski) Zarządu Głównego ZMP.
Po reaktywowaniu ZHP na Krajowym Zjeździe Działaczy Harcerskich w 1956 Naczelnictwa związku nie powołano – władzami naczelnymi związku stały się Naczelna Rada Harcerska, w tym jej Prezydium, oraz Główna Kwatera Harcerstwa.

</doc>
<doc id="550319" url="https://pl.wikipedia.org/wiki?curid=550319" title="Bitwa pod Saint-Denis (1678)">
Bitwa pod Saint-Denis (1678)

Bitwa pod Saint-Denis (zwana także bitwą pod Mons) – starcie zbrojne, które miało miejsce 14 sierpnia 1678 podczas wojny Francji z koalicją.
Rankiem 14 sierpnia do obozu wojsk francuskich oblegających Mons przybył francuski dyplomata D’Estrades z wiadomością o zawartym pokoju w Nijmegen. Jednocześnie przyszła wiadomość, że zbliża się armia holenderska z wyraźnym zamiarem zaatakowania wojsk francuskich. Główny obóz wojsk francuskich dowodzonych przez Luxembourga (40 000 żołnierzy) znajdował się na płaskowzgórzu osłoniętym od wschodu wąwozem strumienia Saint-Denis. Oddzielony był od reszty sił rzeką Haine z mostem na wschodnim brzegu Saint-Denis. Armia holenderska dowodzona przez Wilhelma Orańskiego (40 000 żołnierzy) natarła na obsadzone przez Francuzów opactwo Saint-Denis, gdzie było centrum Francuzów, a jednocześnie uderzyła na wieś Casteau, położoną przed lewym skrzydłem francuskim. Po zdobyciu Saint-Denis Wilhelm Orański upozorował uderzenie w kierunku mostu na Haine, wiążąc ogniem francuskie centrum, gdy w tym samym czasie siły główne zdobyły wieś Casteau. Luxembourg zostawił w centrum i na prawym skrzydle pierwszą linię piechoty dla wiązania Holendrów, a z resztą sił odbił wieś. Holendrzy ponieśli klęskę. Bezczynna dotąd jazda francuska prowadziła za nimi uporczywy pościg aż do zmroku. Obie strony straciły po ok. 4000 ludzi.
Kwestie niewyjaśnione.
Bitwa pod Saint-Denis jest o tyle niezwykła, że została stoczona już po zawarciu pokoju między walczącymi stronami. Traktat pokojowy między Francją, a Holandią został podpisany 10 sierpnia. W dość tajemniczych okolicznościach informacja ta nie dotarła do Wilhelma Orańskiego na czas by powstrzymać go od uderzenia na wojska Ludwika XIV stacjonujące pod Saint-Denis, na zachód od Mons. Współcześni byli skłoni przypuszczać, że Wilhelm Orański już przed bitwą wiedział o fakcje podpisania pokoju. Ostatecznie informacja o tym fakcje przybyła do obozów obu armii w nocy po bitwie.

</doc>
<doc id="550321" url="https://pl.wikipedia.org/wiki?curid=550321" title="Naczelnictwo ZHR">
Naczelnictwo ZHR



</doc>
<doc id="550322" url="https://pl.wikipedia.org/wiki?curid=550322" title="Naczelnictwo">
Naczelnictwo



</doc>
<doc id="550324" url="https://pl.wikipedia.org/wiki?curid=550324" title="Ryszard z Lukki">
Ryszard z Lukki

Ryszard z Lukki, Ryszard z Wesseksu, a także: "Ryszard ze Szwabii, Ryszard Saksończyk, Ryszard król, Ryszard Pielgrzym", ang. "Richard the Pilgrim" (ur. w Wesseksie w Brytanii, zm. ok. 722 w Lukce) – książę Wesseksu, święty Kościoła katolickiego.
Niewiele wiadomo o życiu Ryszarda. Był mężem Wuny, siostry św. Bonifacego-Winfrida i ojcem św. Willibalda, św. Winebalda oraz św. Walburgii. Wraz z dwoma synami odbył pielgrzymkę do Rzymu. Wyczerpany trudami długiej podróży zmarł w Lukce we Włoszech w 722 roku. Został pochowany w kościele San Frediano (obecnie bazylika), a część relikwii została przewieziona do Eichstätt. Obywatele obu miast otoczyli go szczególnym kultem, który jest tam żywy po dzień dzisiejszy.
Przy jego grobie działy się cuda. Według włoskiej legendy Ryszarda nazywano „królem Anglii”, później „Ryszardem ze Szwabii”.
Jego wspomnienie liturgiczne w Kościele katolickim obchodzone jest 7 lutego.

</doc>
<doc id="550327" url="https://pl.wikipedia.org/wiki?curid=550327" title="R-23">
R-23

R-23 – radziecki pocisk rakietowy przeznaczony do zwalczania celów powietrznych na średnich dystansach, naprowadzany półaktywnym systemem radiolokacyjnym korygowanym bezwładnościowym systemem nawigacyjnym INS lub termicznie, w zależności od odmiany. Pocisk zaprojektowano przede wszystkim do przenoszenia przez myśliwce MiG-23. W nomenklaturze NATO pocisk nosi oznaczenie AA-7 Apex (ang. - wierzchołek). "R-23" posiadał parametry podobne do amerykańskiego AIM-7 Sparrow.
Historia.
Opracowanie przeznaczonego dla nowego myśliwca MiG-23 pocisku oznaczonego jako K-23 rozpoczęto w połowie lat 60. w biurze konstrukcyjnym zakładów nr 134 – późniejszym GosMKB Wympieł (ГосМКБ «Вымпел»). Przeznaczeniem nowej broni miało być atakowanie bombowców nieprzyjaciela lecących wyżej niż samolot-nosiciel "K-23". W tym celu planowano zaprojektować kombinowaną głowicę naprowadzającą z półaktywnym radarowym i termicznym samonaprowadzaniem. Ostatecznie ze względu na duże problemy powstałe podczas konstrukcji tak skomplikowanego systemu naprowadzającego zrezygnowano z tego rozwiązania projektując w zamian dwa oddzielne systemy. Pierwsze odpalenia pocisku miały miejsce w 1967 roku, a w styczniu 1974 został on wprowadzony do uzbrojenia pod nazwą R-23T w wersji z naprowadzaniem termicznym i R-23R naprowadzanej półaktywnym systemem radarowym. Poza sposobem naprowadzania oba pociski były identyczne, z takim samym silnikiem rakietowym i prętową głowicą bojową o promieniu rażenia 8 metrów.
Maksymalny zasięg skuteczny pocisku "R-23R" wynosił 14 km przy odpalaniu z niskiego i 25 km z wysokiego pułapu., natomiast wersji z naprowadzaniem termicznym "R-23T" około 11 km. Minimalny zasięg odpalenia wynosił 1300 metrów co było dość dużą wartością.
Pociski "R-23" były produkowane w Rumunii pod nazwą A-911.
W 1975 rozpoczęto projekt unowocześnienia pocisku "R-23" dla potrzeb myśliwca w wersji MiG-23ML/MLD. Nowa wersja naprowadzana termicznie, oznaczona jako R-24T została wyposażona w czulszy sensor podczerwieni, a naprowadzana radiolokacyjnie R-24R możliwość wybierania celu już po wystrzeleniu i zdolność do przechwytywania celów na wyższym pułapie 25000 metrów. Obie wersje wyposażono w większy silnik rakietowy i cięższą o 10 kg głowicę bojową. Minimalny zasięg z jakiego można było przechwycić cel zmniejszono do 500 metrów.
Pocisk "R-24" pozostał w uzbrojeniu lotnictwa rosyjskiego do 1997 roku, do momentu wycofania ze służby samolotów MiG-23.

</doc>
<doc id="550328" url="https://pl.wikipedia.org/wiki?curid=550328" title="AA-7 Apex">
AA-7 Apex



</doc>
<doc id="550329" url="https://pl.wikipedia.org/wiki?curid=550329" title="Międzybóż">
Międzybóż

Międzybóż (, "Medżybiż") – osiedle typu miejskiego na Ukrainie, w obwodzie chmielnickim, w rejonie latyczowskim.
Nazwa.
Nazwa pochodzi od ukr. "między Bohami" ("Boh"). Miejscowość leży przy ujściu Bużka do Bohu.
Historia.
Pierwsza wzmianka o miejscowości pochodzi z 1146 roku. W XV wieku Międzybóż stanowił własność królewską. Międzybóż należał wówczas do Sieniawskich. W 1566 roku jego właściciel Mikołaj Sieniawski był oblegany na miejscowym zamku przez Tatarów. W 1593 roku, dzięki staraniom Adama Hieronima Sieniawskiego, król Zygmunt III Waza nadał osadzie prawa miejskie. W czerwcu 1678 nastąpiło wycofanie wojsk polskich z twierdzy. Odzyskana po Traktacie w Karłowicach w 1699 roku.
W 1731 stał się własnością Czartoryskich. W 1790 w tutejszym zamku stacjonował Tadeusz Kościuszko, który poznał tu Teklę Żurowską. Od 1793 w zaborze rosyjskim. Ośrodek chasydyzmu – rodzinne miasto Nachmana z Bracławia i miejsce, gdzie osiedlił się Israel Baal Szem Tow.
Pod rozbiorami siedziba gminy w powiecie latyczowskim guberni podolskiej.
Pod koniec roku 1918 w miejscowości powstała samozwańcza „republika”, na czele której stał Żyd Muszlin. 11 grudnia 1918 oddziały tej „republiki” zdobyły Nowosielicę, .

</doc>
<doc id="550336" url="https://pl.wikipedia.org/wiki?curid=550336" title="Stairway to Heaven">
Stairway to Heaven

Stairway to Heaven – ballada rockowa brytyjskiego zespołu rockowego Led Zeppelin. Piosenka wydana została w 1971 roku na czwartym, niezatytułowanym, studyjnym albumie zespołu, nieformalnie nazywanym "IV".
Geneza utworu.
Początkowo wydawcy starali się wymusić na zespole wydanie utworu na singlu i nie mogli zrozumieć, dlaczego zespół nie chce tego zrobić. Jednak po pewnym czasie okazało się, że decyzja zespołu była słuszna. Fani, nie mogąc kupić singla, dla tej piosenki zaczęli kupować płytę długogrającą "Led Zeppelin IV".
Tekst i nagranie.
Słowa piosenki napisał wokalista Led Zeppelin, Robert Plant. Tekst utworu traktuje o dokonywaniu właściwych wyborów w życiu i niekierowaniu się pozorami. Producentem nagrania był gitarzysta zespołu Jimmy Page. Utwór zarejestrowany został w grudniu 1970 roku, chociaż grupa zaczęła go pisać już podczas sesji nagraniowej do trzeciego albumu studyjnego "Led Zeppelin III".
Popularność.
W latach 70. w Stanach Zjednoczonych była jedną z najczęściej zamawianych piosenek w stacjach radiowych, mimo że nigdy nie została wydana na singlu. Pojawiła się zaledwie na płycie promocyjnej, w Australii na płycie EP oraz na wydawnictwie z okazji jej dwudziestolecia.
W 2004 roku utwór został sklasyfikowany na 31. miejscu listy 500 utworów wszech czasów według czasopisma „Rolling Stone”.
Inne wersje.
W 2010 roku Mary J. Blige nagrała cover tej piosenki, który został wydany na reedycji płyty "Stronger with Each Tear" (2009).

</doc>
<doc id="550338" url="https://pl.wikipedia.org/wiki?curid=550338" title="Genesee (ujednoznacznienie)">
Genesee (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="550347" url="https://pl.wikipedia.org/wiki?curid=550347" title="Dyrekcja Generalna Komisji Europejskiej ds. Pomocy Humanitarnej i Ochrony Ludności">
Dyrekcja Generalna Komisji Europejskiej ds. Pomocy Humanitarnej i Ochrony Ludności

Dyrekcja Generalna Komisji Europejskiej ds. Pomocy Humanitarnej i Ochrony Ludności (ECHO, poprzednio "Biuro Pomocy Humanitarnej Wspólnoty Europejskiej") – departament Komisji Europejskiej właściwy do spraw dotyczących pomocy humanitarnej i ochrony ludności.
W 2013 r. UE przekazała w ramach ECHO 1,35 mld EUR na pomoc w sytuacjach kryzysowych. Od 2000 r. UE jest co roku drugim pod względem znaczenia dawcą pomocy humanitarnej (według danych dostępnych do 2012 roku). Razem z państwami członkowskimi UE jest natomiast największym dawcą pomocy humanitarnej (w 2009 r. wartość tej pomocy stanowiła ponad połowę łącznej wartości pomocy humanitarnej udzielonej w tym roku). Finansowane przez ECHO projekty rocznie obejmują ponad 120 mln ludzi w 90 krajach.
W ramach prowadzonych działań humanitarnych ECHO nie wdraża samodzielnie konkretnych programów pomocy, ale finansuje je za pośrednictwem sieci ponad dwustu partnerów (m.in. organizacji pozarządowych, agencji ONZ oraz organizacji międzynarodowych takich jak Międzynarodowy Ruch Czerwonego Krzyża i Czerwonego Półksiężyca). W 2013 r. DG ECHO miała 44 biura terenowe w 39 krajach, w których pracowało 149 zagranicznych specjalistów ds. pomocy humanitarnej i 315 osób personelu krajowego. Biura te sporządzają bieżące analizy dotyczące istniejących i szacowanych potrzeb w danym kraju lub regionie, uczestniczą w opracowywaniu strategii interwencyjnych i zasad działania, zapewniają wsparcie techniczne dla operacji finansowanych przez ECHO, odpowiednio monitorują wspomniane działania interwencyjne oraz ułatwiają koordynację działań dawców pomocy na szczeblu lokalnym.
Oprócz finansowania pomocy humanitarnej ECHO również kieruje unijnym mechanizmem ochrony ludności. Ten ustanowiony w 2001 r. mechanizm promuje współpracę krajowych organów zajmujących się ochroną ludności w Europie. Obecnie w mechanizmie uczestniczy 31 krajów (wszystkie 28 państw członkowskich UE oraz Islandia, Norwegia i była jugosłowiańska republika Macedonii). W ramach wspomnianego mechanizmu kraje te mogą udzielać skoordynowanej pomocy ofiarom klęsk żywiołowych i katastrof spowodowanych przez człowieka w Europie i na całym świecie.
Po przyznaniu UE Pokojowej Nagrody Nobla w 2012 r. Komisja José Manuela Barroso przyjęła w imieniu UE środki towarzyszące tej nagrodzie, a następnie przeznaczyła je na nową inicjatywę „Dzieci pokoju”. W 2013 r. na projekty w ramach tej inicjatywy przeznaczono ok. 2 mln EUR. W 2014 r. kwotę tę zwiększono do 4 mln EUR.
Historia.
Biuro Pomocy Humanitarnej Wspólnoty Europejskiej ("European Community Humanitarian Aid Office", ECHO) zostało utworzone w 1992 r. przez Drugą Komisję Jacques’a Delorsa. W związku z odejściem od nazwy Wspólnota Europejska w 2009 r. biuro to zaczęło być nazywane Dyrekcją Generalną Komisji Europejskiej (lub Unii Europejskiej) ds. Pomocy Humanitarnej, ale skrót ECHO nadal pozostawał w użyciu.
Mianowanie nowego komisarza w 2010 r. z kompetencjami umożliwiającymi współpracę międzynarodową, udzielanie pomocy humanitarnej i reagowanie w sytuacjach kryzysowych jest zgodne z art. 214 i 196 Traktatu z Lizbony, gdzie pomoc humanitarna i ochrona ludności odgrywają znaczącą rolę. Oficjalna nazwa biura ECHO została zmieniona na Dyrekcję Generalną ds. Pomocy Humanitarnej i Ochrony Ludności. Wynikało to m.in. z faktu przeniesienia jednostki zajmującej się ochroną ludności z DG ds. Środowiska do DG ECHO. Wspomniana transformacja jest uznawana za kolejną fazę usprawniania współpracy i procesu podejmowania decyzji w obszarze, w którym od szybkości reakcji zależy życie ludzkie.
Unijny mechanizm ochrony ludności wiązał się z ustanowieniem nowego Centrum Koordynacji Reagowania Kryzysowego (ERCC) – ośrodka zajmującego się ochroną ludności, którego zadaniem było monitorowanie klęsk żywiołowych oraz zwiększenie poziomu gotowości i odporności na klęski żywiołowe w krajach na nie podatnych. Ostatnio unijny mechanizm ochrony ludności został zastosowany podczas powodzi w Serbii oraz Bośni i Hercegowinie.
Mandat i zasady.
W obszarze pomocy humanitarnej mandat DG ECHO obejmuje udzielanie pomocy w sytuacjach nadzwyczajnych oraz pomocy doraźnej (w formie dóbr i usług) ofiarom konfliktów, klęsk żywiołowych lub katastrof spowodowanych przez człowieka poza granicami UE. Zakres mandatu rozciąga się również na zapobieganie takim klęskom lub katastrofom oraz działania następcze.
Europejska pomoc humanitarna opiera się na zasadach humanitarnych obejmujących zasady humanitaryzmu, neutralności, bezstronności i niezależności. Jej udzielanie zależy zatem od zastosowania przepisów międzynarodowego prawa humanitarnego (MPH).
W 2007 r. z inicjatywy komisarza Louisa Michela Komisja Europejska przyjęła dokument zatytułowany „Konsensus europejski w sprawie pomocy humanitarnej” – pierwszy w Europie tekst polityczny poświęcony pomocy humanitarnej. W pracach nad tym dokumentem aktywnie uczestniczyły organizacje pozarządowe, a sam dokument może być uznany za „tekst najbardziej kompleksowy i najlepiej oddający wspólne stanowisko organizacji pozarządowych”. Wspomniany dokument potwierdza również znaczenie zasad humanitaryzmu, bezstronności, neutralności i niezależności jako podstawowych zasad humanitarnych. Ponadto stwierdza, że „pomoc humanitarna nie jest narzędziem zarządzania kryzysowego”.
W 2012 r. DG ECHO przygotowała pierwszą od swojego utworzenia nowelizację Konsensusu, podkreślając potrzebę tworzenia silniejszych partnerstw w drodze wybierania lepszych partnerów i zapewnienia większej odpowiedzialności wobec obywateli i zainteresowanych stron.
W 2012 r. DG ECHO i inni dawcy pomocy we współpracy ze Stałym Komitetem Międzyinstytucjonalnym (IASC) przygotowali również plan reform systemu pomocy humanitarnej (ang. "Transformative Agenda"). Uzgodniono wówczas zasady kierowania, koordynacji i odpowiedzialności dotyczące działań humanitarnych, których celem było zwiększenie efektywności, skuteczności i szybkości reakcji humanitarnej. Ponadto w mandacie DG ECHO uwzględniono ochronę ludności, aby podczas klęsk i katastrof lepiej chronić taką ludność oraz zapewnić ściślejszą współpracę władz krajowych i organizacji międzynarodowych.
Ustawodawstwo.
Od wejścia w życie Traktatu z Lizbony działania Unii Europejskiej z zakresu pomocy humanitarnej są regulowane w art. 214 Traktatu o funkcjonowaniu Unii Europejskiej. W przypadku pomocy humanitarnej kompetencje są równolegle rozdzielone. Oznacza to, że UE prowadzi w tym zakresie politykę autonomiczną, która ani nie zabrania państwom członkowskim wykonywania ich kompetencji, ani nie czyni z polityki UE zwykłego uzupełnienia działań podejmowanych przez państwa członkowskie.
Do tego czasu pomoc humanitarna była domyślnie regulowana w art. 179 Traktatu WE (polityka rozwoju). Należała wówczas do kompetencji komisarza ds. rozwoju – najpierw Louisa Michela, a następnie Karela de Guchta w czasie kadencji Pierwszej Komisji José Manuela Barroso. Do rangi odrębnej polityki pomoc humanitarna została podniesiona w Traktacie z Lizbony zmieniającym Traktat UE.
Zgodnie z definicją w art. 214 działania UE w dziedzinie pomocy humanitarnej mają na celu niesienie doraźnej pomocy i opieki dla ludności w państwach trzecich, która stała się ofiarą klęsk żywiołowych lub katastrof spowodowanych przez człowieka. W art. 214 powtórzono również zasady pomocy humanitarnej, w tym zasadę poszanowania prawa międzynarodowego oraz zasady humanitaryzmu, bezstronności, neutralności i niedyskryminacji.
W 2013 r. Komisja przyjęła nowe przepisy dotyczące unijnego mechanizmu ochrony ludności. Przepisy te umożliwiają lepszą koordynację i wsparcie działań na rzecz poprawy efektywności w obszarach zapobiegania klęskom i katastrofom oraz zapewniania gotowości i reagowania na klęski i katastrofy. Wspomniane przepisy określają dobrowolną pulę wcześniej zgłoszonych zdolności reagowania państw członkowskich, szkolenia dla pierwszych podmiotów zainteresowanych oraz nowe podejście do zarządzania ryzykiem związanym z klęskami i katastrofami w przypadku 31 krajów uczestniczących w mechanizmie.
W Traktacie z Lizbony ustanowiony został również Europejski Ochotniczy Korpus Pomocy Humanitarnej (art. 214 Traktatu o funkcjonowaniu Unii Europejskiej), do którego mogą przystąpić Europejczycy zainteresowani bezpośrednim włączeniem się w działalność humanitarną.
Wolontariusze Pomocy UE.
Komisja Europejska wdrożyła inicjatywę zmierzającą do utworzenia ponad 18 tys. stanowisk pracy dla wolontariuszy z UE, którzy w latach 2014–2020 chcą zaangażować się w działania humanitarne na świecie. W ramach tej inicjatywy wolontariusze przechodzą odpowiednie szkolenia, po ukończeniu których są kierowani do pracy w certyfikowanych organizacjach humanitarnych. Ponadto uzgodniono pomoc finansową, zwłaszcza na działania zmierzające do poprawy poziomu ochrony ludności i odporności na klęski i katastrofy, dla pięciu projektów pilotażowych, do których w 2012 r. zaangażowano ok. 150 wolontariuszy.
W lutym 2014 r. Parlament Europejski przyjął w głosowaniu tę inicjatywę. Dzięki niej wolontariusze będą mogli uczestniczyć w finansowanych przez UE akcjach pomocy humanitarnej na świecie, pracować w organizacjach humanitarnych na obszarze UE lub wspomagać działania humanitarne online z domu.
Uczestniczące w inicjatywie organizacje pozarządowe są wcześniej poddawane procesowi certyfikacji, który ma gwarantować, że spełniają europejskie standardy w zakresie zarządzania wolontariuszami.
Budżet.
W 2013 r. budżet pomocowy DG ECHO wynosił niecały 1% łącznego budżetu UE. Ponadto w związku z kryzysami i nieoczekiwanymi klęskami i katastrofami Komisja Europejska wyasygnowała dodatkowe środki z rezerwy na pomoc nadzwyczajną. W 2013 r. łączny budżet (wraz ze środkami ze wspomnianej rezerwy) zamknął się kwotą 1,35 mld EUR. DG ECHO udzieliła pomocy humanitarnej ponad 124 mln ludzi w 90 krajach spoza UE, z których 39 zostało uznanych za kraje znajdujące się w sytuacji kryzysowej. W 2013 r. mechanizm ochrony ludności został użyty 36 razy w odniesieniu do sytuacji kryzysowych w UE i poza nią.
Największy udział w budżecie mają środki na żywność i żywienie (40%). Inne ważne wydatki dotyczą m.in. sektora ochrony zdrowia i sektora medycznego, w tym pomocy psychospołecznej (13%), zaopatrzenia w wodę i kwestii sanitarnych (13%), zapewnienia schronienia i (19%), ochrony (7%). W 2013 r. DG ECHO przeznaczyła 3% budżetu (mniej niż w 2012 r.) na działania związane z zapewnieniem gotowości do zapobiegania skutkom klęsk żywiołowych. W tym samym roku wydatki na ochronę ludności stanowiły 2% budżetu.
W 2013 r. 40% budżetu zostało wydane w Afryce, 18% – w Azji, Ameryce Łacińskiej, na Karaibach i w regionie Pacyfiku, a 32% – na Bliskim Wschodzie i w regionie śródziemnomorskim.
W 2010 r. kwoty przeznaczone na pomoc rozwojową były rekordowe. Przy uwzględnieniu wartości pomocy udzielonej indywidualnie przez państwa członkowskie Unia Europejska jest największym dawcą pomocy na świecie. W 2010 r. wartość pomocy humanitarnej udzielonej na całym świecie wyniosła 9,8 mld EUR, z czego ok. 41% pochodziło z UE.
W przyjętym na 2014 r. budżecie na pomoc humanitarną i ochronę ludności zadeklarowano blisko 1 mld EUR.
Strategia.
Mandat DG ECHO obejmuje ochronę i zachowanie życia podczas sytuacji nadzwyczajnych oraz w następstwie takich sytuacji bez względu na to, czy są to klęski żywiołowe, czy katastrofy spowodowane przez człowieka. W duchu tych zasad Komisja co roku przygotowuje strategię służącą efektywnemu koordynowaniu i programowaniu działań oraz odpowiedniemu wdrażaniu bezstronnego podejścia opartego na potrzebach.
W 2013 r. DG ECHO zaplanowała skupienie swoich działań w zakresie pomocy humanitarnej w niemal 90 krajach. Wskazała również pięć największych akcji humanitarnych, wśród których wymieniła akcje prowadzone w regionie Sahelu w Afryce Zachodniej, w tym pomoc dla ofiar konfliktu w Mali (82 mln EUR); Sudanie i Sudanie Południowym (80 mln EUR); Demokratycznej Republice Konga (54 mln EUR); Pakistanie (42 mln EUR) oraz w Somalii (40 mln EUR). Ogólnie rzecz biorąc, 40% pomocy humanitarnej udzielanej przez DG ECHO trafia do Afryki Subsaharyjskiej.
Środki z budżetu rezerwowego zostały przeznaczone na duże akcje humanitarne związane z kryzysami w Syrii, Mali, regionie Sahelu, Sudanie Południowym, Demokratycznej Republice Konga, Mjanmie oraz z Filipiny. Środki z DG ECHO są również przeznaczane na pomoc związaną z zapomnianymi kryzysami, zwłaszcza w Bangladeszu, Kolumbii, Jemenie, Algierii, Pakistanie i Mjanmie.
Opinia publiczna.
Przeprowadzone w 2012 r. specjalne badanie Eurobarometru dotyczące pomocy humanitarnej wykazało duży poziom solidarności obywateli UE z ofiarami konfliktów i klęsk żywiołowych poza granicami UE. 9 na 10 obywateli UE uważa, że „UE powinna finansować pomoc humanitarną poza swoimi granicami”, a 8 na 10 stwierdziło, że „skoordynowane unijne działania na rzecz ochrony ludności są efektywniejsze niż tego typu działania podejmowane indywidualnie przez poszczególne kraje”.

</doc>
<doc id="550349" url="https://pl.wikipedia.org/wiki?curid=550349" title="Parafia Najświętszego Serca Pana Jezusa w Brzezinach Śląskich">
Parafia Najświętszego Serca Pana Jezusa w Brzezinach Śląskich

Parafia Najświętszego Serca Pana Jezusa znajduje się w Brzezinach Śląskich, dzielnicy Piekar Śląskich.
Powstanie parafii.
Na terenie dzisiejszych Brzezin Śląskich 1 lipca 1882 roku dekretem władz pruskich utworzona została samodzielna gmina polityczna o nazwie „Birkenhain”, co tłumaczy się jako Brzezina. Nazwę Brzeziny Śląskie miejscowość otrzymała w 1922 po przyłączeniu Śląska do Polski. Pierwotnie katolicy z Brzezin uczęszczali do kościołów w Kamieniu, Dąbrówce Wielkiej i do kościoła mariackiego w Bytomiu. Jednak za matkę kościoła w Brzezinach uznaje się kościół w Kamieniu. W 1909 roku Brzeziny stały się filia tej parafii i od tego czasu starano się o utworzenie własnej, samodzielnej placówki. Powodem była rosnąca liczba ludności w miejscowości oraz znaczna odległość do kościoła w Kamieniu (ok. 4 km). Jednak ówczesny proboszcz tamtej parafii ks. Józef Kruppa nie sprzyjał temu planowi, ponieważ w 1899 roku w Kamieniu został wybudowany nowy, stosunkowo duży kościół oraz z jego parafii została w międzyczasie wydzielona parafia w Dąbrówce Wielkiej, gdzie wybudowano kościół w 1903 roku. Powstanie jeszcze jednego kościoła wiązało się z poważnymi kosztami. Budowa kościoła została więc tylko czasowo odroczona. Za namową mieszkańców i presją kurii wrocławskiej ks. Kruppa zgodził się jednak na rozpoczęcie budowy.
Budowa kościoła.
Władze gminy na budowę kościoła podarowały grunt, jednak okazał się on nieodpowiedni z powodu zbyt płytkiej eksploatacji węgla prowadzonej przez kopalnię „Orzeł Biały”. Sprzedano tę ziemię i zakupiona parcelę, gdzie obecnie stoi kościół. Budowa rozpoczęła się w 1913, architektem obrano Ludwika Schneidera z Reichenstein, zaś wykonanie powierzono Franciszkowi Neumanowi z Bytomia. W listopadzie 1915 roku budowla była wykonana w stanie surowym. Kościół ma 53,42 m. długości oraz 24,08 m. szerokości, a wieża wznosi się na wysokość 55 m., jest to więc budynek obszerny, posiada dobrą akustykę. Całość nie posiada jednolitego stylu architektonicznego, przeważa styl mieszany, gotycko-romański. Konsekracji kościoła dokonał 25 listopada 1915 roku biskup wrocławski Adolf Bertram, po czym ks. Józef Kruppa przekazał świątynie samodzielnemu duszpasterzowi ks. Sylwestrowi Baci. Z dniem 1 stycznia 1919 roku Brzeziny przestały być lokalną parafii Kamień i stały się samodzielną parafią. 
W czasie konsekracji świątynia nie była jeszcze całkiem wyposażona, posiadała ambonę wspartą na piaskowej płaskorzeźbie, trzy dzwony, dużą monstrancję, wykutą w piaskowcu chrzcielnicę, którą wieńczy figura Jana Chrzciciela wykonana przez rzeźbiarza Bogusława Langmana, została ona ufundowana przez piekarza Nepomuka Zdebika. Wprawione były już także witraże: w kształcie rozety nad głównym ołtarzem przedstawiający Boga Ojca, będącym darem budowniczego pana Józefa Wacławka, i dwa witraże w nawie krzyżowej, ufundowane przez ks. proboszcza Józefa Kruppa, przedstawiają one scenę ukrzyżowania Chrystusa oraz Matkę Bożą, której składa hołd lud wierny. W 1917 roku ks. Bacia sprowadził główny ołtarz z drewna dębowego z figurą Najświętszego Serca Jezusa. Zawiera on płaskorzeźby przedstawiające ucztę w Emaus i błogosławieństwo Abrahama przez Melchizedeka. W 1918 roku zakupiono boczny ołtarz Najświętszej Maryi Panny, a rok później Św. Antoniego. Wszystkie ołtarze zostały wykonane przez rzeźbiarza Georga Schreinera z Ratyzbony w stylu renesansowo-barokowym. W 1920 został zakupiony w tym samym stylu Boży Grób w formie ołtarza, który niestety nie zachował się do dzisiaj. W 1923 roku ten sam artysta wykonał stacje drogi krzyżowej. W 1920 roku kościół został wzbogacony w organy o 54 registrach, zostały one zbudowane przez firmę „Berschdorf” w Nysie. Posiadają one stylową oprawę wykonaną z drewna dębowego nawiązującą zdobieniami do ołtarzy. Najstarszym obrazem w kościele jest duże malowidło przedstawiające św. Barbarę. Obraz ten pochodzi z cechowni kopalni „Orzeł Biały” i prawdopodobnie powstał pod koniec XIX wieku. Kościół posiadał przed drugą wojną światową bogatą polichromię wykonaną przez Zenona Lemaszewskiego z Michałkowic, która po wojnie została zastąpiona inna, mniej bogatą. Po Soborze Watykańskim II usunięto z prezbiterium balaski i zdemontowano ambonę. W latach 80. ubiegłego kościół przeszedł gruntowny remont wymuszony szkodami górniczymi. Kościół jest nadal narażony na szkody w wyniku rabunkowej eksploatacji złóż węgla kamiennego
Życie parafii.
Pierwszym krzyż przydrożny w Brzezinach Śląskich został postawiony w 1882 roku na obecnym placu kościelnym. Był on wykonany z kamienia, to przy nim mieszkańcy zbierali się, aby wyjść na mszę św. do parafii w Kamieniu. W 1915 roku został on przeniesiony na parafialny cmentarz. Obecnie na terenie parafii znajdują się cztery przydrożne krzyże.
Po wybudowaniu kościoła i jego podstawowym uposażeniu proboszcz ks. Jan Brandys w 1927 roku zakupił 4 dzwony, z których „Jan” był największym dzwonem w powiecie tarnogórskim, w ten sposób zastąpiono zespół dzwonów zabranych przez Niemców w 1917 roku. Natomiast ten zespół dzwonów został z rozkazu władz okupacyjnych skonfiskowany w 1942 roku. W 1957 roku parafia zakupiła nowe dzwony: „Św. Barbara”, „Św. Florian”, „Św. Maria”, „Św. Dominik Savio”. Zostały one poświęcone dnia 20 października 1957 roku przez bp. Herberta Bednorza. 
22 lipca 1929 roku w Brzezinach Śląskich oddano do użytku Zakład Opieki Społecznej św. Antoniego, a 17 lutego 1930 roku zaczęły prowadzić go Siostry Jadwiżanki. W 1997 roku opiekę nad tym domem przejęło miasto Piekary Śląskie, został rozszerzony zakres udzielanej opieki. 
22 lipca 1937 roku arcybiskup Adam Sapieha ofiarował parafii relikwie bł. Bronisławy. 1 listopada 1939 parafię objął ks. dr Herbert Bednorz – późniejszy biskup katowicki. Po zakończeniu drugiej wojny światowej na cmentarzu staraniem parafii powstało pomnik ofiar drugiej wojny światowej. Parafia obecnie liczy 4670 katolików.

</doc>
<doc id="550351" url="https://pl.wikipedia.org/wiki?curid=550351" title="Juan Vicente Gómez">
Juan Vicente Gómez

Juan Vicente Gómez Chacón (ur. 24 lipca 1857 w La Mulera, zm. 17 grudnia 1935 w Maracay) – wenezuelski wojskowy, generał, prezydent-dyktator Wenezueli, bliski współpracownik Cipriana Castro (wiceprezydent w jego rządzie). 
W 1908 przejął władzę przy pomocy Amerykanów. Stworzył jeden z najbardziej represyjnych systemów dyktatorskich w Ameryce Południowej. Z powodu wspomnianych represji według prześladowanych przez niego osób obietnice z jego hasła "Pokoju, Jedności i Pracy " można było znaleźć na cmentarzach (pokój) w więzieniach (jedność) i przymusowych robotach (pracę).

</doc>
<doc id="550355" url="https://pl.wikipedia.org/wiki?curid=550355" title="Metoda Fridrich">
Metoda Fridrich

Metoda Fridrich (nazywana również metodą CFOP) – opracowana przez Jessicę Fridrich, najpopularniejsza metoda układania Kostki Rubika na czas (tzw. Speedcubing).
Układanie składa się z czterech etapów:
O ile pierwsza faza, czyli „cross” nie wymaga specjalnych algorytmów i polega bardziej na wyobraźni przestrzennej układającego, to następne fazy wymagają nauki kilku-kilkunastoruchowych przekształceń dla wszystkich możliwych ustawień kostki (F2L – 41 algorytmów, OLL – 57 algorytmów, PLL – 21 algorytmów). W założeniach ułożenie kostki metodą Fridrich powinno zajmować średnio 11-14 sekund (56 ruchów). Układający traci z reguły czas na rozpoznanie i przypominanie algorytmu czy obracanie kostką. Do układania kostki metodą Fridrich zaleca się wybrać stałe ustawienie krzyża („crossa” od którego zaczynamy układanie), najpopularniejsze jest układanie krzyża u dołu i z lewej lub prawej strony kostki. Ze względu na swoją elastyczność metoda Fridrich jest często mieszana z innymi metodami np. LBL.

</doc>
<doc id="550357" url="https://pl.wikipedia.org/wiki?curid=550357" title="Perflubron">
Perflubron



</doc>
<doc id="550358" url="https://pl.wikipedia.org/wiki?curid=550358" title="Aleksandrów (Białołęka)">
Aleksandrów (Białołęka)

Aleksandrów – osiedle w północno-wschodniej części Warszawy, w dzielnicy Białołęka.
Opis.
Jest to małe osiedle przy granicy z osiedlem Bródno-Podgrodzie na Targówku. Sąsiaduje także z osiedlami: Żerań Wschodni, Konstantynów, Białołęka Szlachecka, Brzeziny i Annopol. Miejski System Informacji nie uwzględnia jednak istnienia tego osiedla i jego teren włączony w teren sąsiednich osiedli. Osiedle skupia się głównie między ulicami: Białołęcką, Wielkiego Dębu, Ojca Aniceta (do 2007 północny odcinek ul. Świętego Wincentego), Toruńską.
Jeszcze w pierwszej połowie XX w. Aleksandrów był podwarszawską wsią. W 1951 został włączony do granic Warszawy wraz z innymi sąsiadującymi wsiami.

</doc>
<doc id="550360" url="https://pl.wikipedia.org/wiki?curid=550360" title="Choroba Pageta kości">
Choroba Pageta kości

Choroba Pageta kości (łac. "osteitis deformans") – przewlekła choroba układu kostnego, która charakteryzuje się występowaniem co najmniej jednego ogniska nieprawidłowego tworzenia kości przez osteoblasty, poprzedzone nasiloną reabsorpcją kości przez osteoklasty.
Historia.
Nazwa choroby została nadana na cześć brytyjskiego chirurga Jamesa Pageta, który w roku 1877 po raz pierwszy opisał to schorzenie.
Objawy i przebieg.
Przebieg może być bezobjawowy lub towarzyszą tej chorobie ból kości, złamanie
i/lub zniekształcenie kości, rzadko przemiana nowotworowa. Objawy choroby występują najczęściej w średnim lub podeszłym wieku.
Najczęstsze miejsca występowania ognisk chorobowych:
Choroba Pageta zwiększa ryzyko rozwinięcia kostniakomięsaka.
Etiologia.
Przyczyna choroby jest nieznana. Badając dwie spokrewnione grupy osób badacze zidentyfikowali gen, który prawdopodobnie mógłby zwiększać skłonność do tej choroby. W osteoklastach, pochodzących ze zmienionych chorobowo kości, zauważono obecność wirusowych ciałek wtrętowych, które przypominały twory w RNA paramiksowirusów, takich jak wirus odry, nosówki i wirus oskrzelowy RSV "(respiratory syncytial virus)".
Epidemiologia.
Częściej chorują mężczyźni (2:1). Największą zachorowalność notuje się w: Wielkiej Brytanii, Nowej Zelandii, Australii, Ameryce Północnej i Europie Zachodniej.
W Stanach Zjednoczonych choruje ok. 1% populacji.
Bardzo rzadko występuje młodzieńcza postać choroby Pageta, o dziedziczeniu autosomalnym recesywnym, gdzie niedobór osteoprotegeryny powoduje od urodzenia przyśpieszony obrót kostny.
Rozpoznanie.
Badania wykorzystywane w diagnostyce choroby Pageta:

</doc>
<doc id="550362" url="https://pl.wikipedia.org/wiki?curid=550362" title="Leszek Bugajski">
Leszek Bugajski

Leszek Bugajski (ur. 30 stycznia 1949 w Dąbrowie Górniczej) – polski krytyk literacki, publicysta. Redaktor czasopism literackich, m.in. kierownik działu literackiego tygodnika „Życie Literackie” (1981–1989), redaktor naczelny miesięcznika „Twórczość” (1997–1999)
Życiorys.
Urodził się w rodzinie inteligenckiej. Po ukończeniu w 1966 Liceum Ogólnokształcącego im. S. Żeromskiego rozpoczął pracę w Hucie im. Feliksa Dzierżyńskiego w Dąbrowie Górniczej. W 1967 podjął studia na Wydziale Obrotu Towarowego Wyższej Szkoły Ekonomicznej w Krakowie i ukończył je w 1973. W latach 1972–1974 studiował na Wydziale Filozoficznym Uniwersytetu Jagiellońskiego w Krakowie.
Debiutował jako krytyk literacki w piśmie „Współczesność” w 1971 recenzją książek Priestleya: "Londyn" i "Poza miastem" pt. "Pochwała hedonizmu".
Współpracował i publikował w licznych czasopismach literackich, m.in.: „Twórczość”, „Kultura”, „Literatura”, „Miesięcznik Literacki”, „Odra”, „Wiadomości Kulturalne”. W latach 1981–1989 był kierownikiem działu literackiego pisma „Życie Literackie”. Redaktor w czasopiśmie „Pismo Literacko-Artystyczne” (1983–1988). Od 1988 był kierownikiem działu krytyki pisma „Twórczość”, a następnie jego redaktorem naczelnym (1997–1999). Członek rady redakcyjnej serii wydawniczej „Nowa Proza Polska” (od 1992). Był ponadto redaktorem w pismach: „Nie z tej Ziemi” (1990–1995) i „Czwarty Wymiar” (1996–1997). Od 1997 był redaktorem działu literackiego miesięcznika „Playboy” (edycja polska). Od 2005 do sierpnia 2014 był zastępcą szefa działu kultury w polskiej edycji „Newsweeka”, następnie przeszedł na emeryturę, ale w dalszym ciągu współpracował z pismem, pisząc dla niego krótkie teksty. W sierpniu 2015 został sekretarzem redakcji tygodnika „Wprost”, pozostał w redakcji także po zaprzestaniu wydawania pisma w wersji papierowej.
Był kierownikiem pracowni prasowej Akademii Humanistycznej w Pułtusku.
Członek Związku Literatów Polskich (1977–1983 i od 1983), w tym członek Zarządu Oddziału Krakowskiego 1983–1988, wiceprezes Zarządu Głównego 1990–1993, przewodniczący Komisji Kwalifikacyjnej (od 1990), Stowarzyszenia Pisarzy Polskich, Górnośląskiego Towarzystwa Literackiego (od 1993), Rady Fundacji Wspierania Muzeum Etnograficznego w Warszawie (od 1999).
Jest autorem książek krytycznoliterackich, scenariuszy filmów telewizyjnych (m.in. do serialu "Portrety współczesnej prozy polskiej" 1994–1995), ok. 1500 artykułów, felietonów i recenzji.
Mieszka w Brwinowie pod Warszawą.

</doc>
<doc id="550363" url="https://pl.wikipedia.org/wiki?curid=550363" title="Konstantynów (Warszawa)">
Konstantynów (Warszawa)

Konstantynów – osiedle w północno-wschodniej części Warszawy, w dzielnicy Białołęka.
Niewielkie osiedle na Białołęce blisko granicy z Targówkiem. Sąsiaduje także z osiedlami: Żerań Wschodni, Białołęka Szlachecka, Brzeziny i Annopol. Miejski System Informacji nie uwzględnia jednak istnienia tego osiedla i jego teren włączony w teren sąsiednich osiedli. Konstantynów leży przy Kanale Żerańskim.
Jeszcze w pierwszej połowie XX w. Konstantynów był podwarszawską wsią. W 1951 r. wraz z sąsiednimi wsiami został przyłączony do Warszawy.

</doc>
<doc id="550369" url="https://pl.wikipedia.org/wiki?curid=550369" title="Annopol (Warszawa)">
Annopol (Warszawa)

Annopol – osiedle w północno-wschodniej części Warszawy, w dzielnicy Białołęka.
Opis.
Sąsiaduje z osiedlami Żerań Wschodni i Aleksandrów. Mieszkańcom Warszawy nazwa "Annopol" znana jest m.in. z tablic informacyjnych tramwajów. Na Annopolu znajduje się pętla tramwajowa o tej samej nazwie i zatrzymuje się tu kilka linii warszawskich tramwajów.
Na terenie folwarku Marywil w 2 poł. XIX wieku wzniesiono tu fort XIV Twierdzy Warszawa, znany jako "Fort Marywil" lub "Pelcowizna". Zadaniem tego fortu była m.in. osłona trasy Kolei Nadwiślańskiej. Rozkazem o likwidacji Twierdzy Warszawa z dnia 31 stycznia 1909 roku dzieło to przeznaczone zostało do kasacji i latem 1913 roku zniszczone, jako jeden z nielicznych obiektów Twierdzy całkowicie.
W 1919 na terenie na północ od fortu przystąpiono do budowy Kanału Obwodowego, dokończonego po II wojnie światowej pod nazwą Kanał Żerański. Przy rozbiórce resztek fortu zatrudniano głównie bezrobotnych, co stanowiło dla nich często jedyne źródło utrzymania.
Na terenie pofortecznym należącym do Skarbu Państwa ulokowano osiedle dla bezrobotnych i bezdomnych o nazwie Annopol. Był to największy tego typu obiekt w Warszawie. Początki osiedla to rok 1927, było ono rozbudowywane do 1933 r. W 41 barakach o różnej konstrukcji osiedlono 810 rodzin, razem 3329 osób. Na terenie kolonii znajdował się wodociąg, kilka latarni gazowych, powstał tu także drewniany kościółek św. Marii Magdaleny. W jednym z 16 murowanych baraków znajdowało się 20 mieszkań jednoizbowych o powierzchni 17,25 m kwadratowych i o sionce o powierzchni 1,02 m kw każde. Środek osiedla stanowił plac Annopolski, a jedną z głównych ulic była Inowłodzka. W 1938 w 113 barakach mieszkało ok. 11–12 tys. ludzi. W 1944 osiedle częściowo uległo zniszczeniu w czasie walk o Pragę, rozebrane w latach 50. XX wieku, choć ostatnie baraki rozebrano dopiero w 1968 w czasie budowy osiedla na Bródnie.
W 1951 wraz z innymi wsiami Annopol został włączony do Warszawy, jako część dzielnicy Praga-Północ. Po wojnie zlokalizowano tutaj przemysł – działała tu m.in. Okręgowe Przedsiębiorstwo Przemysłu Mięsnego na Żeraniu (Zakłady Mięsne Annopol), Warszawskie Przedsiębiorstwo Budowy Mostów, Warszawska Fabryka Pomp. Współcześnie znajduje się tam zakład produkcyjny Coca-Cola Beverages Polska Sp. z o.o., a także kompleksy magazynowo-biurowe Żerań Park i Żerań Park II. Spółka Tramwaje Warszawskie planuje budowę na Annopolu piątej zajezdni tramwajowej w Warszawie.

</doc>
<doc id="550370" url="https://pl.wikipedia.org/wiki?curid=550370" title="Neurulacja">
Neurulacja

Neurulacja – proces mający miejsce podczas rozwoju embrionalnego (zarodkowego) kręgowców, zachodzący w stadium neuruli i polegający na wytworzeniu cewy nerwowej. Występuje po gastrulacji.
Wyróżnia się dwa typy neurulacji: pierwotną i wtórną. Neurulacja pierwotna rozpoczyna się od utworzenia z części ektodermy płytki nerwowej, który to proces indukują struna grzbietowa i organizator neurogenezy (u ssaków i ptaków węzeł Hansena). Potem następuje zmiana kształtu komórek płyty nerwowej (modulacja). Wydłużając się i zwężając formują parę fałdów nerwowych, pomiędzy którymi tworzy się rynienka nerwowa. Następnie para fałdów łączy się zamykając rynienkę i tworząc w ten sposób cewę nerwową. Ponadto brzegi płyty nerwowej stykając się tworzą grzebień nerwowy. Proces kończy się zamknięciem przedniego i tylnego otworu nerwowego na końcach cewy. W neurulacji wtórnej neuroektoderma wraz z niektórymi komórkami entodermy tworzy pasmo rdzeniowe (), które następnie ulega zgęstnieniu i podziałowi, formując szereg jam. Cewa nerwowa powstaje przez łączenie się tychże jam we wspólny neurocel.
U ryb cewa nerwowa formuje się na drodze neurulacji wtórnej. U płazów i gadów cała cewa tworzy się przez neurulację pierwotną, a zamknięcie rynienki nerwowej następuje jednocześnie na całej jej długości. U ptaków i ssaków występują oba typy neuralcji. Na drodze neurulacji pierwotnej tworzy się przednia i środkowa część cewy, z której formuje się mózgowie i przednia część kręgosłupa. U ssaków zamykanie rynienki zaczyna się w środkowej jej części i stamtąd kontynuowane jest ku obu końcom, podczas gdy u ptaków zamykanie zaczyna się w jej części przedniej i kontynuowane jest ku tyłowi. Na drodze neurulacji wtórnej powstaje tylna część odcinka krzyżowego oraz odcinek ogonowy cewy nerwowej. Ostatecznie odcinki powstałe na drodze obu typów neuralcji łączą się w jedną cewę
Czas embriogenezy, w którym rozpoczyna się i kończy neurulacja różni się pomiędzy gatunkami, a ponadto u gatunków jajorodnych duży wpływ ma tu temperatura inkubacji. U człowieka neurulacja pierwotna zachodzi w trzecim i czwartym tygodniu ciąży, a neurulacja wtórna w piątym i szóstym tygodniu.

</doc>
<doc id="550371" url="https://pl.wikipedia.org/wiki?curid=550371" title="Osseina">
Osseina

Osseina, osseomukoid () – organiczna substancja międzykomórkowa tkanki kostnej, zapewniająca kości elastyczność i wytrzymałość. Jest wydzielana przez osteoblasty. Zawiera włókna kolagenu (I typu), białka niekolagenowe (osteonektyna, osteokalcyna), proteoglikany i mukopolisacharydy.
Jest przesycona solami mineralnymi (głównie wapnia, fosforu i magnezu). W procesie mineralizacji przekształca się w blaszki kostne.

</doc>
<doc id="550374" url="https://pl.wikipedia.org/wiki?curid=550374" title="Robert Fico">
Robert Fico

Robert Fico (ur. 15 września 1964 w Topolczanach) – słowacki polityk i prawnik, poseł do Rady Narodowej, założyciel i lider partii SMER, premier Słowacji w latach 2006–2010 i 2012–2018.
Życiorys.
W latach 1982–1986 studiował na Wydziale Prawa Uniwersytetu Komeńskiego w Bratysławie, następnie kształcił się na studiach doktoranckich z dziedziny prawa kryminalnego w Instytucie Państwa i Prawa Słowackiej Akademii Nauk (1988–1992). Obronił pracę doktorską na temat kary śmierci w Czechosłowacji, habilitował się w 2002. Jest autorem publikacji naukowych z dziedziny prawa kryminalnego oraz praw człowieka.
W 1986 został zatrudniony w instytucie prawa przy słowackim ministerstwie sprawiedliwości, od 1992 do 1995 był jego wicedyrektorem. W latach 1994–2000 reprezentował rząd Słowacji przed Europejskim Trybunałem Prawa Człowieka i Europejską Komisją Praw Człowieka.
W latach 1987–1990 należał do Komunistycznej Partii Czechosłowacji. W 1992 po raz pierwszy uzyskał mandat posła do Rady Narodowej, reelekcję uzyskiwał w 1994, 1998, 2002, 2006, 2010 i 2012. Przez trzy kadencje był członkiem komisji konstytucyjnej (1992–2002), a także przewodniczącym podkomisji ds. więziennictwa (1995–2003). W latach 2002–2006 zasiadał w komisji praw człowieka, mniejszości narodowych i praw kobiet. Był członkiem słowackiej delegacji do Zgromadzenia Parlamentarnego Rady Europy (1994–2005) oraz jej przewodniczącym (1999–2001). Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej.
W latach 1994–1996 stał na czele klubu parlamentarnego Partii Lewicy Demokratycznej (SDĽ), był także wiceprzewodniczącym tego ugrupowania (1996–1999). W 1999 założył własną partię o charakterze socjaldemokratycznym SMER, zostając jej przewodniczącym, a także przewodniczącym frakcji parlamentarnej.
W 2006 jego ugrupowanie wygrało wybory parlamentarne. Robert Fico zawarł koalicję z L’S-HZDS Vladimíra Mečiara i Słowacką Partią Narodową Jána Sloty (na skutek sojuszu z nacjonalistami SMER został czasowo zawieszony w prawach członkowskich w Partii Europejskich Socjalistów). 4 lipca 2006 objął urząd premiera Słowacji. W 2010 jego partia ponownie zwyciężyła w wyborach parlamentarnych, jednak nie zdobyła większości miejsc w parlamencie. 14 czerwca 2010 prezydent Słowacji Ivan Gašparovič powierzył mu zadanie sformowania nowego rządu. Nie zdołał jednak utworzyć koalicji i 23 czerwca 2010 zrezygnował z misji. 8 lipca 2010 złożył na ręce prezydenta swoją dymisję. Na stanowisku premiera zastąpiła go Iveta Radičová, która stanęła na czele prawicowej koalicji czterech partii politycznych będących wcześniej w opozycji.
W 2012 jego partia wygrała przedterminowe wybory parlamentarne, rozpisane po rozpadzie centroprawicowej koalicji rządowej. SMER zdobył w nich bezwzględną większość mandatów w parlamencie, będąc w stanie samodzielnie utworzyć rząd. 4 kwietnia 2012 Robert Fico ponownie objął urząd premiera Słowacji. Jego nowy gabinet uzyskał wotum zaufania 15 maja 2012.
W grudniu 2013 ogłosił swój start w wyborach prezydenckich w 2014. Robert Fico wygrał pierwszą turę głosowania, zdobywając 28,0% głosów. W drugiej turze przegrał jednak z niezależnym kandydatem Andrejem Kiską, otrzymując 40,6%.
W wyborach parlamentarnych w 2016 Robert Fico ponownie uzyskał mandat posła do Rady Narodowej. Jego ugrupowanie zwyciężyło w tym głosowaniu, jednak utraciło większość w parlamencie. Nową umowę koalicyjną z partią SMER podpisały Słowacka Partia Narodowa, Most-Híd i SIEŤ. Robert Fico pozostał na urzędzie premiera – 23 marca 2016 został zaprzysiężony jego trzeci rząd.
15 marca 2018, po skandalu związanym z zabójstwem dziennikarza Jána Kuciaka, podał się do dymisji, która została przyjęta przez prezydenta Andreja Kiskę. Zakończył urzędowanie 22 marca, gdy zaprzysiężono nowy gabinet. Robert Fico pozostał na czele swojej partii, która w 2020 zajęła w wyborach drugie miejsce. Utrzymał wówczas mandat deputowanego na kolejną kadencję. W maju 2022 parlament nie wyraził zgody na uchylenie jego immunitetu w związku z postępowaniem karnym o zawiązanie zorganizowanej grupy przestępczej.
Życie prywatne.
Robert Fico jest żonaty ze Svetlaną, ma syna Michala.

</doc>
<doc id="550377" url="https://pl.wikipedia.org/wiki?curid=550377" title="Hrabstwo Genesee (Nowy Jork)">
Hrabstwo Genesee (Nowy Jork)

Genesee – hrabstwo (ang. "county") w stanie Nowy Jork w USA. Populacja wynosi 60 370 mieszkańców (stan według spisu z 2000 r.).
Powierzchnia hrabstwa wynosi 1283 km². Gęstość zaludnienia wynosi 47 osób/km².
Hrabstwo Genesee leży we wschodniej części stanu Nowy Jork. 

</doc>
<doc id="550378" url="https://pl.wikipedia.org/wiki?curid=550378" title="Brzeziny (Warszawa)">
Brzeziny (Warszawa)

Brzeziny – osiedle i obszar MSI w północno-wschodniej części Warszawy, w dzielnicy Białołęka.
Opis.
Osiedle znajduje się przy granicy z Targówkiem. Sąsiaduje także z osiedlami: Grodzisk, Lewandów, Aleksandrów i Białołęka Szlachecka. Osiedle znajduje się po obu stronach ulicy Ostródzkiej, między Kanałem Bródnowskim a ul. Głębocką. 
Jeszcze w pierwszej połowie XX wieku Brzeziny były podwarszawską wsią. W 1951 zostały włączone do Warszawy.
W Brzezinach przy ulicy Kamykowej znajdują się ruiny cmentarza kolonistów niemieckich, którzy osiedlali się w tych rejonach w XIX wieku.

</doc>
<doc id="550380" url="https://pl.wikipedia.org/wiki?curid=550380" title="Jądrzak">
Jądrzak

Jądrzak (łac. "androblastoma") – guz jajnika wydzielający zarówno męskie jak i żeńskie hormony płciowe, mogący powodować wirylizację u kobiet i przedwczesne dojrzewanie płciowe u dzieci.
Zbudowany jest z różnej ilości oraz różnych stadiów dojrzałości komórek przypominających komórki Sertolego oraz Leydiga. Guzy te w 75% mają zdolność syntetyzowania hormonów, to znaczy estrogenów, progestagenu, androgenów, a nawet kortyzolu. Dzięki tej zdolności dają objawy defeminizacji oraz maskulinizacji, nadmiernego dojrzewania płciowego u dziewczynek lub mogą przebiegać z zespołem Cushinga.

</doc>
<doc id="550381" url="https://pl.wikipedia.org/wiki?curid=550381" title="Androblastoma">
Androblastoma



</doc>
<doc id="550385" url="https://pl.wikipedia.org/wiki?curid=550385" title="Teoria cech">
Teoria cech

Teorie cech — w psychologii osobowości jest to podejście zmierzające do opisania osobowości w kategoriach cech — względnie stałych, charakterystycznych dla jednostki, zgeneralizowanych tendencji do określonych zachowań, emocji i sądów, przejawiających się w różnych sytuacjach. Tak rozumiana cecha ma charakter latentny — nie można jej bezpośrednio zaobserwować, posiada status zmiennej pośredniczącej między bodźcem a reakcją.
Teorie cech nastawione są na odkrywanie różnic indywidualnych, rezygnują natomiast z odkrywania mechanizmów osobowości. Badania w tym paradygmacie zmierzają do wyodrębnienia za pomocą analizy czynnikowej podstawowych, nieredukowalnych czynników, stworzenia narzędzi do ich pomiaru (testy osobowości) oraz ustalenia korelatów z innymi cechami indywidualnymi.
Historia.
Gordon Allport stał się pionierem w zakresie badań nad cechami. Te wczesne odkrycia są postrzegane jako początek nowoczesnych badań psychologicznych na temat osobowości.
Później opracowano szeroką gamę alternatywnych teorii i skal, w tym:

</doc>
<doc id="550386" url="https://pl.wikipedia.org/wiki?curid=550386" title="Liczba Knudsena">
Liczba Knudsena

Liczba Knudsena – jedna z bezwymiarowych liczb podobieństwa stosowanych w mechanice płynów. Jej wartość służy jako podstawowe kryterium stosowalności równań mechaniki płynów. Liczba ta nazwana jest na cześć duńskiego fizyka Martina Knudsena (1871–1949).
Definicja.
Charakterystyczna długość L.
W większości zjawisk transportu płynu można określić tzw. długość charakterystyczną formula_1 określającą (minimalną) skalę długości, na jakiej obserwuje się znaczące różnice w parametrach makroskopowych przepływu. Wielkość ta ma charakter umowny i zależy od konkretnego zjawiska – dla opływu jako formula_1 można przyjąć średnicę (lub promień) opływanego obiektu; dla przepływu przez kanał jako formula_1 można przyjąć jego średnicę (w największym przewężeniu). Należy podkreślić, że różni autorzy mogą stosować nieco inne definicje formula_4 szczególnie dla przepływów w skomplikowanych geometriach (np. w substancjach porowatych), dlatego wielkość ta nie ma jednoznacznie określonej wartości.
Definicja liczby Knudsena.
Po ustaleniu wartości długości charakterystycznej formula_4
liczbę Knudsena (oznaczaną literami formula_6) definiuje się jako iloraz
gdzie:
Liczba Knudsena dla gazu idealnego.
W przypadku gazu doskonałego wzór powyższy prowadzi do:
gdzie:
Zastosowania.
W kinetycznej teorii gazów liczba Knudsena służy jako parametr rozwinięcia perturbacyjnego Chapmana-Enskoga, które po odrzuceniu składników wyższego rzędu prowadzi do równań Naviera-Stokesa. Oznacza to, że warunkiem na to, by płyn można było traktować jako ośrodek ciągły, jest dostatecznie mała wartość liczby Knudsena. W praktyce jako wartość graniczną przyjmuje się formula_15 – jeżeli formula_6 nie przekracza tej wielkości, to płyn można traktować jako ośrodek ciągły opisywany równaniami Naviera-Stokesa. W przeciwnym wypadku do opisu transportu należy zastosować metody fizyki statystycznej.
Ponieważ średnia droga swobodna cząsteczek powietrza w warunkach normalnych wynosi 6,21·10−8 m, w większości przypadków praktycznych liczba Knudsena jest bardzo mała, w związku z czym przepływ można opisywać równaniami mechaniki płynów. Wyjątek stanowią zjawiska transportu w silnie rozrzedzonych gazach (np. w egzosferze), w ośrodkach mikroporowatych (przepływ Knudsena) i zjawiska zachodzące w normalnych przepływach w bardzo cienkiej warstwie przypowierzchniowej.

</doc>
<doc id="550389" url="https://pl.wikipedia.org/wiki?curid=550389" title="Rainer Holzschuh">
Rainer Holzschuh

Rainer Holzschuh (ur. 17 czerwca 1944 w Bad Kissingen, zm. 7 października 2021) – niemiecki dziennikarz.
W latach 1983–1988 był rzecznikiem prasowym "Deutscher Fußball-Bund". Od 1988 był redaktorem naczelnym „Kickera”. Od 1990 do 2000 był prezydentem ESM.

</doc>
<doc id="550391" url="https://pl.wikipedia.org/wiki?curid=550391" title="Paweł Pawluk">
Paweł Pawluk

Paweł Pawluk, właśc. Paweł Michnowicz But (ukr. "Павло Михнович", "Павло Бут" zm. 1638 w Warszawie) – hetman kozacki, przywódca powstania kozaków i chłopów w 1637.
Życiorys.
Niewiele wiadomo o życiu Pawła Pawluka. Na arenę wielkich wydarzeń wkroczył w 1635, biorąc udział w czasie powstania kozackiego Iwana Sulimy w ataku na twierdzę Kudak. Pochwycony, został skazany na karę śmierci, a wyrok miał zostać wykonany w Warszawie, jednak za wstawiennictwem kanclerza wielkiego koronnego Tomasza Zamoyskiego został uwolniony.
W 1637 wziął udział w wyprawie chana krymskiego przeciw Imperium osmańskiemu. W tym samym roku rozpoczął chłopsko-kozackie powstanie przeciw polskiemu panowaniu. Został rozbity w bitwie pod Kumejkami, ale udało mu się jeszcze z resztką mu wiernych ludzi połączyć się z oddziałami Dymitra Huni. Pod Borowicą (niedaleko Czerkas) większość powstańców jednak skapitulowała.
Po kapitulacji powstańców w Borowice 20 grudnia Pawluk wpadł w ręce hetmana Mikołaja Potockiego, bo część Kozaków zgodziła się udzielić ?zapewnieniam?królewskiego przedstawiciela, prawosławnego szlachcica Adama Kisiela. Ten ostatni twierdził, że król skorzysta wobec rebeliantów z prawa łaski, a Kozacy, którzy uznawali autorytet i ufali słowu Kisiela, zgodzili się wydać swoich przywódców.
Jednak na Sejmie w lutym 1638 szlachta znieważyła zarówno króla, jak i Kisiela, który w swoim przemówieniu przypominał, że w przeciwnym razie rebelianci walczyliby na śmierć i życie. Niektórzy posłowie proponowali nałożenie Pawlukowi na głowę rozpalonej korony i danie mu do rąk rozpalonego berła. Przypomnienie Kisiela o dobrowolnym poddaniu się Pawluka nie zostało wzięte pod uwagę. W ten sposób król został ośmieszony.
W 1638 roku wykonano w Warszawie na nim i na innych przywódcach wyroki śmierci (ścięcie głów, nabicie na pal).

</doc>
<doc id="550392" url="https://pl.wikipedia.org/wiki?curid=550392" title="Songs About Jane">
Songs About Jane

Songs About Jane to debiutancki album zespołu Maroon 5. W krótkim czasie utwory z tego albumu stały się hitami na światowych listach przebojów.

</doc>
<doc id="550393" url="https://pl.wikipedia.org/wiki?curid=550393" title="Guz">
Guz



</doc>
<doc id="550395" url="https://pl.wikipedia.org/wiki?curid=550395" title="Płyn barotropowy">
Płyn barotropowy

Płyn barotropowy - płyn, którego gęstość jest stała lub zależna tylko od ciśnienia. Przybliżenie płynu barotropowego jest używane w fizyce atmosfery, oceanografii czy też w astrofizyce.
Płyn niespełniający warunku barotropowości nazywa się płynem baroklinowym.
Gęstość wielu cieczy, dla przykładu wody jest prawie stała i stosunkowo nieznacznie zależy od temperatury i zasolenia. Gęstość gazów w tym i powietrza, ogólnie nie spełnia warunków barotropowości, ale jeżeli powierzchnie o jednakowej temperaturze są równoległe do powierzchni o jednakowym ciśnieniu, to atmosfera jest barotropowa. W wielu rodzajach przepływów założenie to jest spełnione lub przyjmowane jako założenie modelu. Przykładem jest zastosowanie zasady wirowości potencjalnej w przybliżeniu barotropowym opisującym fale Rossby’ego w atmosferze.

</doc>
<doc id="550396" url="https://pl.wikipedia.org/wiki?curid=550396" title="Vereinigung der kommunalen Arbeitgeberverbände">
Vereinigung der kommunalen Arbeitgeberverbände

Vereinigung der kommunalen Arbeitgeberverbände (skrót: VKA, pol. Zrzeszenie Komunalnych Organizacji Pracodawców) – niemiecka organizacja pracodawców, federacja komunalnych jednostek administracji i zakładów. Reprezentuje interesy pracodawców zatrudniających ok. 2 miliony pracowników.
Organizacja.
Siedzibą organizacji mieści się we Frankfurcie n. Menem. Kierownikami zarządu są: Manfred Hoffmann i Gerhard Kappius. Prezydentem VKA jest monachijski radny Thomas Böhle.
Układy zbiorowe.
VKA spełnia ważną rolę jako partner dialogu ze związkami zawodowymi; była lub nadal jest stroną następujących znaczących układów zbiorowych pracy zawieranych dla pracowników niemieckich służb publicznych:

</doc>
<doc id="550397" url="https://pl.wikipedia.org/wiki?curid=550397" title="Carl Legien">
Carl Legien

Carl Legien (ur. 1 grudnia 1861 w Malborku, zm. 26 grudnia 1920 w Berlinie) – niemiecki związkowiec i działacz polityczny.
W roku 1885 Legien wstąpił do SPD, a w 1886 zaangażował się w ruchu związkowym. Pod jego przewodnictwem w roku 1887 powstało Zrzeszenie Tokarzy Niemiec ("Vereinigung der Drechsler Deutschlands"). W roku 1889 Legien wziął udział w międzynarodowym kongresie socjalistów w Paryżu, który zakończył się powstaniem Drugiej Międzynarodówki. 
Od roku 1890 przewodniczący niemieckiej Generalnej Komisji Związków Zawodowych ("Generalkommission der Gewerkschaften"). W roku 1913 został prezydentem Międzynarodowego Zrzeszenia Związków Zawodowych, a w roku 1919 przewodniczącym Powszechnego Niemieckiego Zrzeszenia Związków Zawodowych.
Po zakończeniu I wojny światowej Legien uczestniczył we wspólnej inicjatywie przedsiębiorców i robotników, tzw. Centralnej Grupie Roboczej ("Zentralarbeitsgemeinschaft"), gdzie był – wraz z Hugo Stinnesem – głównym twórcą porozumienia, później ochrzczonego od ich nazwisk Porozumieniem Stinnesa i Legiena ("Stinnes-Legien-Abkommen"), w którym po raz pierwszy w Niemczech oficjalnie uznano pełną wolność tworzenia i działania związków zawodowych, potwierdzoną następnie w Konstytucji Republiki Weimarskiej, oraz wprowadzono ośmiogodzinny dzień pracy.
W roku 1920 Legien zorganizował strajk generalny przeciwko puczowi Kappa.
W marcu 1920 Friedrich Ebert zaproponował mu utworzenie rządu, Legien jednak odmówił.
W latach 1893 - 1898 oraz 1903 - 1920 Legien był deputowanym do Reichstagu.

</doc>
<doc id="550399" url="https://pl.wikipedia.org/wiki?curid=550399" title="Płyn baroklinowy">
Płyn baroklinowy



</doc>
<doc id="550401" url="https://pl.wikipedia.org/wiki?curid=550401" title="Hrabstwo Orleans (Nowy Jork)">
Hrabstwo Orleans (Nowy Jork)

Orleans – hrabstwo (ang. "county") w stanie Nowy Jork w USA. Populacja wynosi 44 171 mieszkańców (stan według spisu z 2000 r.).
Powierzchnia hrabstwa wynosi 2117 km². Gęstość zaludnienia wynosi 161 osób/km².
Hrabstwo Orleans leży we wschodniej części stanu Nowy Jork. Hrabstwo Orleans sąsiaduje z:

</doc>
<doc id="550427" url="https://pl.wikipedia.org/wiki?curid=550427" title="Pieśń Nibelungów">
Pieśń Nibelungów



</doc>
<doc id="550512" url="https://pl.wikipedia.org/wiki?curid=550512" title="Małgorzata Burgundzka">
Małgorzata Burgundzka

Małgorzata Burgundzka (fr. "Marguerite de Bourgogne"), (ur. 1290, zm. 30 kwietnia 1315 w Château-Gaillard) – księżniczka burgundzka, królowa Nawarry od 1305 r. i królowa Francji od 1314 roku jako pierwsza żona Ludwika X Kłótliwego, córka Roberta II i Agnieszki Francuskiej.
Życiorys.
Małgorzata była córką księcia Burgundii Roberta II i jego żony Agnieszki, królewny francuskiej (najmłodszej córki króla Ludwika IX Świętego). Miała siedmioro rodzeństwa, m.in. Odona IV i Joannę Kulawą. 
W 1305 roku poślubiła następcę tronu Francji i króla Nawarry, 16-letniego Ludwika Kłótliwego. Małgorzata jako wnuczka Ludwika Świętego była spokrewniona ze swoim mężem, dla którego zmarły król był pradziadem. 7 lat po ślubie na świat przyszło jedyne dziecko Ludwika i Małgorzaty, Joanna. 
W 1314 roku Małgorzata wraz z żonami pozostałych synów króla Filipa IV Pięknego: siostrami Joanną Burgundzką i Blanką Burgundzką, została aresztowana z polecenia swego teścia. Małgorzata i Blanka zostały oskarżone o romans z rycerzami, braćmi d'Aunay. Schadzki kochanków miały odbywać się w wieży Nesle (sprawa przeszła do historii jako skandal w wieży Nesle) od 1311 roku. Filipa i Waltera d'Aunay poddano torturom a następnie skazano na śmierć przez kastrację, obdarcie ze skóry i spalenie. Małgorzatę i Blankę osadzono w Chateau-Gaillard, gdzie przebywały w bardzo trudnych warunkach. Joannę uznano za winną zatajenia prawdy o romansie swoich szwagierek i potraktowano łagodniej; zamknięto ją w zamku Dourdan na ponad pół roku. 
Wedle niektórych źródeł za ujawnieniem pozamałżeńskich relacji Małgorzaty i Blanki stała ich bratowa, królowa Anglii Izabela. Z uwagi na romans Małgorzaty na dworze królewskim pojawiły się podejrzenia, że jej córka Joanna, dotychczas uznawana za dziedziczkę Francji i Nawarry, jest bękartem. 
W listopadzie 1314 roku, po śmierci Filipa Pięknego, Małgorzata została królową Francji (nominalnie), jednak jej sytuacja pod żadnym względem się nie zmieniła. Ludwik X chciał unieważnienia małżeństwa, co mógłby uczynić jedynie papież - a w tym czasie na tronie papieskim był wakat, jako że skłóceni kardynałowie nie byli w stanie wybrać nowego papieża od kwietnia 1314 r., po śmierci Klemensa V. 
30 kwietnia 1315 roku w wieku 25 lat Małgorzata zmarła. Jej śmierć mogła być następstwem ciężkich warunków, w jakich była przetrzymywana albo morderstwa, być może z polecenia męża. 
Ludwik ożenił się powtórnie kilka miesięcy później z siostrą króla Węgier, Klemencją Węgierską. Nie doczekał narodzin syna Jana, którego w listopadzie 1316 roku urodziła jego druga żona. Noworodek żył tylko pięć dni. Po jego śmierci następnym królem został Filip V, ignorując prawa swojej bratanicy do tronu Francji i Nawarry. Brat Małgorzaty, Odo, wnioskował o uznanie go regentem na czas niepełnoletności Joanny, jednak bezskutecznie. Ostatecznie w 1328 roku Joanna otrzymała koronę Nawarry w zamian za zrzeczenie się praw do francuskiego tronu na rzecz kuzyna swego ojca i męża ciotki Joanny Kulawej (siostry Małgorzaty), Filipa VI. 

</doc>
<doc id="550519" url="https://pl.wikipedia.org/wiki?curid=550519" title="Osseomukoid">
Osseomukoid



</doc>
<doc id="550526" url="https://pl.wikipedia.org/wiki?curid=550526" title="STS-115">
STS-115

STS-115 (ang. "Space Transportation System") – misja promu Atlantis, której celem była rozbudowa Międzynarodowej Stacji Kosmicznej (ISS). Wahadłowiec dostarczył moduły kratownicy P3 i P4 oraz baterie słoneczne, które zostały podłączone do stacji. Był to dwudziesty siódmy lot Atlantisa i jego pierwszy start od blisko czterech lat. Prom przycumował ósmy raz do ISS i czternasty do stacji kosmicznej (sześć razy cumował do rosyjskiej stacji Mir). Wahadłowiec wystartował 9 września 2006 r. o godzinie 15:14:55 UTC (17:14:55 czasu polskiego) i wylądował po dwunastu dniach. Był to dopiero trzeci lot amerykańskiego promu kosmicznego po katastrofie wahadłowca Columbia (pierwsza misja konstrukcyjna ISS od trzech lat). Astronauci przeprowadzili trzy spacery kosmiczne, podczas których zainstalowali dwie nowe baterie słoneczne. Dodatkowo dostarczyli na orbitę i dołączyli do ISS dwa segmenty kratownicy, które umożliwią wózkowi MT poruszanie się na zewnątrz stacji. Była to sto szesnasta misja programu lotów wahadłowców.
Plan lotu.
9 września (15:14:55 UTC) – start z Centrum Lotów Kosmicznych imienia Johna F. Kennedy’ego
11 września (10:48:27 UTC) – dokowanie do Międzynarodowej Stacji Kosmicznej
12 września (09:17-15:43 UTC) – pierwszy spacer kosmiczny
13 września (09:05-16:16 UTC) – drugi spacer kosmiczny
15 września (10:00-16:42 UTC) – trzeci spacer kosmiczny
17 września (12:49:54 UTC) – odłączenie wahadłowca od Międzynarodowej Stacji Kosmicznej
21 września (10:21:30 UTC) – lądowanie w Centrum Lotów Kosmicznych imienia Johna F. Kennedy’ego

</doc>
<doc id="550531" url="https://pl.wikipedia.org/wiki?curid=550531" title="Cyjanamid">
Cyjanamid

Cyjanamid, H2N−CN lub CN2H2 – organiczny związek chemiczny, amid cyjanu, pochodna cyjanu, (CN)2. Z formalnego punktu widzenia jest to kwas, jednak o tak małej mocy, że jego roztwory wodne wykazują odczyn niemal obojętny.
W temperaturze pokojowej jest to biała, krystaliczna, silnie higroskopijna substancja. Zwykle jest sprzedawany w postaci roztworów wodnych, stabilizowanych kwasem fosforowym.
Cyjanamid jest silnie toksyczny, jego LD50 = 125 mg/kg. Jego pary i roztwory działają silnie drażniąco na oczy i skórę.
Sole cyjanamidu to cyjanamidki (lub cyjanamidy). Największe znaczenie przemysłowe ma cyjanamid wapnia, który bywa określany skróconą nazwą "cyjanamid".

</doc>
<doc id="550535" url="https://pl.wikipedia.org/wiki?curid=550535" title="Osteoid">
Osteoid



</doc>
<doc id="550548" url="https://pl.wikipedia.org/wiki?curid=550548" title="Dymitr Hunia">
Dymitr Hunia

Dymitr Tymofiejewicz Hunia (ukr. "Дмитро Тимошович Гуня", daty życia nieznane) – hetman kozacki, uczestnik powstania Pawluka i powstania Ostranicy.
Życiorys.
Niewiele o nim wiadomo. Wziął na pewno udział w powstaniu Pawluka. Brał udział w bitwie pod Kumejkami, po czym odłączywszy się od głównej armii, zorganizował nowe oddziały. Objąwszy kierownictwo powstania, mimo nadejścia posiłków ze strony Pawła Pawluka doprowadził do porażki pod Borowicą (niedaleko Czerkas). Większość jego armii skapitulowała, a on, wraz z Karpo Skidanem przedostał się na Sicz. W początkach 1638 roku z łatwością pobił tam oddziałek rotmistrza Mieleckiego, wysłanego dla pacyfikacji Kozaków. 
Na wiosnę tegoż 1638 roku wybuchł nowy zryw kozacki – powstanie Ostranicy. Hunia wziął w nim czynny udział. Po klęsce Ostrzanina pod Żowninem obrany został hetmanem kozaków nierejestrowych i wodzem powstania. Powstańców stać było jednak już tylko na utworzenie warownego taboru i wkrótce skapitulowali. Sam Hunia zbiegł do Rosji. 
W 1640 roku wziął jeszcze udział w pochodzie kozackim przeciw Turcji, jako jeden z jego głównych przywódców. Dalsze jego losy są nieznane. 

</doc>
<doc id="550558" url="https://pl.wikipedia.org/wiki?curid=550558" title="Obwód Razgrad">
Obwód Razgrad

Obwód Razgrad () – jedna z dwudziestu ośmiu jednostek administracyjnych Bułgarii. Stolicą obwodu jest miasto Razgrad. Region ma 2423 km² powierzchni i liczy około 132 740 mieszkańców. Dzieli się na siedem gmin.
Średnia roczna temperatura wynosi 11-12 °C.
Przez obwód przebiega międzynarodowa droga E 70 Ruse-Warna.
Skład etniczny.
Według danych z 2001 r. w obwodzie mieszkało 152 417 osób, z tego 67 069 Bułgarów (44,00%), 71 963 Turków (47,21%), 8733 Romów (5,72%) oraz 4652 osób innej narodowości (3,05%).

</doc>
<doc id="550567" url="https://pl.wikipedia.org/wiki?curid=550567" title="IV liga polska w piłce nożnej (grupa mazowiecka)">
IV liga polska w piłce nożnej (grupa mazowiecka)

Mazowiecka grupa IV ligi jest jedną z 18 grup IV ligi piłki nożnej w Polsce. Występuje w niej 18 drużyn z województwa mazowieckiego. Opiekunem rozgrywek jest Mazowiecki Związek Piłki Nożnej z siedzibą w Warszawie.
Sezon 2022/2023.
Od sezonu 2022/2023 ponownie w województwie mazowieckim jest jedna grupa IV ligi, która powstała razem z 2 grupami V ligi.
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce. Powstały wówczas dwie grupy mazowieckie w IV lidze - północna i południowa.
Sezon 2007/2008.
Sezon 2007/2008 był przygotowaniami pod reformę rozgrywek piłkarskich w Polsce - powstanie trzeciego szczebla centralnego spowodowało przesunięcie IV ligi na piąty poziom rozgrywkowy. Zwycięzca mazowieckiej grupy IV ligi walczył w barażach o prawo gry w II lidze w następnym sezonie. Drużyny z miejsc 2-5 uzyskały prawo do gry w III lidze w następnym sezonie, natomiast pozostałe zespoły "spadły" do nowej IV ligi.
Sezon 2006/2007.
Rozgrywki IV ligi grupy mazowieckiej w sezonie 2006/2007 rozpoczęły się 5 sierpnia 2006 roku. Mistrzem rundy jesiennej, która zakończyła się 12 listopada 2006 r. została drużyna Dolcana Ząbki, która również okazała się najlepsza w całych rozgrywkach i wywalczyła awans do III ligi.
Linki zewnętrzne.
Strona IV ligi mazowieckiej

</doc>
<doc id="550596" url="https://pl.wikipedia.org/wiki?curid=550596" title="Uczestnicy Grand Prix na żużlu">
Uczestnicy Grand Prix na żużlu

Lista zawiera wszystkich żużlowców, którzy w startowali w żużlowej Grand Prix od początku jej istnienia (tj. od 1995).
Uwaga! Na liście znajdują się jedynie ci zawodnicy, którzy wystartowali w Grand Prix minimum jeden bieg – na liście brak żużlowców stanowiących „rezerwy toru” (wyjątek: chyba że wystartował w Grand Prix).
"Stan na 18 marca 2022"

</doc>
<doc id="550605" url="https://pl.wikipedia.org/wiki?curid=550605" title="Tytan Częstochowa">
Tytan Częstochowa

Tytan Częstochowa – polska męska drużyna koszykarska.
Historia.
8 stycznia 1994 część działaczy i członków wielosekcyjnego Robotniczego Klubu Sportowego Skra Częstochowa postanowiła założyć własny, autonomiczny klub. Na zebraniu założycielskim powstało nowe, wyłącznie koszykarskie stowarzyszenie, a członkowie założyciele nadali mu nazwę Klub Sportowy Iskra Częstochowa. Drużyna występuje pod nazwą Sportowiec Częstochowa, ponieważ w 2006 roku Autonomiczna Sekcja Koszykówki Sportowiec Częstochowa przejęła miejsce i tradycje po zlikwidowanym KS Iskra Częstochowa. Po sezonie 2006/2007 drużyna nie otrzymała zgody od PZKosz na zamianę miejscami z zespołem z II ligi, co spowodowało upadek koszykówki w Częstochowie. Drużyna ostatecznie wystartowała w nowym sezonie w III lidze ponownie pod nazwą Tytan Częstochowa. Po jednym sezonie wywalczyła awans do II ligi.
Nazwy.
Iskra Częstochowa, CTL Częstochowa, Techmet Częstochowa, Techmet Wykromet Częstochowa, Tytan Częstochowa, Sportowiec Częstochowa (od sezonu 2007/2008 ponownie pod nazwą Tytan)
Skład.
dyrektor klubu: Bartłomiej Saran

</doc>
<doc id="550623" url="https://pl.wikipedia.org/wiki?curid=550623" title="Iskra Częstochowa">
Iskra Częstochowa



</doc>
<doc id="550693" url="https://pl.wikipedia.org/wiki?curid=550693" title="Crosslinking">
Crosslinking

Crosslinking – wymiana bannerów i linków tekstowych między stronami WWW, mająca na celu zwiększanie oglądalności tych stron; wzajemne promowanie się stron.
Obecnie za umieszczenie nienaturalnych linków można otrzymać filtr.
Jest również jedną ze strategii pozyskiwania linków (tzw. backlinków) do domeny, w celu zwiększenia jej autorytetu oraz ruchu na stronie. Link building jest jednym z najważniejszych czynników pozycjonujących stronę internetową.

</doc>
<doc id="550735" url="https://pl.wikipedia.org/wiki?curid=550735" title="Hrabstwo Wyoming (Nowy Jork)">
Hrabstwo Wyoming (Nowy Jork)

Wyoming – hrabstwo (ang. "county") w stanie Nowy Jork w USA. Populacja wynosi 43 424 mieszkańców (stan według spisu z 2000 r.).
Powierzchnia hrabstwa wynosi 1545 km². Gęstość zaludnienia wynosi 28 osób/km².
Hrabstwo Wyoming leży we wschodniej części stanu Nowy Jork. Hrabstwo Wyoming sąsiaduje z następującymi hrabstwami:

</doc>
<doc id="550746" url="https://pl.wikipedia.org/wiki?curid=550746" title="Olga Brózda">
Olga Brózda

Olga Brózda (ur. 26 stycznia 1986 w Poznaniu) – polska tenisistka, medalistka mistrzostw Polski, profesjonalistka od 2002.
Kariera sportowa.
Finalistka turnieju ITF w Warszawie w sierpniu 2004, kiedy przegrała w finale z Natalią Kołat 4:6, 6:4, 6:3, ćwierćfinalistka z Dubrownika w roku 2004, w turniejach WTA Tour kwalifikacje w Warszawie – 2005 pierwsza runda z Gabrielą Navratilovą z Czech 3:6, 3:6, druga runda eliminacji w Puebli w Meksyku i druga runda eliminacji J&amp;S Cup 2006 (Renata Voráčová z Czech 6:2, 5:7, 6:0 i porażka z Emmanuelle Gagliardi ze Szwajcarii 1:6, 1:6). W 2006 roku osiągnęła finał w Olecku, ulegając jednak rozstawionej z dwójką Łotyszce Irinie Kuzminie.
W połowie kwietnia 2007 roku wygrała turniej ITF w Splicie. Na tym samym turnieju osiągnęła również mistrzostwo deblowe w parze z Natalią Kołat. Wcześniej triumfowała w deblu w Patras, razem ze Słowaczką Tvaroškovą. W turnieju J&amp;S Cup 2007 dotarła do drugiej rundy eliminacji, pokonując Łotyszkę Līgę Dekmeijere 1:6, 6:1, 6:3 i ulegając Słowaczce Jarmili Gajdošovej 6:0, 4:6, 6:7.
W lutym 2008 r. wygrała w hali Szczecińskiego Centrum Tenisowego halowe mistrzostwa Polski w tenisie (zarówno w singlu, jak i deblu w parze z Magdaleną Kiszczyńską). Z kolei w marcu 2008 roku wraz z drużyną AZS Poznań sięgnęła po złoto w Halowych Drużynowych Mistrzostwach Polski w Puszczykowie.
W połowie marca 2008 roku wygrała turniej ITF we francuskim Dijon z pulą nagród 10 tys. dolarów amerykańskich.
W 2015 roku została halową wicemistrzynią Polski w grze pojedynczej. W finale rozgrywek przegrała z Magdaleną Fręch 1:6, 3:6. W zawodach gry podwójnej razem z Anastasiją Szoszyną pokonały Magdalenę Fręch i Zuzannę Maciejewską 6:4, 6:2. W tym samym roku została wicemistrzynią Polski w grze pojedynczej. W finale przegrała z Magdaleną Fręch 3:6, 3:6. W zawodach gry mieszanej w parze z Janem Zielińskim wygrali finałowy pojedynek z Igą Odrzywołek i Mikołajem Jędruszczakiem wynikiem 7:6(6), 7:6(5).

</doc>
<doc id="550828" url="https://pl.wikipedia.org/wiki?curid=550828" title="Symbian (system operacyjny)">
Symbian (system operacyjny)



</doc>
<doc id="550867" url="https://pl.wikipedia.org/wiki?curid=550867" title="Karpo Skidan">
Karpo Skidan

Karpo Pawłowicz Skidan (ukr. "Карпо Павлович Скидан", zm. 1638) – pułkownik zaporoskich Kozaków nierejestrowych, uczestnik powstania Pawluka i powstania Ostranicy.
Jak o wielu innych Kozakach, tak i o nim niewiele można powiedzieć. Podczas powstania pod wodzą Pawła Pawluka był prawą ręką jego organizatora. W 1637 pełnił też funkcję emisariusza, organizującego pomoc dla powstania. Po bitwie pod Kumejkami brał jeszcze w walkach pod Borowicą, a potem uszedł na Sicz wraz z Dymitrem Hunią.
Kiedy wybuchło powstanie Ostranicy, znowu odgrywał rolę głównego współpracownika jego przywódcy. Ponownie został wysłany jako emisariusz powstańczy. Nie zdążył przysłać pomocy wtedy, gdy była ona najbardziej potrzebna – w czasie bitwy pod Żowninem przebywał w Czerkasach. Prowadząc na pomoc naprędce zorganizowany oddział, został ranny w potyczce z wojskami polskimi i pochwycony w niewolę i prawdopodobnie stracony.

</doc>
<doc id="550869" url="https://pl.wikipedia.org/wiki?curid=550869" title="Tears in Heaven">
Tears in Heaven

Tears in Heaven – ballada napisana przez Erica Claptona. Piosenka opowiada o bólu, który czuł Clapton, kiedy w 1991 roku w Nowym Jorku jego czteroletni syn Conor wypadł z okna apartamentu na 53. piętrze, należącego do znajomej matki Conora. W piosence Clapton oprócz wyrażenia bólu, przemawia także do syna.
Współtwórcą utworu był Will Jennings, a piosenka początkowo znalazła się na płycie ze ścieżką dźwiękową do filmu "Rush" (1991) i zdobyła trzy Nagrody Grammy w kategoriach: najlepsza piosenka roku, najlepsze nagranie roku i najlepsze męskie wykonanie piosenki pop w 1993 roku. Znalazła się także na albumie, który zdobył Nagrodę Grammy – "Unplugged". Utwór znajduje się na 353. miejscu w rankingu największych przebojów amerykańskiego czasopisma „Rolling Stone”.
Specyficzną, bardzo rozpoznawalną cechą utworu są zagrywki pomiędzy zwrotkami oraz niektórymi frazami zwrotek, grane na bezprogowej gitarze basowej.

</doc>
<doc id="550876" url="https://pl.wikipedia.org/wiki?curid=550876" title="IV liga polska w piłce nożnej (grupa wielkopolska południowa)">
IV liga polska w piłce nożnej (grupa wielkopolska południowa)

Wielkopolska południowa grupa IV ligi była jedną z grup IV ligi. Istniała w latach 2000-2018, kiedy to w wyniku reformy utworzono jedną grupę IV ligi na terenie województwa wielkopolskiego. Występowało w niej od 14 do 18 drużyn z południowej części województwa wielkopolskiego (w przybliżeniu obszar byłych województw kaliskiego, konińskiego i leszczyńskiego). Opiekunem rozgrywek był Wielkopolski Związek Piłki Nożnej z siedzibą w Poznaniu. Od sezonu 2008/2009 IV liga wielkopolska południowa była piątą ligą w drabince rozgrywek klubowych w Polsce.
Sezon 2017/2018.
Baraże o III ligę.
Po zakończeniu sezonu rozegrano dwumecz barażowy o miejsce w III lidze, grupa II w sezonie 2018/2019 pomiędzy 1. drużyną IV ligi (grupa wielkopolska południowa), a 1. zespołem IV ligi (grupa wielkopolska północna). Mecze odbyły się 9 i 17 czerwca 2018.
Sezon 2016/2017.
Baraże o III ligę.
Po zakończeniu sezonu rozegrano dwumecz barażowy o miejsce w III lidze w sezonie 2017/2018 pomiędzy 1. drużyną IV ligi (grupa wielkopolska południowa), a 1. zespołem IV ligi (grupa wielkopolska północna). Mecze odbyły się 10 i 17 czerwca 2017.
Sezon 2012/2013.
Baraże.
Baraże o udział w grze w IV lidze, grupa wielkopolska południowa w sezonie 2013/2014. W barażach biorą udział wicemistrzowie klas okręgowych, do IV ligi awansuje zwycięzca.
Warta Krzymów awansowała do IV ligi.
Sezon 2011/2012.
Baraże.
Baraże o udział w grze w IV lidze, grupa wielkopolska południowa w sezonie 2012/2013. W barażach biorą udział wicemistrzowie klas okręgowych, do IV ligi awansuje zwycięzca.
KS Opatówek awansował do IV ligi.
Sezon 2010/2011.
Baraże.
Baraże o awans do IV ligi, grupa wielkopolska południowa na sezon 2011/2012.
Kasztelania Brudzew awansowała do IV ligi.
Sezon 2009/2010.
Baraże.
Obra Kościan utrzymała się w IV lidze
LKS Gołuchów utrzymał się w IV lidze
Victoria Ostrzeszów awansowało do IV ligi
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.
Baraże.
Victoria Września utrzymała się w IV lidze
Zryw Dąbie utrzymał się w IV lidze
Dąbroczanka Pępowo utrzymała się w IV lidze
Sezon 2007/2008.
Tabela.
Baraże
Górnik Konin awansował do dalszych baraży o Nową II ligę
Górnik Konin nie awansował do Nowej II ligi
Piast Kobylin nie awansował do Nowej III ligi
Sezon 2006/2007.
Baraże
Piast Kobylin nie awansował do III ligi, grupy II.
Sezon 2005/2006.
Baraże
Jarota Jarocin awansował do III ligi, grupy II.
Sezon 2004/2005.
Baraże
Kania Gostyń awansowała do III ligi, grupy II.
Sezon 2003/2004.
Baraże
Po wycofaniu się przed sezonem 2004/05 z trzeciej ligi Gwardii Koszalin, PZPN postanowił, iż o wolne miejsce w III lidze rywalizować będą drużyny z czterech zainteresowanych wojewódzkich okręgów.
Półfinały
Finał
Jarota Jarocin nie awansowała do III ligi, grupy II.
Sezon 2002/2003.
Baraże
Astra Krotoszyn nie awansowała do III ligi, grupy II.
Sezon 2001/2002.
Baraże
Tur Turek awansował do III ligi, grupy II.
Sezon 2000/2001.
Baraże
Aluminium Konin awansowało do III ligi, grupy II.

</doc>
<doc id="550877" url="https://pl.wikipedia.org/wiki?curid=550877" title="Hrabstwo Niagara">
Hrabstwo Niagara

Niagara – hrabstwo (ang. "county") w stanie Nowy Jork w USA. Populacja wynosi 219 846 mieszkańców (stan według spisu z 2000 r.).
Powierzchnia hrabstwa wynosi 2952 km². Gęstość zaludnienia wynosi 162 osób/km².
Hrabstwo Niagara leży w zachodniej części stanu Nowy Jork.

</doc>
<doc id="550879" url="https://pl.wikipedia.org/wiki?curid=550879" title="Bitwa pod Fleurus (1690)">
Bitwa pod Fleurus (1690)

Bitwa pod Fleurus – starcie zbrojne, które miało miejsce 1 lipca 1690 podczas wojny palatynackiej 1688-1697.
Manewry przed walką.
Sprzymierzeni (Holendrzy, Hiszpanie, Anglicy i Niemcy) pod wodzą Waldecka (38 tys. żołnierzy i 50 dział) oczekiwali na północny zachód od Charleroi na wojska brandenburskie. Dowodzący armią francuską marszałek Luxembourg (35 tys. żołnierzy i 70 dział) pragnąc udaremnić ten zamiar przeszedł Sambrę na wschód od Charleroi i odrzucił kawalerię sprzymierzonych. Waldeck cofnął się na wschód i zajął pozycje między Heppignies a St.Amand. Pozycja, którą zajął, robiła wrażenie bardzo mocnej. Z przodu naturalną przeszkodę stanowiły bagniste strumienie, natomiast każde ze skrzydeł oparte zostało o wieś. Sprzymierzeni uszykowani zostali w dwóch rzutach i ze słabym odwodem. Cała armia Waldecka obrócona była frontem na południe. Luxembourg postanowił zaatakować jednocześnie zarówno centrum, jak i oba skrzydła nieprzyjaciela. Prawe skrzydło francuskiej kawalerii miało przejść pod osłoną lasów, domów i naturalnych zagłębień terenu do Wangenies, gdzie powinno połączyć się z frontalnym natarciem francuskim, aby okrążyć prawe skrzydło armii Waldecka. Luxembourg rozwinął część swych sił naprzeciw frontu sprzymierzonych, a z resztą sił zaczął obchodzić ich lewe (wschodnie) skrzydło. Ruszył osobiście z prawym skrzydłem kawalerii oraz pewną liczbą piechoty i artylerii. Posuwając się drogą przez Ligny i Les Trois Burettes, kryjąc się przy tym w wysoko rosnącym zbożu, dokonał głębokiego obejścia lewego skrzydła nieprzyjaciela.
Bitwa.
O godzinie 8 od silnego ognia artylerii obu wojsk rozpoczęła się bitwa. Francuzi, pomimo ciężkich strat zadawanych im przez artylerię sprzymierzonych, utrzymywali swe pozycje. Trzy godziny później Waldeck odkrył ze zdumieniem, że na tyłach jego wojsk pojawiła się uformowana długa linia wojsk francuskich. Natychmiast przesunął do tyłu przeciw grupie obchodzącej część swojej drugiej linii i odwód, aby przeciwstawić się nadchodzącemu niebezpieczeństwu. Podczas tego manewru atakujący od tyłu Luxembourg zamknął przerwę dzielącą go od sił atakujących od frontu przez umieszczenie piechoty koło Wageneies, między bateriami artylerii a sąsiadującymi wzgórzami. Ogień artylerii francuskiej podzielił armię nieprzyjacielską na dwie połowy. Prawe skrzydło francuskie wraz z centrum powoli spychało przeciwnika wychodząc na tyły jego frontu. Pod krzyżowym ogniem dział francuskich sprzymierzeni ponieśli ciężkie straty. O godzinie 13 Luxembourg wydał rozkaz generalnego ataku na całej swojej linii. Rozproszył szarżującą na niego kawalerię i przepędził holenderską piechotę do St. Amand, gdzie została otoczona. Centrum i lewe skrzydło armii francuskiej miały mniej szczęścia, gdyż zginął ich dowódca Generał Porucznik Jean Christophe, comte de Gournay, jeden z najlepszych oficerów kawalerii w służbie francuskiej. Waldeck pragnąc wykorzystać ten chwilowy sukces wysłał część swych sił na swoje prawe skrzydło w kierunku St. Amand, które mimo to podzieliło los lewego skrzydła. Bitwa była rozstrzygnięta. Tylko czwarta część kawalerii i 14 batalionów piechoty (Anglicy i Holendrzy) pozostało nietkniętych. Waldeck nic już nie mógł zrobić. Sformowany został wielki kwadrat piechoty wraz z resztką towarzyszącej kawalerii (Francuska kawaleria, spragniona rewanżu za śmierć swego dowódcy Gournaya, wycięła niemal całą jazdę nieprzyjaciela). Kwadrat wojsk sprzymierzonych powoli i w doskonałym porządku wycofał się na bezpieczne pozycje powyżej miejscowości Mellet. W tym czasie Francuska jazda po pościgu wróciła do obozu wraz ze zdobytymi trofeami i grupą 8 tys. jeńców.
Straty.
Sprzymierzeni stracili 19 tys. ludzi (6 tys. zabitych, 5 tys. rannych, 8 tys. jeńców), oraz 48 dział, Francuzi 6 tys. ludzi (3 tys. zabitych i 3 tys. rannych), wśród nich Gournay i dowódca artylerii Berbier du Metz. Prosto z pola bitwy marszałek Luxembourg wysłał 150 zdobytych sztandarów do katedry Notre Dame.

</doc>
<doc id="550881" url="https://pl.wikipedia.org/wiki?curid=550881" title="Osa rudawa">
Osa rudawa

Osa rudawa ("Vespula rufa") – gatunek owada z rodziny osowatych (Vespidae), podobny do osy pospolitej, jednak u nasady odwłoka występuje u niej charakterystyczne rudawoczerwone zabarwienie. Długość ciała od 1 do 2 cm.
Osy tego gatunku występują na suchych nasłonecznionych łąkach, polach, nieużytkach i skarpach. Gniazda o wielkości niewielkiej piłki buduje pod ziemią. Gniazdo składa się zwykle z 3–5 plastrów zawierających łącznie zaledwie kilkaset komórek. Osa rudawa występuje w przeważającej części Europy, w Azji i w Ameryce Północnej. W Polsce pospolita lecz trudna do zauważenia.
Użądlenie jest bolesne, a u osób uczulonych na jad może wywołać wstrząs anafilaktyczny.

</doc>
<doc id="550882" url="https://pl.wikipedia.org/wiki?curid=550882" title="Stadion Miejskiego Ośrodka Sportu i Rekreacji w Mielcu">
Stadion Miejskiego Ośrodka Sportu i Rekreacji w Mielcu

Stadion piłkarski i lekkoatletyczny Miejskiego Ośrodka Sportu i Rekreacji – stadion w Mielcu przy ul. Solskiego 1. Mecze rozgrywają na nim drużyny klubu piłkarskiego FKS Stal Mielec, jest także używany przez LKS Stal Mielec.
Historia.
Pierwsza część stadionu (główne boisko do piłki nożnej) została oddana w listopadzie 1953. Inauguracyjnym meczem było spotkanie towarzyskie z II-ligową Garbarnią Kraków (1:1) podczas uroczystości związanych z otwarciem stadionu. W kolejnym roku do użytku oddano już cały obiekt z 2 trybunami ziemnymi na 7 tys. widzów. Oprócz boiska powstały także bieżnia okólna, skocznie i inne urządzenia do lekkoatletyki, dwa boiska treningowe, boiska do siatkówki i koszykówki oraz korty tenisowe.
W latach 1972–1976 stadion został przebudowany i powstały nowoczesne dwupoziomowe trybuny na 30 tys. widzów (jak się później okazało na meczach z Realem Madryt, Hamburgerem SV oraz KSC Lokeren było 40 tys. kibiców).
W 1979–1980 wykonano sztuczne oświetlenie stadionu głównego. Posiadało ono wtedy największą moc w kraju - 1800 lx. Pierwszy mecz przy światłach odbył się 29 października 1980 i był to pierwszoligowy pojedynek Stal Mielec - ŁKS Łódź (3:0).
Z powodu zmiany ustroju w Polsce, a co za tym idzie powolnego upadku WSK-Mielec, działalność Stali powoli zaczęła się kurczyć. Prywatni sponsorzy nie byli w stanie zapewnić wystarczających środków finansowych w celu utrzymania obiektów jak i samego wielosekcyjnego klubu sportowego. Od 22 lutego 1990 na wschodniej części stadionu funkcjonował bazar w czwartki i soboty do momentu rozpoczęcia remontu obiektu.
W wyniku dużych kłopotów finansowych FKS Stal Mielec został rozwiązany w 1997, a w miejscu jego sekcji powstały niezależne kluby. Stadion jest aktualnie wykorzystywany przez kluby KS FKS Stal Mielec oraz LKS Stal Mielec.
Stadion dzięki decyzji Rady Miasta Mielca został poddanych w latach 2010–2013 generalnemu remontowi (patrz Remont stadionu). Mecz inauguracyjny na ponownie otwartym obiekcie został rozegrany 31 sierpnia 2013 roku o godzinie 19:00 z drużyną Wigry Suwałki.
15 lipca 2015 roku Komisja ds. Licencji Klubowych Polskiego Związku Piłki Nożnej poinformowała, że Termalica Bruk-Bet Nieciecza rozegra trzy mecze na stadionie w Mielcu z: Zagłębiem Lubin, Górnikiem Zabrze i Lechem Poznań. Jest to wynik rozwiązania, które pozwoliło klubowi z Niecieczy rozgrywać mecze w Ekstraklasie do czasu zakończenia przystosowania własnego obiektu do wymogów licencyjnych najwyższej klasy ligowych rozgrywek w piłkę nożną w Polsce.
31 sierpnia 2015 roku z powodu przedłużającego się remontu stadionu w Nieczeczy klub Termalica Bruk-Bet Nieciecza przedłużył wynajem stadionu na kolejne trzy spotkania z: Pogonią Szczecin, Górnikiem Łęczna, Lechią Gdańsk 29 października 2015 roku Komisja Licencyjna PZPN z powodu procedur oddania stadionu zaleciła rozegranie meczu drużyny z Niecieczy z Podbeskidziem Bielsko-Biała w Mielcu.
W sezonie ekstraklasy 2017/2018 ze względu na terminarz rozgrywek klub Sandecja Nowy Sącz, który rozgrywał dotychczas swoje mecze na stadionie w Niecieczy (z powodu remontu stadionu w Nowym Sączu), wybrał stadion w Mielcu do rozegrania swojego spotkania z drużyną Cracovii w grupie spadkowej Ekstraklasy.
Remont stadionu.
W pierwotnej starszej wersji przebudowy pojemność stadionu miała zostać zmniejszona z 30 tysięcy do 12 tysięcy widzów. Górne trybuny miały zostać zburzone, dolne natomiast zmodyfikowane i zadaszone. Powstać miała także nowa, zadaszona trybuna w miejscu mostku łączącego obie strony trybun, nowa bieżnia oraz podgrzewana płyta boiska. Odnowione miały zostać maszty oświetleniowe. Koszt remontu szacowany był na 20 milionów PLN. Projekt przebudowy miał być gotowy do końca 2008 roku, prace budowlane miały rozpocząć się w 2009 roku.
W 2008 do miasta zgłosił się inwestor, który zaproponował nowe rozwiązanie. Według jego planów w ciągu 3–4 lat powstałby nowy stadion na 8500 miejsc, parking i inne obiekty sportowe na terenie obecnych błoń miejskich. W zamian za to otrzymałby tereny na których stoi obecny stadion, na których wybudowałby galerię handlową z multikinem. Po przedstawieniu przez inwestora szczegółów, koncepcja była rozważana przez miejskich radnych, którzy jednak odrzucili złożoną propozycję.
Biuro Obsługi Budownictwa Mariusz Fabjanowski z Wrocławia wygrało ogłoszony przetarg na opracowanie dokumentacji projektowej modernizacji stadionu sportowego MOSIR w Mielcu, który kosztował Gminę Miejską Mielec 180 560 złotych. Do przetargu stanęło 14 firm związanych z branżą. Najdroższa oferta opiewała na kwotę grubo ponad milion złotych. Taka cenowa rozbieżność wprawiła w zakłopotanie urzędników, którzy obawiali się, że gdy wybiorą, zgodnie z zasadami przetargu, najtańszego wykonawcę, mogą być kłopoty z wykonaniem dokumentacji.
Radni Miasta Mielca brali w głosowaniach pod uwagę następujące koncepcje:
Zwyciężyła tym samym koncepcja druga. 29 września 2010 roku Urząd Miejski rozpoczął poszukiwania wykonawcy, który w dwa lata przeprowadzi wszystkie prace na obiekcie. W planie jest demontaż górnych trybun, gruntowna modernizacja dolnych wraz z pomieszczeniami znajdującymi się pod nimi, remont tak zwanego mostku pomiędzy trybunami, zadaszenie dolnych trybun, zmiana układów komunikacyjnych, modernizacja hali lekkoatletycznej, budowa nowej bieżni lekkoatletycznej, nowej płyty boiska z infrastrukturą towarzyszącą i remont masztów oświetleniowych.
Firma, która przedstawiła najkorzystniejszą ofertę na przebudowę mieleckiego stadionu w opinii Urzędu Miejskiego to warszawski Tamex, który prace wycenił na nieco ponad 36,5 miliona złotych. Do przetargu stanęło 12 firm, których oferty sięgały od 36,5 do ponad 52 milionów złotych. W budżecie miasta na 2011 rok znalazło się 12 milionów na pierwszy etap prac, który zakłada totalne przebudowanie trybuny wschodniej stadionu. Wiadomo także, że pieniądze na drugi etap, ponad 24 miliony, będą w zabezpieczone w budżecie w 2012 roku, zgodnie z uchwaloną prognozą finansową miasta. Za ponad 36 milionów firma Tamex rozbierze większą część konstrukcji obecnego stadionu, przebuduje dolne trybuny, zamiast górnych sektorów powstanie dach. Zmodernizowany zostanie mostek, pod którym powstaną nowe wejścia na obiekt. Będzie nowa bieżnia i płyta boiska, z miejscem przygotowanym pod ewentualny montaż w przyszłości ogrzewania murawy. Będą nowe pomieszczenia pod trybunami, rozplanowane i wyposażone we współczesnych standardach, w tym nowa hala lekkoatletyczna. Wyremontowane zostanie oświetlenie meczowe stadionu. Na tarasach powstaną punkty handlowe. Powstanie pełny monitoring, system sprzedaży biletów i identyfikacji kibiców, nowe wyjścia ze stadionu, zniknie fosa oddzielająca trybuny od boiska.
Mecze reprezentacji.
Na mieleckim stadionie rozegrano 4 mecze pierwszej reprezentacji Polski:
mecz reprezentacji Polski U-18:
mecz reprezentacji Polski kobiet:

</doc>
<doc id="550884" url="https://pl.wikipedia.org/wiki?curid=550884" title="Ewangeliczna Wspólnota Zielonoświątkowa">
Ewangeliczna Wspólnota Zielonoświątkowa

Ewangeliczna Wspólnota Zielonoświątkowa – chrześcijański kościół protestancki działający na terenie Polski, Prezbiterem naczelnym wspólnoty jest Marek Konderla. Kościół został zarejestrowany w 1981 roku. W 2021 roku zrzeszał 581 wiernych należących do 8 zborów i placówek.
Historia.
Korzenie Ewangelicznej Wspólnoty Zielonoświątkowej sięgają początków XX wieku, kiedy to w łonie Kościoła Ewangelicko-Augsburskiego na Śląsku Cieszyńskim powstało religijne przebudzenie o charakterze zielonoświątkowym. Działalność zielonoświątkowców realizowana była przez stowarzyszenie zarejestrowane przez władze Monarchii Austro-Węgierskiej pod nazwą "Związek Stanowczych Chrześcijan" w roku 1910. 
Po roku 1920 część stanowczych chrześcijan znalazła się w Czechosłowacji.
Ze względu na ograniczenia wolności religijnej w Czechosłowacji na przełomie 1961 i 1962 roku pojawiła się myśl o przesiedleniu się do Polski. Rząd czeski odnosił się niechętnie do inicjatywy. Sprawa się odwlekała, a w ich gronie pojawili się zwolennicy ruchu Williama Branhama.
W latach 1966–1972 spora grupa wyznawców z Zaolzia (teren Czechosłowacji) przesiedliła się i zamieszkała w trzech opuszczonych wioskach południowo-wschodniej Polski: Wola Piotrowa, Puławy i Wisłoczek. W grudniu 1966 roku po czterech latach poszukiwań jako pierwsi przesiedlili się wraz ze swoimi rodzinami Adam Kupka i Andrzej Pietroszek z Ustronia oraz Karol Kupka z Żukowa Dolnego. Wiosną 1967 roku dołączyli do nich kolejni osadnicy z rodzinami: Andrzej Wisełka, Jan Gabryś i Paweł Śliwka. W sumie, w Woli Piotrowej zamieszkały 34 rodziny, w Puławach 18 rodzin, w Wisłoczku 16 rodzin oraz jedna rodzina w Tokarni. W trzech pierwszych miejscowościach powstały samodzielne zbory.
W 1968 roku poczyniono pierwsze starania odnośnie do zarejestrowania wspólnoty na co nie uzyskano zgody Urzędu do Spraw Wyznań. Jednak jej działalność religijna była tolerowana przez władze powiatowe, które popierały osadnictwo na opuszczonych terenach. Kolejną nieudaną próbę podjęto w roku 1979. 9 stycznia 1981 roku wspólnota została zarejestrowana przez władze państwowe jako: "Protestancka Wspólnota Regionu Bieszczadzkiego – Kościół Zielonoświątkowy". Pozwoliło to dokonać wyborów przełożonych zborów i rad zborowych w Woli Piotrowej, Puławach i Wisłoczku i rozpocząć działalność zborową. W 1984 roku rozpoczęto wydawanie pisma „Głos Prawdy”, nawiązującego do wydawanego przed II wojną światową miesięcznika Stanowczych Chrześcijan. W roku 1988 Kościół przyjął nowy statut i obecną nazwę.
9 września 1984 roku w Woli Piotrowej oddano do użytku pierwszy dom modlitwy wspólnoty, który był repliką budynku Kościoła Braterskiego w Suchej Górnej na Zaolziu. W uroczystości wziął udział J. Chlebuś – dyrektor ds. Wyznań z Krosna, A. Pastuszek – naczelnik gminy Bukowsko oraz K. Schock, współwyznawca z RFN. Kolejną świątynię wybudowano w Puławach, a w roku 1994 roku oddano dom modlitwy w Wisłoczku. 
W 1993 roku powstał zbór EWZ w Sanoku, który wcześniej był placówką zboru w Woli Piotrowej. EWZ posiada swoje zbory również w Gorlicach od roku 1994, Walimiu od roku 1996 i placówkę w Czarnej.
Podział.
Członkowie wspólnoty z dystansem odnosili się do zmian jakie zachodziły w ruchu zielonoświątkowym w latach 50. i 60. w tym „amerykanizacji” religijnych obyczajów. Odmawiali również przystąpienia do Zjednoczonego Kościoła Ewangelicznego z powodu obaw o utratę swojej tożsamości religijnej. Odrzucili również popularne w latach 60. na Śląsku Cieszyńskim idee braci norweskich.
Jednocześnie część członków Ewangelicznej Wspólnoty Zielonoświątkowej przyjęła poglądy Williama Branhama i utworzyła odrębne zbory w Woli Piotrowej i Wisłoczku. Pomimo wielu rozmów, modlitw odeszli z EWZ w latach 70. Wspólnota ta jest określana jako ruch Williama Branhama.
Nauczanie.
Ewangeliczna Wspólnota Zielonoświątkowa jest wyznaniem o charakterze ewangelicznym. Swoje wyznanie wiary opiera wyłącznie na treściach z Pisma Świętego. Ze względu na swoją genezę, Kościół ten przywiązuje dużą wagę do duchowej spuścizny szesnastowiecznej Reformacji, jako ruchu, który zapoczątkował odnowę chrześcijaństwa i powrót do apostolskich korzeni wiary.
Kościół przyjmuje:
Ewangeliczna Wspólnota Zielonoświątkowa wyróżnia się promowaniem moralnego stylu życia, charakterystycznego dla Stanowczych Chrześcijan. Przeciwstawiają się społecznej liberalizacji, kładąc mocny akcent na prowadzenie codziennego życia zgodnie z wyznawanymi wartościami. Budynki sakralne są określane mianem „Domów Modlitwy”. Odrzucono święte obrazy i figury, uznając je za przejaw bałwochwalstwa.
Działalność.
Ewangeliczna Wspólnota Zielonoświątkowa jest Kościołem działającym legalnie na terenie całej Polski, wpisanym do rejestru kościołów i związków wyznaniowych Ministerstwa Spraw Wewnętrznych i Administracji pod numerem 10.
Zbory Ewangelicznej Wspólnoty Zielonoświątkowej posiadają własne domy modlitwy, w których odbywają się nabożeństwa. Raz do roku organizowana jest Konferencja w Woli Piotrowej (wrzesień), Zjazd Młodzieży w Puławach (lipiec), Rocznica w Wisłoczku (maj) oraz Rocznica w Sanoku (czerwiec). Kościół angażuje się w pracę misyjną oraz działalność charytatywną. Ewangeliczna Wspólnota Zielonoświątkowa posiada 7 zborów i 1 placówkę, łącznie zrzeszając ok. 600 wiernych.
Struktura.
W skład struktury Ewangelicznej Wspólnoty Zielonoświątkowej wchodzą zbory i placówki:

</doc>
<doc id="550886" url="https://pl.wikipedia.org/wiki?curid=550886" title="Stadion Stali">
Stadion Stali



</doc>
<doc id="550887" url="https://pl.wikipedia.org/wiki?curid=550887" title="Jakub Ostrzanin">
Jakub Ostrzanin

Jakub Iskra herbu Kopacz, także Ostrzanin, Ostranica (ukr. "Яків Остряниця", zm. 6 maja 1641) – hetman kozacki, przywódca powstania Ostranicy.
Pochodził ze szlacheckiej rodziny Iskrów herbu Kopacz z Ostera. Pierwsze wzmianki o nim dotyczą jego udziału w 1633 w wojnie polsko-rosyjskiej; był wtedy pułkownikiem Kozaków rejestrowych. W 1638 został obrany hetmanem Kozaków nierejestrowych, i jeszcze tym samym roku rozpoczął kolejne powstanie przeciw Rzeczypospolitej. Po bitwie pod Żowninem zbiegł do Carstwa Rosyjskiego i tam się osiedlił.
6 maja 1641 został zabity przez Kozaków w rozruchach, które wybuchły na tle nieporozumień szeregowych ze starszyzną.

</doc>
<doc id="550888" url="https://pl.wikipedia.org/wiki?curid=550888" title="Chimera (album)">
Chimera (album)

Chimera – trzeci studyjny album black metalowej grupy muzycznej Mayhem, wydany 29 marca 2004 roku przez wytwórnię płytową Season of Mist. Płyta dotarła do 28. miejsca norweskiej listy sprzedaży – VG-Lista. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="550889" url="https://pl.wikipedia.org/wiki?curid=550889" title="Izabela Francuska">
Izabela Francuska

Izabela zwana "Izabelą Francuską" lub "Wilczycą z Francji" (ur. 1295 w Paryżu, zm. 22 sierpnia 1358) – królewna francuska i nawarryjska z dynastii Kapetyngów, królowa Anglii w latach 1308–1327 jako żona Edwarda II, córka Filipa IV Pięknego i Joanny I.
Wilczyca z Francji miała wielki wpływ na historię Anglii i Francji – doprowadziła do obalenia swego męża i wyniesienia na tron syna Edwarda III; przez okres małoletności Edwarda sprawowała władzę nad Anglią razem ze swym kochankiem Rogerem Mortimerem.
Pochodzenie.
Urodziła się prawdopodobnie w 1295 r. w Paryżu. Była jedyną córką Filipa IV Pięknego i Joanny I z Nawarry, która przeżyła dzieciństwo. Jej rodzice władali Francją i Nawarrą – jej ojciec był królem Francji od 1285 r. a matka w 1274 r. odziedziczyła Nawarrę. Miała trzech braci, którzy kolejno po sobie zasiadali na tronach Francji i Nawarry: Ludwika X Kłótliwego, Filipa V Wysokiego oraz Karola IV Pięknego. Jej przodkami byli m.in. królowa Anglii i Francji Eleonora Akwitańska, cesarzowa Matylda oraz król Francji Ludwik VIII. Izabelę, pomimo młodego wieku, uznawano za atrakcyjną.
Królowa Anglii.
Ślub.
W 1298 r. rozpoczęto negocjacje pomiędzy Filipem IV a Edwardem I w sprawie małżeństwa Izabeli z następcą angielskiego tronu Edwardem II.
Ślub odbył się 25 stycznia 1308 r. w Boulogne, już po śmierci Edwarda I. Miesiąc później odbyła się koronacja małżonków, podczas której faworyt i kochanek Edwarda II, Piers Gaveston, pełnił ważną funkcję m.in. to on niósł koronę św. Edwarda Wyznawcy. Dodatkowo podczas uczty koronacyjnej to Piers siedział u boku króla pod specjalnie zamówionym gobelinem, a nie Izabela. Taki sposób potraktowania młodziutkiej królowej oburzył jej wujów, którzy towarzyszyli jej podczas ślubu i koronacji – Karola Walezjusza i Ludwika Evreux. Prezenty ślubne, które otrzymali od ojca Izabeli, zostały przez Edwarda przekazane swemu faworytowi.
Życie w cieniu królewskich faworytów.
Piers Gaveston po wyróżnieniu, jakim była ważna rola podczas uroczystości koronacyjnych, zaczął przejawiać pychę i arogancję w kontaktach z możnowładcami, jednocześnie bardzo dużo czasu spędzając z królem. Wobec takiego obrotu spraw Filip IV wysłał do Anglii posłów, aby wymóc na zięciu usunięcie Piersa. Edward w obawie o rebelię wśród szlachty w maju 1308 r. nakazał faworytowi opuścić Anglię, jednak ten od czasu do czasu pojawiał się na dworze królewskim aż do swojej śmierci w 1312 r.
W 1313 r. na zaproszenie swego ojca wraz z mężem i synem Edwardem III udała się do Paryża. Edward II spotkał się z hojnością swego teścia, od którego otrzymał wiele przywilejów oraz wysoką pożyczkę.
W 1314 r. Izabela ponownie wyjechała do Paryża, jednak tym razem bez męża. Towarzyszyła jej wielka świta, potrzebnych było aż 27 statków i 13 barek aby przewieźć wszystkich jej dworzan wraz z ekwipunkiem. Była świadkiem skandalu obyczajowego na dworze królewskim – jej szwagierki, królowa Małgorzata Burgundzka, Blanka Burgundzka i Joanna Burgundzka zostały oskarżone o zdradę przez swoich mężów. Wszystkie trzy zostały ogolone na łyso i uwięzione, natomiast Joannę Burgundzką uznano za winną tylko zatajenia prawdy o romansie swojej siostry i kuzynki. Według plotek, to Izabela zainicjowała upadek swoich szwagierek, ujawniając ich pozamałżeńskie związki, jednak nie ma na to dowodów.
W listopadzie 1314 r. zmarł Filip Piękny, a tron Francji objął najstarszy brat Izabeli, Ludwik X Kłótliwy, który zmarł już w 1316 r. Jej bratanek Jan Pogrobowiec żył zaledwie kilka dni, po czym królem został kolejny z jej braci – Filip Wysoki. Bratanicę Izabeli – Joannę II Małą, z uwagi na udowodnione cudzołóstwo jej matki, uznano za bękarta i odmówiono korony Francji i Nawarry. 
U boku króla wkrótce pojawił się nowy faworyt, Hugon Despenser, który umacniał swe wpływy nad Edwardem II, dzięki czemu m.in. gromadził bogactwa, które miały zapełniać królewski skarbiec.
Pobyt we Francji i spisek przeciwko mężowi.
W 1322 r. królem Francji został najmłodszy brat Izabeli, Karol IV Piękny. Edward II odmówił złożenia mu hołdu w imieniu Księstwa Akwitanii. Wywołało to konflikt pomiędzy Francją i Anglią. Izabela, na rozkaz męża (prawdopodobnie pod wpływem Hugona Despensera), straciła część swoich ziem oraz zmniejszono jej dwór. Trójka jej dzieci – Jan z Eltham, Eleonora i Joanna zostały jej odebrane i oddane pod opiekę żony i siostry faworyta króla. W ten sposób Despenser próbował odizolować królową od życia politycznego i pozbawić ją wszelkiej władzy.
Nastroje pomiędzy Anglią i Francją były coraz bardziej napięte, w związku z tym Izabela w marcu 1325 r. udała się do Francji, aby załagodzić konflikt pomiędzy Edwardem II a swoim bratem Karolem IV Pięknym. Porozumienie zostało osiągnięte, w wyniku którego Karol IV potwierdził prawa Edwarda II do wszystkich angielskich terytoriów na kontynencie, poza gaskońskimi ziemiami Agenais wokół Saint-Sardos. Izabela wzięła udział w ślubie Karola IV z Joanną z Evreux, który odbył się w lipcu 1325 r.
Pobyt królowej we Francji przedłużał się. Edward II, przekonany przez Hugona Despensera, nie wybrał się osobiście do Paryża, aby złożyć hołd szwagrowi, który miał zagwarantować bezpieczeństwo angielskich ziem w Gaskonii. Do Francji wysłał swego najstarszego syna, Edwarda III.
Królowa mając u swego boku następcę tronu Anglii oficjalnie ogłosiła, że nie zamierza wracać do Anglii dopóki faworyt króla nie zostanie odizolowany od dworu i jej męża. Karol IV udzielił wsparcia swojej siostrze twierdząc, że ma wolną wolę i wedle niej wyjeżdża i powraca; ponadto jeśli chce pozostawać we Francji, to on jako jej brat nie może jej wydalić.
Izabela nawiązała romans z Rogerem Mortimerem, który pojawił się na dworze królewskim w Paryżu pod koniec 1325 r. jako członek orszaku Joanny, hrabiny Hainaut, która przybyła na pogrzeb swego ojca a wuja Izabeli Karola Walezjusza.
W maju 1326 r. Izabela wraz z synem byli honorowymi gośćmi na koronacji Joanny z Evreux. Dwa miesiące później opuściła dwór królewski i udała się do hrabstwa Ponthieu, skąd wkrótce wyruszyła do Hainaut. Tam Mortimer wraz z mężem kuzynki Izabeli, Wilhelmem Dobrym, pracował nad zebraniem i zaopatrzeniem floty do walki z Edwardem II. Około 21 września 1326 r. Izabela podpisała traktat, w którym postanowiono, że Edward III poślubi córkę hrabiego, Filipę.
Obalenie Edwarda II.
24 września 1326 r. flota z Izabelą i Rogerem na czele przybiła do wybrzeża hrabstwa Suffolk. Izabela i jej armia nie napotkała oporów po przybyciu do Anglii. Na stronę Izabeli szybko przeszło dwóch jej szwagrów: Edmund Woodstock i Tomasz Brotherton. Król wraz ze swoim kochankiem próbował uciekać, jednak bezskutecznie. 24 listopada 1326 r. Hugon Despenser został ścięty; jego śmierć poprzedziły tortury. Edward II został uwięziony na zamku w Monmouth. 20 stycznia 1327 r. abdykował na rzecz swojego syna. W kwietniu 1327 r. byłego króla przeniesiono do zamku Berkeley, którego właścicielem był zięć Mortimera, Thomas Berkeley. Edward II został zamordowany 21 września 1327 r., prawdopodobnie na polecenie królowej i jej kochanka, jednak nie ma co do tego pewności.
Życie po śmierci Edwarda II.
20 grudnia 1327 r. pochowano Edwarda II ze wszelkimi honorami. Roger Mortimer otrzymał tytuły hrabiego oraz powierzono mu funkcję królewskiego namiestnika w Walii. Izabela wkrótce po pogrzebie rozpoczęła odzyskiwanie swoich ziem z posagu, które odebrał jej mąż. Wkrótce jednak Edward III popadł w konflikt z faworytem swojej matki i z jego rozkazu w dniu 29 listopada 1330 r. został on stracony.
Izabelę odsunięto od spraw państwowych. Od 1332 r. większość czasu spędzała na zamku Rising.
Zmarła 22 sierpnia 1358 r. Zgodnie z jej życzeniem pochowano ją w płaszczu, w którym brała ślub z Edwardem II oraz do trumny włożono urnę zawierającą jego serce.
Potomstwo.
Izabela i Edward II mieli czworo dzieci, byli to:

</doc>
<doc id="550894" url="https://pl.wikipedia.org/wiki?curid=550894" title="Związek Buddystów Zen „Bodhidharma”">
Związek Buddystów Zen „Bodhidharma”

Związek Buddystów Zen „Bodhidharma” – związek wyznaniowy, jeden z ośrodków polskiego buddyzmu. Współzałożycielem oraz pierwszym liderem związku w połowie lat siedemdziesiątych XX w. był Andrzej Urbanowicz.
Związek został oficjalnie zarejestrowany w 1980 roku pod nazwą Związek Buddystów Zen „Sangha”. Obecna nazwa pochodzi od imienia Bodhidharmy, uważanego za pierwszego patriarchę buddyzmu zen.
Szkoła należy do międzynarodowej sanghi buddyzmu japońskiego zen. Jego twórcami byli uczniowie rōshiego Philipa Kapleau. Mistrzynią związku jest sensei Sunya Kjolhede.
Związek należy do Polskiej Unii Buddyjskiej.

</doc>
<doc id="550899" url="https://pl.wikipedia.org/wiki?curid=550899" title="Hrabstwo Erie (Nowy Jork)">
Hrabstwo Erie (Nowy Jork)

Erie – hrabstwo (ang. "county") w stanie Nowy Jork w USA. Populacja w 2000 r. wynosiła 950 265 mieszkańców.
Powierzchnia hrabstwa wynosi 3178 km², a gęstość zaludnienia – 351 osób/km².

</doc>
<doc id="550900" url="https://pl.wikipedia.org/wiki?curid=550900" title="Grand Declaration of War">
Grand Declaration of War

Grand Declaration of War – drugi studyjny album black metalowej grupy muzycznej Mayhem, wydany 6 czerwca 2000 roku. Muzycznie był to eksperyment, gdyż wykorzystano na tym albumie elementy muzyki industrialnej i elektronicznej.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="550901" url="https://pl.wikipedia.org/wiki?curid=550901" title="Śląskie Studia Historyczno-Teologiczne">
Śląskie Studia Historyczno-Teologiczne

Śląskie Studia Historyczno-Teologiczne (skrót bibliograficzny − SSHT) − periodyk naukowy środowiska teologów oraz historyków katowickich ukazujący się od 1968 roku. W 1998 roku stał się organem powołanego do życia Instytutu Teologiczno-Pastoralnego, a po utworzeniu 7 listopada 2000 roku Wydziału Teologicznego na Uniwersytecie Śląskim w Katowicach − organem naukowym tegoż wydziału.
Pierwszy tom SSHT ukazał się w 1968 roku i był drugim po Studiach Warmińskich periodykiem naukowym wydawanym przez lokalne środowiska teologiczne. Do chwili przekształcenia SSHT w półrocznik, ukazały się 34 tomy. Wszystkie artykuły poddawane są recenzji wewnętrznej i zewnętrznej, posiadają streszczenia obcojęzyczne. Od 2000 roku Redakcja zmieniła profil wydawniczy periodyku poszerzając grono Autorów i problematykę. W dziale historycznym preferuje się nadal tematykę śląską, ale widzianą w kontekście „Kresów” nie tylko zachodnich, ale także wschodnich. 

</doc>
<doc id="550908" url="https://pl.wikipedia.org/wiki?curid=550908" title="CEMI">
CEMI

CEMI (Naukowo-Produkcyjne Centrum Półprzewodników) – nieistniejące już polskie przedsiębiorstwo produkujące mikroelektronikę. Centrum zlikwidowano w 1994 r.
Opis.
Zakłady CEMI z siedzibą w Warszawie produkowały:
Zakłady początkowo mieściły się wyłącznie po stronie zachodniej ul. Komarowa (obecnie ul. Wołoska). Później wybudowano budynki po stronie wschodniej. Była tam m.in. linia produkcji tranzystorów mocy i tyrystorów z licencji RCA.
Zasoby produkcji były na tyle znaczne, że podzespoły wykorzystywano w przemyśle krajowym.
W skład Przedsiębiorstwa Naukowo-Produkcyjne Centrum Półprzewodników UNITRA-CEMI wchodziły:
W CEMI przy ul. płk. Władimira Komarowa 5 w Warszawie produkowano wtedy mikroprocesory (MCY7880) i przygotowano produkcję pamięci do PC.
Po likwidacji zakładów CEMI część budynków po zachodniej stronie ul. Wołoskiej zaadaptowano (stare hale i magazyny) do funkcji mieszkalnych i biznesowo-rozrywkowych, tym bardziej że miały one atrakcyjne lokalizacje. Budynki po stronie wschodniej (C1-2 i C3) rozebrano. W Warszawie od dawna stare hale (największy bud. 16) UNITRA CEMI zamieniły się w zespół biurowców GTC (Globe Trade Centre) przy Wołoskiej.

</doc>
<doc id="550910" url="https://pl.wikipedia.org/wiki?curid=550910" title="Hrabstwo Monroe (Nowy Jork)">
Hrabstwo Monroe (Nowy Jork)

Monroe – hrabstwo (ang. "county") w stanie Nowy Jork w USA. Populacja wynosi 735 343 mieszkańców (stan według spisu z 2000 r.).
Powierzchnia hrabstwa wynosi 3537 km². Gęstość zaludnienia wynosi 178 osób/km².

</doc>
<doc id="550913" url="https://pl.wikipedia.org/wiki?curid=550913" title="Bogusław Cygan">
Bogusław Cygan

Bogusław Piotr Cygan (ur. 3 listopada 1964 w Rudzie Śląskiej, zm. 15 stycznia 2018) – polski piłkarz i trener. Grał na pozycji napastnika. Grając w Stali Mielec został królem strzelców I ligi w sezonie 1994/95 strzelając 16 goli. Grając w Stali zdobył także licencje trenerskie w tzw. "kuleszówce" (Szkole Trenerów PZPN). Pierwszą pracę trenerską podjął w Polonii Łaziska Górne, gdzie był grającym szkoleniowcem. Był trenerem zespołu LKS Żyglin grającego w śląskiej klasie A – Podokręg Bytom (VI liga).

</doc>
<doc id="550914" url="https://pl.wikipedia.org/wiki?curid=550914" title="Jezioro Wilczyńskie">
Jezioro Wilczyńskie

 
Jezioro Wilczyńskie – jezioro w woj. wielkopolskim, w powiecie konińskim, w gminie Wilczyn, leżące na terenie Pojezierza Gnieźnieńskiego.
Obecnie przy jeziorze Wilczyńskim znajdują się ośrodki wypoczynkowe. Obecnie jego powierzchnia zmniejsza się systematycznie na skutek działalności kopalni węgla brunatnego i ujemnego bilansu wodnego na tym terenie.
Dane morfometryczne.
Powierzchnia zwierciadła wody według różnych źródeł wynosi od 173,8 ha przez 189,5 ha do 205,0 ha.
Zwierciadło wody położone jest na wysokości 99,0 m n.p.m. Średnia głębokość jeziora wynosi 7,3 m lub 7,8 m, natomiast głębokość maksymalna 24,9 m lub 23,2 m.
W oparciu o badania przeprowadzone w 2006 roku wody jeziora zaliczono do II klasy czystości i II kategorii podatności na degradację, do tej samej klasy i kategorii zaliczono je również w 2001 roku; w 1990 i 1995 roku wody jeziora zaliczono do III klasy czystości.

</doc>
<doc id="550916" url="https://pl.wikipedia.org/wiki?curid=550916" title="Velvet Darkness They Fear">
Velvet Darkness They Fear

Velvet Darkness They Fear – drugi studyjny album norweskiej grupy muzycznej Theatre of Tragedy. Album obecnie uznawany jest za klasykę gothic metalu. Słowa piosenek, opowiadające o śmierci, nie–śmierci, demonach, zostały napisane w języku wczesno–nowoangielskim. Wyjątkiem jest niemieckojęzyczne "Der Tanz Der Schatten". W piątym utworze, "And When He Falleth", wykorzystano fragment dialogu Jane Asher i Vincenta Price z filmu "Maska Czerwonej Śmierci". Album był jednym z większych sukcesów grupy – sprzedał się w około 125 000 kopii.

</doc>
<doc id="550924" url="https://pl.wikipedia.org/wiki?curid=550924" title="Storm (album)">
Storm (album)

Storm – szósty studyjny album norweskiej grupy muzycznej Theatre of Tragedy, pierwszy bez udziału wokalistki Liv Kristine.

</doc>
<doc id="550928" url="https://pl.wikipedia.org/wiki?curid=550928" title="Hrabstwo Livingston (Nowy Jork)">
Hrabstwo Livingston (Nowy Jork)

Livingston – hrabstwo (ang. "county") w stanie Nowy Jork w USA. Populacja wynosi 64 328 mieszkańców (stan według spisu z 2000 r.).
Powierzchnia hrabstwa wynosi 1659 km². Gęstość zaludnienia wynosi 39 osób/km².

</doc>
<doc id="550931" url="https://pl.wikipedia.org/wiki?curid=550931" title="Męczennica błękitna">
Męczennica błękitna

Męczennica błękitna ("Passiflora caerulea" L.), zwana również męczennicą modrą lub m. zwyczajną – gatunek pnącza należącego do rodziny męczennicowatych. Pochodzi z lasów Brazylii i Argentyny. Jest często uprawiana w cieplejszych krajach. Również w Polsce jest uprawiana w mieszkaniach i szklarniach jako roślina ozdobna. Jest najważniejszym gatunkiem męczennicy uprawianym w mieszkaniach.

</doc>
<doc id="550932" url="https://pl.wikipedia.org/wiki?curid=550932" title="Augustów (Warszawa)">
Augustów (Warszawa)

Augustów – osiedle w północno-wschodniej części Warszawy, w dzielnicy Białołęka.
Osiedle na Białołęce przy granicy Warszawy. Sąsiaduje z osiedlami: Augustówek, Kąty Grodziskie i Mańki-Wojdy.
Jeszcze w pierwszej połowie XX w. Augustów był podwarszawską wsią. W 1977 r. wraz z sąsiadującymi wsiami został włączony do Warszawy.

</doc>
<doc id="550933" url="https://pl.wikipedia.org/wiki?curid=550933" title="Augustówek (Warszawa)">
Augustówek (Warszawa)

Augustówek – osiedle w północno-wschodniej części Warszawy, część osiedla Kobiałka w dzielnicy Białołęka, w okolicy ulic "Ruskowy Bród" i "Mańkowskiej".
Sąsiaduje z osiedlami: Augustów, Mańki-Wojdy, Olesin i Ruskowy Bród.
Jeszcze w pierwszej połowie XX w. Augustówek był podwarszawską wsią. W 1977 r. z sąsiadującymi wsiami został włączony do Warszawy.
Przy skrzyżowaniu ulicy Ruskowy Bród z ulicą Mańkowską znajdują się ruiny cmentarza kolonistów niemieckich, którzy osiedlali się w tych rejonach w XIX wieku.

</doc>
<doc id="550935" url="https://pl.wikipedia.org/wiki?curid=550935" title="Polityka regionalna Unii Europejskiej">
Polityka regionalna Unii Europejskiej

Polityka regionalna Unii Europejskiej, Polityka spójności (ang. "Regional Policy of the EU, Cohesion Policy") – polityka, której głównym celem jest zwiększenie spójności ekonomicznej i społecznej w Unii Europejskiej (UE). Poprzez pomoc słabiej rozwiniętym regionom i sektorom gospodarek państw członkowskich dąży się do zmniejszenia różnic w poziomie rozwoju i w poziomie życia w regionach UE.
Pierwszy fundusz wspierający rozwój słabo rozwiniętych regionów UE powstał w 1975 r. jako Europejski Fundusz Rozwoju Regionalnego jeszcze w ramach EWG na mocy umowy z Wielką Brytanią w trakcie jej negocjacji o członkostwo w EWG. Z jego środków finansowane było wyrównanie ekonomiczne ubogich regionów UE (m.in. Wielkiej Brytanii i Irlandii) w 1975 r. W roku 1986 postanowiono połączyć EFRR z innymi instrumentami, np. istniejącym już od lat sześćdziesiątych XX wieku Europejskim Funduszem Społecznym we wspólną politykę regionalną.
"Polityka regionalna" jest istotnym elementem polityki strukturalnej Unii Europejskiej. Wydatki UE przeznaczane są na dofinansowanie dziedzin, w których występuje deficyt środków. Przyjęto, że część wydatków budżetowych transferowana jest w postaci przepływów środków na rzecz wsparcia mniej rozwiniętych państw członkowskich lub tylko samych określonych obszarów położonych na ich terytorium. Pomoc w ramach "polityki regionalnej" zakłada między innymi wspieranie rozwoju gospodarczego regionów zacofanych ekonomicznie, restrukturyzację regionów i obszarów przygranicznych, zwalczanie długotrwałego bezrobocia oraz stymulowanie rozwoju regionów wiejskich. Działania UE opierają się na zasadzie subsydiarności – uzupełniają działania lokalne i samorządowe.
Fundusze.
W perspektywie finansowej 2000-2006 UE posiadała cztery fundusze strukturalne:
Funkcjonował również Fundusz Spójności, ale nie był klasyfikowany jako fundusz strukturalny.
W perspektywie finansowej 2007-2013 do funduszy strukturalnych zalicza się:
Działa także Fundusz Spójności, niebędący wprawdzie funduszem strukturalnym, ale wdrażany w perspektywie finansowej 2007-2013 na zasadach prawie identycznych jak fundusze strukturalne, w ramach wspólnych z Europejskim Funduszem Rozwoju Regionalnego programów operacyjnych.
Europejski Fundusz Orientacji i Gwarancji Rolnej przestał istnieć. W jego miejsce powołano Europejski Fundusz Rolny na rzecz Rozwoju Obszarów Wiejskich, który stanowi instrument wdrażania Wspólnej Polityki Rolnej.
Finansowy Instrument Orientacji Rybołówstwa również przestał istnieć, a w jego miejsce stworzono Europejski Fundusz Rybacki będący instrumentem wdrażania Wspólnej polityki rybołówstwa.
Wydatki.
Wydatki na politykę regionalną w cenach bieżących ciągle rosną. Suma przyznanych funduszy na ten cel na lata 1994-1999 wynosiła 170 mld EUR (dwa razy więcej niż na lata 1988-1993), zaś na lata 2000-2006 przeznaczono na ten cel 213 mld EUR. W perspektywie finansowej 2007-2013 suma zobowiązań sięgnęła 308 mld EUR (w tym ponad 67 mld EUR dla Polski). Należy mieć jednak na uwadze, że w ślad za kolejnymi rozszerzeniami Unii Europejskiej systematycznie rośnie liczba beneficjentów polityki spójności.
Cele.
Cele polityki regionalnej są również modyfikowane w kolejnych perspektywach:
1993-1999.
Cel 1, 2 i 5 pozostają bez zmian. Cel 3 powstaje po połączeniu celu 3 i 4 z poprzedniego okresu programowania.
Po negocjacjach akcesyjnych Finlandii i Szwecji w 1994 r. został dodany kolejny:
Kwota wsparcia.
Na realizację Programów Regionalnych, które zostały przypisane wszystkim województwom, przekazano ok. 16,6 mld euro.
Dzieląc środki, pod uwagę były brane dane takie, jak:
Do 1 stycznia 2000 r. Hiszpania, Grecja i Portugalia były uprawnione do korzystania z Funduszu Spójności. Z dniem 1 stycznia 2004 r. prawo to straciła Irlandia. Z chwilą wstąpienia nowych państw członkowskich, 1 maja 2004 r., prawo do korzystania uzyskały państwa: Cypr, Czechy, Estonia, Litwa, Łotwa, Malta, Polska, Słowacja, Słowenia i Węgry oraz od 1 stycznia 2007 r. Bułgaria i Rumunia.

</doc>
<doc id="550937" url="https://pl.wikipedia.org/wiki?curid=550937" title="Muhammad Naguib">
Muhammad Naguib



</doc>
<doc id="550939" url="https://pl.wikipedia.org/wiki?curid=550939" title="Georg Friedrich von Waldeck">
Georg Friedrich von Waldeck

Georg Friedrich von Waldeck, (ur. 31 stycznia 1620 w Arolsen, zm. 19 listopada 1692 tamże) – niemiecki marszałek polny i holenderski generał.
Życiorys.
Był synem hrabiego Waldeck Wolrada IV (1588-1640) i Anny z Badenii-Durlach (1587-1649). Rozpoczął służbę w 1641 w armii Zjednoczonych Prowincji Niderlandów. W 1651 przeszedł do służby w armii brandenburskiej, gdzie osiągnął rangę ministra. Całkowicie zmienił politykę zagraniczną porzucając sojusz z Cesarstwem i wszedł w koalicję z książętami protestanckimi. W 1656 przyczynił się do sojuszu Brandenburgii ze Szwecją. Walczył przeciwko Polsce. Dowodził siłami brandenburskimi w przegranej bitwie pod Prostkami. W bitwie pod Warszawą dowodził kawalerią. Gdy w 1658 roku elektor brandenburski Fryderyk Wilhelm zawarł pokój z Rzecząpospolitą, przeciwny temu Waldeck został zdymisjonowany. Pod wodzą króla Szwecji Karola X Gustawa walczył przeciwko Danii, jako marszałek polny Rzeszy niemieckiej walczył w 1664 w bitwie pod Szentgotthárd.
W 1683 dowodził wojskami bawarskimi w bitwie pod Wiedniem. W 1685 walczył w służbie księcia Lotaryngii i elektora Bawarii. Po wyjeździe Wilhelma III Orańskiego do Anglii Waldeck został Generał-Kapitanem w Holandii. W 1689 Waldeck bronił Niderlandów Południowych i linii Renu przeciwko wojskom francuskim. Wygrał bitwę pod Walcourt, jednak poniósł ciężką klęskę w 1690 pod Fleurus walcząc z armią Marszałka Luxembourga.
W następnym roku znowu dał się wymanewrować przez Luxembourga i przegrał bitwę pod Leuze. Po tej porażce Waldeck został szefem sztabu armii holenderskiej.

</doc>
<doc id="550942" url="https://pl.wikipedia.org/wiki?curid=550942" title="Kalumet">
Kalumet

Kalumet (z fr. „wydrążona trzcina”, znany także jako święta fajka lub fajka pokoju) – ozdobna obrzędowa fajka części plemion północnoamerykańskich Indian, palona podczas niektórych ceremonii religijnych, uroczystości społecznych i szczególnie ważnych spotkań towarzyskich, a także w trakcie indywidualnej modlitwy.
Obrzędowe indiańskie fajki w poszczególnych regionach, plemionach i okresach historycznych różniły się rodzajem zastosowanych materiałów, techniką wykonania i zdobienia oraz sposobem użytkowania. Np. Indianie z tzw. Pięciu Cywilizowanych Narodów wykonywali fajki z wypalanej gliny i trzciny oraz błękitno-zielonkawego kwarcu, plemiona Wielkiej Kotliny _ z łososiowego alabastru z Kolorado, a plemiona Wschodniej Krainy Lasów i Wielkich Równin – z dostępnych lokalnie lub pozyskiwanych w drodze handlu określonych rodzajów kamienia (głównie łupków kwarcytowych) i różnych gatunków drewna. Podobne – twarde, ale obrabialne prostymi metodami i narzędziami – materiały służyły Indianom także do wyrobu prywatnych fajek codziennego użytku, głowic maczug wojennych, rzeźb o charakterze religijnym, przedmiotów codziennego użytku i zabawek.
Fajek o charakterze ceremonialnym, magicznym, nie palono dla przyjemności (służyły do tego zwykłe fajki). W fajkach palono różne mieszanki dzikiego tytoniu i innych aromatycznych ziół (miały one różne nazwy, w niektórych językach Indian mieszankę taką zwano "kinnikinnick"). Wśród Indian Ameryki Północnej mieszanki te nie miały właściwości halucynogennych.
Podczas spotkań Indian z różnych grup, a później także podczas spotkań z białymi ceremonia palenia kalumetu przez przywódców obu stron bywała elementem mającym uwiarygodnić (zwłaszcza w oczach Indian) szczerość intencji uczestników spotkania, podnieść rangę negocjacji, potwierdzić trwałość zawieranych porozumień i traktatów. Rytuał palenia obrzędowej fajki był też istotnym elementem innych, bardziej rozbudowanych, ceremonii o charakterze religijnym, takich jak oczyszczający szałas potu, doroczny Taniec Słońca Indian Wielkich Równin i inne uroczystości charakterystyczne dla poszczególnych kultur tubylczych ludów Ameryki.
Cybuch (główka) kalumetu wykonany jest zazwyczaj z gliny lub miękkiego kamienia fajkowego, zwanego katlinitem, wydobywanego przez Indian od wieków m.in. w uważanym przez nich za święte miejsce kamieniołomie Pipestone w obecnym stanie Minnesota (od 1937 roku jest to pomnik narodowy, eksploatowany wyłącznie przez tubylczych Amerykanów), a także w Dakocie Południowej i Manitobie. Z charakterystyczną czerwonawą barwą katlinitu poszczególne plemiona wiązały rozmaite mity o jego pochodzeniu, mające w ich przekonaniu dowodzić szczególnej mocy danej fajki i ceremonii z jej użyciem. Indianie Równin wyrabiali kalumety także z błękitnej odmiany katlinitu oraz białych, zielonych i biało-czarnych marmurów z Dakoty Pd. i Wyomingu. Wykonanie kalumetu wiązało się zawsze z określonymi przygotowaniami o duchowym charakterze i zrytualizowanymi zasadami postępowania.
Ustnik (lulka), wykonany zazwyczaj z jednego kawałka wydrążonego w środku drewna lub trzciny, ozdabiany jest w różny sposób, charakterystyczny dla poszczególnych plemion i kręgów kulturowych kontynentu. Sposoby ozdabiania różniły się znacznie między sobą i zależały od wzorów danej kultury tubylczej, czasu i miejsca powstania fajki oraz indywidualnych upodobań i zdolności twórcy lub właściciela.
Kamień fajkowy i drewno na kalumety obrabiano od stuleci przy pomocy prostych, lecz skutecznych narzędzi, takich jak wiertła łukowe i krzemienne groty. Polerowano je przy pomocy kamieni, żwiru, piasku, surowej skóry i wody, często rzeźbiono lub malowano, a na końcu natłuszczano i ozdabiano. Do ich ozdabiania służyły rozmaite materiały – mogące symbolizować np. różne żywioły, elementy i stworzenia „Matki Ziemi” lub kolejne etapy w życiu człowieka – takie jak: skóra zwierząt, drobne kości, pióra ptaków, kamienie, muszle, włosy ludzkie lub zwierzęce, później także elementy szklane (koraliki) i metalowe.
Współcześnie obrzędowa fajka pozostaje ważnym elementem rozmaitych ceremonii wyznawców plemiennych religii i uczestników tradycyjnych obrzędów tubylczych w całej Ameryce Północnej oraz jednym z typowych "przedmiotów mocy" uczestników ruchów New Age. Fajki takie, często przekazywane z pokolenia na pokolenie, otaczane są przez ich opiekunów i użytkowników szczególną czcią i stosownie przechowywanie. Fajki tego typu uważane są za przedmioty „święte”, kluczowe dla tożsamości grupowej i religijnej, obdarzone magiczną mocą i wymagające szczególnego traktowania (nie wolno ich np. profanować przez kontakt z alkoholem lub narkotykami, wykorzystywanie w złych intencjach lub sprzedaż innej osobie).
Wykonywane współcześnie, lecz stylizowane na dawne kalumety, fajki (lub ich elementy, np. rzeźbione główki) są też obecnie typowym wyrobem wielu indiańskich (a także i nie-indiańskich) rzemieślników, posiadającym nierzadko wysoką wartość artystyczną i handlową. Z tych względów są eksponatami cenionymi przez muzea i galerie sztuki, gromadzonymi (a także wytwarzanymi) również przez prywatnych kolekcjonerów – indianistów.
W kulturze popularnej jest to przedmiot i rytuał spopularyzowany, ale i zniekształcony – m.in. dzięki powieściom Karola Maya – jako „fajka pokoju”, rodzaj ogólnoindiańskiego (nieistniejącego nigdy w takiej uniwersalnej formie) symbolu pokoju, przyjaźni i harmonii z naturą.

</doc>
<doc id="550943" url="https://pl.wikipedia.org/wiki?curid=550943" title="Dąbrówka Grzybowska">
Dąbrówka Grzybowska

Dąbrówka Grzybowska – osiedle w północno-wschodniej części Warszawy, w dzielnicy Białołęka. Dąbrówka Grzybowska według Miejskiego Systemu Informacji jest uznawana za część Białołęki Dworskiej. Osiedle położone jest na wschód od linii kolejowej E65 łączącej Warszawę z Trójmiastem. Graniczy z osiedlami: Białołęka Dworska, Płudy, Henryków i Marcelin. Jeszcze w pierwszej połowie XX w. Dąbrówka Grzybowska była podwarszawską wsią i wchodziła w skład gminy Jabłonna. W 1951 r. została włączona do granic Warszawy wraz z innymi sąsiadującymi wsiami.

</doc>
<doc id="550944" url="https://pl.wikipedia.org/wiki?curid=550944" title="Eleusis">
Eleusis

Eleusis (także "Elefsis" i "Elefsina"; gr. "Ελευσίνα" = "Elefsina"; staroż. "Eleusis" albo "Eleuzis") – miasto przemysłowe w Grecji w Attyce, w Polsce znane także pod grecką nazwą "Elefsina", położone o 20 km od Aten nad zatoką noszącą grecką nazwę Kolpos Elefsinas, u zbiegu dwóch autostrad i trasy szybkiego ruchu, w administracji zdecentralizowanej Attyka, w regionie Attyka, w jednostce regionalnej Attyka Zachodnia. Siedziba gminy Eleusis. W 2011 roku liczyło 24 910 mieszkańców. Miasto znane jest ze stanowiska archeologicznego i muzeum, portu dalekomorskiego, znacznie rozbudowanej, w ostatnim okresie, rafinerii ropy naftowej, cywilnych i wojskowych zespołów magazynów produktów naftowych, dużego zespołu stoczniowego, fabryki betonu, stanowiącej część zespołu cementowni „Tytan”, zakładów zbrojeniowych, należących do grupy Greckie Systemy Obronne (E.A.Σ.), wojskowej bazy lotniczej i licznych mniejszych firm produkcyjnych i logistycznych zarówno cywilnych jak i wojskowych.
Historia.
Do VII wieku p.n.e. Eleusis było politycznie niezależne od Aten. Znane z misteriów eleuzyjskich i jako ośrodek kultu Demeter i Persefony (sanktuarium zniszczone z inspiracji Alaryka). Co 4 lata organizowano panhelleńskie igrzyska eleuzyjskie zwane Eleuziniami. Według „Mitów Greków i Rzymian” Wandy Markowskiej, Eleusis było ulubioną kryjówką Demeter, w której przebywała po porwaniu swojej córki – Kory (Persefony).

</doc>
<doc id="550946" url="https://pl.wikipedia.org/wiki?curid=550946" title="R-33">
R-33

R-33 – radziecki najbardziej zaawansowany technologicznie pocisk rakietowy przeznaczony do zwalczania celów powietrznych na dalekich dystansach, naprowadzany półaktywnym systemem radiolokacyjnym korygowanym bezwładnościowym systemem nawigacyjnym INS. Pocisk zaprojektowano przede wszystkim do przenoszenia przez myśliwiec przechwytujący MiG-31 i przeznaczony do walki z samolotami bombowymi i rozpoznawczymi takimi jak B-52 Stratofortress, B-1 Lancer i SR-71 Blackbird. W nomenklaturze NATO pocisk nosi oznaczenie AA-9 Amos. Sposób naprowadzania i przeznaczenie pocisku "R-33" było podobne jak amerykańskiego AIM-54 Phoenix.
Historia.
Początki projektu pocisku "R-33" sięgają 1968 roku, kiedy to postanowiono zastąpić dotychczas używany myśliwiec przechwytujący MiG-25 uzbrojony w specjalnie dla niego skonstruowany pocisk R-40 nowocześniejszą kombinacją samolotu MiG-31 i dedykowanego pocisku. Nowy samolot miał być bardziej uniwersalny niż zaprojektowany wyłącznie do przechwytywania szybkich i wysoko latających celów takich jak bombowiec XB-70 Valkyrie. Wymagano również większej zwrotności nowej maszyny umożliwiającej podjęcie walki powietrznej.
W maju 1968 roku podjęto decyzję o rozpoczęciu w zakładach GosMBK "Wympieł" (ГосМКБ «Вымпел») prac rozwojowych nad nowym pociskiem rakietowym oznaczonym jako E-155MP. Projekt został oznaczony zgodnie z przyjętą w zakładzie nomenklaturą, jako K-33, kolejny z serii po K-13 i K-23.
Jeszcze w 1968 roku zbudowano dwa prototypy, które zostały skonstruowane w układzie "kaczki" w celu zapewnienia możliwości wystrzeliwania z tych samych wyrzutni co R-40.
W 1972 roku przebudowano trzy samoloty do roli latających laboratoriów, które miały za zadanie przetestować poszczególne elementy pocisku. MiG-25 posłużył jako platforma badawcza do testów odpalania, MiG-21 do testowania głowicy naprowadzającej i Tu-104, którego zadaniem było przetestowanie nowego radaru ze skanowaniem fazowym ZBI-16 Zasłon i jego współpracy z systemem naprowadzającym pocisku.
Równocześnie prowadzono prace badawcze nad czterema rodzajami systemów naprowadzających dla pocisku "R-33": półaktywnej głowicy radiolokacyjnej, aktywnej głowicy radiolokacyjnej, głowicy termicznej i kombinowanej termiczno/radiolokacyjnej. Ostatecznie podjęto decyzję, że pocisk będzie produkowany tylko w jednej wersji naprowadzanej radiolokacyjnie systemem półaktywnym z dodatkowym bezwładnościowym systemem nawigacyjnym (INS).
Ze względu na konieczność zastosowania większego radaru i przystosowania pocisku do nowego standardu zamków uzbrojenia podwieszanego, konieczna była zmiana projektu "R-33". W ramach przebudowy zmniejszono rozpiętość powierzchni nośnych pocisku dodając możliwość ich składania z 1100 mm do 900 mm i powiększono głowicę bojową. 
Po przeprowadzeniu serii testów fabrycznych i w jednostkach wojskowych, pocisk został wprowadzony do uzbrojenia lotnictwa Związku Radzieckiego 6 maja 1981 roku.
R-37.
Decyzją rządu radzieckiego z dnia 8 kwietnia 1983 roku rozpoczęto prace rozwojowe nad unowocześnioną wersją pocisku "R-33" oznaczoną jako K-37 przeznaczoną dla samolotów MiG-31M.
Pierwsze testy wystrzelenia nowych pocisków przeprowadzono w 1988 roku, ale dalsze prace rozwojowe zostały przerwane w 1997 roku ze względu na wycofanie się z projektu strony ukraińskiej.

</doc>
<doc id="550947" url="https://pl.wikipedia.org/wiki?curid=550947" title="Pallini">
Pallini



</doc>
<doc id="550948" url="https://pl.wikipedia.org/wiki?curid=550948" title="AA-9 Amos">
AA-9 Amos



</doc>
<doc id="550951" url="https://pl.wikipedia.org/wiki?curid=550951" title="Gęstość minerału">
Gęstość minerału

Gęstość minerału
Jest bardzo ważną cechą diagnostyczną; zależy od:
Gęstość względna minerału jest względną liczbą wskazującą, ile razy jest on cięższy lub lżejszy od tej samej ilości wody.
Gęstość bezwzględna tzw. masa właściwa – czyli stosunek masy do objętości (g/cm³).
Gęstość pozorna (gęstość objętościowa, gęstość usypowa, gęstość nasypowa) (g/cm³) – wyraża stosunek masy do objętości wraz z zawartymi w minerale porami (pustkami).
Różnica między gęstością bezwzględną a gęstością pozorną jest miarą porowatości minerału.
Dokładne określenie gęstości wymaga specjalnych metod.
Pomiar gęstości przeprowadza się najczęściej przy użyciu wagi hydrostatycznej, której zasada działania opiera się na prawie Archimedesa. Ponieważ gęstość zależy od temperatury pomiaru (maleje w miarę jej wzrostu), dlatego należy utrzymywać stałe warunki pomiaru, tj. temperaturę 20 °C i dla takiej wartości podawać mierzoną gęstość.
Gęstość minerałów jest bardzo zróżnicowana.
Największe wartości (w g/cm³) mają:
Najmniejsze zaś substancje pochodzenia organicznego:
Większość minerałów, głównie skałotwórczych, ma gęstość w granicach 2–4 g/cm³.

</doc>
<doc id="550953" url="https://pl.wikipedia.org/wiki?curid=550953" title="Nagroda im. Witolda Lipskiego">
Nagroda im. Witolda Lipskiego

Nagroda im. Witolda Lipskiego – polska nagroda, która została ustanowiona w 2005 roku przez Fundację Rozwoju Informatyki, Polskie Stowarzyszenie dla Maszyn Liczących i Polskie Towarzystwo Informatyczne dla pracowników, doktorantów, studentów krajowej szkoły wyższej lub innej instytucji prowadzącej badania naukowe w zakresie informatyki w wieku, oryginalnie, do 30 lat, a od 2022 roku, w nowej edycji Nagrody, do 35 lat, za udokumentowany publikacjami dorobek naukowy w zakresie informatyki i jej zastosowań. Nagroda przyznawana od 2005 roku. Patronem nagrody jest Witold Lipski. 
Przypisy.
 

</doc>
<doc id="550961" url="https://pl.wikipedia.org/wiki?curid=550961" title="Zelig">
Zelig

Zelig – komedia filmowa w konwencji mockumentary z 1983 roku w reżyserii Woody`ego Allena. W rolach głównych wystąpili sam reżyser oraz jego ówczesna partnerka życiowa Mia Farrow.
Opis fabuły.
Obraz stylizowany jest na film dokumentalny, opowiadający o losach niezwykłego człowieka żyjącego w latach 20. XX wieku w Nowym Jorku. Leonard Zelig cierpiał na niezbadaną wcześniej chorobę psychiczną. Przebywając w otoczeniu określonej grupy osób (np. lekarzy, Greków, czarnych), niemal automatycznie przyjmował charakterystyczny dla tej grupy sposób zachowania, a dodatkowo upodabniał się do swoich towarzyszy fizycznie. Trafia do kliniki psychiatrycznej na Manhattanie, gdzie zajmuje się nim młoda i ambitna lekarka, dr Fletcher.
Chcąc upodobnić film do dokumentu, ograniczono dialogi postaci (historię opowiada narrator) i w większości scen zastosowano czarno-białą taśmę. Kolorowe są jedynie ujęcia bohaterów i ich bliskich, dziś już ludzi w podeszłym wieku, którzy dzielą się swoimi wspomnieniami z tamtych czasów. Aby jeszcze bardziej uprawdopodobnić opowiadaną historię, w roli ekspertów wystąpiło kilka autentycznych postaci ze środowiska amerykańskich intelektualistów, m.in. pisarka Susan Sontag czy laureat Literackiej Nagrody Nobla Saul Bellow.
Nagrody i nominacje.
Oscary za rok 1983
Złote Globy 1983
Nagrody BAFTA 1983
Nagrody Saturn 1983

</doc>
<doc id="550964" url="https://pl.wikipedia.org/wiki?curid=550964" title="Alex Aguinaga">
Alex Aguinaga



</doc>
<doc id="550967" url="https://pl.wikipedia.org/wiki?curid=550967" title="Impressions in Blood">
Impressions in Blood

Impressions in Blood – studyjny album polskiej deathmetalowej grupy muzycznej Vader. Wydawnictwo ukazało się we wrześniu 2006 roku nakładem wytwórni muzycznych Regain Records, Mystic Production, Candlelight Records oraz Avalon/Marquee Inc. Produkcja odniosła umiarkowany sukces w Polsce uplasowawszy się na 8. miejscu listy sprzedaży OLiS. Wśród fanów zespołu Impressions in Blood spotkał się z pozytywnym odbiorem. Gościnnie w nagraniu utworów na płytę wziął udział występujący w grupie Vesania klawiszowiec Krzysztof "Siegmar" Oloś. Było to drugie wydawnictwo zespołu Vader, na którym zostały opublikowane utwory skomponowane przez gitarzystę Maurycego "Mausera" Stefanowicza. Album uzyskał nominację do Fryderyka w kategorii album roku rock/metal.
Realizacja.
Nagrania do albumu, roboczo zatytułowanego "Impressions in Red", rozpoczęły się 22 kwietnia 2006 roku w białostockim Hertz Studio. Ślady poszczególnych instrumentów zarejestrowali bracia Sławomir i Wojciech Wiesławscy, którzy również zmiksowali oraz poddali masteringowi gotowe utwory. Grupa ukończyła pracę w studiu 24 maja tego samego roku.
Podczas sesji nagraniowej nagrano dwanaście utworów, w tym "Raining Blood", interpretację utworu amerykańskiej grupy thrashmetalowej Slayer. Kompozycja ukazała się jako dodatek na japońskiej edycji albumu. Dariusz Brzozowski o nagraniach partii perkusji wypowiedział się następująco: "Pierwsze 2 dni poświęciliśmy na ustawianie brzmienia. Kolejne dni to nagrywanie śladów. W sumie całość nagrywania zajęła mi 10 dni. Jest to najszybszy album jaki nagrałem w życiu. Jest dużo "blastów" i szybkiego grania na stopach. Do nagrań użyłem sprzętu: pałki OSCA 5B, bębny TAMA Starclassic, werbel Ludwig "Black Beauty", blachy Alchemy Professional, naciągi Aquarian Response II na tomy i na werbel Hi-Energy, trigery Roland RT-7K, moduł D-DRUM i wreszcie moja ulubiona nowość od paru miesięcy, na której mogę zagrać zawrotne prędkości – stopy AXIS X-Longboards".
Gościnnie na płycie wystąpił znany z występów w grupie Vesania klawiszowiec Krzysztof "Siegmar" Oloś. Ślady instrumentów klawiszowych zostały nagrane w czerwcu 2005 roku podczas sesji nagraniowej minialbumu "The Art of War". Layout oraz grafiki do fotografii Tomasza Lewandowskiego wykonał grecki artysta Seth Siro Anton.
Album "Impressions in Blood" był drugim wydawnictwem zespołu Vader, na którym zostały opublikowane utwory skomponowane przez gitarzystę Maurycego "Mausera" Stefanowicza. Były to utwory: "As Heavens Collide...", "Warlords", "Amongst the Ruins" oraz "The Book". Stefanowicz nagrał ponadto dziewięć partii solowych. Autorem pozostałych utworów był lider zespołu Piotr "Peter" Wiwczarek. Wiwczarek napisał również tekst do utworu "Helleluyah!!! (God is Dead)", który nawiązuje do terroryzmu oraz konfliktu na tle religijnym między chrześcijanami i muzułmanami. Pozostałe teksty napisali Paweł Frelik i Harry Maat. Motywem przewodnim w tekstach na płycie jest krew, ujęta w różnych aspektach życia człowieka.
Promocja.
Album trafił do 23 sierpnia 2006 roku sprzedaży w Japonii nakładem wytwórni muzycznej Avalon/Marquee Inc. Jako utwór dodatkowy na tymże wydaniu znalazła się interpretacja utworu "Raining Blood" z repertuaru amerykańskiej formacji Slayer. 1 września, nakładem Mystic Production płyta ukazała się w Polsce. Następnie 4 września, za sprawą szwedzkiej oficyny Regain Records produkcja ukazała się w Europie. W Stanach Zjednoczonych wydawnictwo ukazało się dzień później nakładem Candlelight Records. Także w 2006 roku na podstawie licencji udzielonej CD-Maximum album ukazał się w krajach Wspólnoty Niepodległych Państw.
Jesienią grupa odbyła trasę koncertową po Polsce pod nazwą Blitzkrieg 4 gromadząc w sumie ponad 6000 fanów. Wraz z Vader wystąpiły grupy Trauma, Azarath i Vesania. Trasa rozpoczęła się 17 września 2006 roku w Warszawie, a zakończyła 27 września w Toruniu. Ponadto Vader wystąpił w takich miastach jak Lublin, Kielce, Kraków, Katowice, Opole, Wrocław, Łódź, Szczecin i Gdynia. Na potrzeby promocji albumu do utworu "Helleluyah!!! (God Is Dead)" powstał teledysk w reżyserii Andrzeja Wyrozębskiego do scenografii i zdjęć (odpowiednio) Janusza Króla oraz Sławomira Panasewicza. Obraz zrealizowano w dniach 9 i 19 sierpnia we współpracy z AW Film Studio. Zdjęcia odbyły się w Łozinie oraz we Wrocławiu. Proces realizacji teledysku we Wrocławiu Wiwczarek skomentował następująco: ""Helleluyah" mówi o cierpieniu, nienawiści i śmierci, wojnie między chrześcijanami a muzułmanami, konfliktach zbrojnych i terroryzmie. Mroczny i niepokojący klimat tego zrujnowanego miejsca pomógł osiągnąć wprost fenomenalny rezultat! Ten klip będzie czymś niewiarygodnie mocnym i bezkompromisowym!".
Odbiór.
Płyta dotarła do 8. miejsca zestawienia najpopularniejszych płyt w Polsce (OLiS). Album wypadł z listy pięć tygodni później. Przez jeden tydzień wydawnictwo gościło na japońskiej liście sprzedaży Oricon, gdzie uplasowało się 265. na miejscu. Pozytywne recenzje albumu ukazały się już przed jego oficjalna premierą. Krytycy podkreślili jakość produkcji nagrań za sprawą producentów muzycznych braci Wojciecha i Sławomira Wiesławskich. Natomiast recenzent serwisu AllMusic Stewart Mason zaznaczył rozwinięcie formuły prezentowanej przez zespół muzyki za sprawą sampli oraz partii instrumentów klawiszowych. Dziennikarz pisma "Teraz Rock" Marcin Pawlak zrecenzował płytę następująco: "Brzmienie powala, jest zdecydowanie bardziej przejrzyste niż na "The Beast". Wszystkie blasty, riffy, partie wokalne są doskonale zagrane, zgrane i wyprodukowane. Zwłaszcza na słuchawkach ta płyta brzmi imponująco". Z kolei Jarosław Szubrycht na łamach portalu Onet.pl napisał: "...sporo niezłych solówek – od jazgotliwych ataków gitarowej epilepsji, po wciąż jadowite, ale całkiem melodyjne zagrywki. Przede wszystkim jednak siłą płyty są świetne kompozycje...".
Wśród fanów zespołu "Impressions in Blood" spotkał się z pozytywnym odbiorem. Nagrania otrzymały 4.30 punktów na podstawie 182. głosów w serwisie Interia.pl. Pod koniec 2006 roku album uzyskał nominację do nagrody polskiego przemysłu fonograficznego Fryderyka w kategorii "Album roku metal". W podsumowaniu roku 2006 w plebiscycie czytelników portalu branżowego Rockmetal.pl płyta zajęła 5. miejsce. Z kolei w plebiscycie Metal Storm Awards 2006 w kategorii "The Best Death Metal Album" produkcja uplasowała się na 3. miejscu. Wydawnictwo zostało wyróżnione ponadto tytułem "Płyty roku" w plebiscycie polskojęzycznej edycji miesięcznika Metal Hammer. Wyróżniony został także pochodzący z płyty utwór "Helleluyah (God is Dead)" w kategorii "Przebój roku".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="550970" url="https://pl.wikipedia.org/wiki?curid=550970" title="Suarez">
Suarez



</doc>
<doc id="550972" url="https://pl.wikipedia.org/wiki?curid=550972" title="Lista eliminacji Grand Prix na żużlu">
Lista eliminacji Grand Prix na żużlu



</doc>
<doc id="550973" url="https://pl.wikipedia.org/wiki?curid=550973" title="Demetrio Albertini">
Demetrio Albertini

Demetrio Albertini (ur. 23 sierpnia 1971 w Besana in Brianza) – włoski piłkarz grający na pozycji pomocnika.
Większą część kariery spędził w Serie A, w barwach A.C. Milan, gdzie grał w latach 1988–2002, w 2005 roku przeszedł do FC Barcelona. W czasach gdy należał do drużyny Milanu, klub zdobył pięć razy Mistrzostwo Włoch i trzy razy sięgnął po Puchar Europy. Po odejściu z Milanu Albertini przebywał w różnych klubach: był wypożyczony do Atlético Madryt, później grał w S.S. Lazio. Sezon 2004-05 zaczął od występów w Atalancie, by w styczniu przenieść się do Barcelony. We włoskiej drużynie narodowej Albertini rozegrał 79 meczów, w tym mecze podczas MŚ 1994 i 1998, ME 1996 i 2000 i Igrzysk Olimpijskich 1992.
Albertini ogłosił koniec kariery w grudniu 2005 roku.
Podczas towarzyskiego meczu Milan – Barcelona, w którym występowały byłe gwiazdy tych zespołów, Albertini strzelił pierwszego gola, a Milan wygrał 4-2.

</doc>
<doc id="550977" url="https://pl.wikipedia.org/wiki?curid=550977" title="Divlje jagode">
Divlje jagode

Divlje jagode – bośniacki zespół hard rockowy założony w 1977 roku w Jugosławii.
Historia.
Zespół został założony w 1977 roku w Bihaciu przez gitarzystę Sead Lipovača. Pierwszym wokalistą został Ante Janković. Debiutancki album grupy, "Divlje jagode", wydano w 1979 roku.
Członkami zespołu byli: Alen Islamović, późniejszy wokalista Bijelo dugme i grupy 4 asa oraz Mladen Vojičić „Tifa” – również wokalista Bijelo dugme.

</doc>
<doc id="550980" url="https://pl.wikipedia.org/wiki?curid=550980" title="Białołęka (osiedle)">
Białołęka (osiedle)

Białołęka – osiedle w Warszawie w dzielnicy Białołęka.
Opis.
Białołęka to obecnie dwa osiedla w dzielnicy o tej samej nazwie. Są pozostałością dawnych podwarszawskich wsi - "Białołęki Dworskiej" i "Białołęki Szlacheckiej". Wsie te zostały włączone do obszaru Warszawy w wyniku zmiany granic w 1951 r. W 1994 dla nowo powstałej gminy wybrano właśnie nazwę Białołęka. Wybór nie był przypadkowy - oba osiedla leżą w samym centrum gminy i łącznie mają znaczącą powierzchnię. Po likwidacji gmin dzielnica zachowała nazwę od osiedla Białołęka.
Osiedle Białołęka Szlachecka (na planach bywa zaznaczana jako po prostu Białołęka) leży na południowy wschód od Kanału Żerańskiego, po obu stronach głównej ulicy - Białołęckiej. Sąsiaduje z osiedlami: Aleksandrów, Brzeziny i Konstantynów. Dominuje zabudowa jednorodzinna.
Osiedle Białołęka Dworska leży na wschód od linii kolejowej w kierunku Legionowa. Sąsiaduje z osiedlami: Dąbrówka Grzybowska, Henryków, Płudy i Choszczówka oraz Szamocin i Tomaszew. Tu także dominuje zabudowa jednorodzinna.

</doc>
<doc id="550981" url="https://pl.wikipedia.org/wiki?curid=550981" title="Zoran Corporation">
Zoran Corporation

Zoran Corporation – byłe przedsiębiorstwo produkujące układy scalone między innymi do obróbki obrazu. Siedziba przedsiębiorstwa znajdowała się w Sunnyvale, w Kalifornii.

</doc>
<doc id="550989" url="https://pl.wikipedia.org/wiki?curid=550989" title="DSWA">
DSWA



</doc>
<doc id="550992" url="https://pl.wikipedia.org/wiki?curid=550992" title="Mohéli">
Mohéli

Mohéli (Mwali) – wyspa położona w archipelagu Komorów, część składowa Związku Komorów jest jednocześnie najmniejszą wyspą w archipelagu. Liczba ludności wynosi 24000. Stolicą jest Fomboni.
Historia.
Do 1830 część sułtanatu Ndzuwenie. Od 1830 niezależny sułtanat, od 1886 pod protektoratem Francji, która zaanektowała kraj w 1909. Od 1975 w składzie Komorów. 11 sierpnia 1997 Mohéli ogłosiło secesję. W 1998 zawarto porozumienie, na mocy którego Mohéli powróciło w skład Komorów, zachowując szeroką autonomię wewnętrzną.

</doc>
<doc id="550993" url="https://pl.wikipedia.org/wiki?curid=550993" title="Paliwa hipergolowe">
Paliwa hipergolowe

Hipergolowe paliwa – dwuskładnikowe ciekłe paliwa rakietowe samoczynnie zapalające się gdy zmieszają się ich składniki. Są kłopotliwe w przechowywaniu i transporcie, ale niezawodne w użytkowaniu – nie są potrzebne układy zapłonowe.
Niektóre częściej używane paliwa hipergolowe:

</doc>
<doc id="550995" url="https://pl.wikipedia.org/wiki?curid=550995" title="Mwali">
Mwali



</doc>
<doc id="550996" url="https://pl.wikipedia.org/wiki?curid=550996" title="Kakure-kirishitan">
Kakure-kirishitan

 – wierzący chrześcijanie, którzy kontynuowali wyznawanie swojej wiary w ukryciu po zakazie chrześcijaństwa i jego stłumieniu w okresie Tokugawa (Edo).
Historia.
Okres represji.
W 1614 r. siogunat Tokugawów ("Tokugawa bakufu") przygotowywał się do wojny przeciwko klanowi Toyotomi z Osaki w celu umocnienia swojej supremacji w kraju. W tym celu wydał m.in. zakaz wyznawania chrześcijaństwa, aby wyeliminować wszelkie walki o władzę i umocnić system feudalny według własnych planów. Misjonarze zostali wypędzeni do Makau i Manili, budynki kościelne zburzono. Jednak niektórzy z nich próbowali ukrywać się i potajemnie kontynuować pracę misyjną.
Aby osiągnąć założone cele oferowano nagrody za informacje prowadzące do schwytania podziemnych misjonarzy. Gdy zostali złapani, byli torturowani i uśmiercani. Podobnie niszczono tych, którzy ich ukrywali. W 1622 r. spalono lub ścięto 55 katolików uwięzionych w Nagasaki. Siogunat stopniowo intensyfikował i rozszerzał zakres represji. Uznani za chrześcijan, byli poddawani torturom i zmuszani do wyrzeczenia się wiary. 
Rozwój ukrytego chrześcijaństwa wśród japońskich katolików nastąpił po 1629 r., gdy zaczęły się prześladowania religijne oraz przymusowe nawracanie wiernych na religie tolerowane przez władze. Wprowadzono nadzór policyjny nad rodzinami o korzeniach chrześcijańskich, wprowadzono karę śmierci dla opornych, którzy publicznie nie wyrzekli się swojej wiary. W celu sprawdzenia lojalności nakazywano im następowanie na „obraz do deptania” ("fumi-e" lub "e-fumi" „deptanie obrazu”) to znaczy tabliczek, medalionów, obrazów z chrześcijańskimi wizerunkami i symbolami. Wszystkie te obostrzenia i kary zmusiły chrześcijan japońskich do zejścia do podziemia 
Wprowadzono także system „grup pięciu gospodarstw domowych” ("gonin-gumi"), aby odkryć ukrytych chrześcijan. Każdy musiał należeć do świątyni buddyjskiej i być zarejestrowanym w jej oficjalnej księdze ("terauke-seido"). W rezultacie tych działań stracono 75 misjonarzy, a ponad 1 tys. katolików poniosło śmierć męczeńską w latach 1617–1644.
Bunty i opór.
W 1637 roku, pomimo nałożenia surowego zakazu chrześcijaństwa w całym kraju, głodujący mieszkańcy domen Arima i Amakusa zbuntowali się przeciwko tyranii ich feudalnego pana. Powstanie to znane jest m.in. jako rebelia Shimabara-Amakusa. W domenie Arima chrześcijański daimyō Harunobu Arima (1567–1612) został wygnany za przekupstwo, a później skazany na śmierć. Kiedy jego spadkobierca, Haruzumi Arima, został zmuszony do przeniesienia swojej ziemi do domeny Hyūga, wielu katolickich samurajów pozostało w Arima i kontynuowało wiarę wraz z miejscową ludnością. Do powstania dołączyło ponad 20 tys. chłopów-katolików. Zostali oni oblężeni w opuszczonym zamku Hara. Po czterech miesiącach bitwy powstanie zostało stłumione, prawie wszyscy rebelianci zabici, a zamek całkowicie zniszczony.
W wyniku buntu siogunat uznał chrześcijaństwo za główne zagrożenie dla swoich rządów. W 1639 r. zakazał wszelkich wizyt portugalskich statków i całkowicie zerwał stosunki handlowe z Portugalią. Był to początek polityki izolacji Japonii, zwanej "sakoku". W handlu z Europą pozostawiono jedynie Holendrów, którzy potrafili przekonać władze, że jako protestanci różnią się od katolików. Port służący tej wymianie został przeniesiony z Hirado na sztuczną wyspę utworzoną w Nagasaki, znaną jako Dejima.
W czasie tego okresu intensywnych śledztw i ucisku, nadal istniały grupy katolickie, które żyły w ukryciu. Stopniowo "kirishitan" zniknęli z wielu części kraju, ale w regionie Nagasaki organizacje wyznaniowe istniały jeszcze na początku XVIII wieku.
Tolerancja.
Ruch "kakure-kirishitan" wyszedł z podziemia po 1868 roku. Doczekali się oni jednak tolerancji religijnej dopiero w 1898 roku. Większość członków wspólnoty (liczącej wówczas ok. 150 tys. osób) w XIX wieku przyłączyła się ponownie do Kościoła rzymskokatolickiego. Część jednak postanowiła dalej praktykować swoje tradycje i utworzyła niezależną wspólnotę z pogranicza chrześcijaństwa "hanare-kirishitan". Grupa ta celebrowała stare zwyczaje i izolowała się od reszty japońskich chrześcijan. Kolejna część „ukrytych chrześcijan” postanowiła przyłączyć się do wyznawców shintō lub buddyzmu.
Ostatni "hanare-kirishitan" mieszkali na wyspach Gotō jeszcze w latach 90. XX wieku. Na skutek wyludniania się tych wysp i przenoszenia się młodych ludzi do miast na głównych wyspach, to wyznanie najprawdopodobniej obecnie zupełnie zanikło.
Do ponownego spotkania ukrywających się chrześcijan w regionie Nagasaki z misjonarzami doszło w katedrze Ōura, gdy powrócili oni do Japonii po jej otwarciu na świat zewnętrzny (restauracja Meiji). Ich społeczność stanęła przed wyborem, czy zdać się na przewodnictwo misjonarzy, czy kontynuować własne praktyki stosowane przez prawie dwa i pół wieku. W niektórych wioskach doprowadziło to do konfliktów pomiędzy nimi. 
Ci, którzy zdecydowali się na nauczanie misjonarzy, zaczęli ujawniać swoją wiarę, mimo że nowo utworzony rząd Meiji kontynuował zakaz chrześcijaństwa wydany przez siogunat Tokugawa. Sytuacja zaostrzyła się i władze ponownie wzmocniły represje. Jednak po silnych protestach Zachodu wobec rządu Meiji w 1873 roku w Japonii ostatecznie zniesiono zakaz chrześcijaństwa.
W konsekwencji "kirishitan" podzielili się na trzy grupy: 
Po zniesieniu zakazu chrześcijaństwa ukrywający się chrześcijanie, którzy ponownie przyłączyli się do Kościoła katolickiego, wykorzystując tymczasowe kościoły i inne miejsca jako miejsca kultu, zaczęli budować kościoły we własnych wioskach od około połowy 1880 roku. Kościoły te były symbolami odrodzenia wiary katolickiej, a także widocznym znakiem zakończenia ukrywania się chrześcijan, które trwało około 250 lat. Wiele kościołów zostało zbudowanych w miejscach związanych z męczeństwem lub innymi wydarzeniami historycznymi.
Charakterystyka.
Ukrywający się chrześcijanie w regionie Nagasaki utrzymywali w wioskach organizacje wyznaniowe, które zakorzeniły się od XVI wieku, ale przekształcili je tak, aby mogły funkcjonować jako fundament dla kontynuacji ich wiary. Za pośrednictwem tych organizacji przywódcy religijni mogli przeprowadzać rytuały, nauczać katechizmu, przestrzegać kalendarza liturgicznego. Stworzyli zatem system religijny, który był pozornie tradycyjnie rodzimy (shintō), ale w rzeczywistości zastępowany chrześcijańskimi akcesoriami, oddaniem i pobożnością. 
Z drugiej strony w XVIII wieku władze zaprzestały rozprawy z chrześcijanami na dużą skalę, co wskazuje na to, że w regionie Nagasaki z powodzeniem ukrywali oni swoją wiarę i przekazywali ją w stabilny sposób, w porównaniu z przeszłością. Siogunat bagatelizował udział chrześcijan w przypadku poważnych zaburzeń społecznych (np. w Urakami w 1790) lub używał eufemizmów, nazywając ich wiarę „inną religią” (Amakusa, 1805). Fakty te wskazują, że japońskie władze w XVIII wieku prowadziły politykę „milczącego przyzwolenia” i nie prześladowały „ukrytych chrześcijan”. 
Pod koniec XVIII wieku rosnąca populacja chrześcijan i ograniczenia w lokalnej produkcji żywności na zachodnim wybrzeżu półwyspu Nishisonogi, gdzie strome zbocza utrudniały rolnictwo, stały się poważnym problemem społecznym. W 1797 r. klan Gotō, który miał niewielką populację i potrzebował dodatkowych ludzi do uprawy ziemi, zawarł porozumienie z klanem Ōmura i zachęcił skutecznie wielu chłopów do migracji na wyspy Gotō. Duża ich liczba przeniosła się tam i szukając swojego miejsca na ziemi wędrowali po wyspach (m.in. Kuro-shima. Nozaki, Kashira-ga-shima, Hisaka), tworząc nowe wioski chrześcijan, obok istniejących tam społeczności i wyznawanych przez nich religii, ale potajemnie utrzymując swoją wiarę i własny, odrębny system religijny.

</doc>
<doc id="550997" url="https://pl.wikipedia.org/wiki?curid=550997" title="Hrabstwo Albany (Nowy Jork)">
Hrabstwo Albany (Nowy Jork)

Albany – hrabstwo (ang. "county") w stanie Nowy Jork w USA. Populacja wynosi 294 565 mieszkańców (stan według spisu z 2000 r.).
Powierzchnia hrabstwa wynosi 1381 km². Gęstość zaludnienia wynosi 217 osób/km².

</doc>
<doc id="550999" url="https://pl.wikipedia.org/wiki?curid=550999" title="Białołęka Dworska">
Białołęka Dworska

Białołęka Dworska – osiedle i obszar MSI w północno-wschodniej części Warszawy, w dzielnicy Białołęka.
Jest zlokalizowane w otoczeniu lasów pomiędzy linią kolejową E-65 z Warszawy do Gdańska a ulicą Ornecką. "Białołęka Dworska" od północy graniczy ze wsią Józefów w gminie Nieporęt, od północnego zachodu z Choszczówką, od północnego wschodu z Szamocinem, od południowego zachodu z Tomaszewem, od południa z Żeraniem, a od zachodu z Płudami, Wiśniewem oraz Henrykowem.
Na osiedlu dominuje zabudowa jednorodzinna. Północna część "Białołęki Dworskiej" w starych planach figuruje jeszcze jako Różopole oraz Łapigrosz – obecnie tereny te zaliczane są do Warszawskiej Choszczówki. 
Historia.
"Białołęka Dworska" stanowiła część dawnej wsi szlacheckiej istniejącej od 1425 roku. Na początku XVII wieku właścicielem Białołęki był biskup chełmiński Wawrzyniec Gembicki, a w połowie XVII wieku Jan Kazimierz, który darował ją następnie jezuitom. W kronikach kościoła w Tarchominie Białołęka występuje przy końcu XVI w., kiedy to parafia Tarchomin obejmowała tereny, aż do Radzymina. Tworzyła wtedy jedną całość, która następnie rozpadła się na Białołękę Wieś (Białołękę Szlachecką) oraz "Białołękę Dworską". W 1661 roku było tu 38 domów, w 1789 już 63. Wieś należała wtedy do pani Szamockiej, miecznikowej warszawskiej. W XIX wieku Białołęka wchodziła w skład gminy Bródno. Na obrzeżach Białołęki stopniowo powstawały nowe osiedla i folwarki: Aleksandrów, Brzeziny, Annopol, Konstantynów, Marywil, Różopole i Ustronie. Kolejnymi właścicielami "Białołęki Dworskiej" do roku 1912 byli bracia Weinstock prawdopodobnie koloniści niemieccy lub Żydzi. Ich następcą była hrabina Ordęga, a od roku 1918 hrabia Rej z pełnomocnikiem Kozakiewiczem. W roku 1927 "Białołękę Dworską" zaczęto parcelować od strony obecnej ul. Wałuszewskiej. Powstałe w rezultacie parcelacji i sprzedaży ziem należących do hrabiego Reja osiedle zamieszkiwało przed wybuchem wojny kilkadziesiąt rodzin najczęściej kolejarzy, tramwajarzy, rzemieślników dojeżdżających do pracy w Warszawie koleją. Na jego obrzeżach znajdowało się również kilka gospodarstw rolnych. Domy były najczęściej parterowe i drewniane, a zabudowa luźna w terenie lesistym. Od roku 1929 osiedle "Białołęka Dworska" rozwijało się dynamicznie. Staraniem mieszkańców w roku 1934 powstała 4-oddziałowa Szkoła Powszechna mieszcząca się w prywatnym domu przy obecnej ul. Majorki. W kwietniu 1930 r. inż. Wacław Nowak sporządził plan parcelacji całej "Białołęki Dworskiej", lokując na terenie 313 ha 1252 działki o przeciętnej powierzchni ok. 2000 m². Jak na ówczesne czasy osiedle zaprojektowane zostało bardzo nowocześnie. Autor projektu wytyczył miejsca m.in. pod szkołę, boisko, targowisko, kościół oraz park itd. Zaplanował ronda na skrzyżowaniach głównych ulic, które są szerokie, a ich układ podobny do układu ulic Żoliborza czy Saskiej Kępy. Administracyjnie Białołęka należała w tych latach do gminy Bródno. W 1938 roku Białołęka liczyła około 700 mieszkańców, dzieliła się na "Białołękę Dworską" i Białołękę Szlachecką, a należała do gminy Bródno. Wojna dla "Białołęki Dworskiej" zaczęła się 1 września 1939 roku kiedy nad Białołęką przelatywały niemieckie bombowce z Prus Wschodnich lecące nad Warszawę. W okolicach 12-13 września, przez "Białołękę Dworską", Płudy, Wiśniewo przechodzili grupami żołnierze z rozbitych na wschód od Warszawy dywizji polskich. Rano 15 września 1939 roku przez "Białołękę Dworską" i Płudy przegalopował ostatni szwadron kawalerii. W południe 15 września 1939 roku pojawiły się pierwsze patrole niemieckie, a po południu oddziały niemieckie zajmowały już cały teren Białołęki do Wisły i kanału Żerańskiego. Dziesiątki niemieckich dział rozpoczęło intensywny ostrzał broniącej się jeszcze Warszawy. W latach okupacji hitlerowskiej rozwój osiedla został całkowicie zahamowany. W latach 1942-1944 około 150 metrów na północ od stacji kolejowej Płudy, po zachodniej stronie torów kolejowych w kierunku Legionowa, rozstrzelano w kilku egzekucjach kilkanaście osób narodowości żydowskiej Ostatnie miesiące 1944 roku były dla osiedla najtragiczniejsze. Niemcy zgromadzili tu swoje doborowe wojska dywizje SS-Galizien i SS-Herman Göring. Na jesieni 1944 roku nacierające od wschodu wojska sowieckie podjęły próbę wyrzucenia Niemców z prawego brzegu Wisły. Walki były długie i zacięte, bo terenów tych broniła elitarna dywizja pancerno-spadochronowa im. Hermana Göringa. Czołgi sowieckie opanowały część "Białołęki Dworskiej" już 17 września 1944 roku, ale Niemcy podjęli kontratak i ponownie opanowali osiedle. W dniu 10 października o godzinie 10:00 rano wojska radzieckie rozpoczęły kolejny atak od wschodu w kierunku linii kolejowej Warszawa – Legionowo. Linia frontu przebiegała wówczas na lesistych wzgórzach "Białołęki Dworskiej", Różopola i dalej na północ w kierunku Chotomowa. Przez dwie godziny ogień prowadziło kilka tysięcy dział, w czasie którego po obu stronach zginęło kilkuset żołnierzy. Wojska radzieckie zbliżyły się do linii kolejowej, ale następnego dnia dywizja Hermana Göringa kontratakowała i odrzuciła Rosjan ponownie na pozycje wyjściowe. Atak ten należał do najsilniejszych, jakie przeprowadzono na Białołękę w ostatnich miesiącach wojny. "Białołęka Dworska" podobnie jak Choszczówka, Grabina, Józefów, Szamocin parokrotnie przechodziła z rąk do rąk walczących, aby w końcu roku 1944 zostać wolną. Nieliczni mieszkańcy, którym udało się uniknąć ewakuacji i którzy nie zginęli od ognia artyleryjskiego gnieździli się w bunkrach opuszczonych przez żołnierzy. Wokoło widniały ruiny i zgliszcza. Pamiątką wojny jest ulica Lidzbarska. Była ona drogą czołgową między "Białołęką Dworską" i Choszczówką, prowadzącą w tym czasie przez pola uprawne. Ponieważ została dobrze ubita przez gąsienice, zaczęto z niej korzystać i po wojnie. Ślady wojennych działań są widoczne dziś w postaci licznych rowów łącznikowych, stanowisk dział przeciwlotniczych, schronów-obwałowań dla samochodów i czołgów, a do niedawna natrafić było można także na wraki czołgów, zniszczoną broń rozmaitego rodzaju i kalibru oraz wielkie ilości różnej amunicji. Po wojnie rozpoczęto odbudowę osiedla "Białołęka Dworska". W roku 1951 "Białołęka Dworska" została włączona do granic administracyjnych Warszawy. Stanowiła wtedy część dzielnicy Praga-Północ. 3 września 1962 roku oddano do użytku szkołę podstawową numer 110 przy ulicy Bohaterów.
Położenie geograficzne.
"Białołęka Dworska" swą niepowtarzalność zawdzięcza oryginalnemu położeniu wśród lasów oraz ukształtowaniu terenu. W centralnej części oraz od północy otoczona jest kompleksem lasów Białołęki Dworskiej i Choszczówki. Obydwa kompleksy leśne łączą się z większym kompleksem lasów Legionowskich. Tereny "Białołęki Dworskiej" są pofałdowane, występują na niej liczne wydmy i wzniesienia. Ulica Insurekcji oddziela kompleks lasu Białołęki Dworskiej od kompleksu lasu Choszczówki.
Sport i rekreacja.
Z uwagi na niewątpliwe walory przyrodnicze "Białołęka Dworska" należy do terenów znakomicie nadających się do uprawiania różnego rodzaju sportów. Wśród okolicznych lasów latem można uprawiać jogging, biegi na przełaj, jazdę na rowerze, Nord Walking, a także jazdę konną. Zimą można uprawiać biegi narciarskie. W niewielkiej odległości od "Białołęki Dworskiej" znajduje się Kanał Żerański, na którym uprawiać można kajakarstwo lub wioślarstwo. W odległości niecałych 15 kilometrów znajduje się Zalew Zegrzyński będący mekką dla Warszawskich żeglarzy, wind-surferów czy kite-surferów. Na skrzyżowaniu ulic Orneckiej i Dylewskiej znajduje się stadnina koni.
Fauna i flora.
Okoliczna lasy obfitują w wiele gatunków zwierząt i roślin. Do najważniejszych przedstawicieli ssaków należą dziki, sarny oraz zające. Okoliczne lasy odwiedzane są również przez gatunki występujące w rejonie Puszczy Kampinoskiej, takie jak łosie i borsuki. Wśród ptaków spotkać można będącego pod ochroną dzięcioła czarnego, wilgi oraz sójki. Nierzadko natknąć można się także na padalca. Okoliczne lasy obfitują w grzyby. Na znacznej części osiedla znajduje się duży kompleks leśny zwany lasem Białołęki Dworskiej.
Ulice Białołęki Dworskiej.
Białołęka Dworska do roku 1951 była odrębną wsią znajdującą się poza granicami miasta stołecznego Warszawa. W roku 1951 "Białołęka Dworska" została włączona do Warszawy. "Białołęka Dworska" posiadała własny system nazewnictwa ulic. Po włączeniu jej w granice Warszawy zmieniono wiele nazw ulic, tak aby nie powtarzały się one z nazwami ulic będącymi w tamtym czasie w użyciu. I tak dawna ulica Jasna została zmieniona w ulicę Ołówkową, ulica Zakopiańska w ulicę Ambaras, ulica Chopina w ulicę Majorki, ulica Moniuszki w ulicę Zegarynki, ulica Wawelska w ulicę Guńki, ulica Traugutta w ulicę Cytadeli, a ulica Wrzosowa w ulicę Żyrardowską. Do roku 1961 ulica Ornecka nosiła nazwę Wierzbowej. Ciągnęła się od dzisiejszej ulicy Marywilskiej (w rejonie skrzyżowania z ulicą Smugową) do skrzyżowania z ulicą Wałuszewską. Aż do roku 1976 ulica Ornecka stanowiła wschodnią granicę miasta Warszawa, kiedy to do granic miasta włączono ówczesną wieś Szamocin.
Komunikacja.
Około roku 1960 przebudowana została ul. Bohaterów. Położono nową jezdnię i zalano ją asfaltem na odcinku od stacji w Płudach do rogu ul. Wałuszewskiej, Bohaterów i Lidzbarskiej. 22 lipca 1960 roku uruchomiono pierwszą linię autobusową 152 łączącą Żerań z "Białołęką Dworską" z pętlą usytuowaną u zbiegu ul. Bohaterów, Wałuszewskiej, Lidzbarskiej. W roku 1967 linia 152 została przedłużona do pętli przy ulicy Ciupagi, a od września roku 2012, po otwarciu nowego wiaduktu kolejowego w ulicy Klasyków, linia kursuje na trasie z "Białołęki Dworskiej" do Tarchomina. W roku 1986 przez "Białołękę Dworską" zaczęła kursować linia 176, która połączyła Plac Hallera (wtedy Plac Leńskiego) z Choszczówką. Od roku 2007 "Białołęka Dworska" zyskała komunikację nocną z centrum Warszawy. Linia N13 łączyła Dworzec Centralny z Choszczówką do roku 2011, kiedy to linię tę zastąpiła inna linia – N64. Oprócz połączeń autobusowego "Białołęka Dworska" korzysta również z transportu kolejowego. Dogodne połączenie stanowi stacja kolejowa Warszawa Płudy. W grudniu 2010 roku warszawska Szybka Kolej Miejska uruchomiła linię S9 łączącą dworzec Warszawa Gdańska z Legionowem. W dniu 1 czerwca 2012 roku Szybka Kolej Miejska uruchomiła nową linię S3, łączącą Legionowo z lotniskiem Chopina przez Warszawę Wschodnią.
Z pobliskim osiedlem Płudy łączy "Białołękę Dworską" wiadukt na ulicy Klasyków. Wiadukt był budowany w latach 2010 – 2012 przez Polskie Linie Kolejowe S.A. Początkowo termin ukończenia wiaduktu planowano na grudzień 2011 roku. Jednak ze względu na opóźnienia związane z wykwaterowaniem lokatorów nieruchomości przy ulicy Bohaterów, a później także ze względu na niewielkie zaangażowanie po stronie wykonawcy, wiadukt został zakończony dopiero w czerwcu 2012 roku, tuż przed rozpoczęciem piłkarskich mistrzostw Europy EURO 2012. Z uwagi na bardzo długi termin wykonania prac, mieszkańcy kilkukrotnie otwierali części tej inwestycji samodzielnie. Miało to miejsce między innymi na przełomie jesieni i zimy 2011 roku, kiedy to ze względu na opóźnienia w oddaniu do użytku przebudowanego fragmentu skrzyżowania ulic Czołowej i Bohaterów mieszkańcy Białołęki samowolnie otworzyli przejazd. Także w dniu 1 czerwca 2012 roku miało miejsce nieoficjalne otwarcie wiaduktu. W tym dniu wieczorem barierki były otwarte i możliwy był przejazd z osiedla Płudy na osiedle Białołęka Dworska. Oficjalnie wiadukt oddano do użytku w dniu 13 września 2012 roku po ponad 8 miesiącach opóźnienia. Pomimo zakończenia prac jeszcze w lutym 2013 roku nadal nie funkcjonują windy umożliwiające osobom niepełnosprawnym dostanie się na wiadukt.
Podział administracyjny.
Obecnie według podziału dokonanego przez Miejski System Informacji oprócz terenu pierwotnej "Białołęki Dworskiej", która zlokalizowana jest na wschód od linii kolejowej, do granic osiedla "Białołęka Dworska" wlicza się zazwyczaj:
Dąbrówka Grzybowska była przed rokiem 1939 odrębną wsią, która wchodziła w skład gminy Jabłonna. Obecnie według Krajowego Rejestru Urzędowego Podziału Terytorialnego Kraju jest nadal rozróżniana jako odrębna jednostka terytorialna'. Michałówek był przed rokiem 1939 odrębną wsią, która wchodziła w skład gminy Jabłonna. Obecnie Michałówek nie jest rozróżniany jako odrębna jednostka terytorialna według Krajowego Rejestru Urzędowego Podziału Terytorialnego Kraju – tym samym stanowi integralną część Białołęki Dworskiej.

</doc>
<doc id="551001" url="https://pl.wikipedia.org/wiki?curid=551001" title="Białołęka Szlachecka">
Białołęka Szlachecka



</doc>
<doc id="551002" url="https://pl.wikipedia.org/wiki?curid=551002" title="Hrabstwo Allegany (Nowy Jork)">
Hrabstwo Allegany (Nowy Jork)

Allegany – hrabstwo (ang. "county") w stanie Nowy Jork w USA. Populacja wynosi 49 927 mieszkańców (stan według spisu z 2000 r.).
Powierzchnia hrabstwa wynosi 2679 km². Gęstość zaludnienia wynosi 19 osób/km².

</doc>
<doc id="551004" url="https://pl.wikipedia.org/wiki?curid=551004" title="Kamerun Niemiecki">
Kamerun Niemiecki

Kamerun Niemiecki (niem. "Deutsch-Kamerun") – niemiecka kolonia w latach 1884–1916.
Historia.
W roku 1864 Niemcy założyli pierwszą faktorię handlową na wybrzeżach Kamerunu. W 1884 niemiecki komisarz Gustaw Nachtigal nakłonił przywódców kameruńskich plemion do przyjęcia protektoratu niemieckiego.
W 1911 wytyczono wschodnią i południową granicę Kamerunu, wskutek czego do niemieckiej kolonii przyłączono część terytoriów kontrolowanych do tej pory przez Francuzów.
W roku 1916 Kamerun Niemiecki został zajęty przez wojska brytyjskie i francuskie. W 1922 roku dawną niemiecką kolonię podzielono na dwa terytoria mandatowe – Kamerun Francuski i Kamerun Brytyjski.

</doc>
<doc id="551006" url="https://pl.wikipedia.org/wiki?curid=551006" title="Bitwa pod Leuze">
Bitwa pod Leuze

Bitwa pod Leuze – starcie zbrojne, które miało miejsce 18 września 1691. Bitwa zakończyła się zwycięstwem wojsk francuskich.
Marszałek Luxembourg został poinformowany, że Wilhelm III Orański wyjechał do Anglii w przekonaniu, że kampania roku 1691 dobiega już końca. Doszła także do niego wiadomość, że obowiązki Wilhelma Orańskiego przejął Waldeck i że rozpoczął on już przygotowania leży zimowych dla swych wojsk. Luxembourg był blisko Tournai i wysłał rekonesans pod Marsilly, skąd dowiedział się, że główna część armii sprzymierzonych (Anglicy i Holendrzy) odeszła, zostawiając pod Leuze kawalerię (72 szwadrony), jako straż tylną. Luxembourg działał błyskawicznie. Wysłał oddziały rozpoznawcze, aby śledziły ruchy głównych sił nieprzyjaciela, a sam ze szwadronami jazdy Villarsa (28 szwadronów) zaatakował niespodziewanie kawalerię nieprzyjaciela. Francuska kawaleria ruszyła do szarży na białą broń. Kawaleria sprzymierzonych miała przewagę liczebną, lecz z powodu zaskoczenia i braku miejsca nie mogła manewrować. Bitwa trwała tylko 2 godziny i skończyła się całkowitym zwycięstwem Francuzów. Uciekające resztki kawalerii sprzymierzonych ocaliły oddziały wysłane na pomoc przez zaalarmowanego Waldecka. Wódz francuski Luxembourg zaangażował się w walkę do tego stopnia, że walczył na białą broń osobiście. Straty francuskie wyniosły 400 zabitych i rannych, sprzymierzeni natomiast stracili 1 500 – 2 000 zabitych i rannych.

</doc>
<doc id="551009" url="https://pl.wikipedia.org/wiki?curid=551009" title="Miejska wieża ciśnień w Brodnicy">
Miejska wieża ciśnień w Brodnicy

Miejska wieża ciśnień w Brodnicy położona jest w południowej części miasta Brodnica, przy ulicy Podgórnej 27 (obecnie za stacją paliw). Miała przed rozbiórką około 24 metrów wysokości. Podstawa ma kształt ośmiokąta, którego przeciwległe boki oddalone są od siebie o około 10 metrów. Stoi w otwartym terenie, na brzegu kilkumetrowej skarpy, zwanej niegdyś Górą Wisielców, opadającej w stronę Podgórnej (i Drwęcy zarazem).
Historia.
Zbudowana została w roku 1905. Jednym z pracowników obsługujących Wieżę przed II wojną światową był Władysław Lewandowski (po wojnie stróżował na część etatu). W roku 1954 przeprowadzono kapitalny remont zbiornika. Do roku 1985 Wieża była podłączona do sieci wodociągów, ale od jakiegoś czasu pełniła już tylko rolę awaryjną.
Według Jerzego Wiśniewskiego z Toruńskich Wodociągów, w roku 1975 po kolejnej reformie administracyjnej w PRL-u wraz z powstaniem województwa toruńskiego Wieża (wraz z innymi obiektami wodociągowymi) przeszła pod zarządzanie Wojewódzkiego Przedsiębiorstwa Wodociągów i Kanalizacji w Toruniu. W roku 1994 zakłady wodociągowe zostały skomunalizowane. Wspomniany pracownik twierdzi też, że Toruńskie Wodociągi nie posiadają żadnych archiwaliów obejmujących inne miejsca niż Toruń.
Między Wieżą a ul. Podgórną znajdował się kiedyś piaszczysty plac, służący jako targowisko wiejskie. Jeszcze w lutym roku 1996 można było tam spotkać w dni targowe rolników przywożących towar wozami konnymi lub ciągnikami. Pod koniec czasów PRL-u obok targowiska funkcjonowały też pijalnia piwa i drewniany sklep spożywczy.
W 1999 mimo protestów okolicznych mieszkańców na placu wybudowano stację paliw, a targowisko przeniesiono na Aleję Leśną. Część budynku pijalni została włączona do zabudowy stacji. Wieża została ogrodzona płotem, regularnie dewastowanym.
W drugiej połowie marca 2001 został zrobiony wyłom w żelbetonowej płycie wokół zbiornika. 16 lipca 2001 podczas burzy odpadła cała płyta obok wspomnianej. W lutym 2002 Wieża wraz z działką gruntu zostały wystawione przez Urząd Miasta w Brodnicy na aukcję po cenie wywoławczej 5000 zł i za tyle sprzedane osobom, których nazwisk pracownicy Urzędu nie chcą ujawnić. W sierpniu (prawdopodobnie 5.08) 2005 odpadły dwie płyty obok tej, która spadła 4 lata wcześniej.
W roku 2006 wojewódzki konserwator zabytków, który jak dotąd nie zgadzał się na projekty przebudowy Wieży, oddał sprawę w ręce Powiatowego Inspektoratu Nadzoru Budowlanego w Brodnicy. Inspektor Witold Sosnowski wydał nakaz rozbiórki górnej części Wieży, to znaczy zbiornika i jego żelbetonowej obudowy. Na początku czerwca 2006 trzy osoby – wśród nich prawdopodobnie jeden z właścicieli – zaczęły demontować górę Wieży, przy okazji uszkadzając dolne części. Prace ustały około 20 lipca 2006: ze zbiornika pozostała podstawa w kształcie wycinka sfery będąca teraz najwyższym jej punktem.
W artykule "Gazety Pomorskiej" z 27 sierpnia 2005 znajduje się cytat ze strony internetowej Urzędu Miasta mówiący, że konserwator zabytków nie zgodził się na zamianę obecnego walca wokół basenu na drewniany ośmiobok.

</doc>
<doc id="551011" url="https://pl.wikipedia.org/wiki?curid=551011" title="Marian Rojek (duchowny)">
Marian Rojek (duchowny)

Marian Rojek (ur. 9 kwietnia 1955 w Rzeszowie) – polski duchowny rzymskokatolicki, doktor nauk teologicznych, rektor Wyższego Seminarium Duchownego w Przemyślu w latach 2001–2005, biskup pomocniczy przemyski w latach 2006–2012, biskup diecezjalny zamojsko-lubaczowski od 2012.
Życiorys.
Urodził się 9 kwietnia 1955 w Rzeszowie. Pochodzi z rodziny liczącej pięcioro dzieci. Jego młodszy brat Kazimierz również został księdzem. Ukończył I Liceum Ogólnokształcące im. ks. Stanisława Konarskiego w Rzeszowie. Po zdaniu egzaminu maturalnego w 1974 został przyjęty do Wyższego Seminarium Duchownego w Przemyślu. Studia w seminarium został zmuszony przerwać na dwa lata w celu odbycia służby wojskowej w jednostce kleryckiej w Bartoszycach. Święceń prezbiteratu udzielił mu 7 czerwca 1981 w katedrze przemyskiej biskup diecezjalny przemyski Ignacy Tokarczuk. W latach 1982–1987 odbył studia specjalistyczne z zakresu teologii dogmatycznej na Papieskim Uniwersytecie Gregoriańskim, uzyskując doktorat z teologii.
Po przyjęciu święceń kapłańskich przez rok był wikariuszem w parafii w Brzozowie. W 2000 papież Jan Paweł II nadał mu godność kapelana Jego Świątobliwości, a w 2005 arcybiskup Józef Michalik ustanowił go kanonikiem gremialnym przemyskiej kapituły metropolitalnej.
Od 1987 prowadził wykłady z teologii dogmatycznej w seminariach w Przemyślu i Sandomierzu. Ponadto w przemyskim seminarium zajmował stanowiska prefekta, wicerektora, a w latach 2001–2005 rektora.
21 grudnia 2005 papież Benedykt XVI prekonizował go biskupem pomocniczym archidiecezji przemyskiej ze stolicą tytularną Tisedi. Święcenia biskupie otrzymał 2 lutego 2006 w katedrze przemyskiej. Jego konsekratorem był Józef Michalik, arcybiskup metropolita przemyski, zaś współkonsekratorami: Kazimierz Górny, biskup diecezjalny rzeszowski, i kolega rocznikowy Jan Ozga, biskup w Kamerunie. Jako swoje zawołanie biskupie przyjął słowa „"Eucharistia Panis Vitae"” ("Eucharystia Chlebem Życia").
30 czerwca 2012 został mianowany przez papieża Benedykta XVI biskupem diecezjalnym diecezji zamojsko-lubaczowskiej. 11 sierpnia 2012 odbył ingres do katedry w Zamościu, natomiast dzień później do konkatedry w Lubaczowie.
W ramach Konferencji Episkopatu Polski objął funkcje przewodniczącego Zespołu ds. Kontaktów z Przedstawicielami Kościoła Greckokatolickiego na Ukrainie oraz Bilateralnego Zespołu Katolicko-Prawosławnego. Został także członkiem Zespołu Pomocy Kościołowi na Wschodzie.

</doc>
<doc id="551012" url="https://pl.wikipedia.org/wiki?curid=551012" title="Mistrzowie Wimbledonu w grze mieszanej">
Mistrzowie Wimbledonu w grze mieszanej

Lista meczów finałowych Wimbledonu w grze mieszanej.

</doc>
<doc id="551016" url="https://pl.wikipedia.org/wiki?curid=551016" title="The Adversary">
The Adversary

The Adversary - pierwszy studyjny album znanego z występów w grupach muzycznych Emperor oraz Peccatum instrumentalisty Ihsahna. Album wydany został 5 kwietnia 2006 roku przez Mnemosyne Records i Candlelight Records. W ramach promocji wydawnictwa został zrealizowany teledysk do utworu "Invocation".
Całość skomponował Ihsahn odpowiedzialny za śpiew, partie gitar oraz instrumentów klawiszowych. Sesyjnie ślady instrumnetów perkusyjnych zarejestrował Asgeir Mickelson, gościnnie natomiast wystąpił ceniony norweski multiinstrumentalista Kristoffer Rygg, wykonujący partie śpiewu w utworze " Homecoming".
Lista utworów.
Opracowano na podstawie materiału źródłowego.

</doc>
<doc id="551020" url="https://pl.wikipedia.org/wiki?curid=551020" title="Grypa hiszpanka">
Grypa hiszpanka



</doc>
<doc id="551023" url="https://pl.wikipedia.org/wiki?curid=551023" title="Sztuka wojenna Sun Zi">
Sztuka wojenna Sun Zi

Sztuka wojenna Sun Zi (chiń. 孫子兵法, pinyin "Sūnzi Bīngfǎ") – chińskie wojenne opracowanie napisane w VI wieku p.n.e. przez Sun Zi. Składa się z 13 rozdziałów, każdy z nich jest poświęcony jednemu elementowi sztuki wojennej.
Sun Zi uznawany jest za pierwszą osobę rozróżniającą strategię i taktykę prowadzenia wojny.
"Sztuka wojenna" jest jednym z najstarszych i najsławniejszych opracowań strategii i ma duży wpływ na planowanie wojenne i nie tylko. Po raz pierwszy przetłumaczona na język zachodni z chińskiego w 1782 przez francuskiego jezuitę Jeana Josepha Marie Amiota.

</doc>
<doc id="551024" url="https://pl.wikipedia.org/wiki?curid=551024" title="Moc chwilowa">
Moc chwilowa

Moc chwilowa prądu elektrycznego – pochodna energii elektrycznej względem czasu będąca miarą szybkości, z jaką ta energia jest dostarczana do odbiornika w danej chwili. Moc chwilowa jest iloczynem wartości chwilowych napięcia i natężenia prądu:
gdzie:
Jednostką mocy chwilowej jest wat.
Moc chwilowa jest wielkością skalarną i może przybierać wartości dodatnie oraz ujemne. Jeśli moc chwilowa jest dodatnia, to energia elektryczna jest dostarczana ze źródła do odbiornika, natomiast jeśli moc chwilowa jest ujemna, to energia elektryczna jest dostarczana z odbiornika do źródła.
Moc chwilowa może być mocą energii pobieranej przez element obwodu (mocą pobieraną) gdy zwroty prądu i napięcia są przeciwne. Mówimy wtedy o tzw. „orientacji odbiornikowej”. Moc chwilowa może być też mocą energii oddawanej przez element obwodu (mocą oddawaną) gdy zwroty prądu i napięcia są zgodne. Mówimy wtedy o tzw. „orientacji nadajnikowej”.
Moc chwilowa w stanie ustalonym w obwodach liniowych prądu sinusoidalnego.
Załóżmy, że faza napięcia na zaciskach pewnego odbiornika wynosi formula_7 natomiast prąd jest opóźniony względem napięcia o kąt formula_8 tak jak to pokazano na rysunku obok. Napięcie i prąd są więc określone wzorami formula_9 oraz formula_10 Wobec tego moc chwilowa wynosi:
Przyjmując, że formula_12 oraz formula_13 są wartościami skutecznymi napięcia i prądu, moc chwilową można wyrazić jako:
Z powyższego wzoru wynika, że moc chwilowa ma składową zmienną, która oscyluje z pulsacją formula_15 wokół składowej stałej formula_16 formula_17 wyraża moc średnią za okres, która jest nazywana mocą czynną. Natomiast formula_18 jest nazywany współczynnikiem mocy.

</doc>
<doc id="551025" url="https://pl.wikipedia.org/wiki?curid=551025" title="Sideshow Symphonies">
Sideshow Symphonies

Sideshow Symphonies – czwarty studyjny album norweskiej grupy muzycznej Arcturus. Wydany została 19 września 2005 roku (dzień później w USA) przez wytwórnie płytową Season of Mist.
Płyta została mianowana jednym z dziesięciu najlepszych albumów 2005 roku przez magazyn Terrorizer. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="551026" url="https://pl.wikipedia.org/wiki?curid=551026" title="Monessa">
Monessa

Święta Monessa (zm. 456) – święta chrześcijańska, żyła w V wieku. 
Według tradycji Monessa była córką irlandzkiego wodza. Została nawrócona przez świętego Patryka. Zmarła zaraz po tym, jak udzielił jej chrztu.
Jej wspomnienie obchodzone jest 4 września.

</doc>
<doc id="551031" url="https://pl.wikipedia.org/wiki?curid=551031" title="Tangled Up in Me">
Tangled Up in Me

Tangled Up in Me – drugi singel kanadyjskiej piosenkarki Skye Sweetnam promujący jej debiutancki album "Noise from the Basement". Utwór został również nagrany przez włoską grupę Fisting Janet.
Piosenka jest najpopularniejszą z całego dorobku Skye Sweetnam, odniosła wielki sukces w Hiszpanii i Japonii.

</doc>
<doc id="551032" url="https://pl.wikipedia.org/wiki?curid=551032" title="Hrabstwo Broome">
Hrabstwo Broome

Broome – hrabstwo (ang. county) w stanie Nowy Jork w USA. Populacja wynosi 200 536 mieszkańców (stan według spisu z 2000 r.).
Powierzchnia hrabstwa wynosi 1853 km². Gęstość zaludnienia wynosi 110 osób/km².

</doc>
<doc id="551039" url="https://pl.wikipedia.org/wiki?curid=551039" title="Podłoże mikrobiologiczne">
Podłoże mikrobiologiczne



</doc>
<doc id="551041" url="https://pl.wikipedia.org/wiki?curid=551041" title="Republika Vermontu">
Republika Vermontu

Republika Vermontu (, ) – państwo w Ameryce Północnej, istniejące w latach 1777–1791.
Historia.
Vermont uzyskał niepodległość podczas rewolucji amerykańskiej, kiedy armia Ethana Allena (tzw. "Green Mountain Boys" – ich flagę wykorzystano jako późniejszą flagę Republiki) wyparła Brytyjczyków z rejonu Vermont i 15 stycznia 1777 ogłosiła powstanie Republiki Nowego Connecticut. 8 czerwca 1777 nazwę kraju zmieniono na Republika Vermontu. W tym samym roku uchwalono konstytucję. Konstytucja zakazywała niewolnictwa i dawała prawo wyborcze wszystkim dorosłym mężczyznom.
Państwo przestało istnieć 4 marca 1791, przystępując do Unii jako czternasty stan.

</doc>
<doc id="551042" url="https://pl.wikipedia.org/wiki?curid=551042" title="Oblężenie Namur (1692)">
Oblężenie Namur (1692)

Oblężenie twierdzy Namur – oblężenie, które miało miejsce między 29 maja a 30 czerwca 1692 podczas wojny palatynackiej.
W 1692 roku król Francji Ludwik XIV ruszył w celu zdobycia twierdzy Namur, osobiście obejmując dowództwo nad armią. Dodatkowo siły oblężnicze osłaniała armia marszałka Luxembourga. Za prace oblężnicze odpowiadał główny inżynier królewski Vauban. Prace ziemne rozpoczęły się 29 maja. Francuska artyleria przez kilka dni prowadziła regularny ogień, a oblężenie posuwało się naprzód pomimo wypadów holenderskiego garnizonu, które były jednak odpierane bez problemu. Po miesięcznym oblężeniu dnia 29 czerwca 1692 runęła część twierdzy Namur i zrobił się ogromny wyłom. Wobec beznadziejnej sytuacji garnizon holenderski dowodzony przez Coehoorna skapitulował 30 czerwca i wyszedł z wojskowymi honorami. Po przejęciu twierdzy przez Francuzów Vauban odbudował zburzoną cytadelę rozbudowaną o struktury własnego pomysłu.

</doc>
<doc id="551043" url="https://pl.wikipedia.org/wiki?curid=551043" title="Dekanat Płock Wschód">
Dekanat Płock Wschód



</doc>
<doc id="551045" url="https://pl.wikipedia.org/wiki?curid=551045" title="Dekanat Płock Zachód">
Dekanat Płock Zachód



</doc>
<doc id="551047" url="https://pl.wikipedia.org/wiki?curid=551047" title="Hrabstwo Cattaraugus">
Hrabstwo Cattaraugus

Cattaraugus – hrabstwo (ang. "county") w stanie Nowy Jork w USA. Populacja wynosi 83 955 mieszkańców (stan według spisu z 2000 r.).
Powierzchnia hrabstwa wynosi 3425 km². Gęstość zaludnienia wynosi 25 osób/km².

</doc>
<doc id="551050" url="https://pl.wikipedia.org/wiki?curid=551050" title="Hrabstwo Cayuga">
Hrabstwo Cayuga

Cayuga – hrabstwo (ang. "county") w stanie Nowy Jork w USA. Populacja wynosi 81 963 mieszkańców (stan według spisu z 2000 r.).
Powierzchnia hrabstwa wynosi 2237 km². Gęstość zaludnienia wynosi 46 osób/km².

</doc>
<doc id="551051" url="https://pl.wikipedia.org/wiki?curid=551051" title="Medaliści mistrzostw świata w hokeju na trawie">
Medaliści mistrzostw świata w hokeju na trawie



</doc>
<doc id="551053" url="https://pl.wikipedia.org/wiki?curid=551053" title="Red">
Red



</doc>
<doc id="551063" url="https://pl.wikipedia.org/wiki?curid=551063" title="Herb Tarnobrzega">
Herb Tarnobrzega

Herb Tarnobrzega – jeden z symboli miasta Tarnobrzeg w postaci herbu.
Wygląd i symbolika.
Herb przedstawia w błękitnym polu, ułożone w słup złotą sześcioramienną gwiazdę ponad złotym półksiężycem otwartym ku górze. Jest to herb szlachecki Leliwa.

</doc>
<doc id="551072" url="https://pl.wikipedia.org/wiki?curid=551072" title="Niemenczyn">
Niemenczyn

Niemenczyn () – miasto na Litwie położone w rejonie wileńskim ok. 25 km na płn-wsch od Wilna przy ujściu rzeki Niemenczynki ("Nemenčia") do Wilii ("Neris"), na historycznej Wileńszczyznie. Miasto liczy 5 054 mieszkańców z których 56,5% stanowią Polacy. Miasto stanowi starostwo miejskie Niemenczyn, jest ono także siedzibą gminy Niemenczyn.
Miasto królewskie lokowane przez Zygmunt II Augusta w 1554 roku, leżało w powiecie wileńskiem województwa wileńskiego.
Skład etniczny (2011).
Według spisu z 2011 roku.
Historia.
Pierwsze wzmianki o Niemenczynie pochodzą z 1338 roku. Nazwę miasta (i rzeki) wywodzi się z języka litewskiego: "nie mana" – (nie moje) i "czynaj" – (tu), co znaczyłoby – tu nie moje lub tu cudze, skąd niektórzy badacze wyprowadzają wniosek, że rzeka Niemenczynka w starożytności stanowić mogła granicę dzielnicy któregoś z książąt litewskich. 1,5 km na północ od miasta nad Niemenczynką znajduje się grodzisko z I–VI w. zwane przez miejscowych Górą Zamkową (w czasach Mendoga stać tam miał zamek).
W 1434 roku dziedzicem Niemenczyna był Andrzej Sakowicz (jego ojciec Sak przyjął herb Pomian na unii horodelskiej w 1413 roku).
Według spisów podskarbińskich z 1569 roku dobra niemenczyńskie zaliczały się już do dóbr królewskich. Około 1766 roku przez oddzielenie z ciwuństwa wileńskiego miasteczka Niemenczyn, wsi Niemenczyn i Giejany utworzono starostwo niegrodowe, które posiadał ciwun wileński Tyszkiewicz. Później własność biskupa wileńskiego ks. Massalskiego. Konstytucją z 1775 roku zabezpieczono na dobrach tych sumę komisji edukacyjnej. Od 1803 roku dobra niemenczyńskie stały się beneficjum edukacyjnym Uniwersytetu Wileńskiego uposażającym emerytowanych profesorów tej uczelni. Po likwidacji uniwersytetu Niemenczyn przeszedł na własność państwa rosyjskiego.
27 kwietnia 1794 roku powstańcy kościuszkowscy stoczyli z wojskami rosyjskimi bitwę pod Niemenczynem. Również podczas powstania listopadowego w okolicach tych toczono walki z Rosjanami. Powstańcami dowodził wtedy właściciel pobliskiego Czerwonego Dworu Konstanty Parczewski. 
Kościół w Niemenczynie był jednym z siedmiu kościołów ufundowanych w 1387 r. przez Władysława Jagiełłę na pamiątkę przyjęcia wiary katolickiej. Pierwszy kościół drewniany pw. Wniebowzięcia Najświętszej Panny Marii i Świętych Wojciecha i Jerzego istniał do roku 1680. Zniszczony i chylący się ku upadkowi kościół wówczas rozebrano, a proboszcz niemenczyński, kanonik smoleński ks. Cherubin Stankiewicz postawił własnym kosztem nową drewnianą świątynię. Kościół ten wraz z miasteczkiem spłonął doszczętnie w pożarze 20 sierpnia 1842 roku. Ówczesny proboszcz niemenczyński, ks. Antoni Kitkiewicz powziął decyzję odbudowy kościoła. Dzięki ofiarności parafian i wsparciu właściciela pobliskiego Czerwonego Dworu – Aleksandra Parczewskiego, udało się w 1848 roku zebrać odpowiednie fundusze, zbudowano nowy istniejący do dzisiaj murowany kościół pw. św. Michała Archanioła. Projektantem nowego kościoła był Józef Mackiewicz. W głównym ołtarzu znajduje się kopia obrazu Raffaella „Przemienienie Pańskie” wykonana przez Różę Parczewską. Organy pochodzą z Katedry wileńskiej (przeniesiono je w połowie XIX w.). Około 1775 roku proboszczem był Adam Tadeusz Naruszewicz.
Do 1939 roku miasto znajdowało się na obszarze powiatu wileńsko-trockiego ówczesnego województwa wileńskiego. Niemenczyn był również garnizonem macierzystym batalionu KOP „Niemenczyn”. Za II RP siedziba wiejskiej gminy Niemenczyn.
Przed II wojną światową 35% mieszkańców stanowili Żydzi. W miasteczku zachował się jeszcze budynek synagogi. 20 września 1941 roku Niemcy zamordowali w lesie pod miastem ok. 400 Żydów, na miejscu zbrodni – zbiorowej mogile znajduje się obecnie pamiątkowa tablica.
W czasie okupacji niemieckiej mieszkająca we wsi rodzina Paszkowskich udzieliła pomocy Żydom Zeewowi i Dowie Gdud. W 1992 roku Instytut Jad Waszem podjął decyzję o przyznaniu Felicji, Józefowi i Leonardowi Paszkowskim tytułu Sprawiedliwych wśród Narodów Świata
Niemenczyn odwiedzał często poeta okresu baroku Maciej Kazimierz Sarbiewski. W pobliżu Niemenczyna (we wsi Szukiszki) urodził się były metropolita wrocławski Henryk Gulbinowicz. Jego imieniem nazwano jedną z uliczek w południowej części miasta.
Po II wojnie światowej i utracie miasta przez Polskę, do 1 listopada 1946 z rejonu niemenczyńskiego w obecne granice Polski wysiedlono ok. 6 tys. Polaków, natomiast ok. 22 tys. zarejestrowanych do wysiedlenia Polaków pozostało w rejonie.
Kultura i nauka.
Funkcjonująca od czasów II wojny światowej szkoła powstała z fundacji Józefa Piłsudskiego w zapisanym testamencie – 100 szkół dla Wileńszczyzny (w ukończonym przed wojną domu rodziny Wojtołowiczów) (współcześnie Gimnazjum im. Konstantego Parczewskiego w Niemenczynie).
W pierwszą sobotę marca w Niemenczynie odbywa się jarmark kaziukowy „Kaziuczek Niemenczyński”. Sprzedawane jest wtedy rękodzieło ludowe i rozmaite przysmaki regionalne. Towarzyszą temu prezentacje polskich zespołów ludowych. W ostatnią sobotę maja organizowany jest Festiwal Kultury Polskiej „Kwiaty Polskie”. Impreza odbywa się w leśnym amfiteatrze.
Od 2000 r. w Niemenczynie działa Muzeum Etnograficzne Wileńszczyzny. Powstało ono z inicjatywy prof. Lecha Mroza z Uniwersytetu Warszawskiego oraz przy dużej pomocy pracowników i studentów Katedry Etnologii i Antropologii Kulturowej Uniwersytetu Warszawskiego. Muzeum mieści się w samym centrum miasta, na rynku, w przedwojennej siedzibie remizy strażackiej.
Zabytkami miasta są m.in. kościół św. Michała Archanioła wraz z przykościelnym cmentarzem i kaplicą grobową rodziny Parczewskich, cmentarz katolicki z drewnianą kapliczką cmentarną oraz przedwojenny budynek szkoły.
W mieście działa klub sportowy Niempolis.

</doc>
<doc id="551073" url="https://pl.wikipedia.org/wiki?curid=551073" title="AMOS (oprogramowanie statystyczne)">
AMOS (oprogramowanie statystyczne)



</doc>
<doc id="551076" url="https://pl.wikipedia.org/wiki?curid=551076" title="Wojna (gra karciana)">
Wojna (gra karciana)

Wojna – gra dla dwóch (najczęściej) lub większej liczby graczy, rozgrywana talią o dowolnej liczbie kart do gry.
Jest to jedna z najstarszych znanych gier karcianych, której początki sięgają XIV wieku.
Zasady gry.
Zasady gry są bardzo proste. Przetasowaną talię kart dzieli się na dwie części, rozdaje graczom i kładzie koszulkami do góry. Pierwszy i drugi zawodnik równocześnie wykładają po jednej karcie i porównują ich wartości (względem "starszeństwa" – kolory nie odgrywają roli). Gracz mający kartę o wyższej wartości odbiera karty i kładzie je pod spodem swojej talii. Jeśli karty mają taką samą siłę (as na asa, król na króla, itp.), rozpętuje się wojna, chyba że gra się w więcej osób i słabsze karty nie walczą np. 9-3-3 gracze z trójkami nie walczą; należy odkryć po jednej karcie, położyć je koszulkami do góry na swoich kartach odkrytych, a następnie wyciągnąć następną kartę, położyć odkryte na zakrytych kartach i wówczas są one porównywane. Karta o wyższej wartości wygrywa, a zwycięzca wojny odbiera wszystkie karty wykorzystane w wojnie. Proces jest powtarzany, jeśli w okresie wojny znowu nie można wyłonić zwycięzcy.
Wygrywa ten, kto pierwszy "zabierze" wszystkie karty przeciwnikowi. Gra potrafi być bardzo długa, gdyż zebrane karty są przekładane pod spód talii i mogą one później zostać wykorzystane wielokrotnie; partia może trwać nawet ponad kilka godzin, jednak zwykle znudzeni monotonią gracze rezygnują dużo wcześniej. Z tego względu zyskuje popularność głównie u najmłodszych, niezdolnych do zapamiętania reguł bardziej skomplikowanych rozgrywek.
Opcjonalne zasady.
Pokój.
W momencie, gdy ma dojść do wojny, gracze mogą uzgodnić, czy dążą do wojny, czy do pokoju – gdy wybrane zostanie drugie rozwiązanie, karty wracają do swoich posiadaczy i trafiają pod spód talii.
Tylko wojna.
Gracze mogą uzgodnić, że zasada starszeństwa kart obowiązuje jedynie w okresie wojny.
Wojna jest nadrzędna.
Bywa stosowana w grze dla trzech lub więcej graczy, według tej zasady wojna jest przeprowadzana zawsze, gdy wyłożone zostaną na stół co najmniej dwie karty tej samej wartości, nawet jeśli na stole są karty mocniejsze (np. dla 9-3-3). Wojna jest przeprowadzana do momentu, gdy na wierzchu leżą trzy karty różnych wartości (np. 9-3-3 – 9-9-8 – 2-5-8, wojnę wygrywa gracz z ósemką).
Zasada ta zwiększa liczbę przeprowadzanych wojen oraz szanse na wojny wielopoziomowe i krzyżowe.

</doc>
<doc id="551080" url="https://pl.wikipedia.org/wiki?curid=551080" title="Osy">
Osy

Osy (Vespoidea) – nadrodzina owadów błonkoskrzydłych należących do podrzędu trzonkówek.
Badaniem os zajmuje się sfekologia, dział entomologii oraz socjobiologia.

</doc>
<doc id="551081" url="https://pl.wikipedia.org/wiki?curid=551081" title="Hrabstwo Chautauqua (Nowy Jork)">
Hrabstwo Chautauqua (Nowy Jork)

Hrabstwo Chautauqua – hrabstwo (ang. "county") położone w USA w stanie Nowy Jork z siedzibą w mieście Mayville. Założone 11 marca 1808 roku.

</doc>
<doc id="551082" url="https://pl.wikipedia.org/wiki?curid=551082" title="Thomas Bartholin">
Thomas Bartholin

Thomas Bartholin (Thomas Bartolinus) (ur. 20 października 1616, zm. 4 grudnia 1680) – duński anatom, matematyk i teolog. Jest najbardziej znany z odkrycia piersiowego układu limfatycznego u ludzi. Dokonał tego mniej więcej w tym samym czasie co Olof Rudbeck, ale Bartholin opublikował to odkrycie wcześniej. Jean Pecquet jeszcze wcześniej odkrył system limfatyczny u zwierząt.
Życiorys.
Tomasz Bartholin był drugim synem (z sześciorga), znanego fizyka i kopenhaskiego profesora Caspara Bartholina (starszego) i jego żony Anny Fincke. Była to znana rodzina naukowców, dwanaście osób z tej rodziny było profesorami Uniwersytetu Kopenhaskiego. Miał syna, którego nazwał imieniem ojca, Caspar. Jego brat Rasmus Bartholin był znanym fizykiem.
Po śmierci ojca wychowaniem młodego Tomasza zajął się Ole Worm, znany profesor medycyny i archeologii. Otrzymawszy wsparcie od dziadka, wujka i króla duńskiego Chrystiana IV udał się za granicę. Studia odbył na uniwersytetach w: Lejdzie, Paryżu, Montellier, Padwie i Bazylei. Podczas 3-letniego pobytu w Leydzie nauczyciel Walaeus skłonił Tomasza do poprawy i kontynuacji pracy jego ojca Caspara Bartholina (starszego). W Padwie nauczycielem jego był Johann Vesling.
W Padwie zajmował stanowisko konsyliarza, syndyka i prosektora. Udawszy się do Wenecji został tam członkiem „Academia degli incogniti”. W Neapolu otrzymał propozycję pracy w katedrze filozofii. Druga propozycja, według sugestii Ole Worma, dotyczyła ukończenia studiów medycznych i zastąpieniu swego dziadka Thomasa Finckego, wówczas mającego 80 lat.
Po odrzuceniu dwóch propozycji podjęcia pracy objął katedrę filozofii, promowana przez Bauhina w 1645 roku. Od czasu do czasu zastępował swego dziadka w fakultecie lekarskim.
Praca jego ojca na temat anatomii opublikowana w 1611 r., została później przez niego zilustrowana i poprawiona w 1641 roku, stając się jedną z najważniejszych w tej dziedzinie. Bartholin odwiedził włoskiego botanika Pietro Castelli w Mesynie w 1644 r.
Od 1646 roku pracował jako profesor matematyki, następnie anatomii (1661) na Uniwersytecie w Kopenhadze. W Kopenhadze otrzymał stanowisko 3 profesora medycyny zajmowane dotychczas przez Simona Paulego.
W 1663 r. Bartholin kupił posiadłość Hagestedgaard, która spłonęła w 1670 r. razem z jego biblioteką zawierającą wiele manuskryptów.
Król duński Chrystian V Oldenburg mianował go swoim fizykiem, dając mu pensję i zwalniając jego posiadłość z podatków, w ramach pomocy po pożarze. Po pożarze otrzymał od króla stanowisko lekarza przybocznego. W roku 1671 zostaje bibliotekarzem uniwersyteckim, rektorem wszechnicy i asesorem Sądu Najwyższego.
W 1680 jego zdrowie podupadło, sprzedał ziemię i wrócił do Kopenhagi, gdzie zmarł. Został pochowany w katedrze Marii Panny w Kopenhadze.
W Kopenhadze istnieje ulica o nazwie "Bartholinsgade", nazwana tak na cześć jego rodziny. W pobliżu znajduje się Instytut Bartholina ("Bartholin Institutet").

</doc>
<doc id="551084" url="https://pl.wikipedia.org/wiki?curid=551084" title="Xabier Alonso Olano">
Xabier Alonso Olano



</doc>
<doc id="551085" url="https://pl.wikipedia.org/wiki?curid=551085" title="Vitória Guimarães">
Vitória Guimarães



</doc>
<doc id="551086" url="https://pl.wikipedia.org/wiki?curid=551086" title="Time for Heroes">
Time for Heroes

Time for Heroes – piosenka angielskiego zespołu rockowego The Libertines. Wydana została 13 stycznia 2003 jako drugi singel z debiutanckiej płyty "Up the Bracket".

</doc>
<doc id="551089" url="https://pl.wikipedia.org/wiki?curid=551089" title="Parafia św. Jadwigi Śląskiej w Rybniku">
Parafia św. Jadwigi Śląskiej w Rybniku

Parafia św. Jadwigi Śląskiej – parafia rzymskokatolicka w Rybniku, w dekanacie Rybnik w archidiecezji katowickiej.
Historia parafii.
W 1981 roku biskup katowicki Herbert Bednorz zlecił ks. Henrykowi Jośce zorganizowanie duszpasterstwa na osiedlu Nowiny w Rybniku. Mszę św. odprawiano pod prowizorycznym zadaszeniem na placu przy ul. Wandy, a katechizacja odbywała się w przystosowanych salkach w blokach mieszkalnych.
Parafia została erygowana 17 stycznia 1982 przez wyłączenie części terenu należącego dotąd do parafii św. Józefa w Rybniku. W czasie budowy kościoła, do celów duszpasterskich służyła prowizoryczna kaplica.
15 czerwca 1988 roku parafia podjęła się budowy "Ośrodka Rehabilitacji dla Dzieci Niepełnosprawnych Ruchowo i Umysłowo", oddanego do użytku 1 września 1990 roku. W tym samym dniu parafia ofiarowała ten ośrodek miastu. W wydanym "Testimonium" biskup Damian Zimoń napisał: „Na powstanie tego «Ośrodka» złożyły się ofiary z zakładów pracy, a także «wdowi grosz», złożony z woli tworzenia dobra przez tych, którzy nieraz sami potrzebują pomocy. Wyposażenie zaś «Ośrodka», to w większości wynik współdziałania Caritas Freiburg z Komisją Charytatywną Episkopatu Polski”.
Kościół parafialny.
W miejscu tymczasowej kaplicy św. Jadwigi Śląskiej wiosną 1982 rozpoczęto budowę kościoła parafialnego, który zaprojektował inż. Marian Skałkowski. Wystrój wnętrza kościoła jest dziełem M. Skałkowskiego i prof. Jacka Jędo. 17 października 1983 roku biskup katowicki Herbert Bednorz poświęcił nowy dom katechetyczny. Poświęcenia kościoła dokonał 7 października 1985 roku biskup katowicki Damian Zimoń.

</doc>
<doc id="551090" url="https://pl.wikipedia.org/wiki?curid=551090" title="Brasília (piłkarz)">
Brasília (piłkarz)

Brasília, właśc. Cristiano Pereira de Souza (ur. 28 lipca 1977 w Brasilii) – brazylijski piłkarz grający na pozycji pomocnika.
Kariera zawodnicza.
Brasília to wychowanek brazylijskiego Ituano FC, następnie przeszedł do Wisły Kraków. Grał także w Pogoni Szczecin, Energie Cottbus i Zagłębiu Lubin. W polskiej ekstraklasie debiutował w barwach Wisły 16 sierpnia 1999 w meczu z Ruchem Radzionków (2-0).
W sumie w polskiej I lidze rozegrał 76 meczów i strzelił 13 goli.
Po wyjeździe z Polski karierę piłkarską kontynuował w portugalskim CF Os Belenenses, brazylijskim Sport Club do Recife, portugalskim Vitória SC oraz w koreańskich: Daejeon Citizen i Ulsan Hyundai Horang-i. W sezonie 2009–2010 Brasilia został mistrzem Korei Południowej z klubem Jeonbuk Hyundai Motors.
1 lutego 2010 podpisał kontrakt z Odrą Wodzisław Śląski. Po tym jak Odra spadła z ekstraklasy zdecydował się opuścić klub. Odszedł do Olympiakosu Nikozja.
W 2011 roku powrócił do Brazylii, gdzie występował m.in. w drugoligowym klubie Boa Ituiutaba.
Brasília w czasie swojej kariery zawodniczej mierzył 168 cm i ważył 68 kg.

</doc>
<doc id="551093" url="https://pl.wikipedia.org/wiki?curid=551093" title="Mrówka żniwiarka">
Mrówka żniwiarka

Mrówka żniwiarka ("Messor barbarus") – gatunek mrówek o wyspecjalizowanym trybie życia.
Odżywianie.
Odżywiają się głównie nasionami lnu i innych roślin, których nasiona są wyposażone w ciałka mrówcze (tzw. elajosomy).
Morfologia.
Mrówki w zależności od pełnionej funkcji różnią się morfologicznie.
Królowa.
Wielkość od 14 do 18 mm. Jednolicie czarna, z wyjątkiem głowy, która może być czerwonoczarna, błyszcząca.
Samiec.
Wielkość od 7 do 9 mm. Czarny, porośnięty żółtawymi włoskami.
Robotnice.
Wśród robotnic występuje polimorfizm kastowy. Wyróżnić można piastunki, zbieraczki i żołnierzy. Wielkość od 3 do 14 mm. 
Czarne z czerwonawymi odnóżami i szczękami.
Robotnice major – żołnierze.
Największe z owadów gatunku. Czarne z wyjątkiem pomarańczowej ogromnej głowy.
Ekologia.
Mrówka żniwiarka wybiera tereny lekko wilgotne otoczone dużymi ilościami roślinności.
Mrówki żołnierze bronią gniazda m.in. wydzielając specjalny płyn do walki z przeciwnikiem oraz feromony, które powodują napływ kolejnych mrówek typu "Major""." Królowa gatunku "messor barbarus" całe życie spędza w oddzielnej komorze ok. 40 cm w głąb ziemi, gniazdo jest zakładane w sposób klasztorny.
Rozmnażanie.
Lot godowy rozpoczyna się wczesną jesienią tuż po ostatnich letnich burzach. Jedynie przy dosyć wysokiej wilgotności i temperaturze może dojść do zaplemnienia, które odbywa się w locie Tuż po zaplemnieniu oba osobniki spadają na ziemię, samica po odnalezieniu odpowiedniego podłoża (preferuje żwirowe) pozbywa się skrzydeł, tworzy podziemną komorę i zasklepia jej wejście.
Królowa składa pakiet jaj. Z jaj wykluwają się larwy, które karmi zużywając zapasy zmagazynowane w odwłoku i metabolizując niepotrzebne już mięśnie skrzydeł. Z zapłodnionych jaj powstają robotnice, natomiast z niezapłodnionych samce. Królowa ma nad tym pełną kontrolę.

</doc>
<doc id="551097" url="https://pl.wikipedia.org/wiki?curid=551097" title="Ktezjasz">
Ktezjasz

Ktezjasz ( "Ktēsias", łac. "Ctesias", ur. po 440 p.n.e., zm. po 380 p.n.e.) – grecki historyk i lekarz, pochodzący z Knidos w Karii w Azji Mniejszej. Znajdując się w perskiej niewoli, przez 17 lat był lekarzem króla perskiego Artakserksesa II. Był autorem "Historii perskiej" ( "Persika" - w 23 księgach) i monografii "O Indiach" ( "Indika"), w której zawarł wiele fantastycznych informacji o faunie i florze tamtego regionu. Dzieło to zachowało się we fragmentach głównie u Diodora Sycylijskiego i w "Bibliotece" Focjusza. Napisał również "Opłynięcie Azji", które się nie zachowało.
Swoje główne dzieło ("Dzieje Persji") pisał będąc naocznym świadkiem wydarzeń lub w oparciu o relacje perskich świadków. W wielu kwestiach dzieło sprzeczne z "Dziejami" Herodota, którego Ktezjasz miejscami nazywa "kłamcą i bajkopisarzem". "Dzieje Persji" Ktezjasza były źródłem dla Diodora. Z dzieła Ktezjasza pochodzi historia o powstaniu Arbacesa przeciwko Sardanapalowi, na której oparli swoje dzieła literackie George Gordon Byron (tragedia "Sardanapal") i Edwin Atherstone ("Upadek Niniwy").

</doc>
<doc id="551099" url="https://pl.wikipedia.org/wiki?curid=551099" title="Serwis (IRC)">
Serwis (IRC)

Serwis – specjalna, dodatkowa usługa sieci IRC, umożliwiająca między innymi rejestrowanie i nadzorowanie kanałów bez potrzeby stawiania botów, rejestrowanie własnego pseudonimu, zostawianie komunikatów innym zarejestrowanym użytkownikom, pozyskiwanie pomocy.
Serwisy, zwłaszcza nadzorujące kanały, często są mylone z botami, gdyż z punktu widzenia użytkownika zachowują się one podobnie. Podobieństwo to jest jednak pozorne, gdyż serwisy nie łączą się jak programy-klienty IRC z serwerem, lecz działają bezpośrednio na nim. Niektóre IRCd (oprogramowanie serwerów) mają serwisy wbudowane bezpośrednio w ich kod, z kolei inne współpracują z niezależnymi modułami serwisowymi pracującymi jako oddzielne procesy. Do najbardziej znanych tego rodzaju pakietów należą: Anope, srvx, Ahteme, Hybserv, Epona oraz IRC Services.
X Undernetu.
Pierwszą siecią z zaimplementowanym serwisem był Undernet, gdzie w oprogramowanie IRCd włączono integralnie usługę o nazwie X. X jest rodzajem "pseudobota", który jest stale obecny w sieci i który posiada uprawnienia administratora serwera.
W odróżnieniu od innych tego rodzaju serwisów, X służy tylko do rejestracji i ochrony kanału i nie można za jego pomocą rejestrować pseudonimu. Zamiast tego, aby zacząć korzystać z X trzeba się zarejestrować na specjalnej stronie WWW ("CSservice") i następnie łączyć się siecią z zarejestrowanego adresu. W trakcie rejestracji trzeba podać wiele danych osobowych co służy wykluczeniu możliwości wielokrotnego rejestrowania. Aby użyć X do rejestracji kanału i jego pilnowania, trzeba najpierw samemu założyć ten kanał i przez minimum 100 dni go utrzymywać i znaleźć po tym czasie 10 innych zarejestrowanych osób, które poprą "oficjalne" ustanowienie danego kanału. Ustanowienie to jest możliwe po złożeniu specjalnego "podania" w CSservis, które jest rozpatrywane przez "Channel Service Committee", po którego zgodzie dopiero można zacząć zarządzać kanałem za pomocą serwisu X. Jeden zarejestrowany użytkownik może zarejestrować tylko jeden kanał. "Channel Service Committee" jest raz do roku wybierany przez wszystkich zarejestrowanych użytkowników Undernetu.
Serwis X można obsługiwać z poziomu IRC poprzez wysyłanie odpowiednich komend przez /msg lub poza IRC poprzez stronę CSservice. Osoba, która zarejestrowała kanał, dostaje automatycznie najwyższy poziom uprawnień tzw. 500 ("menedżer kanału") i następnie może według własnego uznania przydzielać innym użytkownikom kanału różne, niższe poziomy uprawnień: 450 ("zaufany administrator kanału"), 400 ("administrator listy dostępu"), 200, ("operator listy dostępu"), 100 ("operator kanału"), 75 ("nowy operator kanału"), 50 ("regularny uczestnik kanału"), 1 ("początkujący uczestnik kanału"), 0 ("wszyscy pozostali").
Najczęściej spotykany schemat serwisowy.
Pionierski system serwisowy Undernetu jest przez wiele osób uważany za nadmiernie sformalizowany i trudny do praktycznego stosowania. Stanowił on jednak rodzaj wzorca dla późniejszych serwisów działających w innych sieciach. Najczęściej spotykany obecnie system serwisowy wywodzi się tego, który opracowano dla sieci DALnet. Jakkolwiek systemy te różnią się w niektórych szczegółach, ich ogólny schemat jest w zasadzie bardzo zbliżony.
Na schemat ten składają się zawsze minimum 2 pseudoboty:
Oprócz tego, w niektórych wersjach tego rodzaju serwisów dostępne są też:
Pracę z tego rodzaju serwisami prowadzi się podobnie jak z "X" Undernetowym poprzez wysyłanie do odpowiednich pseudobotów komend przez "/msg". Zwykle najpierw należy zarejestrować swój pseudonim za pomocą "NickServa", a następnie można przy pomocy "ChanServa" rejestrować i nadzorować kanały. Pozostałe serwisy stanowią dodatkową pomoc. Zwykle jedynym sposobem identyfikacji użytkowników przez ChanServa i NickServa jest określony pseudonim i przypisane do niego hasło. W przypadku AuthServa, dostępnego praktycznie tylko na dwóch sieciach: GameSurge i OnlineGamesNet nie rejestruje się nicka, a konto przypisane do adresu IP. Zaletą tego rozwiązania jest to, że można dowolnie zmieniać nick, a wadą to, że nie ma zabezpieczenia przed "kradzieżą" nicka.
Q QuakeNetu.
QuakeNet ma dość nietypowy, jedyny w swoim rodzaju system serwisowy. W jego skład wchodzi obecnie kilkanaście pseudobotów, z których najważniejszy jest jednak Q. W QuakeNecie, podobnie jak w Undernecie nie ma możliwości bezpośredniego rejestrowania nicków, jednak użycie Q jest pośrednio związane z rejestracją w nim swojego adresu IP, spod którego będzie się rozpoznawanym przez tego pseudobota. 
Dawniej istniał też serwis L, który był uproszczoną wersją Q o dużo mniejszych możliwościach, przeznaczoną do pracy na mniejszych kanałach. Obecnie został zastąpiony przez Q.

</doc>
<doc id="551104" url="https://pl.wikipedia.org/wiki?curid=551104" title="Hotchkiss M1873">
Hotchkiss M1873

Hotchkiss M1873 – francuska armata pięciolufowa kalibru 37 mm, o zasadzie działania analogicznej do kartaczownicy Gatlinga. Działo zaprojektowane początkowo jako działo polowe, ale najczęściej używane było jako uzbrojenie okrętów. Działo Hotchkiss M1873 było szeroko stosowane w ostatnim dwudziestoleciu XIX wieku przez marynarki wojenne i oddziały piechoty morskiej.
Działo Hotchkiss M1873 posiadało pięć luf umieszczonych wokół wspólnej osi. Wiązka luf była obracana przy pomocy korby. Podczas obrotu następowały kolejne etapy cyklu pracy broni. Broń zasilano przy pomocy naboi zespolonych. Z łuską zespolony był pocisk o masie 455 g. Naboje były podawane z magazynka pojedynczo lub 10 nabojami jednocześnie. Maksymalna szybkostrzelność sięgała 80 strz./min.
Na bazie tej broni opracowano m.in. 47 mm armatkę rewolwerową Hotchkis wz. 1879.

</doc>
<doc id="551108" url="https://pl.wikipedia.org/wiki?curid=551108" title="Obrona Lwowa">
Obrona Lwowa



</doc>
<doc id="551112" url="https://pl.wikipedia.org/wiki?curid=551112" title="Telewizja Kujawy">
Telewizja Kujawy



</doc>
<doc id="551115" url="https://pl.wikipedia.org/wiki?curid=551115" title="Bohemian Rhapsody">
Bohemian Rhapsody

Bohemian Rhapsody – ballada rockowa brytyjskiego zespołu Queen, autorstwa Freddiego Mercury’ego, która często wymieniana jest jako najlepszy utwór w historii muzyki popularnej.
Utwór pochodzi z albumu "A Night at the Opera" (1975) i uznawany jest za magnum opus grupy oraz przełomowy moment w jej karierze. Utrzymany jest w stylu rock opery i charakteryzuje się nowatorską i niespotykaną w muzyce pop formą muzyczną, łącząc w sobie trzy całkowicie różniące się fragmenty: a cappella i ballada operowa oraz elementy hard rocka. Mimo tego, utwór znalazł się na singlu i okazał się ogromnym sukcesem komercyjnym, stając się punktem zwrotnym w karierze zespołu.
Do utworu tego nakręcono teledysk, który rozpoczął nowy nurt w historii teledysków muzycznych.
Historia.
Powstanie utworu.
Utwór był od początku do końca projektem Freddiego Mercury’ego, co potwierdzali pozostali członkowie zespołu. Większość utworu Mercury napisał w swoim mieszkaniu przy Holland Road w Kensington, a swoje pomysły zapisywał na wielu małych kartkach.
Utwór został nagrany z pomocą producenta Roya Thomasa Bakera w 3 tygodnie. Nagrania rozpoczęto w Rockfield Studio 1 w pobliżu Monmouth 24 sierpnia 1975 po trzech tygodniach prób w Herefordshire. Podczas prac nad utworem korzystano także ze studiów Roundhouse, SARM (East), Scorpion i Wessex. Koordynatorem całego przedsięwzięcia był Mercury, który według pozostałych członków grupy z góry wiedział, jak utwór ma wyglądać.
Brian May, Mercury i Roger Taylor śpiewali swoje partie wokalne przez kilka dni po 12 godzin dziennie, uzyskując 200 osobnych ścieżek.
Ówczesne możliwości techniczne pozwalały na 24-ścieżkowy analogowy zapis na taśmie magnetycznej i konieczne było, by May, Mercury i Taylor wielokrotnie dogrywali swoje partie do wcześniej nagranych ścieżek. Do nagrania użyto taśm ósmej generacji, które pod koniec nagrań stały się niemal całkowicie przezroczyste.
Ścieżki instrumentalne: na fortepianie (Mercury), gitarze basowej (John Deacon) oraz perkusji (Taylor) zostały nagrane na początku. Podczas nagrań zespół użył wielu instrumentów, w tym pierwszego modelu gitary basowej – Fender Precision Bass („P-bass”), gitary własnej produkcji Maya Red Special, perkusji Ludwig-Musser, kotłów i gongu Paiste. Mercury używał fortepianu koncertowego Bechstein, na którym grał także w teledysku i trasie koncertowej w Wielkiej Brytanii.
„Bohemian Rhapsody” po ukończeniu produkcji był najdroższym i jednym z najbardziej złożonych utworów w historii muzyki popularnej.
Promocja.
Kiedy Mercury chciał wydać singel w 1975, wytwórnia płytowa sugerowała, że utwór trwający 5 minut i 55 sekund jest zbyt długi, by móc zostać hitem.
Menedżer Queen, Pete Brown powiedział, że starał się uświadomić Mercury’emu, że przedsiębiorstwo EMI Records nie było zadowolone z wyboru utworu na następny singel. Brown uważał, że może on okazać się porażką, a basista John Deacon prywatnie się z nim zgadzał.
Wytwórnia zgodziła się na wydanie „Bohemian Rhapsody” jako singel, nalegając jednak, by utwór został poddany przeróbkom. Studyjny technik Gary Langhan zapamiętał, że Mercury, Brian May i Roger Taylor stanowczo przeciwstawili się tej propozycji, mocno wierząc we własną pracę.
Freddie Mercury wręczył płytę z utworem swojemu przyjacielowi, londyńskiemu didżejowi z Capital Radio, Kenny’emu Everettowi, któremu powiedział, że kopia jest tylko dla niego i nie powinna być odtwarzana na antenie. Mercury wcześniej przewidział, że DJ zrobi na odwrót i upubliczni fragmenty utworu. Everett odtwarzał kolejne fragmenty „Bohemian Rhapsody”, a jednego dnia wyemitował utwór w całości aż 14 razy. Inne stacje radiowe również zaczęły odtwarzać utwór, który szybko stał się nr 1 w Wielkiej Brytanii.
Brian May przyznał, iż sukces utworu być może uratował zespół przed rozpadem. Do tego momentu zespół borykał się z problemami finansowymi, spowodowanymi m.in. zakończeniem współpracy z poprzednim menedżerem.
Tekst.
Znaczenie tekstu autorstwa Freddiego Mercury’ego było obiektem wielu spekulacji i teorii. Niektórzy interpretują słowa piosenki w kontekście dzieciństwa wokalisty – niektóre fragmenty mogą być odczytane jako nawiązanie do opuszczenia rodzinnego kraju, jako że rodzina Mercury’ego w roku 1964 z powodu wojny domowej wyemigrowała z Zanzibaru. Według innych wersji jest to opowieść o samobójcy ściganym przez demony albo przedstawienie zdarzeń poprzedzających egzekucję – prawdopodobnym źródłem inspiracji byłaby powieść Alberta Camus "Obcy". Zdaniem Pete’a Hince’a, wieloletniego współpracownika Mercury’ego, piosenka była wynikiem fascynacji artysty Włochami i kulturą włoską.
Mercury, zapytany w wywiadzie przez Kenny’ego Everetta o sens utworu, stwierdził, że tekst jest niczym więcej niż przypadkowym zbiorem słów, które się rymują. W odróżnieniu od pozostałych członków zespołu, którzy często mówili w wywiadach o ich inspiracjach, Mercury nie lubił opowiadać o swojej twórczości i wolał, żeby odbiorcy interpretowali ją sami. Członkowie zespołu w licznych wywiadach zazwyczaj unikali podawania jasnych interpretacji tekstu. Jednak gdy w 2000 zespół Queen wydawał w Iranie (skąd pochodzili przodkowie Mercury’ego) kasetę ze swoimi największymi przebojami ("Greatest Hits"), do albumu dołączono książkę z tłumaczeniem wszystkich tekstów na język perski i objaśnieniami ich znaczenia – zespół Queen wyjaśnił, że „Bohemian Rhapsody” mówi o młodym chłopcu, który przypadkowo dokonał zabójstwa, po czym (podobnie jak Faust) sprzedał duszę Diabłu, a w noc przed egzekucją wzywa po arabsku Boga (Bismallah) i z pomocą aniołów odzyskuje duszę z rąk Szatana (Belzebub).
W tekście piosenki pojawiają się m.in. następujące motywy:
Utwór był wynikiem fascynacji Mercury’ego operą. Temu zainteresowaniu dawał on później wyraz wielokrotnie, m.in. nagrywając płytę "Barcelona" z katalońską śpiewaczką Montserrat Caballé.
Wideo.
Zespół został zaproszony do występu w programie "Top of the Pops" w BBC, ale grał wtedy trasę koncertową, a członkowie zespołu byli niechętni występom z playbacku, więc skorzystano z możliwości nakręcenia wideo promocyjnego. Reżyserem był Bruce Gowers, który wcielił w życie pomysły członków zespołu. Nagranie miało miejsce na początku listopada 1975 na scenie numer pięć w Elstree Film Studios, w przerwie między próbami przed trasą koncertową. Z fortepianu użytego w wideo przez Freddiego Mercury’ego, korzystał też Paul McCartney podczas nagrywania „Hey Jude”.
Zdjęcia trwały cztery godziny, a produkcja, dzięki wykorzystaniu wozu transmisyjnego menedżera, kosztowała 4500 funtów. Wszystkie efekty specjalne zrobiono podczas nagrania.
Inna wersja teledysku dostępna jest na "Greatest Video Hits 1" (na drugim dysku) i wydanej z okazji 30 rocznicy albumu płycie DVD "A Night At The Opera". Klip jest podobny do oryginalnej wersji, ale wykorzystano w nim inne ujęcia, a na początku umieszczono scenę „czterech głów”. To charakterystyczne ujęcie czwórki muzyków zostało zainspirowane zdjęciem Marleny Dietrich wyłaniającej się z ciemności, które fotograf Mick Rock pokazał Mercury’emu.
Teledysk do wersji utworu z hiszpańskiej obsady musicalu "We Will Rock You" zawiera część gościnnego występu Briana Maya oraz fragmenty koncertów Queen na przestrzeni wielu lat.
Świat Wayne’a.
Ponowna popularność utworu w 1992 związana była z jego wykorzystaniem w filmie "Świat Wayne’a". W filmie dokumentalnym "Champions of the World", Mike Myers opowiedział o swoich obawach związanych z połączeniem fragmentów oryginalnego teledysku, występów Queen na żywo oraz scen z filmu. Komik poprosił swoją wytwórnię płytową o poinformowanie zespołu, że przeprasza za ten klip i że nie był to jego pomysł. W odpowiedzi otrzymał list od Queen z podziękowaniami wykorzystania ich utworu, co bardzo zaskoczyło Myersa.
Teledysk z wersją z filmu dostępny jest na kompilacji "Classic Queen", a jego reżyserem była Penelope Spheeris.
Podczas jednej z końcowych scen klipu można zobaczyć jak tzw. „cztery głowy” z oryginalnego teledysku przemieniają się w identycznie pozowane zdjęcie z 1985, po raz pierwszy pokazane w wideo „One Vision”.
Na żywo.
Początek utworu (a capella) był zbyt złożony, aby wykonywać go na żywo i Mercury szukał różnych sposobów, jak najlepiej zacząć utwór na koncercie. Czasem „Bohemian Rhapsody” łączona była z utworem „Mustapha” (z albumu "Jazz") i wokalista od słów "Allah will pray for you" przechodził do "Mama, just killed a man..." Podczas Hot Space Tour, a czasem także później utwór poprzedzała gra na pianinie (zazwyczaj wstęp do „Death on Two Legs”).
Z powodu wielościeżkowego nagrania zaśpiewanie całego utworu na żywo było niewykonalne. Zespół miał krótką przerwę pomiędzy trasami promującymi "Sheer Heart Attack" i "A Night at the Opera" i niewiele czasu na próby grania utworu na żywo. Poszczególne części „Bohemian Rhapsody” były grane w czasie koncertu osobno. Początek i koniec zespół grał przeplatając je utworami „Killer Queen” i „The March of the Black Queen” z albumu "Queen II", przed „Ogre Battle”, a część operowa odtwarzana była z taśmy.
Od trasy A Day at the Races Tour (1977), Queen wykonywał „Bohemian Rhapsody” w taki sam sposób. Pierwsza część wykonywana była na żywo, a po gitarowym solo wyłączano światła, muzycy schodzili ze sceny, a część operową odtwarzano z taśmy. Po "„for me”" Taylora następował pirotechniczny wybuch, a zespół wracał na scenę, aby wykonać część rockową oraz końcową.
Fragment „Bohemian Rhapsody” rozpoczął 19-minutowy występ grupy podczas Live Aid w 1985, który jest uznawany za jeden z najlepszych koncertów w historii muzyki rockowej. Kolejne wykonane wtedy przez Queen utwory to „Radio Ga Ga”, „Hammer to Fall”, „Crazy Little Thing Called Love”, „We Will Rock You”, „We Are the Champions”.
Utwór podczas koncertów wykonywał również Queen + Paul Rodgers. Na trasie koncertowej Queen + Paul Rodgers Tour podczas pierwszej części utworu odtwarzany był głos Mercury’ego z koncertu na Wembley (1986), z którego film pokazywany był na telebimie. Na trasie koncertowej Rock the Cosmos Tour w 2008 roku, na ekranie odtwarzano Mercury’ego z koncertu w Montrealu z 1981 roku. Zgodnie z tradycją kultywowaną przez zespół, podczas odtwarzania sekcji operowej muzycy schodzili ze sceny (w tej części w filmie na ekranie widoczny był także John Deacon). Część rockową śpiewał Paul Rodgers sam, a końcową wspólnie z odtwarzanym głosem Mercury’ego.
Wykonanie utworu można usłyszeć na albumach: A Night At The Odeon (1975), Live Killers (1979), We Will Rock You (1981), On Fire: Live At The Bowl (1982), Live At Wembley Stadium (1986), Hungarian Rhapsody (1986).
Popularność.
Wydany 31 października 1975 singel zadebiutował na 47 miejscu brytyjskiej listy przebojów tydzień później, ale nie wszędzie spotkał się z życzliwym przyjęciem. Allan Jones, krytyk wpływowego magazynu Melody Maker pisał w recenzji o "„powierzchownym efektownym pastiszu”" stylu operowego.
W 1977, tylko 2 lata po wydaniu utworu, singel został uznany przez BPI za 'Najlepszy singel ostatnich 25 lat’. W 2004 roku utwór został wprowadzony do Grammy Hall of Fame.
W 2004 roku „Bohemian Rhapsody” był drugim najczęściej granym utworem w brytyjskich stacjach radiowych (po „A Whiter Shade of Pale” grupy Procol Harum).
„Bohemian Rhapsody” to jedyny singel, który dwukrotnie osiągnął status "UK Christmas Number 1". Pierwszy raz „Bohemian Rhapsody” osiągnął tę pozycję na przełomie 1975/1976, a później 1991/1992 (wydanie wraz z „These Are the Days of Our Lives”) po śmierci Mercury’ego. Za pierwszym razem utwór utrzymał się na 1 miejscu przez dziewięć tygodni, co było najlepszym osiągnięciem od 1957. Za drugim razem singel przewodził liście przez 5 tygodni, a łączny okres 14 tygodni jako poz. 1 to czwarty najlepszy wynik w Wielkiej Brytanii.
Jest to jedyny singel sprzedany w liczbie ponad miliona egzemplarzy w dwóch różnych momentach.
„Bohemian Rhapsody” często trafia na czołowe miejsca rankingów najlepszych utworów wszech czasów.
W 2002 zajął 1. miejsce w głosowaniu na najlepszy brytyjski singel i 10. w głosowaniu BBC World Service na ulubioną piosenkę na świecie.
W 2000 utwór zajął drugie miejsce za „Imagine” Johna Lennona w plebiscycie "The 100 Best Number 1s" brytyjskiego kanału 4 TV. Był też w czołowej piątce corocznego duńskiego konkursu "Top 100 Aller Tijden" ("100 singli wszech czasów") od 1977, osiągnął pierwszą pozycję osiem razy. Singel zdominował audycję duńskiej stacji Radio 2 pt. "Top 2000" (w 2000 słuchało go ponad 60% Duńczyków). Od 1999 w audycji odtwarzane są najlepsze utwory wybrane w głosowaniu, a „Bohemian Rhapsody” spośród 8 edycji wygrał 7.
Na liście Billboard utwór gościł trzy razy - w trzech różnych dekadach. Do tej pory udało się to jeszcze tylko Michaelowi Jacksonowi z „Thrillerem” oraz Prince'owi z jego „1999” (wykluczając z tego grona świąteczne hity). „Bohemian Rhapsody” po raz pierwszy znalazło się tam w roku 1976, zajmując 9. pozycję. W 1992 roku, dzięki wykorzystaniu utworu w filmie "Świat Wayne’a", „Bohemian Rhapsody” ponownie trafiło na listę i tym razem dotarło aż do 2 miejsca, blisko 20 lat po pierwszym wydaniu. Soundtrack z filmu także był na samym szczycie listy Billboard. Trzecia wizyta w zestawieniu Billboard Hot 100 miała miejsce w listopadzie 2018 roku, po premierze filmu biograficznego o tym samym tytule. Utwór dotarł do 33. miejsca.
W jednym z wywiadów Slash, gitarzysta Guns N’ Roses, powiedział, że utwór skłonił go do zostania muzykiem. Podobnie wypowiedział się Joe Elliott z Def Leppard, który gdy po raz pierwszy usłyszał „Bohemian Rhapsody” pracując w fabryce w Sheffield i postanowił wtedy zostać gwiazdą rocka.
Utwór umieszczono na następujących kompilacjach Queen: "Greatest Hits" (wydany w 1981), "Classic Queen" (1992) i "Stone Cold Classics" (2006).
W 2004 utwór został sklasyfikowany na 163. miejscu listy 500 utworów wszech czasów magazynu Rolling Stone.
W lipcu 2019 zespół na swojej oficjalnej stronie na portalu Facebook zamieścił wpis w którym poinformował, że utwór przekroczył miliard wyświetleń w serwisie YouTube.
Utwór ten wygrywał rozmaite rankingi m.in. w stacji telewizyjnej Stars TV takie jak Top 100 Rock Hits czy Top 36 utworów z lat 70. Ponadto najwięcej razy wygrywał Top 2000 niderlandzkiej stacji radiowej Nporadio2. Do tego pięciokrotnie wygrywał Top Wszech Czasów Radiowej Trójki: W 1999, 2000, 2016, 2018 i 2019 roku.
Wydania.
Nagrania utworu wykonane przez Queen i oficjalnie wydane:

</doc>
<doc id="551116" url="https://pl.wikipedia.org/wiki?curid=551116" title="Bitwa pod Steenkerke">
Bitwa pod Steenkerke

Bitwa pod Steenkerke – starcie zbrojne, które miało miejsce 3 sierpnia 1692 podczas wojny palatynackiej.
Po zdobyciu twierdzy Namur przez Francuzów armia marszałka Luxembourga (ok. 80 000), osłaniająca działania oblężnicze, pomaszerowała w kierunku twierdzy Mons, aby uchronić ją przed atakiem wojsk sprzymierzonych (Anglicy, Holendrzy i Duńczycy, ok. 90 000), dowodzonych przez Wilhelma Orańskiego.
O świcie 3 sierpnia sprzymierzeni uderzyli na obóz francuski pod Steenkerke. Jazda została w odwodzie. Przednia straż piechoty pod księciem wirtemberskim Ferdynandem Wilhelmem podeszła cicho o godzinie 5:00 w pobliże francuskiego obozu, tam gdzie Luxembourg nie spodziewał się uderzenia. W tym czasie główne siły armii sprzymierzonych formowały się do walki pod osłoną lasów. Gdy doszło do walki, Luxemburg był całkowicie zaskoczony i jedyne co mógł zrobić to rzucić w pośpiechu najbliższe oddziały piechoty i dragonów. Jednak główne siły Wilhelma Orańskiego formowały się zbyt opieszale i bezcenny czas, który dało niespodziewane uderzenie został zmarnowany. Francuzi szybko rozwinęli swe szyki i wprowadzili do walki wszystkie siły. O godzinie 9:00 książę Wirtemberski rozpoczął metodyczny ostrzał artyleryjski wojsk francuskich, czekając na wsparcie lub na rozkaz do natarcia. Francuzi pracowali w gorączkowym pośpiechu, formując silne linie bojowe na zagrożonym odcinku. Główne siły sprzymierzonych maszerujące w zwykłym szyku (jedno skrzydło z kawalerią na czele i postępującą w tyle piechotą, i drugie skrzydło z kawalerią na tyłach kolumny) w pośpiechu dzieliły się na piechotę i kawalerię, ponieważ teren sprzyjał jedynie działaniom piechoty. Kilka batalionów podeszło w celu wsparcia wysuniętej straży i o godzinie 12:30 rozpoczął się generalny atak. Straż przednia była w ogniu już od 9 godzin, a marsz prowadzony był na trudnym terenie, pomimo tego uderzenie zmiotło pierwszą linię Francuzów. Anglicy i Duńczycy uparcie posuwali się naprzód, zmuszając do cofania się drugą i trzecią linię francuskiej piechoty. Luxembourg błyskawicznie skoncentrował znaczą część swych sił w celu zniszczenia postępującego wroga. Próba użycia kawalerii przez sprzymierzonych z powodu fatalnych warunków terenowych poza zmieszaniem własnej piechoty nie dała żadnego rezultatu. Nie udało się powstrzymać centrum i lewego skrzydła francuskiej armii, które w pośpiechu, regiment za regimentem wkraczały na scenę bitwy pod Steenkerke. Wilhelm Orański wydał rozkaz, aby piechota maszerowała naprzód a niedająca sobie rady z trudnym terenem kawaleria zatrzymała się i przepuściła piechotę. Wprowadziło to dodatkowe zamieszanie i przez dłuższy czas pozbawiona należytego wsparcia przednia straż musiała zatrzymać swe natarcie. Te oddziały sił głównych (piechota i dragonia), którym udało się osiągnąć pole bitwy, posłużyły tylko jako ochrona dla odwrotu sił księcia wirtemberskiego. Cały dotychczasowy wysiłek jego wojsk poszedł na marne. Wobec takiego obrotu sprawy Wilhelm Orański zarządził odwrót. Sprzymierzeni wycofywali się, tak jak przybyli, w wyniku czego tylna straż pod holenderskim marszałkiem Ouwerkerkiem wystawiona została na frontalne uderzenie Francuzów, którzy natychmiast to wykorzystali.
Bitwa zakończyła się całkowitym zwycięstwem Francuzów. Straty sprzymierzonych: 6 653 zabitych i rannych i ponad 1 000 jeńców; Francuzi stracili ok. 7 000 ludzi.

</doc>
<doc id="551117" url="https://pl.wikipedia.org/wiki?curid=551117" title="Karolina Sabaudzka">
Karolina Sabaudzka

Karolina z Sabaudii (), (ur. 11 listopada 1441[?], zm. 1 grudnia 1483) – delfina (1451-1461), następnie królowa Francji (1461-1483).
Urodziła się jako dziewiąte dziecko Ludwika I, księcia Sabaudii i Piemontu, oraz Anny Lusignan (1419-1462), córki Janusa, króla Cypru (drugiej z kolei następczyni tronu Królestwa Cypru i Królestwa Jerozolimskiego). Dnia 9 marca 1451 poślubiła owdowiałego delfina Francji – Ludwika (późniejszego króla Ludwika XI). Pan młody miał wtedy 27 lat, a panna młoda niespełna 10. Małżeństwo nie zostało skonsumowane dopóki Karolina nie skończyła 14 lat.
Zmarła 1 grudnia 1483, w Amboise – w kilka miesięcy po śmierci swojego męża. Została pochowana u jego boku w katedrze Notre-Dame w Cléry (a nie jak reszta monarchów francuskich, w bazylice Saint-Denis).

</doc>
<doc id="551118" url="https://pl.wikipedia.org/wiki?curid=551118" title="Molepolole">
Molepolole

Molepolole to miasto w południowo-wschodniej Botswanie, na skraju pustyni Kalahari; ośrodek administracyjny Dystryktu Kweneng. Miasto leży w południowej części kraju, 50 km na zachód od Gaborone. Ma około 66,5 tysięcy mieszkańców. Molepolole jest największym miastem bez uniwersytetu w Botswanie, a także trzecim co do wielkości miastem tego kraju. Ośrodek handlowo-usługowy; muzeum; węzeł drogowy; lotnisko.

</doc>
<doc id="551121" url="https://pl.wikipedia.org/wiki?curid=551121" title="Regain Records">
Regain Records

Regain Records – szwedzka wytwórnia płytowa zlokalizowana w mieście Malmö. Działała w latach 1997–2012.
Historia.
Powstała 1997 roku na gruzach Wrong Again Records, dla której albumy wydawały takie grupy muzyczne jak In Flames, Arch Enemy, Spiritual Beggars oraz Naglfar. Na początku 1997 roku Wrong Again Records zawiesiła działalność, aby tego samego roku powstać mogła Regain Records. Dwa pierwsze wydawnictwa to Deranged – High on Blood oraz Embraced – Amorous Anathema, wydane jeszcze w 1997 roku. W 1999 roku wytwórnia podpisuje kontrakt z black metalową grupa muzyczna Marduk zyskując tym samym uznanie na europejskim rynku muzyki heavymetalowej. Obecnie Regain Records wydaje albumy takich grup jak Danzig, Enthroned, Gorgoroth, Vader, Samael, Dark Funeral czy Overkill.
1 stycznia 2012 roku ukazał się ostatni album nakładem Regain Records pt. "Sounds like Hell, Looks like Heaven" formacji Mustasch.

</doc>
<doc id="551122" url="https://pl.wikipedia.org/wiki?curid=551122" title="Bitwa nad Blood River">
Bitwa nad Blood River

Bitwa nad Krwawą Rzeką (, ) – starcie zbrojne, które miało miejsce 16 grudnia 1838 pomiędzy oddziałem burskim a armią Zulusów, nad brzegami Krwawej Rzeki () przepływającej przez obszar stanowiący obecnie część prowincji KwaZulu-Natal w Republice Południowej Afryki.
Grupa około 470 Voortrekkerów pod przywództwem Andriesa Pretoriusa, poruszająca się w taborze z wozów, stoczyła walkę z liczącą od dziesięciu do dwudziestu tysięcy ludzi armią króla Zulusów Dingane dowodzoną przez Dambuza i Ndlela kaSompisi. 15 grudnia 1838 Burowie otrzymali informację o zbliżających się dużych siłach Zulusów. Pretorius wybrał doskonałe miejsce w pobliżu brzegów Krwawej Rzeki (zwanej wtedy Ncome), gdzie wozy zostały połączone w obronny tabor. Pomimo mgieł unoszących się wieczorem, następny dzień był przejrzysty.
Przed bitwą Burowie – za namową charyzmatycznego kaznodziei Sarela Cilliersa – złożyli Bogu uroczystą przysięgę, że w wypadku zwycięstwa, zbudują kościół i będą czcić ten dzień tak, jak czczą niedzielę, po wsze czasy.
W trakcie bitwy Zulusi ponawiali nieskuteczne ataki na tabor do momentu, gdy Pretorius nakazał grupie jeźdźców, by zaatakowali Zulusów w otwartym polu. W czasie walki Pretorius został ranny w lewą rękę. Zwycięstwo Burowie zawdzięczali w dużym stopniu karabinom i przynajmniej jednemu lekkiemu działu używanym przeciwko uzbrojonym we włócznie Zulusom. Ponadto byli przygotowani do walki w dobrze umocnionym taborze i mieli wysokie morale. W starciu rannych zostało zaledwie trzech Burów, a żaden nie zginął. Po stronie Zulusów straty wyniosły ponad trzy tysiące zabitych, liczba rannych nie jest znana.
Znaczenie.
Bitwa nad Blood River obok Wielkiego Treku stała się jednym z najważniejszych mitów założycielskich afrykanerskiego nacjonalizmu. W opinii Afrykanerów stanowiła niezbity dowód działania Opatrzności wobec nowego "narodu wybranego" w ich długiej drodze z "domu niewoli" (Prowincja Przylądkowa pod okupacją brytyjską) do nowej "Ziemi Obiecanej" (afrykański interior).
Od momentu utworzenia Związku Południowej Afryki w 1910 roku dzień 16 grudnia był obchodzony jako główne święto państwowe (od 1915 roku również w Afryce Południowo-Zachodniej) pod nazwą Dnia Przysięgi (afr. "Geloftedag") lub jako Dzień Dingane ("Dingaansdag"). Dzień Przysięgi czczony był także w Holenderskim Kościele Reformowanym.
Po 1994 rocznica bitwy nad Blood River obchodzona jest jako Dzień Pojednania. Podczas obchodów tego święta w 2019 prezydent Południowej Afryki Cyril Ramaphosa określił burskich Voortrekkerów mianem "najeźdźców", z kolei armię Zulusów nazwał "bojownikami o wolność". Spotkało się to z krytyką ze strony społeczności Afrykanerskiej.

</doc>
<doc id="551123" url="https://pl.wikipedia.org/wiki?curid=551123" title="Hotchkiss M1879">
Hotchkiss M1879

Hotchkiss M1879 - francuska wielolufowa armata morska produkowana pod koniec XIX wieku.
W 1873 roku we francuskiej firmie Hotchkiss powstała pięciolufowa armata Hotchkiss M1873 kalibru 37 mm o konstrukcji analogicznej do kartaczownicy Gatlinga. Działo to zostało wprowadzone do uzbrojenia wielu państw, głównie w wersji na podstawie morskiej. Główną wadą działa M1873 był niewielki kaliber i związana z nim niewielka donośność pocisków i ich siłą niszcząca. Dlatego w firmie Hotchkiss postanowiono skonstruować działo o podobnej konstrukcji, ale większym kalibrze.
W 1879 roku powstała nowa armata kalibru 47 mm. Zwiększenie kalibru, przy dążeniu do ograniczenia masy spowodowało, że liczbę luf ograniczono do trzech. Działo było produkowane w wersjach działa polowego i armaty okrętowej różniących się podstawą. We Francji określana była jako "canon-revolver".
Działo Hotchkiss M1879 posiadało trzy lufy umieszczonych wokół wspólnej osi. Wiązka luf była obracana przy pomocy korby. Podczas obrotu następowały kolejne etapy cyklu pracy broni. Zasilanie broni przy pomocy naboi zespolonych. Z łuską zespolony był pocisk o masie 465 g posiadający prędkość początkową 435 m/s i donośność 4400 m. Naboje były podawane ze stałego magazynka. Maksymalna szybkostrzelność sięgała 35 strz./min. W wersji działa polowego armata posiadała kąt ostrzału równy 6° w poziomie i -10 do +15° w pionie.
Z uwagi na duży ciężar kompletnego działa (950 kg), została następnie zastąpiona przez jednolufową szybkostrzelną armatę Hotchkiss M1885 tego samego kalibru.

</doc>
<doc id="551124" url="https://pl.wikipedia.org/wiki?curid=551124" title="Gediminas Kirkilas">
Gediminas Kirkilas

Gediminas Kirkilas (ur. 30 sierpnia 1951 w Wilnie) – litewski polityk, poseł na Sejm, minister obrony w latach 2004–2006, premier Litwy w latach 2006–2008.
Życiorys.
Od 1974 studiował zaocznie w Wileńskim Instytucie Pedagogicznym. W latach 1978–1982 studiował nauki polityczne w wyższej szkole partyjnej w Wilnie. W 2004 ukończył studia w międzynarodowej szkole biznesu Uniwersytetu Wileńskiego.
W latach 1969–1972 odbywał służbę wojskową w radzieckiej marynarce wojennej. Po odbyciu służby wojskowej w latach 1972–1978 pracował jako renowator dóbr kultury w przedsiębiorstwie restauracji zabytków. Pracę wykonywał przy zabytkach Wilna (m.in. w kościołach, a także w zespole Uniwersytetu Wileńskiego i pałacu w Werkach).
Po ukończeniu studiów politologicznych w 1982 rozpoczął pracę w aparacie Komunistycznej Partii Litwy. W latach 1982–1985 był instruktorem w komitecie rejonowym KPL, a w latach 1986–1990 instruktorem w wydziale kultury KC KPL. W latach 1988–1990 pracował jako asystent prasowy I sekretarza KC KPL Algirdasa Brazauskasa, a od 1990 do 1992 był jego asystentem jako deputowanego Rady Najwyższej Litwy.
W 1990 po przekształceniu KPL w Litewską Demokratyczną Partię Pracy (LDDP) został wybrany jej wiceprzewodniczącym, w latach 1991–1996 pełnił funkcję pierwszego wiceprzewodniczącego, a w latach 1996–2001 członka prezydium LDDP. W 2001 po zjednoczeniu LDDP z Litewską Partią Socjaldemokratyczną (LSDP) został wiceprzewodniczącym LSDP.
Czterokrotnie (w 1992, 1996, 2000 i 2004) był wybierany do Sejmu kolejnych kadencji. Pełnił funkcje przewodniczącego frakcji parlamentarnej LSDP, komisji bezpieczeństwa narodowego i obrony, komisji spraw zagranicznych, delegacji Litwy do Zgromadzenia Parlamentarnego NATO oraz wiceprzewodniczącego komisji ds. europejskich.
Od 2002 zajmował stanowisko specjalnego przedstawiciela prezydenta Litwy ds. komunikacji między Litwą a obwodem kaliningradzkim. Uzyskał rangę ambasadora nadzwyczajnego i pełnomocnego Republiki Litewskiej. 14 grudnia 2004 objął stanowisko ministra obrony narodowej w rządzie Algirdasa Brazauskasa.
29 czerwca 2006 prezydent Valdas Adamkus przedstawił Sejmowi jego kandydaturę na stanowisko premiera. 4 lipca Sejm zaakceptował kandydaturę, a 6 lipca prezydent mianował go na funkcję premiera. 18 lipca program jego rządu uzyskał aprobatę Sejmu. 19 maja 2007 wybrano go na stanowisko przewodniczącego Litewskiej Partii Socjaldemokratycznej.
13 marca 2008 posłowie ugrupowań opozycyjnych (Związku Ojczyzny, Partii Pracy, Porządku i Sprawiedliwości oraz liberałów) wystąpili do premiera z interpelacją zawierającą kilkanaście krytycznych pytań dotyczących polityki jego rządu. 18 marca interpelacja została przekazana przewodniczącemu Sejmu Viktorasowi Muntianasowi. W ciągu dwóch tygodni od dnia przekazania interpelacji przez przewodniczącego parlamentu premier powinien ustosunkować się do zawartych w niej pytań. Zgodnie z art. 61 Konstytucji Republiki Litewskiej w przypadku niesatysfakcjonujących odpowiedzi premiera Sejm może wyrazić mu wotum nieufności. 1 kwietnia premier przedstawił odpowiedzi na pytania interpelacji. 3 kwietnia w głosowaniu nad odpowiedziami Kirkilasa Sejm nieznaczną większością uznał je za zadowalające.
W wyborach parlamentarnych w 2008 ponownie uzyskał mandat poselski z listy partyjnej LSDP. 9 grudnia tego samego roku zakończył działalność na urzędzie premiera. W 2012 i 2016 Gediminas Kirkilas po raz kolejny był wybierany do Sejmu. W październiku 2017 wystąpił z LSDP, a w marcu 2018 stanął na czele rozłamowej Litewskiej Socjaldemokratycznej Partii Pracy. W 2020 znalazł się poza parlamentem, a w 2021 na funkcji przewodniczącego partii zastąpił go Jonas Pinskus.

</doc>
<doc id="551125" url="https://pl.wikipedia.org/wiki?curid=551125" title="Język nienawiści">
Język nienawiści



</doc>
<doc id="551128" url="https://pl.wikipedia.org/wiki?curid=551128" title="Zatoka Ungava">
Zatoka Ungava



</doc>
<doc id="551130" url="https://pl.wikipedia.org/wiki?curid=551130" title="Herb gminy Lututów">
Herb gminy Lututów



</doc>
<doc id="551133" url="https://pl.wikipedia.org/wiki?curid=551133" title="Myrmicinae">
Myrmicinae

Myrmicinae – największa podrodzina mrówek o dużym zróżnicowaniu pod względem biologicznym. W tej podrodzinie występują mrówki wszystkożerne, drapieżne, odżywiające się wyłącznie nasionami, hodujące grzyby, stosujące niewolnictwo.
Mrówki z tej podrodziny posiadają stylik (pomostek odwłoka) zbudowany z dwóch segmentów, smukły odwłok i żądło. Posiadają oczy często rozwinięte. Zazwyczaj nie posiadają przyoczek. Biczyk czułka posiada od 4 do 12 segmentów.
Gniazda budowane są w dostępnych miejscach od zagłębień w ziemi po konary drzew. Kolonie liczą od kilkuset do kilku tysięcy robotników. Niektóre z gatunków tworzą wielotysięczne kolonie jak również małe gniazda składające się z mniej jak 50 mrówek.
U wielu gatunków występują kasty pośrednie między robotnikami i żołnierzami.
Plemiona.
W skład podrodziny Myrmicinae wchodzi też 9 opisanych rodzajów nie przyporządkowanych do plemion:

</doc>
<doc id="551135" url="https://pl.wikipedia.org/wiki?curid=551135" title="Powstanie Boudiki">
Powstanie Boudiki

Powstanie Boudiki – antyrzymskie powstanie brytyjskich plemion Icenów i Trynobantów w latach 60–61 naszej ery.
Konteskt.
Król Icenów i Trynobantów Prasutagus w trakcie rzymskiego podboju Brytanii zdecydował się na zawarcie pokoju z najeźdźcą, w wyniku którego mógł rządzić krajem jako wasal Rzymu. W roku 60 n.e. Prasutagus zmarł, przekazując rządy w królestwie obu córkom oraz rzymskiemu cesarzowi Neronowi. Miało to zapewnić dotychczasowy spokój w kraju i uchronić królestwo przed dalszymi napaściami Rzymian. Rzymianie nie zamierzali jednak przystawać na oferowane warunki. Królestwo Icenów traktowali jak podbitą prowincję terroryzując jej mieszkańców. Królowa Boudika została publicznie wychłostana, a jej obie córki na jej oczach zgwałcone przez Rzymian.
Wybuch walk.
W odpowiedzi na falę przemocy królowa zebrała armię Icenów i licznych sąsiednich plemion brytyjskich wygnanych przez legionistów rzymskich ze swoich ziem. Pierwszym jej celem okazała się stolica administracyjna prowincji Camulodunum, gdzie zniszczyła tamtejszą kwaterę główną Rzymian. Po tych wydarzeniach rzymski namiestnik Brytanii Gajusz Swetoniusz Paulinus, przebywający wówczas w Walii, gdzie zwalczał druidów, otrzymał rozkaz powrotu, nie mógł jednak zapobiec marszowi Brytów w kierunku Londinium. Po ciężkich walkach Boudika zajęła Londinium oraz Verulamium (dzisiejsze St Albans), a ofiarą plądrujących wszystko Brytów padło żyjące tam prorzymskie plemię Katuwelaunów. Armia Boudiki liczyła wówczas 200 tysięcy ludzi (większość z nich stanowili nie-wojownicy, kobiety i dzieci) i stanowiła poważne zagrożenie dla rzymskiego panowania w Brytanii. W walkach powstańcy zabili około 70 tysięcy wojowników prorzymskich (według relacji Tacyta), niszcząc między innymi cały IX legion. Pojmanych legionistów Brytowie nabijali na pal. Paulinusowi nie pozostało nic innego jak doprowadzenie do otwartej bitwy.
Bitwa na Watling Street.
Namiestnik dysponował siłami 10 tysięcy legionistów pochodzących z XIV I XX legionów oraz oddziałów pomocniczych Germanów. Jako miejsce stoczenia bitwy wybrał równinę poprzecinaną wąskimi parowami, otoczoną lasem z jednej strony. Dzięki temu mógł bez przeszkód obserwować ruchy przeciwnika nie obawiając się zasadzki z jego strony. Legioniści stanęli gęsto uszeregowani, mając po obu skrzydłach oddziały pomocnicze Germanów i kawalerię rzymską. Brytowie (w sile 80 tysięcy wojowników) tymczasem stanęli zupełnie stłoczeni naprzeciwko, nie tworząc jednolitej linii piechoty i kawalerii. Spodziewając się łatwego zwycięstwa zabrali ze sobą kobiety i dzieci, oczekujące w obozie na skraju równiny. Po przemowach wydanych do swoich wojsk przez obie strony (Boudikę i Paulinusa) rozpoczęła się bitwa. Początkowo legioniści nie ruszali się z miejsca wykorzystując jako osłony okoliczne wąwozy. Po wyrzuceniu mrowia włóczni na atakujących Brytów, Rzymianie sformowali klin i uderzyli na przeciwnika. Zaatakowani także ze skrzydeł Brytowie rozpoczęli odwrót, który szybko przerodził się w paniczną ucieczkę. Ścigani przez Rzymian mieli jednak utrudnioną ucieczkę, gdyż wszystkie drogi odwrotu zagrodzone zostały wozami swojego taboru. Ucieczka, której ofiarą padały również kobiety i dzieci w obozach, przerodziła się w rzeź. Straty Brytów wyniosły 80 tysięcy ludzi, Rzymianie stracili 400 zabitych oraz tyle samo rannych. Przyczyną porażki Brytów było zupełny brak dyscypliny podczas walki, a także znakomita taktyka wojenna Rzymian, którzy w wyniku zwycięstwa pod Watling Street odzyskali kontrolę nad całą zbuntowaną prowincją.
Los Boudiki.
Na temat dalszych losów Boudiki w różnych źródłach pojawiają się dwie wersje. Tacyt donosi, że królowa popełniła samobójstwo, zażywając truciznę. Według Kasjusza Diona władczyni ciężko zachorowała i umarła.

</doc>
<doc id="551139" url="https://pl.wikipedia.org/wiki?curid=551139" title="Marchosjas">
Marchosjas

Marchosjas – w tradycji okultystycznej demon, upadły anioł, markiz piekła. Znany również pod imionami Marchosias, Marchocjasz i Marchocias. Rozporządza 30 legionami duchów. W "Sztuce Goecji" jest trzydziestym piątym, a w "Pseudomonarchii Daemonum" trzydziestym pierwszym duchem. Przed upadkiem należał do Chóru panowań.
Rzekomo wyjawił swemu władcy, którym był król Salomon, że „po upływie 1200 lat ma nadzieję powrócić na siódmy tron (w niebie)”.
W demonologii.
By go przywołać i podporządkować, potrzebna jest jego pieczęć, która według "Sztuki Goecji" powinna być zrobiona ze srebra.
Jest dobrym wojownikiem, który potrafi pluć ogniem.
Wezwany, ukazuje się pod postacią wilka (a w niektórych wersjach i według Crowleya woła) ze skrzydłami gryfa i ogonem węża. Jacques Collin de Plancy podaje w swoim "Słowniku wiedzy tajemnej", że Marchosjasz „ukazuje się pod postacią dzikiej lwicy ze skrzydłami sępa i ogonem węża”. Na rozkaz czarownika, przyjmuje ludzką postać i wówczas swoim wyglądem przypomina wielkiego żołnierza.

</doc>
<doc id="551141" url="https://pl.wikipedia.org/wiki?curid=551141" title="Herb powiatu mieleckiego">
Herb powiatu mieleckiego

Herb powiatu mieleckiego został przyjęty Uchwałą Nr IV/22/03 Rady Powiatu Mieleckiego z dnia 25 lutego 2003. Projekt został stworzony przez Polskie Towarzystwo Heraldyczne i wybrany spośród trzech propozycji.
Wygląd.
"Herb Powiatu Mieleckiego przedstawia:"
"w polu czerwonym gryf srebrny, trzymający tarczę błękitną, na której majuskuła M złota, nakryta hełmem czarnym, zwieńczonym rogami czerwonymi"
Uzasadnienie wyglądu.
Projekt herbu Powiatu Mieleckiego odwołuje się do historii i tradycji. Srebrny gryf nawiązuje do godła rodu Gryfitów (od nazwy osady Mielec, ta gałąź Gryfitów uformowała nazwisko Mieleccy), będących właścicielami tych ziem od początku XIV wieku. Błękitna tarcza trzymana przez gryfa nawiązuje bezpośrednio do herbu Mielca.

</doc>
<doc id="551142" url="https://pl.wikipedia.org/wiki?curid=551142" title="Akcja „Kutschera”">
Akcja „Kutschera”

Akcja „Kutschera” – udany zamach żołnierzy oddziału specjalnego Kedywu Komendy Głównej AK „Pegaz” na dowódcę SS i Policji na dystrykt warszawski Generalnego Gubernatorstwa Franza Kutscherę, dokonany 1 lutego 1944 w Alejach Ujazdowskich w Warszawie.
Operacja była najważniejszą zakończoną sukcesem akcją bojową wymierzoną w wysokiego funkcjonariusza niemieckiego aparatu terroru, która została przeprowadzona przez Armię Krajową w czasie II wojny światowej na terenie Generalnego Gubernatorstwa.
Geneza akcji.
Austriak SS-Brigadeführer i Generalmajor policji Franz Kutschera objął stanowisko dowódcy SS i Policji w dystrycie warszawskim – zajmowane poprzednio przez Jürgena Stroopa – 25 września 1943. Podczas służby w Czechosłowacji, Jugosławii, Holandii i na terenie Związku Radzieckiego dał się poznać jako inicjator i organizator wielu pacyfikacji i mordów. Do Warszawy został przeniesiony rozkazem Heinricha Himmlera z Mohylewa.
W mieście i na terenie podległego mu dystryktu Kutschera wprowadził niespotykany wcześniej terror, którego celem było zastraszenie ludności cywilnej i sparaliżowanie działalności polskiego ruchu oporu. Na podstawie nowo wydanego rozporządzenia Hansa Franka z 2 października 1943 "O zwalczaniu zamachów na niemieckie dzieło odbudowy w Generalnym Gubernatorstwie", za śmierć każdego Niemca lub akcję ruchu oporu rozstrzeliwano w trybie doraźnym „odpowiednią liczbę Polaków”.
W październiku 1943 Warszawie rozpoczęły się łapanki przeprowadzane prawie każdego dnia, często w sposób bardzo brutalny, przez "Schutzpolizei" i SS, często z udziałem żołnierzy Wehrmachtu i Luftwaffe. Zatrzymane osoby były zwykle przewożone na Pawiak, skąd trafiały do obozów koncentracyjnych lub były rozstrzeliwane w różnych punktach Warszawy. Rozporządzenie Franka bardzo uprościło bowiem procedurę karną, zezwalając sądom doraźnym Policji Bezpieczeństwa na natychmiastowe orzekanie kary śmierci – bez udziału oskarżonego i bez postępowania sądowego.
Ogółem od 16 października 1943 do 16 lutego 1944 w 35 publicznych egzekucjach na ulicach Warszawy oficjalnie rozstrzelano (była to łączna liczba nazwisk na niemieckich obwieszczeniach) 1763 osoby. Ponieważ jednak w tym samym czasie dokonywano także egzekucji niejawnych, głównie w ruinach warszawskiego getta, w rzeczywistości liczba ofiar sięgnęła ok. 5 tys.
Informacje o rozstrzeliwaniach, dokonywanych na podstawie doraźnych wyroków, umieszczano od razu na plakatach. Obwieszczenia te były bezimienne – sygnowane wyłącznie nazwą stanowiska: „Dowódca SS i Policji na Dystrykt Warszawski”.
W listopadzie 1943 Kierownictwo Walki Podziemnej wydało na niemieckiego dygnitarza wyrok śmierci, umieszczając go jednocześnie na jednym z pierwszych miejsc celów akcji „Główki”. Wykonanie wyroku powierzono dowódcy Kedywu płk. Augustowi Fieldorfowi „Nilowi”.
Rozpoznanie.
Na trop Kutschery i jego miejsca zamieszkania wywiad Armii Krajowej wpadł przypadkiem. Szef komórki wywiadu „Agatu” (w styczniu 1944 nazwę oddziału zmieniono na „Pegaz”) Aleksander Kunicki „Rayski” często przebywał w tamtym czasie w dzielnicy policyjnej. W grudniu 1943, jeszcze przed wydaniem rozkazu przygotowania akcji likwidacyjnej, Kunicki postanowił z własnej inicjatywy dowiedzieć się więcej o dowódcy SS. Dysponował w tym czasie tylko podstawowymi informacjami o Kutscherze: znał jego nazwisko, stopień wojskowy, wiedział, że jest człowiekiem stosunkowo młodym, i pracuje w siedzibie dowódcy SS i Policji na dystrykt warszawski mieszczącej się w willi Gawrońskich – przedwojennej siedzibie Poselstwa Holenderskiego – w Alejach Ujazdowskich 23.
Kunicki postanowił zacząć od dwóch rzeczy: zidentyfikowania generała i ustalenia, gdzie mieszka. W tym celu pomiędzy 8 a 9 rano, kiedy większość wysokich funkcjonariuszy SS i policji w Warszawie rozpoczynała pracę, zaczął obserwować budynek, w którym urzędował Kutschera, z przystanku tramwajowego przy skrzyżowaniu Alej Ujazdowskich i ulicy Piusa XI (obecnie ulica Piękna). Już pierwszego dnia zauważył ciemnostalową limuzynę Opel Admiral wjeżdżającą na podjazd budynku. Na miejscu obok kierowcy siedział nieznajomy oficer w skórzanym płaszczu. Następnego dnia samochód pojawił się znowu i Kunickiemu udało się zapamiętać jego numery rejestracyjne: SS-20795. Odniósł także wrażenie, że auto wyjechało z alei Róż. Zaintrygowany, następnego dnia przesunął swój punkt obserwacyjny na kolejny przystanek tramwajowy znajdujący się przy placu na Rozdrożu. Stąd zobaczył znajome auto, wyjeżdżające z alei Róż. Wkrótce ustalił, że oficer mieszka w narożnej kamienicy Mikołaja Szelechowa (nr 2), a przed budynkiem pełnił straż umundurowany wartownik z pistoletem maszynowym.
Obserwacje prowadzone w trzech kolejnych dniach potwierdziły regularność porannych przejazdów nieznanego oficera z kamienicy Szelechowa do siedziby dowódcy SS i Policji. 17 grudnia Kunicki zameldował o wynikach swego wstępnego rozpoznania dowódcy „Agatu” Adamowi Borysowi „Pługowi”, a ten szefowi Kedywu płk. Augustowi Fieldorfowi „Nilowi”. Na odbywającej się wkrótce po tym odprawie dowódców oddziałów dywersyjnych Kedywu Fieldorf poinformował o wyroku śmierci wydanym przez Kierownictwo Walki Podziemnej na Kutscherę, wyznaczając na jego wykonawcę „Agat”. 24 grudnia Kunicki otrzymał rozkaz o kontynuowaniu działań wywiadowczych, przede wszystkim w celu potwierdzenia tożsamości niemieckiego oficera oraz rozpoznania ochrony willi Gawrońskich.
Rozpoznanie trwało od 27 grudnia 1943 do 20 stycznia 1944. Początkowo prowadzono je dwa razy dziennie: rano między 8 a 10, kiedy niemiecki oficer jechał do pracy, oraz po południu między 12.30 a 14, kiedy wracał do domu. Szybko okazało się jednak, że godziny jego powrotu cechuje duża nieregularność, i popołudniowego rozpoznania zaniechano. Oprócz Kunickiego w obserwacji uczestniczyli: Anna Szarzyńska-Rewska „Hanka”, Ludwik Żurek „Żak”, Maria Stypułkowska-Chojecka „Kama” i Elżbieta Dziębowska „Dewajtis”.
„Hanka”, „Kama” i „Dewajtis” prowadziły obserwację we trójkę, zmieniając się co 10–15 minut na dwóch stanowiskach: przy kamienicy w al. Róż oraz w pobliżu siedziby Dowództwa SS i Policji (trzecia wywiadowczyni w tym czasie przebywała na którejś z bocznych ulic). Kamienica Szelechowa, w której mieszkał Kutschera, była obserwowana od strony ul. Koszykowej, z bram sąsiednich budynków, zamieszkałych w większości przez cywilnych Niemców, oraz znajdującego się po drugiej stronie Alej parku Ujazdowskiego. Z kolei willa Gawrońskich – ze znajdującego się "vis-à-vis" budynku po przeciwnej stronie ulicy przystanku tramwajowego, skąd odjeżdżały tramwaje w kierunku placu Trzech Krzyży, oraz podczas spacerowania Alejami Ujazdowskimi. „Rayski” prowadził rozpoznanie terenu przyszłej akcji w tym samym czasie, sprawdzając jednocześnie, czy żadna z trzech Polek nie zwróciła swoim zachowaniem niczyjej uwagi i czy sama nie jest śledzona przez cywilnych niemieckich agentów.
W niemieckim biurze meldunkowym „Żakowi”, który był pracownikiem polskiej policji kryminalnej i miał ułatwiony dostęp do urzędowych rejestrów, udało się ustalić, że Franz Kutschera mieszka pod adresem al. Róż 2, a w tym budynku mieszkał tylko jeden generał. W jego identyfikacji pomógł przypadek: „Rayski” i „Kama” przechodzili aleją Róż w momencie, kiedy pod kamienicę Szelechowa podjechał śledzony Opel Admiral. Z auta wysiadł znajomy oficer w rozpiętym płaszczu, pod którym szef wywiadu „Agatu” dostrzegł generalskie dystynkcje.
Wkrótce wywiad Komendy Głównej AK zdobył zdjęcie Franza Kutschery, na którym Kunicki i Żurek rozpoznali śledzonego przez siebie oficera. Fotografia została prawdopodobnie zdobyta przez jednego z członków polskiego ruchu oporu w laboratorium fotograficznym SD.
W toku śledztwa zgromadzono wiele istotnych dla planowanej akcji szczegółów. Kunicki ze swoim zespołem zauważyli, że limuzyna Opel Admiral (sporadycznie był to inny samochód) przyjeżdżała pod kamienicę Szelechowa krótko przed 9 rano i czekała pod bramą ok. 5–10 minut. Auto przyjeżdżało zwykle od strony Alej Ujazdowskich, sporadycznie od strony ul. Koszykowej. Kutscherze, który zawsze zajmował miejsce obok kierowcy, zazwyczaj towarzyszył jeszcze jeden oficer, zawsze ten sam, który zajmował miejsce na tylnym siedzeniu. Był nim prawdopodobnie adiutant generała. Na miejscu auto nigdy nie zatrzymywało się przed siedzibą Dowództwa SS i Policji, tylko wjeżdżało na dziedziniec. Przez cały okres obserwacji Kutschera zawsze udawał się z domu do biura – ani razu nie pojechał w inne miejsce na terenie miasta.
„Żakowi”, pod pretekstem śledztwa prowadzonego w sprawie pobicia się pod budynkiem SS dwóch "volksdeutschów", udało się także wejść do siedziby Dowództwa SS i Policji i ustalić, że budynek był ochraniany przez ośmiu żandarmów, z których jeden pełnił wartę przy bramie wjazdowej. W wartowni, która znajdowała się w suterenie, znajdowały się prycze, co wskazywało na stałą ochronę budynku. Niemcy byli uzbrojeni w pistolety – zwykłe i maszynowe – oraz granaty.
Przygotowania.
21 stycznia rozkaz wykonania wyroku otrzymał dowódca I pluton „Agatu” („Pegaza”) Bronisław Pietraszewicz „Lot”. Przystąpił on do opracowania szczegółowego planu akcji, który następnie przeanalizowali wszyscy jej uczestnicy, zgłaszając swoje uwagi.
Nieregularność godzin powrotu Kutschery do domu wykluczyła przeprowadzenie akcji po południu. Postanowiono przeprowadzić ją w godzinach rannych, kiedy ok. godz. 9:00 w drodze do pracy generał będzie przejeżdżał krótki odcinek Alej Ujazdowskich do siedziby Dowództwa Policji i SS. Odmierzona krokami odległość pomiędzy tymi dwoma budynkami wynosiła tylko 140 metrów. Z powodu niewielkiego ruchu przechodniów oraz bliskiej odległości od siedzib Gestapo i "Ordnungspolizei" w alei J. Ch. Szucha oraz "Kriminalpolizei" ("Kripo") w Alejach Ujazdowskich 7/9 zrezygnowano z przeprowadzenia zamachu przed domem Kutschery w al. Róż 2. Z kolei przeprowadzenie ataku pod siedzibą SS – co zaproponował „Lot” – wiązało się ze zwiększonym ryzykiem strat w przypadku przedłużającej się walki z ochroną pałacyku oraz spieszącymi jej z pomocą żołnierzami niemieckimi i policją, stacjonującymi w tej części miasta (m.in. dwa bataliony policji były skoszarowane w domu poselskim przy ul. Wiejskiej), a także stałymi patrolami pieszymi i zmotoryzowanymi oraz agentami niemieckiej służby bezpieczeństwa stale przemierzającymi trasę aleja Szucha – plac Trzech Krzyży. Tam Kutschera mógł też łatwiej przedostać się do budynku i zniknąć z pola ostrzału. Samochód z generałem musiał być zatem zatrzymany i zablokowany jeszcze na jezdni Alej Ujazdowskich, przed wykonaniem manewru skrętu w lewo i przejechaniem przez tory tramwajowe, chodnik i dalej, za ogrodzenie siedziby Dowództwa SS.
„Lot” dobierał wykonawców akcji bardzo starannie. Grupa miała liczyć 11 osób. Większość z nich znała się jeszcze z działalności w organizacji samokształceniowej „Pet”, której członkowie – wśród nich Bronisław Pietraszewicz – w 1943 weszli w skład „Agatu”, tworząc jego I pluton. Jego członkowie wywodzili się z dwóch środowisk: inteligenckiej młodzieży z urzędniczego Żoliborza oraz robotniczego Starego Miasta. Pierwszą, zakończoną sukcesem, akcją bojową I plutonu była przeprowadzona we wrześniu 1943 Akcja Bürkl.
Sygnalizację powierzono „Hance” „Kamie” i „Dewajtis”, które wcześniej prowadziły rozpoznanie Kutschery. Pietraszewicz potrzebował także trzech kierowców. Do tego zadania wytypował: dowódcę drużyny Moto 1. plutonu, sprawdzonego w poprzednich akcjach Bronisława Hellwiga oraz Kazimierza Sotta i Michała Issajewicza. Z uwagi na mniejsze doświadczenie dwóch ostatnich (Sott dopiero niedawno ukończył kurs samochodowy, a Issajewicz, prywatnie kuzyn Pietraszewicza, przyjechał do Warszawy niedawno i dołączył do oddziału w styczniu 1944), otrzymali oni od dowódcy rozkaz odbycia dodatkowych jazd po mieście.
Odskok po akcji miał odbyć się dwoma samochodami ulicą Chopina (Szopena). Sott i Issajewicz mieli czekać w swoich autach zaparkowanych na tej ulicy u zbiegu z ul. Mokotowską i na odgłos pierwszych strzałów podjechać na wstecznym biegu do Alej Ujazdowskich. Do przyjęcia rannych miał zostać przygotowany Szpital Zakonu Maltańskiego (Szpital Maltański). Placówka była filią Szpitala Ujazdowskiego i mieściła się w pałacu Mniszchów przy ul. Senatorskiej 40. Ranni mieli zostać przewiezieni samochodem Sotta, czekającego najbliżej Alej, do którego wraz z nimi miał wsiąść jeden z pozostałych uczestników w celu ubezpieczenia. Żołnierze „Pegaza” otrzymali polecenie, aby nie jeść przed akcją, gdyż utrudniłoby to ratowanie im życia w przypadku postrzału w brzuch.
Garaż, z którego auta miały wyjechać na akcję, i do którego należało je później odprowadzić, znajdował się przy ul. Wroniej na Woli. W przypadku uszkodzenia samochodów, należało je porzucić i ewakuować się pieszo.
Punkt zbiórki, pobrania broni i wymarszu znajdował się w mieszkaniu Marii Pisarek przy ul. Mokotowskiej 59 m. 31. Część potrzebnej broni pożyczono z 2. plutonu. Została ona dostarczona do mieszkania przy ul. Mokotowskiej wieczorem 27 stycznia, w przeddzień zaplanowanej akcji.
Pierwsza próba.
Pierwsze wystawienie akcji miało miejsce w piątek 28 stycznia 1944. O godz. 7:30 rano wszyscy jej uczestnicy spotkali się w mieszkaniu przy ul. Mokotowskiej, pobrali broń i pojedynczo opuścili lokal. O godzinie 8:40 cały oddział był już rozstawiony na swoich stanowiskach w Alejach Ujazdowskich. Jednak do 9:30 nie doczekał się przyjazdu limuzyny z Kutscherą i Bronisław Pietraszewicz „Lot” dał sygnał do zakończenia akcji. Jak się okazało, zbiegła się ona z jednym z rzadkich przypadków wyjazdu dowódcy SS z Warszawy.
Wieczorem tego dnia doszło do zdarzenia, w wyniku którego plan akcji musiał ulec zmianie. Idąc po spotkaniu ul. Kruczą Zdzisław Poradzki „Kruszynka”, Jan Kordulski „Żbik”, Bronisław Hellwig „Bruno” i Zbigniew Gęsicki „Juno” natknęli się w pobliżu skrzyżowania z Wilczą na patrol żandarmerii. Idący razem na przedzie „Żbik” (zastępca dowódcy akcji i drugi wykonawca) i „Kruszynka” zaczęli uciekać w dwóch różnych kierunkach. Niemcy otworzyli ogień, w wyniku czego „Żbik” został postrzelony w rękę. Pomimo operacji przeprowadzonej tego samego dnia w Szpitalu Dzieciątka Jezus, 1 lutego konieczna stała się amputacja ręki. „Żbik” wrócił do oddziału po kilku tygodniach jako inwalida.
Pozostałym trzem członkom „Pegaza” nic się nie stało. Idący w pewnej odległości za kolegami „Bruno” i „Juno” zostali co prawda zatrzymani i wylegitymowani przez Niemców, ale nie przyznali się do znajomości z uciekającymi i zostali zwolnieni.
Wydarzenia na Kruczej sprawiły, że konieczne stało się uzupełnienie składu oddziału. „Lot” podjął także decyzję o jego zwiększeniu o jedną osobę. W ten sposób do zespołu dołączyli Zbigniew Gęsicki „Juno” i Stanisław Huskowski „Ali”.
Aby zmniejszyć ryzyko związane z możliwą dłuższą nieobecnością Kutschery w Warszawie i powtórzeniem się sytuacji z piątku 28 stycznia, zrezygnowano z ataku w pierwszy dzień roboczy następnego tygodnia, tj. poniedziałek 31 stycznia. Nowym terminem akcji był wtorek 1 lutego 1944.
Akcja.
1 lutego zbiórkę, tak jak poprzednio, wyznaczono o godz. 7:30 na ul. Mokotowskiej 59. Poranek był pochmurny. O godzinie 8:50 wszyscy uczestnicy akcji znajdowali się już na swoich stanowiskach. Około godz. 9:00 w celu sprawdzenia rozstawienia przez trasę akcji przeszedł Adam Borys „Pług”.
Zespół „Pegaza” składał się z 12 osób, podzielonych na cztery grupy (wykonawców zamachu, ubezpieczenie, kierowców oraz sygnalizację):
Zadaniem „Kamy”, ustawionej po wschodniej stronie Alej Ujazdowskich naprzeciwko wylotu alei Róż, było zasygnalizowanie (poprzez przewieszenie na prawą rękę jasnej peleryny) przyjazdu limuzyny pod kamienicę Szelechowa, a następnie – w momencie, kiedy samochód z niemieckim dowódcą będzie ruszać spod budynku – przejście przed nadjeżdżającym autem na drugą stronę Alej. Od „Kamy” sygnał o zbliżaniu się Kutschery miała przejąć stojąca na wysokości ul. Chopina „Dewajtis”, która podchodząc na skraj chodnika, miała wyciągnąć z teczki białą torbę kapeluszniczą, a następnie również przejść na drugą stronę ulicy. Ostatnia z trójki dziewcząt, „Hanka”, stojąca w pobliżu przystanku tramwajowego przy skrzyżowaniu Alej Ujazdowskich i ulicy Piusa XI, miała przekazać sygnał o zbliżaniu się opla stojącemu obok „Lotowi”. Ten, doskonale widoczny z tego miejsca dla wszystkich uczestników akcji, miał zdjąć z głowy kapelusz, dając tym sygnał do jej rozpoczęcia.
Wydarzenia potoczyły się zgodnie z planem. O godzinie 9.06 „Kama” zasygnalizowała wyjście Kutschery z kamienicy w al. Róż, po czym również „Dewajtis” i „Hanka” kolejno przekazały umówione znaki. „Lot” dał sygnał do rozpoczęcia akcji. Widząc to „Miś”, siedzący za kierownicą Adlera, stojącego z włączonym silnikiem na ulicy Piusa XI na wysokości pałacu Rembielińskiego, powoli ruszył z miejsca. Następnie skręcił w lewo w Aleje Ujazdowskie i wyjechał na spotkanie jadącej z naprzeciwka limuzynie z Kutscherą.
W tym samym kierunku ruszyli „Ali”, „Kruszynka”, „Juno”, „Olbrzym” i „Cichy”, którzy czekali po przeciwnej stronie skrzyżowania Alej Ujazdowskich i Piusa XI przy przystanku tramwajowym znajdującym się przed pałacykiem Raua.
„Miś”, jadący początkowo prawym pasem, po chwili zjechał na środek ulicy tak, aby nie przepuścić nadjeżdżającej z naprzeciwka limuzyny ani z lewej, ani z prawej strony. Widząc jednak, że niemieckie auto nie zwalnia, zjechał na lewy pas. W tym momencie kierowca Kutschery włączył żółty reflektor używany przez niemieckich dygnitarzy – co oznaczało żądanie ustąpienia przejazdu – i zaczął powoli hamować. Podobnie uczynił Polak, i oba auta zatrzymały się. Po chwili Niemiec ruszył, usiłując ominąć przeszkodę, jednak „Miś” błyskawicznie zajechał mu drogę. Samochód Kutschery został zablokowany.
Do niemieckiego auta podbiegł najpierw „Lot”, a za nim „Kruszynka”. Polski dowódca jako pierwszy z odległości jednego metra otworzył ogień do Kutschery oddając serię ze stena w opuszczone szyby boczne. Jak się okazało, tego dnia generałowi nie towarzyszył adiutant. Członkowie ubezpieczenia pobiegli na swoje stanowiska, „Juno” strzelił w biegu do wartownika pełniącego straż przed siedzibą Dowództwa SS i Policji.
Na odgłos rozpoczętej walki stojące na ulicy Chopina samochody kierowane przez „Sokoła” i „Bruna” podjechały tyłem aż do skrzyżowania z Alejami Ujazdowskimi. „Olbrzym”, „Cichy” i „Juno”, ustawieni plecami do parku Ujazdowskiego pomiędzy ulicami Piusa XI i Chopina, ostrzeliwali budynek Dowództwa SS, którego ochrona otworzyła silny ogień. Według planu powinien był ich wspierać „Ali”, jednak nie mógł on otworzyć teczki z granatami i wycofał się do samochodu „Bruna” (według raportu samego „Alego”, przedstawionego po akcji, miał on jeszcze pistolet Parabellum i kontynuował walkę).
„Kruszynka” przebiegł dookoła niemieckiego samochodu i oddał w Kutscherę serię z automatu. Dołączył do niego „Miś”, który wyskoczył ze swego auta. Widząc, że niemiecki generał jeszcze się poruszał, „Miś” oddał do niego kilka strzałów. Wspólnie wyciągnęli z samochodu ciężko rannego Kutscherę. Zaczęli przetrząsać kieszenie generała w poszukiwaniu jego dokumentów, których dostarczenie dowództwu – co było częstą praktyką w tego rodzaju akcjach – stanowiło wymagane potwierdzenia wykonania zadania. Dokumentów nie udało się jednak odnaleźć, wobec czego żołnierze „Pegaza” zabrali tylko pistolet i teczkę Kutschery.
„Olbrzym” zabił jednego z dwóch żołnierzy Wehrmachtu, którzy znaleźli się w miejscu akcji, jednak prowadzony z kilku punktów naraz niemiecki ostrzał nasilał się i był coraz celniejszy. Jako pierwszy ranny w brzuch został „Lot”. Polski dowódca ostatkiem sił zaczął wycofywać się do samochodu „Sokoła”, jednak nie był już w stanie powiadomić wszystkich, że akcja jest zakończona. W momencie odskoku Niemcy ranili także „Misia” (w głowę), a następnie „Cichego” (w brzuch) i „Olbrzyma” (w klatkę piersiową).
Dzięki skutecznym działaniom ubezpieczenia, wszystkim żołnierzom „Pegaza” udało się zająć miejsca w samochodach. Atak trwał 1 minutę i 40 sekund. Odjeżdżające ulicą Chopina samochody Niemcy ostrzeliwali jeszcze z ręcznej broni maszynowej z rogu ulic Chopina i Alej Ujazdowskich.
Auto prowadzone przez „Bruna”, z „Kruszynką” i „Alim”, pojechało z Mokotowskiej na Krochmalną (gdzie oddano broń), a stamtąd do Nowego Zjazdu. Auto „Sokoła” z czterema rannymi: „Lotem”, „Olbrzymem”, „Cichym” i „Misiem” oraz „Juno” jako ubezpieczenie pojechało w kierunku placu Bankowego, gdzie zgodnie z planem pod kawiarnią „Melodia” przy ul. Rymarskiej 12 czekał już na nich Zbigniew Dworak „Dr Maks”.
W pobliskim Szpitalu Maltańskim udzielono pomocy tylko niewymagających interwencji chirurgicznej „Misiowi” i „Olbrzymowi”. Lekarz dyżurny dr Wacław Żebrowski nie zgodził się natomiast przyjąć „Lota” i „Cichego”. W tej sytuacji „Dr Maks” zdecydował się pojechać z rannymi do Szpitala Ujazdowskiego, na co zaprotestował „Lot” informując go, że właśnie w pobliżu tego szpitala odbyła się akcja. Ostatecznie obydwaj żołnierze „Pegaza” zostali przewiezieni do praskiego Szpitala Przemienienia Pańskiego, w którym pracował „Dr Maks”. Placówka mieściła się w tamtym czasie w budynku Żydowskiego Domu Akademickiego przy ul. Sierakowskiego 7, gdyż jej historyczna siedziba wiosną 1941 została zajęta przez Wehrmacht. Oficjalnym powodem przyjęcia do szpitala było postrzelenie obydwu mężczyzn przez policję kolejową ("Bahnschutzpolizei") podczas przechodzenia przez tory przy dworcu Warszawa Wschodnia.
Operacje rannych żołnierzy „Pegaza”, najpierw „Cichego”, następnie „Lota”, trwały kilka godzin. Ich stan był bardzo ciężki. Obydwaj mieli uszkodzone jelita, a „Lot” także wątrobę. Co gorsza, przywiezieniem „Lota” i „Cichego” zainteresował się obecny w szpitalu granatowy policjant. Dyżurny lekarz (według innego źródła – policjant) musiał zawiadomić o wypadku postrzelenia komisariat policji. Praski komisariat złożył o tym meldunek do "Kripo", które z kolei miało obowiązek powiadamiać o takich podejrzanych przypadkach Gestapo. Już w czasie trwania operacji w szpitalu pojawiło się dwóch granatowych policjantów w celu pilnowania rannych.
Po pozostawieniu kolegów w szpitalu „Sokół” i „Juno” mieli zabrać samochód ze śladami walki sprzed budynku i porzucić go w najbliższym dogodnym miejscu. Najprawdopodobniej chcąc jednak uratować auto dla oddziału, zdecydowali się na ryzykowny powrót na lewy brzeg Wisły. Kiedy dojeżdżali do połowy mostu Kierbedzia, zorientowali się, że jego wylot jest już obstawiony przez niemiecką policję. Próbowali zawrócić na Pragę, jednak podczas wykonywania tego manewru auto zaczepiło o balustradę mostu i zostało unieruchomione. „Sokół” i „Juno” wyskoczyli z wozu, ostrzeliwując się zza filarów mostu. „Sokół” rzucił jeszcze pod nogi nabiegających Niemców granat filipinkę. Następnie obydwaj zrzucili płaszcze i skoczyli do Wisły. Pomimo pory roku rzeka nie była w tym czasie skuta lodem. Zaczęli płynąć z prądem, jednak Niemcy strzelali do nich z mostu i z jadących brzegiem rzeki motocykli. Obydwaj żołnierze „Pegaza” zginęli w wodach Wisły.
Niemcom udało się także zidentyfikować „Sokoła”. Stało się to na podstawie prawdziwych dokumentów, które – wbrew zasadom konspiracji – miał przy sobie w czasie akcji.
Wykonanie wyroku na Franzu Kutscherze było ósmą akcją bojową „Pegaza”. Straty niemieckie wyniosły 5 osób (Franz Kutschera, jego kierowca, dwóch Niemców przed gmachem Dowództwa SS i Policji w Al. Ujazdowskich 23 oraz niemiecki policjant na moście Kierbedzia), a 9 osób zostało rannych. Po stronie polskiej straty, wraz ze zmarłymi w następnych dniach w warszawskich szpitalach „Lotem” i „Cichym”, wyniosły 4 zabitych i 2 rannych.
Ewakuacja rannych ze Szpitala Przemienienia Pańskiego.
Informacja o tym, że Niemcy wiedzą o przywiezieniu dwóch rannych do Szpitala Przemienienia Pańskiego, dotarła do Adama Borysa „Pługa”, który wydał rozkaz o bezzwłocznym zabraniu lub odbiciu „Lota” i „Cichego”, a następnie przewiezieniu ich do innej placówki na terenie miasta. Rozkaz przeprowadzenia tej akcji otrzymał Jerzy Zborowski „Jeremi”.
1 lutego ok. godz. 17.40 grupa pod dowództwem „Jeremiego” weszła do szpitala i po rozbrojeniu dwóch granatowych policjantów zniosła rannych kolegów do karetki pozyskanej z Miejskich Zakładów Sanitarnych. W tym samym czasie grupa ubezpieczająca odcięła łączność telefoniczną.
W akcji uczestniczyło 17 członków „Pegaza” ze wszystkich trzech plutonów oddziału (nazwisk dwóch uczestników nie udało się ustalić):
Rannych przewieziono ulicami: Brukową (obecnie Stefana Okrzei), Targową i al. Zieleniecką przez Most Poniatowskiego na lewy brzeg, i po raz kolejny rozpoczęto poszukiwanie szpitala, który przyjąłby „Lota” i „Cichego”. Pierwszą placówką był szpital przy Warszawskiej Szkole Pielęgniarstwa przy ul. Koszykowej 78, w którym w tamtym czasie mieścił się także jeden z oddziałów chirurgicznych Szpitala Ujazdowskiego. Tutaj jednak spotkano się z odmową. Ranni trafili tymczasowo do kliniki ginekologiczno-położniczej dra Henryka Webera przy ul. Chmielnej 34, gdzie spędzili noc. Weber, który był "volksdeutschem", domyślił się, kim są ranni, jednak ich nie wydał.
Po akcji.
Następnego dnia, 2 lutego, „Lota” przyjął Szpital Wolski przy ul. Płockiej 26, a „Cichego” przewieziono do Szpitala Ujazdowskiego, który jednak odmówił przyjęcia niebezpiecznego pacjenta. Przewożony już po raz szósty po postrzale „Cichy” trafił ostatecznie do Szpitala Maltańskiego, gdzie w tym czasie wciąż znajdował się „Olbrzym”, który miał przestrzelone płuco („Miś”, po założeniu opatrunku, został zwolniony do domu).
Ciężko rannych żołnierzy „Pegaza” nie udało się już jednak uratować. 4 lutego, pomimo dwukrotnej transfuzji krwi, w Szpitalu Wolskim zmarł „Lot”, a 6 lutego w Szpitalu Maltańskim – „Cichy”. Obydwu pochowano na cmentarzu Wojskowym na Powązkach.
1 lutego na Pawiak przywieziono ok. 200 mężczyzn (przeważnie poniżej 20 lat) oraz kilkanaście kobiet aresztowanych w związku z zamachem na Kutscherę. W nocy z 1 na 2 lutego, Niemcy aresztowali kolejne 385 osób w kasynie gry w al. Szucha 29. Część z nich przewieziono na Pawiak, a część do obozu przy ul. Skaryszewskiej (kilkanaście później zwolniono). Prawdopodobnie część z nich została rozstrzelana następnego dnia podczas egzekucji represyjnych.
Na drugi dzień po zamachu, 2 lutego 1944, w pobliżu miejsca akcji, pod zniszczonym we wrześniu 1939 pałacykiem Rzyszczewskich (Al. Ujazdowskie 21) na rogu Alej i ul. Chopina, ok. godz. 11.00 Niemcy rozstrzelali 100 mężczyzn przywiezionych z Pawiaka. Kolejnych 200 Polaków zamordowano tego samego dnia w ruinach getta.
Świadkiem egzekucji w Alejach Ujazdowskich był jeden z późniejszych żołnierzy „Pegaza”, Kazimierz Kamiński „Mazur”, który tak zapamiętał te wydarzenia:
Tego samego dnia siły niemieckie w Warszawie zostały wzmocnione przez oddziały Gestapo z Lublina, Radomia, Krakowa i Lwowa. Od godziny 16.00 przez megafony uliczne podawane były dwa obwieszczenia, które rozplakatowano 3 lutego rano. Pierwsze dotyczyło przeprowadzonej kilka godzin wcześniej w Alejach Ujazdowskich egzekucji za dokonanie „ohydnego, podstępnego zamachu”. Nie podano w nim jednak nazwisk rozstrzelanych zakładników. Obwieszczenie zostało podpisane przez Komendanta Policji Bezpieczeństwa i SD na dystrykt warszawski, którym był w tamtym czasie Ludwig Hahn. Drugie obwieszczenie, podpisane fikcyjnie nazwą stanowiska nieżyjącego Kutschery, wobec „niespełnienia przez ludność obowiązku walki z elementami zbrodniczymi” nakładało na miasto sankcje ekonomiczne.
Warszawę oraz gminy powiatu warszawskiego obłożono kontrybucją w wysokości 100 mln złotych (z czego na samą stolicę przypadło 85 mln złotych). Była to trzecia – i zarazem największa – kontrybucja nałożona przez niemieckie władze okupacyjne na Warszawę w czasie II wojny światowej, a pierwsza nałożona na powiat warszawski. Za jej ściągnięcie był odpowiedzialny Zarząd Miejski. Podstawowa składka wyniosła 30 zł (osoby otrzymujące kartki żywnościowe w Warszawie, w tym dzieci powyżej 14 lat). W przypadku właścicieli budynków były to kwoty od 200 do 3 tys. zł, a placów niezabudowanych od 200 do 300 zł. Przedstawiciele wolnych zawodów musieli zapłacić 1200 zł, a właściciele przedsiębiorstw, w zależności od rocznych obrotów, od 1500 do 20 tys. zł. Podczas gdy gminy podwarszawskie zebrały i wpłaciły całą przypadającą na nie kwotę kontrybucji (15 mln złotych) jeszcze przed lub najpóźniej w wyznaczonym przez Niemców terminie, wpłaty w Warszawie wpływały wolno, pomimo tego, że dla ich przyjmowania uruchomiono wszystkie kasy Zarządu Miejskiego oraz kasy warszawskich banków. Do końca marca wpłacono 68 mln złotych. Chociaż Niemcy nie naciskali zbyt gwałtownie na dotrzymanie terminu, to ostatecznie wobec opornych płatników zaczęto wszczynać pozorowane egzekucje należności. Ostatecznie całą sumę 85 mln złotych zebrano po upływie kilku miesięcy od pierwszego terminu płatności.
Na podstawie tego samego obwieszczenia zawieszono (do 21 lutego) wszystkie polskie przedstawienia w teatrach, kinach, kabaretach oraz innych lokalach rozrywkowych, zamknięto „nieniemieckie” restauracje oraz przesunięto (do 15 marca 1944) początek godziny policyjnej z 20.00 na 19.00.
Wydane 2 lutego po polsku rozporządzenie Wyższego Dowódcy SS i Policji w Generalnym Gubernatorstwie Wilhelma Koppego zakazywało osobom niebędącymi Niemcami (z wyjątkiem obywateli państw sprzymierzonych z III Rzeszą lub niebędących z nią w stanie wojny) prowadzenia samochodów osobowych i motocykli na terenie Warszawy. Mogły one prowadzić samochód tylko wówczas, gdy w wozie wraz z nimi jechał Niemiec. Rozporządzenie było następstwem użycia przez żołnierzy „Pegaza” w czasie akcji likwidacyjnej Kutschery trzech samochodów.
4 lutego Niemcy urządzili uroczystości pogrzebowe Franza Kutschery. Kondukt żałobny z jego zwłokami przejechał Alejami Ujazdowskimi, Nowym Światem, Krakowskim Przedmieściem, Królewską i przez plac Piłsudskiego do będącego oficjalną siedzibą gubernatora dystryktu pałacu Brühla. Tam odbył się ślub nieżyjącego z jego narzeczoną, Norweżką Jane Lilian Steen, będącą w zaawansowanej ciąży. Stamtąd trumnę z ciałem Kutschery przewieziono na niemiecki cmentarz Bohaterów ("Heldenfriedhof") znajdujący się na cmentarzu Wojskowym na Powązkach (według wcześniejszych źródeł kondukt udał się na Dworzec Gdański, a stamtąd specjalnym pociągiem do Berlina lub trumnę przetransportowano do Niemiec drogą powietrzną z lotniska bielańskiego). Został pochowany w części Q nekropolii, rzędzie V, w grobie nr 6. Podczas uroczystości zastosowano najwyższe środki bezpieczeństwa. Cała trasa konduktu została obstawiona przez niemiecką policję, a ulice zamknięto dla Polaków. Ponadto mieszkańcom budynków znajdujących się na terenie dwóch śródmiejskich komisariatów policji (I i II) (m.in. ul. Nowy Świat od ul. Świętokrzyskiej, Krakowskiego Przedmieścia, części Powiśla i Starego Miasta) nakazano w godz. 10.00–17.00 opuszczenie swoich mieszkań i pozostawienie kluczy u dozorców. Także w części Żoliborza na kilka godzin zamknięto sklepy, mieszkańcom zabroniono wychodzenia na ulicę i wstrzymano ruch tramwajowy.
Na stanowisku dowódcy SS i Policji na dystrykt warszawski zabitego Kutscherę zastąpił SS-Oberführer Paul Otto Geibel. Do czasu objęcia przezeń tej funkcji (3 marca 1944) obowiązki dowódcy SS i Policji na dystrykt warszawski pełnił tymczasowo SS-Oberführer Herbert Böttcher – dowódca SS i Policji na dystrykt radomski.
Prowadzący śledztwo w sprawie zamachu na Kutscherę Niemcy nakazali sprawdzenie listy zmarłych w warszawskich zakładach pogrzebowych. Natrafiając w jednym z nich na nazwisko „Lota” (pochowanego oficjalnie, jednak pod fikcyjnym nazwiskiem na podstawie sfałszowanego aktu zgonu, w którym wskazano jako przyczynę śmierci gruźlicę żołądka i wątroby), nakazali ekshumację ciała polskiego dowódcy. Przy oględzinach zwłok znaleziono wylot kuli w plecach, co spowodowało aresztowanie właściciela zakładu pogrzebowego. Niemcy zatrzymali także ordynatora oddziału gruźlicy i chorób wewnętrznych Szpitala Wolskiego, Janinę Misiewicz, oraz jej asystentów, Mieczysława Ropka i Jana Wójcikiewicza. Zabiegi w sprawie ich uwolnienia podjął dyrektor szpitala dr Józef Marian Piasecki. Za zwolnienie lekarzy wręczono łapówkę w wysokości 400 tys. złotych. Sprzyjającą okolicznością okazał się przy tym fakt, że jedna z pacjentek dr. Piaseckiego była kochanką wpływowego gestapowca. Ostatecznie po upływie tygodnia dr Misiewicz i jej asystentów zwolniono z Pawiaka.
10 lutego 1944 miały miejsce dwie kolejne odwetowe egzekucje uliczne – pod murem ogrodu księży Orionistów przy ul. Barskiej na Ochocie oraz przy ul. Wolskiej 79/81 na Woli. W rozplakatowanym dwa dni później niemieckim obwieszczeniu znalazła się informacja, iż tego dnia straconych zostało 140 zakładników. Konspiracyjne meldunki z Pawiaka wskazywały jednak, że w dniach 10–11 lutego 1944 rozstrzelanych zostało ok. 470 osób (większość z nich zamordowano w ruinach getta). Ponadto 11 lutego Niemcy powiesili 27 więźniów Pawiaka na balkonach spalonego domu przy ul. Leszno (naprzeciwko gmachu Sądów). 15 lutego przy ul. Senatorskiej 6 rozstrzelano jeszcze ok. 40 zakładników.
Były to ostatnie uliczne egzekucje w Warszawie, przeprowadzone przez Niemców przed wybuchem powstania warszawskiego. Po śmierci Kutschery niemiecki terror w Warszawie odczuwalnie zelżał. Nowy dowódca SS i Policji na dystrykt warszawski Paul Otto Geibel zrezygnował z rozstrzeliwania zakładników na ulicach miasta. Niemcy częściowo zaprzestali także informowania o rozstrzelaniu więźniów za pośrednictwem ogłoszeń megafonowych i afiszy. Wyraźnie wyczuwalne było dążenie okupantów, aby nie stwarzać Polakom okazji do manifestacji uczuć patriotycznych. Nadal przeprowadzane były jednak liczne egzekucje w ruinach getta.
W swoim pierwszym po śmierci Kutschery raporcie o sytuacji w dystrykcie, datowanym 10 lutego 1944 i obejmującym miesiące grudzień 1943 oraz styczeń 1944, gubernator Ludwig Fischer napisał:
W ocenie dowództwa Armii Krajowej akcja, pomimo bardzo trudnych warunków, została przeprowadzona precyzyjnie i zgodnie z planem w sposób, z którego oddział mógł być dumny. Negatywnie oceniono natomiast późniejszą decyzję odprowadzenia samochodu na lewy brzeg Wisły, co podwoiło liczbę zabitych żołnierzy „Pegaza”. Z uznaniem o organizacyjnej stronie zamachu wyrażali się także sami Niemcy. Bezpośredni przełożony Kutschery Wilhelm Koppe, przedstawiając 16 lutego na posiedzeniu rządu Generalnego Gubernatorstwa w Krakowie informację o stanie bezpieczeństwa, określił warszawską akcję polskiego ruchu oporu jako „koronkową robotę”:
Rozkazem nr 267/BP z dnia 25 marca 1944 Komendant Główny Armii Krajowej nadał Bronisławowi Pietraszewiczowi „Lotowi” Order Virtuti Militari V klasy, a dziesięciorgu uczestnikom akcji („Sokołowi”, „Juno”, „Cichemu”, „Olbrzymowi”, „Kruszynce”, „Misiowi”, „Bruno”, „Hance”, „Kamie” i „Dewajtis”) – Krzyże Walecznych po raz pierwszy. Tym samym rozkazem Komendant Główny awansował „Lota” i „Rayskiego” do stopnia podporucznika czasów wojny. W 1947 wszyscy bezpośredni uczestnicy zamachu na Franza Kutscherę zostali także odznaczeni Krzyżem Grunwaldu III klasy i otrzymali stopnie oficerskie.
Ostatnie uczestniczki akcji, Maria Stypułkowska-Chojecka ps. „Kama” i Elżbieta Dziębowska ps. „Dewajtis”, zmarły w 2016.
Podczas budowy w latach 1990–1992 w rejonie cmentarza Wojskowego na Powązkach al. Prymasa Tysiąclecia, dokonano ekshumacji ponad 2000 żołnierzy niemieckich spoczywających na "Heldenfriedhof" (w tym Franza Kutschery), których szczątki przeniesiono następnie na niemiecki cmentarz wojenny w Joachimowie-Mogiłach. Z powodu odpowiedzialności Kutschery za zbrodnie wojenne jego nazwisko nie zostało umieszczone na tablicach, na których wymieniono pochowanych na cmentarzu.
Upamiętnienie.
W miejscu akcji, przy jezdni Alej Ujazdowskich, 31 lipca 1956 odsłonięto kamień pamiątkowy z tablicą z brązu. Obecnie znajduje się na nim tablica o treści:
W 2007 w chodnik Alej Ujazdowskich (po stronie wschodniej), w miejscach, w których stały „Kama” (na wysokości alei Róż), „Dewajtis” (na wysokości ulicy Chopina) oraz „Hanka” (przy skrzyżowaniu z ulicą Piekną), wmurowano trzy tablice pamiątkowe.
Zbigniewa Gęsickiego i Kazimierza Sotta, którzy zginęli skacząc z mostu Kierbedzia do Wisły, aby uniknąć aresztowania przez Niemców, upamiętnia tablica umieszczona w latach 50. na północnej balustradzie mostu Śląsko-Dąbrowskiego (bliżej strony praskiej).
O ofiarach niemieckich egzekucji odwetowych z 2 lutego 1944 przypomina tablica Tchorka umieszczona w latach 50. na budynku Ambasady Węgier w Al. Ujazdowskich 21, wzniesionym w miejscu rozebranego po wojnie pałacyku Rzyszczewskich.
Czterech poległych uczestników akcji (Zbigniewa Gęsickiego, Bronisława Pietraszewicza, Mariana Sengera i Kazimierza Sotta) upamiętniono w grudniu 1990 jako patronów ulic na Ursynowie.
W lutym 2007 przy głównym wejściu do Szpitala Praskiego w alei „Solidarności” 67 odsłonięto tablicę upamiętniającą lekarzy, pielęgniarki i personel szpitala, ratujących 1 lutego 1944 życie „Lotowi” i „Cichemu”.

</doc>
<doc id="551147" url="https://pl.wikipedia.org/wiki?curid=551147" title="Młoda Irlandia">
Młoda Irlandia

Młoda Irlandia (irl. Éire Óg) był to jeden z odłamów podziemnego ruchu irlandzkiego, który narodził się w pierwszej połowie XIX wieku. Głównym organizatorem ruchu był Thomas Davis. Młoda Irlandia hołdowała hasłom radykalnym i rewolucyjnym, zapowiadała walkę o niepodległość. W 1848 z jej inicjatywy rozpoczęło się nieudane i krwawo stłumione powstanie nazywane sarkastycznie "bitwą na grządce kapusty w ogrodzie wdowy McCormack". 

</doc>
<doc id="551148" url="https://pl.wikipedia.org/wiki?curid=551148" title="Oczyszczanie ścieków">
Oczyszczanie ścieków

Oczyszczanie ścieków – proces technologiczny polegający na usuwaniu ze ścieków zanieczyszczeń i osadów oraz substancji chemicznych w nich rozpuszczonych, koloidów i zawiesin.
Przy niewielkim obciążeniu zanieczyszczeniami ścieków oczyszczanie dokonuje się samoistnie w wodach naturalnych, zwłaszcza w rzekach (samooczyszczanie wód).
Oczyszczanie ścieków można podzielić na trzy stopnie: 
Proces przebiega pod wpływem działania mikroorganizmów osadu czynnego w komorach napowietrzania lub rowach cyrkulacyjnych. Drobnoustroje osadu czynnego (bakterie i pierwotniaki) rozkładają związki organiczne występujące w ściekach na substancje proste, jak: dwutlenek węgla, wodę i amoniak, a bakterie mułu dennego w procesie gnicia wytwarzają np. siarkowodór.
Osady powstające w procesach oczyszczania ścieków poddaje się dalszej obróbce w celu wykorzystania lub utylizacji.

</doc>
<doc id="551150" url="https://pl.wikipedia.org/wiki?curid=551150" title="Medalistki mistrzostw świata w hokeju na trawie">
Medalistki mistrzostw świata w hokeju na trawie



</doc>
<doc id="551154" url="https://pl.wikipedia.org/wiki?curid=551154" title="Katarzyna Boruń-Jagodzińska">
Katarzyna Boruń-Jagodzińska

Katarzyna Boruń-Jagodzińska (ur. 12 marca 1956 w Warszawie) – polska poetka, publicystka, tłumaczka.
Jest członkinią Stowarzyszenia Pisarzy Polskich, PEN-Clubu, w latach 2000 – 2015 była członkinią Zarządu Fundacji Domu Literatury i Domów Pracy Twórczej. Członkini Stowarzyszenia Wolnego Słowa. Autorka przekładów z języka czeskiego i słowackiego. Jako publicystka zajmuje się głównie historią opozycji (1968-1989) i kultury niezależnej w Polsce i Czechosłowacji. Organizatorka wystaw sztuki i działań artystycznych. Z ojcem, Krzysztofem Boruniem, współautorka książki popularnonaukowej "Ossowiecki – zagadki jasnowidzenia" (Epoka, Warszawa 1990). Obszerne fragmenty tej pracy włączono do książki "A World in a Grain of Sand, The Clairvoyance of Stefan Ossowiecki" autorów angielskich i amerykańskich. W 2016 odznaczona Brązowym Medalem „Zasłużony Kulturze Gloria Artis”.

</doc>
<doc id="551155" url="https://pl.wikipedia.org/wiki?curid=551155" title="Flaga powiatu mieleckiego">
Flaga powiatu mieleckiego



</doc>
<doc id="551159" url="https://pl.wikipedia.org/wiki?curid=551159" title="Zgnilec złośliwy">
Zgnilec złośliwy



</doc>
<doc id="551160" url="https://pl.wikipedia.org/wiki?curid=551160" title="Łukasz Żygadło">
Łukasz Żygadło

Łukasz Tomasz Żygadło (ur. 2 sierpnia 1979 w Sulechowie) – polski siatkarz, grający na pozycji rozgrywającego. Reprezentant Polski.
Życiorys.
Absolwent z tytułem magistra na Wydziale Zarządzania Politechniki Częstochowskiej. Jego żoną jest modelka Agnieszka Żygadło.
Kariera.
Kariera klubowa.
Karierę siatkarską rozpoczął w Orionie Sulechów, z którego w wieku 15 lat przeniósł się do klubu AZS Częstochowa. Pierwszy raz powołany do Reprezentacji Kadetów prowadzonej przez Ireneusza Mazura w 1994 roku. Uczęszczał do Szkoły Mistrzostwa Sportowego w Rzeszowie. Powrócił do AZS Częstochowa w sezonie 1997/1998 i kontynuował grę w AZS Częstochowa do 2001 roku zdobywając wszystkie poszczególne tytuły Mistrzostw Polski wraz z Pucharem Polski. W kolejnych latach kontynuował grę w klubach Nordea Czarni Radom, Skra Bełchatów i Polska Energia Sosnowiec, z którym w 2004 roku zdobył Puchar Polski i nagrodę Najlepszego Rozgrywającego Pucharu Polski. Z Sosnowca przeniósł się do greckiego Panathinaikosu Ateny. Reprezentował również turecki klub Halkbank Ankara, rosyjski Dynamo-Jantar Kaliningrad i włoski Itas Diatec Trentino, z którym wygrał Ligę Mistrzów w Łodzi i otrzymał nagrodę Najlepszego Rozgrywającego Ligi Mistrzów. W lidze włoskiej był wielokrotnie nagradzany statuetkami MVP meczu.
W sezonie 2012/2013 przeniósł się do rosyjskiego klubu Fakieł Nowy Urengoj, by po roku gry w nim zostać zawodnikiem innego rosyjskiego zespołu – Zenit Kazań.
6 października 2013, podczas treningu w swoim nowym klubie Zenicie Kazań doznał poważnej kontuzji (skręcenie stawu skokowego, pęknięcie kości, zerwanie więzadeł w stopie), która wykluczyła go z gry do końca sezonu 2013/2014. Przeszedł dwie operacje i kilkumiesięczną rehabilitację we Włoszech. Ostatecznie powrócił do treningu w marcu 2014.
W maju 2014 za porozumieniem stron, został rozwiązany dwuletni kontrakt z Zenitem Kazań. W lipcu 2014 podpisał kontrakt z włoskim klubem Itas Diatec Trentino, w którym występował w latach 2008–2012. W sezonie 2014/2015 wywalczył mistrzostwo Włoch.
W lipcu 2015 roku Łukasz zdecydował się opuścić włoski klub i podpisał kontrakt z nowo powstałym klubem Sarmajeh Bank Teheran. 14 marca 2016, przy stanie rywalizacji (Saramye Bank – Paykan 2:3 i 3:0) i zmianie reguły rozgrywania finału po dwóch rozegranych meczach (ostatecznie finał rozgrywany do 2 zwycięstw), Irańska Federacja Piłki Siatkowej przyznała klubowi Sarmajeh Bank Teheran tytuł mistrzowski, argumentując swoją decyzję brakiem możliwości uczestnictwa ich przeciwnika drużyny Pajkan Teheran w trzeciej decydującej partii. Łukasz Żygadło był jednym z ważniejszych zawodników występujących w lidze irańskiej w sezonie 2015/2016, i jednym z najlepszych na swej pozycji.
31 sierpnia 2016 w finale Klubowych Mistrzostw Azji rozgrywanych w Naypyidaw, Mjanma zespół Łukasza Żygadło Sarmajeh Bank Teheran pokonał z wynikiem 3:1 katarską drużynę Al-Arabi, której barw bronili Leandro Vissotto i Uroš Kovačević.
12 marca 2017 w drugim meczu finału rozgrywanego do dwóch zwycięstw Sarmajeh Bank Teheran pokonał w finale ligi irańskiej Paykan, Teheran z wynikiem 3:0 (pierwszy mecz wygrany 3:2) zdobywając tym samy drugie z rzędu Mistrzostwo Iranu. Żygadło tym samym został pierwszym zawodnikiem, obcokrajowcem, który zdobył w lidze irańskiej więcej niż jedno mistrzostwo tego kraju. 
6 lipca 2017 zdobył wraz z Sarmaye Bank Teheran, po raz drugi Mistrzostwo Klubowe Azji, które odbyły się w Wietnamie i otrzymał nagrodę dla najlepszego rozgrywającego turnieju.
Kariera reprezentacyjna.
Od 2000 roku sukcesywnie powoływany do Reprezentacji Polski Seniorów w Piłce Siatkowej na mecze w ramach Ligi Światowej, Mistrzostw Europy i Mistrzostw Świata. Na mistrzostwach Europy w 2005 był pierwszym rozgrywającym, na których Reprezentacja Polski zajęła V miejsce. 3 grudnia 2006 roku zdobył wraz z polską kadrą wicemistrzostwo świata w Japonii.
W dniu 5 lipca 2010 roku zawiesił on swoją reprezentacyjną karierę. W specjalnym oświadczeniu wyjaśniał on, że głównymi powodami zawieszenia reprezentacyjnej kariery, był brak treningów rozegrania i brak czynnego konkurowania o pozycje w składzie, co zmusiło go w obecnym momencie do zrezygnowania z powołania kadrowego. 31 marca 2011 roku został powołany do kadry narodowej przez trenera Anastasiego U trenera Anastasiego był pierwszym rozgrywającym Reprezentacji Polski. Od 2011 roku wraz z Reprezentacją Polski zdobył brązowy medal Ligi Światowej, brązowy medal Mistrzostw Europy, srebrny medal Pucharu Świata w Japonii, gdzie drugie miejsce zagwarantowało Polakom występ na Igrzyskach Olimpijskie w Londynie. W 2012 roku wraz z Reprezentacją Polski zdobył złoty medal Ligi Światowej, w której w finale Polacy zmierzyli się z reprezentacją Stanów Zjednoczonych, z Mistrzami Olimpijskimi z 2008 roku. Uczestnik Igrzysk Olimpijskich w Londynie 2012.
Sukcesy klubowe.
Puchar Polski:
Mistrzostwo Polski:
Mistrzostwo Grecji:
Mistrzostwo Turcji:
Liga Mistrzów:
Mistrzostwo Włoch:
Klubowe Mistrzostwa Świata:
Puchar Włoch:
Superpuchar Włoch:
Puchar CEV:
Mistrzostwo Iranu:
Klubowe Mistrzostwa Azji:
Mistrzostwo Kataru:
Sukcesy reprezentacyjne.
Mistrzostwa Europy Kadetów:
Mistrzostwa Świata:
Liga Światowa:
Mistrzostwa Europy:
Puchar Świata:
Memoriał Huberta Jerzego Wagnera:

</doc>
<doc id="551162" url="https://pl.wikipedia.org/wiki?curid=551162" title="AFB">
AFB



</doc>
<doc id="551163" url="https://pl.wikipedia.org/wiki?curid=551163" title="Dolichoderinae">
Dolichoderinae

Dolichoderinae – podrodzina błonkówek z rodziny mrówek.
Królowe i robotnice tych mrówek mają kolankowate czułki, samce zaś często mają je nitkowate lub z krótkim trzonkiem. Głowa ma prosty lub wklęsły na przedniej krawędzi nadustek i ząbkowaną krawędź żującą żuwaczek. Robotnice często są pozbawione przyoczek. Tylna para odnóży ma zwykle na goleniach proste lub grzebykowane ostrogi. Pomostek składa się z jednego, wąsko połączonego z "gaster" segmentu, na którym występują szczelinowate ujścia gruczołów obronnych. Długość pomostka nie przekracza dwukrotności jego szerokości. "Gaster" cechuje się brakiem przewężenia między pierwszym a drugim segmentem. Pygidium jest drobne i często częściowo lub całkowicie ukryte pod czwartym tergitem gastralnym. Robotnice pozbawione są żądeł i polegają na obronie chemicznej.
Podrodzina kosmopolityczna, znana ze wszystkich kontynentów. Znana od miocenu. W zapisie kopalnym z paleogenu są dominującą grupą mrówek.
Systematyka.
Takson ten wprowadził w 1878 roku Auguste Forel jako podrodzinę mrówkowatych. Carlo Emery i kilku późniejszych autorów nadawało mu rangę osobnej rodziny Dolichoderidae. Współcześnie zalicza się doń 842 opisane gatunki, zgrupowane w 48 rodzajach i 6 plemionach:

</doc>
<doc id="551165" url="https://pl.wikipedia.org/wiki?curid=551165" title="Joanna de Valois">
Joanna de Valois

Joanna de Valois (fr. "Jeanne de France"), (ur. 23 kwietnia 1464, w Nogent-le-Roi, zm. 4 lutego 1505, w Bourges) – hrabina Orleanu (w latach 1476-1498), królowa Francji (1498), księżna de Berry (1498-1505), zakonnica, święta Kościoła katolickiego.
Życiorys.
Joanna Francuska urodziła się, jako druga córka króla Francji – Ludwika XI i jego drugiej żony Karoliny Sabaudzkiej. Prawdopodobnie urodziła się zdeformowana, a całe swoje życie chorowała. 8 września 1476 (w wieku 12 lat), w Château de Montrichard, poślubiła kuzyna swojego ojca – Ludwika, księcia Orleanu (późniejszego króla Francji – Ludwika XII Walezjusza). Królową Francji została kiedy umarł jej brat – Karol VIII (1498 r.) i tron otrzymał jej mąż Ludwik. Wkrótce ich małżeństwo zostało kanonicznie unieważnione pod pretekstem rzekomego przymusu, pod którym Ludwik XII zgodził się na to małżeństwo. Joanna pozbawiona tytułu królewskiego otrzymała niewielkie księstwo Berry. Rok później Ludwik ożenił się z wdową po poprzednim królu Anną Bretońską (małżeństwo to było konieczne, aby Francja mogła zatrzymać księstwo Bretanii).
Joanna otrzymała od byłego męża tytuł księżnej de Berry. W 1502 założyła zakon klauzurowy annuncjatek (sióstr od Zwiastowania). Zmarła w 1505. Nie wyszła ponownie za mąż i nie miała dzieci. Nie chowała urazy do swojego byłego męża i do końca życia modliła się za niego (Ludwik XII był trzykrotnie żonaty, ale nie miał męskich potomków).
Kult.
W 1742 papież Benedykt XIV ogłosił ją błogosławioną, a 28 maja 1950 (445 lat po swojej śmierci) została kanonizowana przez papieża Piusa XII.
Wspomnienie liturgiczne św. Joanny de Valois, w Kościele katolickim, obchodzone jest 4 lutego.

</doc>
<doc id="551166" url="https://pl.wikipedia.org/wiki?curid=551166" title="Everybody Hurts">
Everybody Hurts

Everybody Hurts – ballada rockowa zespołu R.E.M., którą w kwietniu 1993 roku wydano na singlu. Znalazła się ona wcześniej na albumie "Automatic for the People" z 1992 roku. Większość tekstu do utworu napisał Bill Berry. Próbuje on zrozumieć i pocieszyć ludzi, którzy myślą o samobójstwie.
Inne wersje.
Wersja Helping Haiti.
Na początku 2010 roku utwór „Everybody Hurts” został nagrany przez grupę artystów Helping Haiti: Leonę Lewis, Miley Cyrus, Mariah Carey, Robbiego Williamsa, Jona Bon Jovi, Roda Stewarta, Kylie Minogue, Take That, Joego McElderry’ego, JLS, Mikę, Cheryl Cole, Michaela Bublè, Jamesa Blunta, Susan Boyle, Westlife i Jamesa Morrison, aby pomóc ofiarom dotkliwych trzęsień ziemi na Haiti. Dochody ze sprzedaży piosenki zostały przekazane na cele charytatywne dla zmarłych w wyniku tragedii na Haiti. Inicjatorem muzycznej akcji charytatywnej, mającej na celu nagranie singla był brytyjski premier Gordon Brown. Skierował się on do Simona Cowella, aby ten podjął się aranżacji piosenki. Cowell wybrał utwór „Everybody Hurts”.
Singel został sprzedany w nakładzie ok. 205’000 egzemplarzy w ciągu dwóch pierwszych dni w Wielkiej Brytanii i w ok. 453’000 egzemplarzy w ciągu pierwszego tygodnia, bijąc tym samym rekord najszybciej sprzedającego się charytatywnego singla w XXI wieku w Wielkiej Brytanii.
Artyści Helping Haiti.
Pełna lista wykonawców „Everybody Hurts” (w kolejności śpiewania):

</doc>
<doc id="551168" url="https://pl.wikipedia.org/wiki?curid=551168" title="EFB">
EFB



</doc>
<doc id="551170" url="https://pl.wikipedia.org/wiki?curid=551170" title="Zgnilec europejski">
Zgnilec europejski

Zgnilec europejski, zgnilec łagodny, kiślica ("Putrificatio polybacterica larvae apium", "Pestis europea larvae apium", EFB) – zakaźna i zaraźliwa choroba bakteryjna czerwi niezasklepionych, rzadziej zasklepionych, wywoływana przez ziarniaka "Melissococcus plutonius".
Chorobę mogą wikłać wtórne zakażenia bakteryjne, powodowane przez: "Paenibacillus alvei", "Achromobacter eurydice", "Enterococcus faecalis", "Bacillus laterosporus," prowadząc do ciężkiego przebiegu choroby.
"M. plutonius" to ziarniak występujący pojedynczo lub w postaci dwoinki albo łańcuszków, rosnący głównie w warunkach mikroaerofilnych lub beztlenowych (wymaga obecności w atmosferze ok. 5–10% dwutlenku węgla).
Objawy.
Zgnilec europejski jest chorobą przewodu pokarmowego czerwi niezasklepionych. Patogen zasiedla jelito środkowe, w którym bardzo szybko się rozmnaża, wypełniając często całe jelito. Część chorych larw jest usuwana przez robotnice przed zasklepieniem. Larwy niewykryte zostają zasklepione i giną po 3–4 dniach od zakażenia.
Choroba między pasiekami szerzy się poprzez: błądzące pszczoły pochodzące z rodzin zainfekowanych, zanieczyszczonych sprzętów pasiecznych, zanieczyszczonych wodopojów, zanieczyszczonych plastrów oraz szkodników bytujących w ulu. U chorej larwy oskórek traci połysk oraz zmienia kolor na żółty (z perłowobiałego).
Rozpoznanie i leczenie.
Rozpoznanie oparte o badania laboratoryjne oraz objawy kliniczne. Celem diagnostyki jest izolacja i identyfikacja "M. plutonius".
W Polsce choroba należy do chorób podlegających rejestracji.

</doc>
<doc id="551172" url="https://pl.wikipedia.org/wiki?curid=551172" title="Stara Ochota">
Stara Ochota

Stara Ochota – osiedle i obszar MSI w dzielnicy Ochota w Warszawie.
Opis.
Nazwa "Ochota" pojawia się w XVIII w., była to wieś należąca do gminy Czyste i parafii Wielka Wola, rozciągająca się wzdłuż starego traktu na Grójec, Radom i Kraków (ul. Grójecka od pl. Zawiszy do ul. Opaczewskiej). W latach 1823–1824 wytyczono Nową Drogę Jerozolimską kończącą się przy rogatkach Jerozolimskich na obecnym pl. Zawiszy.
W 1845 ukończona została linia kolejowa Warszawa-Skierniewice oddzielająca Ochotę od Woli i Czystego. Na rosyjskiej mapie z 1860 kolonia Ochota zlokalizowana jest w rejonie dzisiejszej Hali Banacha, zaznaczono też karczmę Ochota (przy dzisiejszej ul. Kaliskiej), 3 kuźnie, 2 cegielnie i glinianki przy miejskich rogatkach. W 1880 roku Ochota liczyła 802 mieszkańców.
W 1910 rozpoczęto budowę kościoła Niepokalanego Poczęcia Najświętszej Maryi Panny przy pl. Narutowicza (ukończony w 1927), a w 1916 Ochotę przyłączono do Warszawy.
W okresie powojennym Ochota zyskała sporo na miejskości i wyszła poza granice Starej Ochoty – w 1960 przebudowano ulice Grójecką i pl. Narutowicza. W 1950 rozpoczęto budowę osiedla "Ochota I" pomiędzy ulicami Kopińską, Bitwy Warszawskiej 1920 i Grójecką projektu J. Malinowskiej, Po drugiej stronie Grójeckiej znajduje się powojenne osiedle mieszkaniowe projektu A. Markiewicza i Z. Lewańskiego. Na obszarze pomiędzy pl. Zawiszy a pl. Narutowicza w latach 60. wzniesiono osiedle "Zachodnie Al. Jerozolimskie" projektu J. Baumiller i J. Zdanowicz. Znajduje się tam międzywojenne osiedle Kolonia Lubeckiego.
W 1963 została zakończona też przebudowa pl. Zawiszy, co umożliwiło przebicie Al. Jerozolimskich dalej w kierunku Dworca Zachodniego i Pruszkowa. Al. Jerozolimskie przejezdne są jednak tylko z kierunku śródmiejskiego.

</doc>
<doc id="551174" url="https://pl.wikipedia.org/wiki?curid=551174" title="Maria Andegaweńska (królowa Francji)">
Maria Andegaweńska (królowa Francji)

Maria z Andegawenii (fr. "Marie d'Anjou"), (ur. 14 października 1404, w Angers – zm. 1463, w Abbaye de Chateliers-en-Poitou) – księżniczka andegaweńska, królowa Francji od 1422.
Urodziła się jako druga córka Ludwika II, księcia Andegawenii i króla Neapolu, i Jolanty (córki Jana I Myśliwego, króla Aragonii). Jej młodszymi braćmi byli Ludwik III i Rene I – książęta Andegawenii. W 1422 w Bourges Maria poślubiła Karola VII, króla Francji (oboje oni byli prawnukami Jana II Dobrego i Bonny Luksemburskiej). Karol VII nie kochał żony i miał swoją „stałą” kochankę Agnès Sorel, ale to rodzinie swojej żony w dużej mierze zawdzięczał zwycięstwo w wojnie stuletniej. 
Jej bratanica Małgorzata Andegaweńska została w 1445 r. żoną króla Anglii Henryka VI z inicjatywy męża Marii i odegrała ogromną rolę podczas Wojny Dwóch Róż.

</doc>
<doc id="551181" url="https://pl.wikipedia.org/wiki?curid=551181" title="Maciej Szuła">
Maciej Szuła

Maciej Szuła (ukr. Матвій Шаула, zm. 1596, Warszawa) – hetman kozacki, uczestnik powstania Nalewajki.
Wiadomo o nim niewiele. Brał udział w powstaniu Nalewajki. Wiosną 1595 zdobył Kijów, a potem pustoszył północno-wschodnie rubieże Rzeczypospolitej. W marcu 1596 został wybrany hetmanem na miejsce odsuniętego Grzegorza Łobody. Stanowiskiem nie cieszył się długo, gdyż z powodu ran odniesionych w bitwie pod Ostrym Kamieniem nie mógł sprawować funkcji i dlatego ponownie wyniesiono na nią Grzegorza Łobodę.
Maciej Szuła brał jeszcze udział w bitwie pod Sołonicą; 7 czerwca został wydany w ręce Stanisława Żółkiewskiego. Został stracony w Warszawie.

</doc>
<doc id="551182" url="https://pl.wikipedia.org/wiki?curid=551182" title="Umschlagplatz w Warszawie">
Umschlagplatz w Warszawie

Umschlagplatz (z niem. "plac przeładunkowy") – nieistniejąca obecnie rampa kolejowa przy ulicy Stawki 4/6 w Warszawie, która wraz ze znajdującymi się w jej sąsiedztwie budynkami była wykorzystywana w latach 1942–1943 jako miejsce koncentracji Żydów z warszawskiego getta przed wywiezieniem ich do obozu zagłady w Treblince oraz obozów w dystrykcie lubelskim.
Historia do 1942.
Po otwarciu linii kolei obwodowej (1876) do znajdujących się przy ul. Stawki magazynów wojskowych doprowadzono bocznicę kolejową. W 1921 przy ul. Stawki 4/6 utworzono Dom Składowy Miejskich Zakładów Zaopatrywania Warszawy, który dysponował dużymi budynkami magazynowymi wzniesionymi wzdłuż ramp kolejowych. Przed 1935 na tej samej posesji zbudowano nowoczesny gmach dla trzech szkół powszechnych (nr 112, 120 i 122).
W grudniu 1940 część tego terenu, któremu Niemcy nadali nazwę „plac przeładunkowy” – "Umschlagplatz" (przez wielu mieszkańców dzielnicy zamkniętej był on zwyczajowo nazywany "Umschlagiem") – przejęła specjalna instytucja niemiecka "Transferstelle" (Urząd Transferu). "Transferstelle", której siedziba znajdowała się przy ul. Królewskiej 23, kontrolowała oficjalną wymianę handlową pomiędzy dzielnicą zamkniętą a stroną „aryjską”. Zamawiane do getta towary były dostarczane na rampę kolejową na Umschlagplatzu, gdzie Niemcy wyznaczyli granicę celną getta. Tutaj dokonywano ich odprawy, po zakończeniu której były one odbierane przez importerów po drugiej stronie rampy. Przez Umschlagplatz trafiały także do dzielnicy zamkniętej oficjalne dostawy żywności.
W kwietniu 1942 do warszawskiego getta przez Umschlagplatz przywieziono ok. 4 tys. Żydów niemieckich (m.in. z Berlina, Frankfurtu, Gelsenkirchen i Hanoweru).
Na przełomie stycznia i lutego 1942 południowa część kompleksu przylegająca bezpośrednio do terenu getta – budynki przy ul. Stawki nr 6, 8 i 10 oraz cała nieparzysta część tej ulicy pomiędzy Dziką i Pokorną – została włączona do dzielnicy zamkniętej.
Wielka akcja deportacyjna (lipiec-wrzesień 1942).
Od 22 lipca 1942 budowle kolejowe, rampy, gmach szkół powszechnych oraz pozostałe obiekty znajdujące się na tym terenie zaczęły być wykorzystywane jako miejsce do selekcji, przetrzymywania i załadunku Żydów przed wywózką do obozu zagłady w Treblince. Siedziba komendy oddziału SS nadzorującego deportacje mieściła się w gmachu szkół powszechnych nr 153 i 175 przy ul. Stawki 21 (obecnie nr 5/7). Umschlagplatz został podzielony na dwie części. Pierwsza z nich, południowa, składała się z oddzielonej murem od pozostałej części getta fragmentu ulicy Stawki wraz z budynkami znajdującymi się po jej parzystej stronie. Tam, siedząc na ziemi lub chroniąc się w budynkach, Żydzi oczekiwali na przyjazd pociągu i sformowanie transportu. Jedyna brama prowadząca do tej części Umschlagplatzu znajdowała się od strony ulicy Dzikiej. Drugą część, północną, stanowił teren z bocznicą kolejową, gdzie odbywało się ładowanie do wagonów. Według Władysława Szpilmana na placu przeładunkowym mogło pomieścić się do 8000 osób. Bywały jednak dni kiedy przetrzymywano tam nawet około 10 000 osób.
Większość Żydów docierała na położony na północnym krańcu getta Umschlagplatz pieszo ulicą Zamenhofa (przed wojną ulica ta od skrzyżowania z Gęsią skręcała łukiem na zachód i dochodziła do Dzikiej w pobliżu obecnego skrzyżowania Stawek z Karmelicką).
W przeprowadzeniu wywózek latem 1942 ważną i negatywną rolę odegrała Żydowska Służba Porządkowa pod operacyjnym dowództwem Jakuba Lejkina. Członkowie tej formacji byli bezpośrednimi wykonawcami rozkazów niemieckich, wielu z nich zasłynęło z okrucieństwa i przekupności. W pierwszych dniach „akcji” w spędzaniu ludzi na Umschlagplatz uczestniczyli wyłącznie żydowscy policjanci. Technika działania polegała na blokowaniu domów lub grup domów, a następnie spędzaniu w jedno miejsce – na podwórze lub ulicę – wszystkich ich mieszkańców. Po sprawdzeniu dokumentów oraz zwolnieniu niewielkiej grupy osób, która nie podlegała wysiedleniu, pozostali kierowani byli pod eskortą na Umschlagplatz. Obchodzono opuszczone mieszkania, ukrywające się osoby albo mordowano na miejscu, albo kierowano wraz z pozostałymi na Umschlagplatz. Tam do 19 sierpnia odbywała się jeszcze powtórna selekcja. Niektórych Żydów, w większości młodych mężczyzn, zatrzymywano i kierowano pod eskortą do tzw. Dulagu (obozu przejściowego) znajdującego się po stronie „aryjskiej” przy ulicy Leszno 112. Był to kompleks pięciopiętrowych kamienic pilnowany przez Żydowską Służbę Porządkową. W Dulagu skoszarowani Żydzi oczekiwali na przydział do pracy w zakładach przemysłowych, budowie umocnień lub w innych miejscach nadzorowanych przez SS lub Wehrmacht.
29 lipca podjęto próbę zachęcenia mieszkańców getta do dobrowolnego zgłaszania się do wysiedlenia. Zgodnie z rozplakatowanym tego dnia obwieszczeniem kierownika Służby Porządkowej każdy, kto do 31 lipca (ten termin przedłużono później do 4 sierpnia) stawił się na Umschlagplatzu, miał otrzymać 3 kg chleba oraz 1 kg marmolady. W sierpniu na polecenie Niemców Jakub Lejkin wydał rozkaz, że każdy policjant żydowski musi doprowadzić na Umschlagplatz pięć osób. Od sierpnia blokady przeprowadzane były już także w tzw. szopach (niemieckich zakładach produkcyjnych utworzonych na terenie getta) i urzędach Judenratu.
Teren placu był silnie strzeżony przez Niemców, ukraińskie i łotewskie formacje pomocnicze oraz policję żydowską. Funkcję kierownika dziennego Umschlagplatzu pełnił Mieczysław Szmerling – słynący z brutalności podobwodowy Żydowskiej Służby Porządkowej (na polecenie władz niemieckich awansowany pod koniec lipca 1942 na stanowisko obwodowego). Szmerling, którego Emanuel Ringelblum opisywał jako „olbrzyma o szpiczastej bródce i twarzy zbójcy”, był gorliwym i posłusznym wykonawcą niemieckich poleceń. Niejednokrotnie z szeregów policji usuwał funkcjonariuszy, którzy wypuszczali Żydów z Umschlagplatzu. Osobiście za zwolnienie z placu pobierał natomiast ogromne łapówki. Ringelblum wspominał, że gdy próbował przekonać Szmerlinga, aby zwolnił z Umschlagplatzu kilku żydowskich intelektualistów, ten pobił go nahajką. Jego zastępcą był Józef Rode-Kucz, obwodowy i były podoficer Legii Cudzoziemskiej. Funkcję kierownika nocnego pełnił natomiast Salomon Kosman. Na placu funkcjonowała ponadto ekipa „ładowaczy”, złożona z żydowskich policjantów, a dowodzona przez podobwodowego Mieczysława Brzezińskiego. Jej zadaniem było wpędzanie ludzi do wagonów i obliczanie ilu Żydów wywieziono danego dnia do Treblinki (wynik zapisywano kredą na wagonach). Plac często wizytował przebywający w Warszawie w czasie wielkiej akcji wysiedleńczej szef sztabu akcji „Reinhardt” Hermann Höfle. 
W pierwszych dniach niemieckiej „akcji” na Umschlagplatzu masowo rozstrzeliwano osoby niebędące w stanie znieść trudów podróży do Treblinki (głównie starców i chorych). Później liczba egzekucji zmniejszyła się, lecz osoby stawiające opór lub próbujące ucieczki były nadal rozstrzeliwane na miejscu. Uznane za niezdolne do transportu osoby starsze, chore lub zniedołężniałe, a także małe dzieci, rozstrzeliwano na miejscu lub na terenie cmentarza żydowskiego przy ul. Okopowej. Zwłoki grzebano w zbiorowych grobach na cmentarzu.
Żydowscy policjanci oraz łotewscy i ukraińscy strażnicy (tzw. "Trawniki-Männer") pobierali ogromne łapówki za zwolnienie z placu. Początkowo opuszczenie Umschlagplatzu było możliwe po zapłaceniu ok. 1000–2000 złotych od osoby. W późniejszym czasie cena wzrosła do 10 000 zł. Niejednokrotnie kobiety były zmuszane do płacenia własnym ciałem za zwolnienie. Na placu i znajdujących się w jego obrębie budynkach panowały bardzo złe warunki sanitarne. Brakowało wody.
Czas oczekiwania gromadzonych na Umschlagplatzu Żydów na podstawienie wagonów wynosił od kilku godzin do nawet kilku dni. Do deportacji wykorzystywano zachodnią rampę kolejową, pozostała część kompleksu przy Stawkach pełniła normalne funkcje zaopatrzeniowe dla reszty miasta. Transport do Treblinki odbywał się w pociągach składających się z 58 krytych wagonów towarowych i 2 wagonów osobowych dla członków konwoju. Ładowanie do wagonów odbywało się w pośpiechu, a pędzeni na rampę Żydzi byli często bici i szczuci psami. Zdarzały się również strzelania w biegnący do wagonów tłum. Do jednego wagonu upychano 80–120 osób.
Pierwszy pociąg odjechał z Umschlagplatzu do Treblinki w nocy z 22 na 23 lipca 1942. Tak opisał jego przybycie do miejsca przeznaczenia pracownik stacji w Treblince i członek Armii Krajowej Franciszek Ząbecki:
Dziennie wywożono z Warszawy średnio ok. 4000−5000 osób. Od 6 sierpnia, zgodnie z rozkładem nr 548 Generalnej Dyrekcji Kolei Wschodniej w Krakowie, na trasie Warszawa Wschodnia – Treblinka zaczął kursować dodatkowy pociąg towarowy. Był on podstawiany na Umschlagplatz ok. godz. 9.00, wyjeżdżał z Dworca Gdańskiego o 12.25 i zgodnie z rozkładem przyjeżdżał na stację Treblinka o 16.20. Pusty pociąg odjeżdżał ze stacji Treblinka o 19.00 i przyjeżdżał na Dworzec Gdański o 23.19. Uruchomienie drugiego pociągu wahadłowego sprawiło, że dzienna liczba wywożonych do Treblinki Żydów kilkakrotnie przekroczyła 10 000.
Podróż do Treblinki trwała zwykle kilka godzin, jednak mogła się przedłużyć nawet do kilkudziesięciu godzin, gdyż „pociągi specjalne” poruszające się po zatłoczonej linii kolejowej w kierunku Białegostoku musiały m.in. oczekiwać na bocznicach, aby przepuścić jadące na front wschodni lub wracające z niego transporty wojskowe. Zatory tworzyły się także w pobliżu samego obozu w Treblince (zwłaszcza w pierwszych tygodniach jego funkcjonowania). Z uwagi na wydłużony czas podróży oraz to, że obóz zagłady nie przyjmował transportów nocą, Żydzi często byli uśmiercani w komorach gazowych następnego dnia po wyjeździe z Warszawy. Na stacji kolejowej w Treblince pociągi były dzielone na trzy części po 20 wagonów, które kolejno były wprowadzane na rampę kolejową odległego o ok. 4 km obozu. Po uprzątnięciu wagonów pusty pociąg wracał do Warszawy.
5 sierpnia 1942 do Treblinki wywieziono Janusza Korczaka oraz ok. 200 dzieci z Domu Sierot. 13 sierpnia do gmachu przy ul. Stawki 8 przeniesiono i połączono obydwa szpitale działające w getcie – Szpital Starozakonnych na Czystem (oddziały: zakaźny i wewnętrzny tego szpitala funkcjonowały tutaj już wcześniej) oraz Szpital Dziecięcy Bersohnów i Baumanów. Po wydaniu przez Niemców rozkazu o wywiezieniu szpitala, aby oszczędzić ciężko chorym cierpień związanych z transportem do Treblinki, pielęgniarki wstrzykiwały im morfinę oraz podawały dzieciom wodę z rozpuszczonym cyjankiem.
W dniach 19–21 sierpnia nastąpiła przerwa w akcji w związku z likwidacją przez Niemców gett w okolicach Warszawy (m.in. w Otwocku, Falenicy, Rembertowie i Mińsku Mazowieckim). Po raz drugi wywózki przerwano w dniach 28 sierpnia – 2 września. Powodem była reorganizacja obozu w Treblince i budowa nowego budynku z komorami gazowymi.
Codzienne transporty do Treblinki ustały 12 września, tj. po zgromadzeniu i selekcji pozostałej w getcie ludności w czasie tzw. kotła na Miłej (6–11 września). Ostatni pociąg w trakcie wielkiej akcji wysiedleńczej (ok. 2200 osób, w tym policjanci żydowscy i członkowie ich rodzin) odjechał z Umschlagplatzu 21 września 1942.
Według źródeł niemieckich z getta do obozu zagłady w Treblince wywieziono 253 742 Żydów. Według źródeł żydowskich liczba wysiedlonych wynosiła ok. 300 000 osób, ok. 10 300 zginęło na terenie getta, 11 580 deportowano do Dulagu, a ok. 8000 uciekło na stronę „aryjską”.
Od września 1942 Umschlagplatz ponownie stał się miejscem oficjalnej wymiany towarowej pomiędzy dzielnicą zamkniętą a światem zewnętrznym.
Lata 1943–1944.
W czasie drugiej akcji wysiedleńczej (tzw. akcji styczniowej) 18–21 stycznia 1943 z Umschlagplatzu wywieziono i zgładzono w Treblince ok. 5000 Żydów. W czasie tych wydarzeń na placu zastrzelono kilkudziesięciu członków Bundu, należących do grupy dowodzonej przez Borucha Pelca, którzy odmówili wejścia do wagonów.
W czasie powstania w getcie warszawskim transporty z Żydami kierowano do Treblinki (ok. 6000−7000 osób) oraz do obozów na Majdanku, w Poniatowej i Trawnikach (ok. 36 000 osób). Duża grupa warszawskich Żydów trafiła do podobozu Majdanka w Budzyniu.
Rejon dawnego Umschlagplatzu był również miejscem walk podczas powstania warszawskiego. 1 sierpnia 1944, w godzinę „W”, oddział Kedywu „Kolegium A” pod dowództwem Stanisława Sosabowskiego „Stasinka” zdobył znajdujące się tam niemieckie magazyny żywności i mundurów.
Po 1945.
II wojnę światową przetrwały dwa największe budynki znajdujące się w obrębie Umschlagplatzu (Stawki 4/6 i Stawki 8, obecnie pod wspólnym adresem Stawki 10). Do pierwszego z nich w 1958 wprowadził się Zespół Szkół Licealnych i Ekonomicznych nr 1, kontynuujący tradycje dwóch przedwojennych szkół: męskiej Szkoły Handlowej im. J. i M. Roeslerów oraz żeńskiego Gimnazjum Handlowego J. Jankowskiej-Siatkowskiej. Na tyłach budynku zachował się fragment muru getta stanowiący granicę Umschlagplatzu.
W gmachu obok ulokowała się Powszechna Spółdzielnia Spożywców „Społem”. Na terenie dawnego placu przeładunkowego powstała m.in. baza PKS i stacja benzynowa.
Ocalał także zajmowany przez komendę oddziału SS gmach przy ul. Stawki 21 (obecnie 5/7), w którym od 1973 ma siedzibę Wydział Psychologii Uniwersytetu Warszawskiego.
Po rozebraniu bocznic kolejowych i magazynów, w latach 1974–1978 na ich miejscu wybudowano osiedle mieszkaniowe Stawki, nazywane przez mieszkańców "Manhatanem". W 1956 na ulicy Stawki uruchomiono linię tramwajową.
Upamiętnienie.
Dla upamiętnienia wywózek w 1948 przy ul. Stawki odsłonięto tablicę pamiątkową, a w 1988 pomnik autorstwa architekt Hanny Szmalenberg i rzeźbiarza Władysława Klamerusa.
W tym samym roku na zachowanych budynkach przy ul. Stawki 5/7 i Stawki 10 umieszczono pamiątkowe tablice będące, podobnie jak pomnik, elementami Traktu Pamięci Męczeństwa i Walki Żydów. Na rogu ulic Stawki i Dzikiej ustawiono również kamienny blok Traktu, na którym wyryto napis w językach polskim i hebrajskim o treści:
W 2008 przy ulicy Dzikiej ustawiono jeden z 22 pomników granic warszawskiego getta, który upamiętnia znajdującą się w tym miejscu bramę prowadzącą na teren placu przeładunkowego.
W 2014 fragment dawnego muru Umschlagplatzu znajdujący się na tyłach Zespołu Szkół Licealnych i Ekonomicznych został rozebrany i po oczyszczeniu cegieł odtworzony ponownie.
Umschlagplatzowi dedykowany jest fragment ekspozycji w galerii "Zagłada" na wystawie stałej Muzeum Historii Żydów Polskich.
Dla upamiętnienia ofiar wysiedleń z warszawskiego getta w 1942, od 2012 przy pomniku Umschlagplatz rozpoczyna się "Marsz Pamięci 22 lipca" organizowany przez Żydowski Instytut Historyczny.

</doc>
<doc id="551183" url="https://pl.wikipedia.org/wiki?curid=551183" title="Wampir Ernest">
Wampir Ernest

Wampir Ernest (oryg. "Ernest le Vampire") – francuski serial animowany autorstwa François Bruela, wyprodukowany w 2 seriach w 1988 (odcinki 1-13) i w 1991 (odcinki 14-117) przez Quartier Latin, Col. Ima. Son, France 3 i W.D.R.
Film oprawiony nastrojową muzyką Gabriela Yareda opowiada o przygodach młodego wampira Ernesta, żyjącego w starym i ponurym zamczysku, którego spotykają dziwne i niesamowite historie (nierzadko we śnie). A wszystko to zabarwione szczyptą czarnego i bardzo abstrakcyjnego humoru...
Odcinki serii pierwszej emitowane były w Polsce w połowie lat 90. w formie przerywników między programami. Po pilotażowej serii emisja nie została kontynuowana.

</doc>
<doc id="551184" url="https://pl.wikipedia.org/wiki?curid=551184" title="OT Port Świnoujście">
OT Port Świnoujście

OT Port Świnoujście – spółka prowadząca działalność eksploatacyjno-handlową w porcie morskim Świnoujście, należąca od 2008 r. do grupy kapitałowej OT Logistics.
Do 2015 r. przedsiębiorstwo nosiło nazwę Port Handlowy Świnoujście.
Baza handlowa.
Spółka prowadzi podstawową działalność przeładunkową w porcie morskim Świnoujście, gdzie zajmuje cztery nabrzeż, o łącznej długości 1655 m tj. Nabrzeże Portowców (dzierżawione przez Bunge Polska sp. z o. o.), Nabrzeże Górników, Nabrzeże Hutników, Nabrzeże Chemików.
Baza handlowa spółki położona jest na wyspach Wolin i Uznam u ujścia cieśniny Świny.
Przeładunek.
Główne rodzaje towarów obsługiwanych przez port:

</doc>
<doc id="551185" url="https://pl.wikipedia.org/wiki?curid=551185" title="Noise from the Basement">
Noise from the Basement

Noise from the Basement – debiutancki album kanadyjskiej piosenkarki Skye Sweetnam. Płyta została wydana 21 września 2004.

</doc>
<doc id="551188" url="https://pl.wikipedia.org/wiki?curid=551188" title="Układ trójfazowy">
Układ trójfazowy

Układ trójfazowy – układ obwodów elektrycznych składający się z 3 obwodów elektrycznych prądu przemiennego, w których napięcia przemienne źródeł o jednakowej wartości i częstotliwości są przesunięte względem siebie w fazie o 1/3 okresu. Napięcia układu wytwarzane są w jednym źródle energii elektrycznej, prądnicy lub generatorze fazowym.
Układ trójfazowy pozwala na uzyskanie wirującego pola magnetycznego. Wirujące pole magnetyczne umożliwia budowę silników prądu przemiennego w tym i silników indukcyjnych, które są znacznie tańsze, prostsze i bardziej niezawodne niż inne silniki. Jednym ze współtwórców układu trójfazowego był Michał Doliwo-Dobrowolski.
Rodzaje układów trójfazowych, pierwszy oznacza połączenie w źródle napięcia, drugi w odbiorniku:
Układ trójfazowy symetryczny.
Układ trójfazowy jest symetryczny jeśli napięcia w trzech fazach mają jednakowe wartości skuteczne oraz są przesunięte względem siebie w fazie o kąt równy:
Ze względu na wartość współczynnika formula_2 można wyróżnić 3 układy symetryczne napięć.
Układy symetryczne zgodne i przeciwne spełniają następujący warunek:
Jeżeli napięcia źródłowe tworzą układ 3-fazowy symetryczny, a impedancja każdej fazy jest taka sama to moc pozorna odbiornika 3-fazowego jest równa:
Do mierzenia mocy w układzie symetrycznym 3-przewodowym może służyć układ Arona.
Jeśli co najmniej jeden z powyższych warunków nie jest spełniony, np. nie jest symetryczny układ napięć źródłowych przy symetrycznym odbiorniku, lub nie jest symetryczne obciążenie przy symetrycznym układzie zasilania, to taki układ nazywamy układem niesymetrycznym.

</doc>
<doc id="551189" url="https://pl.wikipedia.org/wiki?curid=551189" title="Osa pospolita">
Osa pospolita

Osa pospolita ("Vespula vulgaris") – gatunek błonkówki z rodziny osowatych. Rodzimy zasięg występowania ma holarktyczny. W większości zasięgu występuje pospolicie. Gatunek introdukowany w Islandii, Nowej Zelandii i Australii, w Islandii i części Australii uznawany za inwazyjny.
W Europie Środkowej występuje powszechnie od kwietnia do października. W Polsce jest gatunkiem pospolitym, również w miastach.
Długość ciała osy pospolitej wynosi od 10 do 14 milimetrów u robotnic, od 16 do 18 milimetrów u królowych i od 13 do 15 milimetrów u samców. Owad ten ma charakterystyczne czarno-żółte ubarwienie. Odwłok u nasady jest silnie przewężony, stąd określenie „talia osy”.
Gniazda buduje w ziemi, zwykle wykorzystując nory drobnych ssaków. Królowa składa w nim jaja, a wylęgające się robotnice rozbudowują gniazdo i karmią larwy pokarmem pochodzenia zwierzęcego, na przykład uśmierconymi i przeżutymi owadami, gąsienicami i tym podobnymi.
Dorosłe osy żywią się pokarmem węglowodanowym: nektarem kwiatów, słodkimi sokami i soczystymi owocami.
Użądlenie osy pospolitej jest bolesne, ale dla większości ludzi nie stanowi zagrożenia dla zdrowia, poza przypadkami osób uczulonych. W przypadku użądlenia osoby uczulonej należy skierować się jak najszybciej do lekarza. U uczulonego może wystąpić wstrząs anafilaktyczny.

</doc>
<doc id="551191" url="https://pl.wikipedia.org/wiki?curid=551191" title="Back River">
Back River



</doc>
<doc id="551193" url="https://pl.wikipedia.org/wiki?curid=551193" title="Jaboatão dos Guararapes">
Jaboatão dos Guararapes

Jaboatão dos Guararapes – miasto we wschodniej Brazylii, w stanie Pernambuco, aglomeracji Recife. 
Ludność: 610,5 tys. (2003). Miasto położone jest na wysokości 76 m n.p.m. Jaboatão dos Guararapes to największe miasto w Brazylii, które nie posiada uniwersytetu. 

</doc>
<doc id="551197" url="https://pl.wikipedia.org/wiki?curid=551197" title="Stabilizator (offset)">
Stabilizator (offset)

Stabilizator (offset) – zwany też buforem lub płynem buforującym, to płyn stosowany w zespole wodnym maszyn offsetowych w celu utrzymania kwasowości i twardości wody na odpowiednim poziomie, optymalnym dla druku offsetowego.

</doc>
<doc id="551199" url="https://pl.wikipedia.org/wiki?curid=551199" title="Stabilizator (okrętownictwo)">
Stabilizator (okrętownictwo)

Stabilizator (lub stabilizator kołysania) - element konstrukcji statku redukujący jego kołysanie. Wśród stabilizatorów wyróżnia się bierne i czynne.
Stabilizatory czynne.
Zwane też stabilizatorami aktywnymi, stabilizatorami Denny-Browna lub żyroskopowymi. Do swego funkcjonowania wymagają zasilania energią wytwarzaną na statku. Przeznaczone są do zmniejszania amplitudy kołysań statku (okrętu).
Stabilizatory bierne.
Zwane też stabilizatorami pasywnymi, przelewowymi zbiornikami stabilizacyjnymi, zbiornikami Frahma, cysternami Frahma oraz stępkami przechyłowymi. Służą temu samemu celowi co stabilizatory aktywne.
Stabilizatory Denny-Brown mogą być również używane jako stabilizatory bierne (w przypadku pełnego i jednakowego wysunięcia). Zbiorniki przelewowe aktywne z racji stosowania w nich układów sterownia mogą zostać zaliczone do stabilizatorów aktywnych.

</doc>
<doc id="551202" url="https://pl.wikipedia.org/wiki?curid=551202" title="Inkrustacja">
Inkrustacja

Inkrustacja – proces lub technika związany lub związana z okładaniem lub nakładaniem jakiegoś materiału na pewnej powierzchni lub w jej wnętrzu
Zobacz też

</doc>
<doc id="551205" url="https://pl.wikipedia.org/wiki?curid=551205" title="Mehdi Mahdawikia">
Mehdi Mahdawikia

Mehdi Mahdawikia, per. مهدی مهدویکیا (ur. 24 lipca 1977 w Teheranie) – irański piłkarz występujący na pozycji prawego pomocnika, reprezentant Iranu.
Kariera klubowa.
Mahdawikia rozpoczynał swoją piłkarską karierę w ojczyźnie, w klubie Bank Melli Teheran. W 1995 został zawodnikiem Perespolis, z którym dwukrotnie (w 1996 i 1997) wygrywał Azadegan League i wywalczył mistrzostwo Iranu.
W 1998 wyjechał do Europy, aby występować w niemieckim klubie VfL Bochum. W zespole z Bochum wystąpił w Bundeslidze 12 razy i zdobył 3 bramki. Po spadku drużyny do II ligi Mahdawikia przeszedł do Hamburger SV. Z drużyną z Hamburga występował w Pucharze UEFA oraz Lidze Mistrzów. W 2003 wywalczył z nim Puchar Ligi Niemieckiej. W latach 2003 i 2004 był wybierany przez kibiców zespołu z Hamburga najlepszym graczem swojego klubu. W 2004 był również najlepszym asystentem Bundesligi. W sezonie 2004/2005 Mehdi zanotował spadek formy i długo nie występował w podstawowym składzie, dopiero w kolejnym sezonie odzyskał swoje miejsce. W sezonie 2005/2006 zajął ze swoim zespołem 3. miejsce w lidze. W 2007 roku przeszedł do Eintrachtu Frankfurt i przez 3 sezony rozegrał w nim 32 mecze.
W 2010 roku Mahdawikia wrócił do Iranu i został piłkarzem klubu Steel Azin Teheran.
Kariera reprezentacyjna.
W reprezentacji Iranu Mahdawikia zadebiutował w 1996 roku w meczu przeciwko Irakowi. W 1998 wystąpił z drużyną narodową na Mistrzostwach Świata, które Iran zakończył na fazie grupowej. Mehdi zdobył bramkę w wygranym 2:1 meczu grupowym przeciwko Stanom Zjednoczonym. W 2003 został wybrany przez AFC najlepszym piłkarzem Azji. Na Pucharze Azji w 2004 w Chinach zaliczył najwięcej asyst, a jego drużyna zajęła 3. miejsce w turnieju. W 2005 Mahdawikia w dużym stopniu przyczynił się do awansu swojej reprezentacji na Mistrzostwa Świata 2006, szczególnie w trudnym meczu przeciwko Bahrajnowi, wygranym 1:0. W 2006 Mehdi zaliczył występy w fazie grupowej Mistrzostw Świata, jednak Irańczycy wrócili z turnieju bez zwycięstwa. Mahdawikia jest uważany przez wielu za najlepszego następcę Alego Daei na stanowisku kapitana reprezentacji Iranu, dla której Mehdi rozegrał już 104 meczów i zdobył 12 bramek. Został dożywotnio zdyskwalifikowany z gry w kadrze narodowej po tym, jak założył zieloną opaskę na meczu z Koreą Płd. w Seulu, wyrażając swoją solidarność z uczestnikami protestów politycznych w Iranie. Wraz z nim zostali zdyskwalifikowani także inni piłkarze reprezentacji Iranu (Hosejn Kabi, Ali Karimi oraz Wahid Haszemian).

</doc>
<doc id="551206" url="https://pl.wikipedia.org/wiki?curid=551206" title="One (singel U2)">
One (singel U2)

One – ballada rockowa irlandzkiego zespołu U2. Wydana na singlu piosenka, znalazła się na albumie "Achtung Baby" z 1991 roku. Do napisania tej piosenki zespół zainspirował riff gitarowy z innej piosenki U2 „Ultraviolet (Light My Way)”.
Według głosowania, które przeprowadziła firma Sony, „One” jest na 5. pozycji wśród przebojów wszech czasów. W kwietniu 2006 nową wersję piosenki nagrała Mary J. Blige (gościnnie z Bono, wokalistą U2). Także grupa Lighthouse Family wykorzystała w 2001 fragmenty tekstu tej piosenki, w wersji akustycznej została nagrana przez Johnny’ego Casha na płycie "".
W 2004 utwór został sklasyfikowany na 36. miejscu listy 500 utworów wszech czasów magazynu Rolling Stone. W 2005 zespół U2 wykonał „One” podczas koncertu Live 8 w Hyde Parku w Londynie. Piosenka jest hymnem Amnesty International.
Do piosenki nakręcono trzy teledyski. Podstawowy wyreżyserował współpracujący z zespołem Anton Corbijn, a pokazywał on historię opowiedzianą przez muzyków przebranych za kobiety. W filmiku pojawiły się używane przez U2 w celach promocyjnych trabanty oraz ojciec Bono w roli starszego człowieka. Klip wzbudził na początku lat 90. spore kontrowersje, dlatego zespół U2 zdecydował się szybko nakręcić inną wersję – z braku czasu postawiono na szybki w realizacji i prosty film z bizonami, kwiatami i pojawiającym się w różnych językach słowem ‘one’. Ta wersja w Polsce pokazywana była jako pierwsza i dla wielu polskich fanów grupy uzyskała status kultowego teledysku U2. Nieco później nakręcono trzecią wersję – z zespołem grającym na scenie i Bono siedzącym w knajpie.
Spis utworów.
To typowa lista utworów na wydawnictwie 5". Wersja 7" zawiera tylko dwa pierwsze utwory, a 12" dodatkowo „Satellite Of Love”.

</doc>
<doc id="551207" url="https://pl.wikipedia.org/wiki?curid=551207" title="Skok antygenowy">
Skok antygenowy

Skok antygenowy, genetyczna reasortacja (ang. "antigenic shift") - zjawisko 
zmienności genetycznej polegające na wymianie jednego bądź kilku fragmentów jednoniciowego RNA wirusa grypy. Dochodzi do niego przy jednoczesnym zakażeniu komórki gospodarza przez dwa różne wirusy. Powstaje odrębny antygenowo szczep wirusa, o znacznych zmianach antygenowych głównie cząsteczek H (hemaglutynina) i N (neuraminidaza). Przeciwko takim szczepom wirusów grypy organizm nie ma wytworzonej uprzednio odporności, stąd często są one przyczyną epidemii lub pandemii. Miało to miejsce w wypadku kilku pandemii grypy do których doszło w XX wieku.
Dotyczy to typu A wirusa grypy, który wywołuje zakażenia u ludzi, a także zwierząt, dlatego też wirusy grypy A krążą między różnymi gatunkami zwierząt i ludźmi. Świnie są często organizmem pośredniczącym w przekazywaniu nowych szczepów wirusa na człowieka, ponieważ są wrażliwe zarówno na ludzkie, jak
i ptasie wirusy grypy.
Nie można również wykluczyć sytuacji przekraczania bariery gatunkowej i zakażania człowieka przez wirusy np. ptasie bez wcześniejszego skoku antygenowego. 
Innym podobnym zjawiskiem zmienności antygenowej wirusów grypy jest przesunięcie antygenowe.

</doc>
<doc id="551208" url="https://pl.wikipedia.org/wiki?curid=551208" title="Genetyczna reasortacja">
Genetyczna reasortacja



</doc>
<doc id="551210" url="https://pl.wikipedia.org/wiki?curid=551210" title="Trio z Belleville">
Trio z Belleville

Trio z Belleville (fr. "Les Triplettes de Belleville") – pełnometrażowy film animowany z 2003 roku w reżyserii Sylvaina Chometa. Surrealistyczna „bajka dla dorosłych”, która miała swoją premierę w sekcji pokazów pozakonkursowych na 56. MFF w Cannes. 
Prace nad filmem trwały 5 lat, a pracowali nad nim rysownicy z Kanady, Belgii, Francji oraz Łotwy. Obraz jest połączeniem klasycznej animacji dwuwymiarowej z trójwymiarową osadzoną w realiach mrocznego miasta Belleville w stylu art déco. Akcja rozgrywa się wokół historii chłopca imieniem Champion wychowywanego przez babcię na mistrza kolarskiego.
Film był dwukrotnie nominowany do Oscara: za najlepszy pełnometrażowy film animowany oraz za najlepszą piosenkę.

</doc>
<doc id="551211" url="https://pl.wikipedia.org/wiki?curid=551211" title="Grzegorz Łoboda">
Grzegorz Łoboda

Grzegorz Łoboda (ukr. Григорій Лобода, ur. w 1557, zm. 1596 pod Sołonycją) – hetman kozacki, uczestnik powstania Nalewajki.
Tak samo jak w przypadku wielu innych Kozaków, niewiele o nim można powiedzieć. Pochodził z Kijowszczyzny, z bogatej rodziny. W 1593 został wybrany hetmanem.
W latach 1594-1595 wziął udział w wyprawach Semena Nalewajki przeciw Turcji. Po powrocie uczestniczył w powstaniu Nalewajki, działając w rejonie Owrucza i Mozyrza. Wiosną 1595 zdobył Kijów, a potem pustoszył wschodnie krańce Rzeczypospolitej. .
Brał jeszcze udział w bitwie pod Łubniami. Z jakiegoś powodu został posądzony o zdradę i zabity przez swoich towarzyszy.

</doc>
<doc id="551212" url="https://pl.wikipedia.org/wiki?curid=551212" title="Inkrustacja (botanika)">
Inkrustacja (botanika)

Inkrustacja – proces odkładania się niektórych substancji w szkielecie celulozowym ściany komórkowej roślin. Do substancji tych należy m.in. lignina (drewnienie), garbniki, żywice, olejki eteryczne, białka i niektóre związki mineralne, jak węglan wapnia, krzemionka (mineralizacja). Obecność ligniny w ścianie powoduje jej silne stwardnienie i znaczne zmniejszenie zawartości wody. Ściana staje się słabo przepuszczalna dla wody i powietrza (co często jest przyczyną śmierci protoplastu), równocześnie roślina nabiera sztywności i mechanicznej odporności.

</doc>
<doc id="551213" url="https://pl.wikipedia.org/wiki?curid=551213" title="Przesunięcie antygenowe">
Przesunięcie antygenowe

Przesunięcie antygenowe – zjawisko zmienności genetycznej polegające na punktowych, spontanicznych mutacjach występujących w przebiegu replikacji wirusów grypy. Najistotniejsze są zmiany antygenowe glikoprotein wirusa: hemaglutyniny (H) i neuraminidazy (N).
Wskutek przesunięć antygenowych powstają nowe warianty wirusa grypy, przeciwko którym organizm nie ma wytworzonej uprzednio odporności. Z tego względu jest konieczna coroczna zmiana składu szczepionek przeciwgrypowych.
Innym, zbliżonym zjawiskiem zmienności antygenowej wirusów grypy jest skok antygenowy.

</doc>
<doc id="551217" url="https://pl.wikipedia.org/wiki?curid=551217" title="Kopalnia Węgla Kamiennego Mysłowice">
Kopalnia Węgla Kamiennego Mysłowice

Mysłowice – kopalnia węgla kamiennego w Mysłowicach w województwie śląskim. Kopalnia należała do Katowickiego Holdingu Węglowego S.A. i zatrudniała około 2500 pracowników. Od 1 stycznia 2007 kopalnia „Mysłowice” została połączona z KWK „Wesoła” i otrzymała nazwę KWK Mysłowice-Wesoła. Ostatnią tonę węgla wydobyto 7 listopada 2008 roku. Kopalnia posiadała 8 szybów (część z nich używa obecnie KWK Wesoła): Łokietek (nieczynny), Sas (zlikwidowany), Jagiełło (zlikwidowany), Bończyk (zlikwidowany), Zachodni (zlikwidowany), Południowy (czynny), Wschodni I (czynny), Wschodni II (czynny).
Likwidacja.
Likwidacja kopalni rozpoczęła się 1 stycznia 2007 roku, kiedy połączono ją z KWK Wesoła. Od wtedy kopalnia działa jako KWK Mysłowice-Wesoła Ruch Mysłowice. Po połączeniu kopalń ruch Mysłowice działał jeszcze niecałe dwa lata, do 7 listopada 2008 roku, kiedy to wydobyto ostatnią tonę węgla. Wówczas zaczęła się faktyczna likwidacja KWK Mysłowice: wyłączono wtedy z użytkowania m.in. sortownię oraz bocznicę kolejową. Mimo to kopalnia nadal była ruchem I KWK Mysłowice-Wesoła. W czerwcu 2015 roku kopalnię przekazano do Spółki Restrukturyzacji Kopalń, która powoli likwiduje pogórnicze obiekty. Obecnie na terenie kopalni działa tylko ciepłownia. W 2018 roku Spółka Restrukturyzacji Kopalń wyburzyła m.in.: cechownię, basen z lampownią, łaźnię, punkt drobnicowej sprzedaży węgla, magazyn główny oraz odzieżowy. Z zabudowy rejonu głównego pozostała ciepłownia i wieża szybu Łokietek.

</doc>
<doc id="551218" url="https://pl.wikipedia.org/wiki?curid=551218" title="360 flip">
360 flip

360 flip - akrobacja wykonywana na deskorolce, opracowana przez zawodowca Rodneya Mullena. Po polsku często nazywana "tre-flip" albo "trzy-sześć flip" lub w skrócie "trója". Akrobacja jest wariacją kickflipa oraz 360 pop shove-it. 360 flip jest wykonywana przez zawodowych i średnio zaawansowanych deskorolowców.
Polega na takim kopnięciu deski po uprzednim wyskoku, by wykonać 360 shove-it oraz kickflip w tym samym czasie, a następnie wylądowować na niej. W celu wykonania flipa 360 stopniowego należy stanąć na końcu deski i nadać jej odpowiednią rotację podczas podskoku.

</doc>
<doc id="551220" url="https://pl.wikipedia.org/wiki?curid=551220" title="Żółwie mułowe">
Żółwie mułowe



</doc>
<doc id="551221" url="https://pl.wikipedia.org/wiki?curid=551221" title="Choroba sieroca">
Choroba sieroca

Choroba sieroca, inaczej nieorganiczny zespół opóźnienia rozwoju, hospitalizm, zaniedbywanie dziecka – zespół poważnych zaburzeń lub zahamowania rozwoju psychicznego dziecka, który może również powodować objawy somatyczne.
Najczęstszą przyczyną choroby sierocej jest długotrwały brak kontaktu z matką lub zerwanie więzi matka-dziecko. Przy czym za matkę uznaje się tu niekoniecznie matkę biologiczną, ale osobę sprawującą bezpośrednią opiekę nad dzieckiem w początkowym okresie jego życia. Choroba sieroca dotyczy , ale również pacjentów szpitali, zakładów opiekuńczo-wychowawczych i penitencjarnych. 
Niemożność zaspokojenia potrzeby przywiązania może wynikać również i z przyczyn losowych, niezawinionych przez rodziców. Może to być:
Więź między matką a dzieckiem, nazywana miłością symbiotyczną, jest podstawą dobrego, uczuciowego i społecznego rozwoju dziecka w dalszych latach jego życia. Największe ryzyko traumy, spowodowanej zerwaniem takiej więzi, dotyczy dzieci 3–4-letnich.
Fazy reakcji dziecka na oddalenie się od matki:
Według niektórych badaczy choroba sieroca może powodować u dzieci zaburzenia przemiany materii i uszkadzać system endokrynologiczny, warunkujący wzrost fizyczny. Mogą występować zaburzenia łaknienia, nietrzymanie moczu, nietrzymanie stolca, zaburzenia nastroju. Dzieci mają zahamowany wzrost i wagę, czasem mimo nadmiernego apetytu lub wręcz żarłoczności, niektóre są ospałe, lękliwe, wycofujące się, smutne i przygnębione. Inne są nadpobudliwe, z zaburzoną koncentracją uwagi, skłonne do agresji i zachowań destrukcyjnych. Choroba sieroca może mieć charakter pełnoobjawowy lub epizodyczny, a jej skutki mogą się ujawniać w różnych etapach życia człowieka, w różnych sferach osobowości.
Dzieci starsze i młodzież dotknięte chorobą cechują się problemami z wyobraźnią, z koncentracją uwagi, ze zrozumieniem siebie i innych, z własną inicjatywą, z logicznym rozumowaniem i z abstrakcyjnym myśleniem.
Borykają się również z bardzo silną potrzebą , pragnieniem silnych bodźców emocjonalnych, oziębłością, egocentryzmem, egoizmem, . Wysoki procent dzieci wchodzi w konflikt z prawem, niejednokrotnie popełniając zbrodnie bez wyrzutów sumienia.

</doc>
<doc id="551222" url="https://pl.wikipedia.org/wiki?curid=551222" title="Pascal Chimbonda">
Pascal Chimbonda

Pascal Chimbonda (ur. 21 lutego 1979 w Les Abymes na Gwadelupie) – francuski piłkarz występujący na pozycji obrońcy (środkowego lub prawego), reprezentant Francji.
Kariera klubowa.
Chimbonda rozpoczynał swoją karierę w Le Havre AC z Hawru, w którym zadebiutował w Ligue 1 29 kwietnia 2000 roku. W klubie tym występował przez 4 lata zarówno w Ligue 1 jak i w Ligue 2. W ciągu tego czasu rozegrał tam 85 meczów i zdobył 5 bramek. W 2003, po spadku swojego klubu do Ligue 2 przeniósł się do SC Bastia. Tam stał się ofiarą rasistowskich zaczepek ze strony kibiców AS Saint-Étienne. Z klubem z Koryski zajmował ostatnie miejsca w Ligue 1, a po spadku i incydentach z kibicami przeniósł się do Anglii, odrzucając ofertę Olympique Marsylia. Latem 2005 podpisał trzyletni kontrakt z Wigan Athletic i za 0,5 mln funtów stał się zawodnikiem beniaminka Premier League. W swoim pierwszym sezonie spisał się doskonale, rozegrał 43 mecze dla klubu, który dotarł do finału Pucharu Ligi i zajął dobre, 10. miejsce w Premier League. Chimbonda został również wybrany najlepszym prawym obrońcą Premier League. Interesowały się nim najlepsze zespoły w Anglii. Wigan wykazało jednak upór i nie chciało sprzedałać zawodnika do Tottenhamu Hotspur nawet za 3 mln funtów. Jednak po negocjacjach z drużyną "Spurs" w ostatnim dniu okna transferowego - 31 sierpnia 2006 Chimbonda podpisał kontrakt z Tottenhamem. Suma transferu wyniosła około 10 milionów euro. W Tottenhamie spędził dwa sezony, a 26 lipca 2008 podpisał kontrakt z Sunderlandem. Dołączył tym samym do partnerów ze "Spurs" Teemu Tainio i Steeda Malbranque. W nowym klubie zadebiutował 16 sierpnia w przegranym 0:1 spotkaniu ligowym z Liverpoolem. W klubie tym zaliczył 13 ligowych występów. Pod koniec listopada zainteresowanie nim wyraził Olympique Lyon. 27 stycznia 2009 roku Chimbonda przeszedł do swojego byłego klubu, Tottenhamu Hotspur. W zespole tym rozegrał trzy spotkania. W sierpniu podpisał kontrakt z Blackburn Rovers. W klubie tym zadebiutował 29 sierpnia w ligowym meczu z West Ham United.
21 kwietnia 2011 roku podpisał półroczny kontrakt z Queens Park Rangers. Latem 2011 roku odszedł do Panetolikosu.
Kariera reprezentacyjna.
W 2006 Chimbonda znalazł się niespodziewanie w składzie kadry Raymonda Domenecha na Mistrzostwa Świata. Wcześniej nie był nigdy powoływany do reprezentacji Francji, w której zadebiutował 31 maja 2006 w towarzyskim meczu z Danią (2:0). Na turnieju w Niemczech był zmiennikiem Willy'ego Sagnola, jednak nie zagrał na mistrzostwach ani razu.

</doc>
<doc id="551225" url="https://pl.wikipedia.org/wiki?curid=551225" title="Piżmik wonny">
Piżmik wonny

Piżmik wonny, żółw piżmowy, żółw wonny ("Sternotherus odoratus") – gatunek żółwia skrytoszyjnego z podrodziny Kinosterninae w rodzinie mułowcowatych (Kinosternidae), występującego naturalnie w południowo-wschodniej Kanadzie i znacznej części wschodnich Stanów Zjednoczonych. Jest nazwany z powodu wydzielania piżmowej woni odstraszającej drapieżnika. Czasami żółwie wonne są trzymane jako zwierzęta domowe.
Opis.
Karapaks żółwi wonnych może mieć kolor czarny, siwy albo brązowy i przybierać kształt kopuły. Dorastają do około 10 cm. Mają długie szyje i stosunkowo krótkie kończyny. Samce od samic można rozróżnić po długim ogonie. Kształt głowy zbliżony jest do trójkąta, ze szpiczastym pyskiem i ostrym dziobkiem. Od czubka nosa i na bocznej stronie szyi biegnie żółto-zielony pas. Skorupę tego żółwia często porastają algi.
Zachowanie.
Żółwie piżmowe są prawie całkowicie wodnymi zwierzętami, przebywają ogromną większość swojego czasu w płytkich wodach, wolno płynących zatok, albo w stawach. Zwykle jedynym śmiałym przedsięwzięciem, jakie podejmują na ziemi jest złożenie jaj przez samicę, albo w jakichś rzadkich przypadkach, wygrzewanie się na słońcu.
Pożywienie.
Są mięsożerne, do jedzenia mają szeroki wybór wodnych bezkręgowców, wliczając w to raki, jadalne słodkowodne małże, ślimaki i różne owady. Zjadają również ryby i padlinę. Ich powszechnie znane nazwy pochodzą od gruczołów zapachu zlokalizowanych poniżej tylnej części ich skorupy, która pozwala im zwolnić obrzydliwą piżmową woń by powstrzymać drapieżniki. Dzikie żółwie często nie wahają się ugryźć, jeśli są nękane, chociaż są nieszczególnie szybkie, a ich zasięg jest ograniczony.
Rozmnażanie.
Rozród następuje na wiosnę, kiedy samice składają od 2 do 9 elipsowatych, twardych jaj w płytkiej norze albo w wykopanych przez siebie dołkach w pobliżu linii brzegowej. Młode wylęgają się w późnym lecie albo wczesnej jesieni. Są zazwyczaj długie na niespełna 2 cm. Niektóre okazy żółwi wonnych dożywają w niewoli do 50 lat.
Rozmieszczenie geograficzne.
Żółw wonny występuje w Kanadzie w południowym Ontario oraz w południowym Quebec. Natomiast we wschodnich Stanach Zjednoczonych od południowego Maine na północy, po Florydę na południe i zachód - do centralnego Teksasu, także centralny Wisconsin.
Taksonomia.
Gatunek najpierw został opisany przez francuskiego taksonoma Pierre André Latreille w 1801, na podstawie okazu zebranego koło Charlestona (Południowa Karolina). W tamtych czasach żółw został sklasyfikowany w rodzaju "Testudo" (gatunek został nazwany "Testudo odorata"). W 1825 Jan Edward Gray stworzył rodzaj "Sternotherus", który obejmował gatunek żółwia wonnego i od tego został nazwany "Sternotherus odoratus". Gatunek był ponownie opisywany w różnych latach przez wielu autorów, co prowadziło do dużej ilości błędów w jego taksonomii. Różnice pomiędzy żółwiami mułowymi a żółwiami wonnymi były przedmiotem debaty wielu pracowników naukowych, uważających ich za taki sam rodzaj – "Kinosternon".
Status ochronny.
Chociaż żółw wonny nie otrzymał żadnego federacyjnego statusu w związku z ochroną przyrody w USA, to jest uznawany w stanie Iowa jako gatunek zagrożony.
W niewoli.
Z powodu jego niewielkiej wielkości, żółw wonny jest lepszym wyborem na zwierzę domowe, niż inne powszechnie dostępne gatunki żółwi, takie jak np. żółw czerwonolicy ("Trachemys scripta elegans"). Dziko złapane okazy są powszechnie dostępne, ale gatunek jest również często więziony - hodowany specjalnie dla handlu. Chętnie przyjmuje pokarm z kulek dostępnych na rynku i różnych owadów, takich jak świerszcze i larwy mącznika, albo dżdżownice. Z powodu ich prawie całkowicie wodnej natury, żółwie wonne niekoniecznie wymagają oświetlenia UV, którego potrzebują inne gatunki żółwi do należytej opieki, chociaż zazwyczaj jest polecane dawać im dostęp do naturalniejszego cyklu światła niż normalne pokojowe oświetlenie.

</doc>
<doc id="551226" url="https://pl.wikipedia.org/wiki?curid=551226" title="Niceta">
Niceta

Niceta – żeński odpowiednik imienia Nicetas. U Słowian zachodnich znana jest też inna forma tego imienia, Nikita, które jest imieniem zarówno żeńskim, jak i męskim.
Niceta imieniny obchodzi: 17 października.
Znane osoby noszące imię Niceta:

</doc>
<doc id="551229" url="https://pl.wikipedia.org/wiki?curid=551229" title="Reduta (ujednoznacznienie)">
Reduta (ujednoznacznienie)



</doc>
<doc id="551232" url="https://pl.wikipedia.org/wiki?curid=551232" title="Piżmik brzytwogrzbiety">
Piżmik brzytwogrzbiety

Piżmik brzytwogrzbiety ("Sternotherus carinatus") – gatunek gada z podrzędu żółwi skrytoszyjnych.

</doc>
<doc id="551234" url="https://pl.wikipedia.org/wiki?curid=551234" title="Kopalnia Węgla Kamiennego „Staszic”">
Kopalnia Węgla Kamiennego „Staszic”

Kopalnia Węgla Kamiennego "Staszic" – kopalnia węgla kamiennego w Katowicach z siedzibą na terenie jednostki pomocniczej Giszowiec, przy ulicy Karolinki 1. Wchodzi ona w skład Kopalni Węgla Kamiennego "Staszic-Wujek", będącej jednym z oddziałów Polskiej Grupy Górniczej.
Jest to najmłodsza czynna obecnie kopalnia węgla kamiennego na terenie Katowic, uruchomiona 10 lipca 1964 roku. Maksymalne wydobycie kopalnia osiągnęła w 1988 roku – 4,6 mln ton. Od 31 grudnia 2009 roku kopalnia "Staszic" została połączona z kopalnią "Murcki" i weszła dzień później w skład nowego przedsiębiorstwa o nazwie "Kopalnia Węgla Kamiennego Murcki-Staszic". 1 stycznia 2021 roku kopalnię "Murcki-Staszic" połączono z kopalnią "Wujek", tworząc zakład pod nazwą Kopalnia Węgla Kamiennego "Staszic-Wujek"
Według stanu z 1 lipca 2005 roku, oddziały wydobywcze kopalni "Staszic" zatrudniały 3142 osób, a powierzchniowe 842 pracowników. W granicach kopalni znajdował się obszar górniczy o powierzchni 16,61 km². Operatywne zasoby węgla kamiennego szacowano na 217,578 mln ton, a przewidywana żywotność zakładu wynosiła wówczas ponad 60 lat. Średnie dzienne wydobycie w zakładzie wynosiło wówczas 16,0 tys. ton.
Historia.
Początki i powstanie kopalni.
Zanim powstała kopalnia "Staszic", w XIX wieku obszar górniczy należał do dóbr mysłowicko-katowickich, których właścicielem była rodzina Wincklerów. W 1896 roku Franz Hubert von Tiele-Winckler dokonał połączenia kilkunastu małych kopalń i pól górniczych, tworząc pole górnicze "Reserve" o powierzchni wynoszącej blisko 23 km². Część tego pola (17 km²) została w 1899 roku zakupiona przez spółkę Georg von Giesches Erben dla posiadanej przez nich kopalni "Giesche" (obecnie "Wieczorek"), lecz nie zdecydowano się na eksploatację z nowo nabytego pola. Spółka ta wybudowała natomiast na tym obszarze nowe osiedle patronackie dla pracowników kopalni – Gieschewald (niem. "Las Gieschego"; obecnie "Giszowiec").
W latach 50. XX wieku w Polsce Ludowej wzrosło zapotrzebowanie na węgiel kamienny. Specjalnie powołany przez Katowickie Zjednoczenie Przemysłu Węglowego zespół zwrócił uwagę na nieeksploatowane pole górnicze "Reserve", znajdujące się częściowo na terenie Giszowca. W pierwszej chwili rozważano możliwość wykorzystania zasobów tego pola przez szyby kopalni "Wieczorek", jednak w roku 1956 postanowiono wybudować odrębną kopalnię, której projekt został zatwierdzony przez Główną Komisję Oceny Projektów Inwestycyjnych Ministerstwa Górnictwa i Energetyki w dniu 5 lutego 1958 roku.
2 października 1958 roku w polu "Reserve" Ministerstwa Górnictwa i Energetyki utworzyło dla kopalni "Staszic" teren górniczy "Giszowiec" o powierzchni 11,987 km². Wraz z budową kopalni zakładano również powstanie osiedla mieszkaniowego dla przyszłych pracowników. W pierwszej kolejności przystąpiono do karczowania lasu, niwelacji terenu oraz budowy dróg dojazdowych. Do prac zatrudniano żołnierzy oraz więźniów, w później zaczęto werbować pracowników z różnych części kraju. 1 stycznia 1959 roku zostało założone przedsiębiorstwo państwowe pod nazwą "Kopalnia Węgla Kamiennego „Staszic” w budowie". Tymczasowa siedziba kopalni mieściła się w dawnej willi dyrektora kopalni "Giesche". Zaczęto drążyć następujące szyby:
Właściwa budowa kopalni rozpoczęła się 3 lutego 1959 roku. Generalnym wykonawcą prac było Przedsiębiorstwo Budowlane Przemysłu Węglowego w Katowicach, a roboty górnicze wykonywało Przedsiębiorstwo Budowy Szybów w Bytomiu, które zastąpiło Przedsiębiorstwo Robót Górniczych w Mysłowicach. W pierwszej kolejności zaczęto drążyć szyby I i II, a także wznoszono gmach administracyjny. Ukończono go w 1960 roku, a w tym samym roku rozpoczęto prace nad zakładem przeróbki węgla kamiennego. W 1962 roku rozpoczęto drążenie poziomy wydobywczego 500 m, a także budowę sortowni. W 1963 roku nad szybem II umieszczono stalową kozłową wieżę wyciągową. Wówczas też ukończono, rozpoczętą rok wcześniej, budowę szybu wydobywczego na poziomie 500 m, a także oddano do użytku pierwszy segment bloku socjalnego. W 1964 roku zakończono prace nad budową łaźni, lampowni i Stacji Ratowniczej.
20 lipca 1964 roku nastąpiło uroczyste przekazanie kopalni "Staszic" do eksploatacji i rozpoczęcie wydobycia węgla kamiennego. Przy uroczystości otwarcia, odbywającej się w ramach obchodu 20-lecia PRL-u, brał udział premier Piotr Jaroszewicz. Pierwszym dyrektorem placówki został mgr inż. Tadeusz Lis (górnik z wieloletnią praktyką), który zmarł 13 maja 1959 roku, jeszcze przed oddaniem kopalni do użytku. Jego następcą został mgr inż. Bogusław Roskosz – absolwent Wydziału Elektro-Mechanicznego Akademii Górniczo-Hutniczej w Krakowie. Kopalni ze względów symbolicznych nadano imię Stanisława Staszica – człowieka kojarzonego z postępową myślą techniczną i uważanego za prekursora nowoczesnego górnictwa.
Eksploatacja i dalszy rozwój zakładu do 1989 roku.
Po otwarciu kopalni dalej kontynuowano prace budowlane. Trwały wówczas prace przy uruchomieniu wydobycia z poziomu 720 m oraz przy budowie basztowej wieży szybu II, a także zagłębiano trzy szyby wentylacyjno-materiałowe III–V. W 1965 roku uruchomiono dworzec kopalniany i pierwszy system zakładu przeróbczego. W 1970 roku, 5 grudnia oddano do eksploatacji poziom wydobywczy 720 m.
Na początku eksploatacji kopalnia zatrudniała mieszkańców Giszowca i okolic, lecz celem pozyskania nowych pracowników prowadzono rekrutację z innych rejonów kraju, lecz wymagało to zagwarantowania miejsc noclegowych. Pierwsze domy powstawały już na koniec lat 50. XX wieku, lecz nadal duża część osób dojeżdżała do pracy bądź była ulokowana w domach Górnika. Fluktuacja załogi wynosiła w 1965 roku ponad 50%. W 1971 roku przy kopalni została powołana pierwsza orkiestra dęta KWK "Staszic". 5 lipca 1978 roku doszło do najtragiczniejszej katastrofy w dziejach kopalni. Zwarcie instalacji elektrycznej spowodowało zapalenie metanu, a następnie jego wybuch. Zginęło wówczas 4 górników, a 13 zostało rannych. W tym samym roku tytuł honorowego górnika kopalni "Staszic" otrzymał pisarz, Jarosław Iwaszkiewicz.
W 1975 roku podjęto decyzje o rozbudowie zakładu. Planowano wówczas wydobycie z trzech nowych poziomów – 830, 900 i 1080 m, by po zakończeniu prac osiągnąć wydajność na poziomie 24 tys. ton węgla kamiennego na dobę. W latach 1977–1978 powstały dwie nowe łaźnie, a w okresie 1978–1982 przebudowano zakład przeróbczy, zwiększając jego wydajność. W 1974 roku zatrudnienie kopalni wynosiło 5,9 tys. osób. W 1979 roku w kopalni wprowadzono czterobrygadową zmianę, wycofaną rok później w wyniku porozumień jastrzębskich. W czasie stanu wojennego, 15 grudnia 1981 roku została przeprowadzona pacyfikacja górników strajkujących przeciwko jego wprowadzeniu.
Kopalnia od momentu rozpoczęcia eksploatacji była częścią Katowickiego Zjednoczenia Przemysłu Węglowego, natomiast 1 września 1982 roku została przejęta przez Zrzeszenie Kopalń Węgla Kamiennego w Katowicach. W 1988 roku kopalnia miała najwyższe zatrudnienie w historii – 8,5 tys. osób. Wydobycie wówczas wynosiło 4,6 mln to. W latach 1984–1986 przy udziale kopalni wybudowano na terenie Giszowca pierwszy w Polsce Dzienny Dom Opieki dla Dzieci Specjalnej Troski. Obecnie placówka ta nosi nazwę Ośrodku Rehabilitacyjno-Edukacyjno-Wychowawczego im. dr Marii Trzcińskiej-Fajfrowskiej.
Od 1989 roku.
W 1989 roku rozpoczęły się w Polsce przemiany ustrojowe, a wraz z tym urynkowiono polską gospodarkę, co doprowadziło do zmian strukturalnych również w kopalni "Staszic". Wiele dotychczasowych działów działających przy kopalni przekształcono w osobne usługi, a także pozbywano się infrastruktury niezwiązanej z wydobywaniem węgla kamiennego. Pierwsze takie przedsiębiorstwa wyodrębniono w 1992 roku. W 1993 roku kopalnia weszła w skład Katowickiego Holdingu Węglowego. W swoim gabinecie w dniu 24 listopada 1994 roku został zastrzelony przez byłego dzierżawcę w budynku dawnej gospody "Karczmy Śląskiej" dyrektor kopalni "Staszic" – Mirosław Major. 23 kwietnia 2007 roku doszło do kolejnej katastrofy – wówczas to w wyniku podziemnego zawału zginęło dwóch górników, a trzech zostało rannych.
W związku z wyczerpywaniem się złóż z poziomów 400 i 500 m, od 2001 roku przeprowadzono prace nad udostępnieniem nowych poziomów wydobywczych na głębokości 690 i 900 m. W czerwcu 2004 roku ukończono prace nad likwidacją szybu III. Poziom 900 m został udostępniony w 2006 roku, a wydobycie z niego trwa od maja 2008 roku. 31 grudnia 2009 roku dokonano połączenia z Kopalnią Węgla Kamiennego "Murcki", a dzień później powołano przedsiębiorstwo o nazwie "Kopalnia Węgla kamiennego Murcki-Staszic". Działania te miały na celu obniżenie kosztów administracji i dostosowanie zakładu do gospodarki opartej na wolnym handlu.
W 2007 roku kopalna "Staszic" otrzymała "Złoty Laur Umiejętności i Kompetencji" w kategorii "polskie przedsiębiorstwo". Kopalnia otrzymała "Złoty Laur" za: działanie na rzecz ochrony środowiska, bardzo dobre wyniki finansowe, ciągłą modernizację, wprowadzanie nowoczesnych rozwiązań technicznych dla zwiększenia bezpieczeństwa pracy oraz zwiększenia wydobycia węgla kamiennego. 1 lipca 2015 roku część ruchu "Boże Dary" wszedł w skład Spółki Restrukturyzacji Kopalń. W grudniu 2020 roku podjęto decyzję o połączeniu kopalni "Murcki-Staszic" z kopalnią "Wujek", powołując 1 stycznia 2021 roku zakład o nazwie Kopalnia Węgla Kamiennego "Staszic-Wujek". Ruch "Murcki" został zlikwidowany. Sama zaś kopalnia "Wujek" eksploatuje złoża węgla kamiennego pierwotnie przypisane do kopalni "Staszic". Docelowo, po wykonaniu połączenia technologicznego, węgiel z "Wujka" ma trafiać do zakładu przeróbczego na terenie kopalni "Staszic". Docelowe wydobycie zakładu ma wynieść około 2,5 mln ton węgla energetycznego rocznie.
Wydobycie.
Eksploatację węgla kamiennego w kopani "Staszic" zainaugurowano 20 lipca 1964 roku. Wydobywano początkowo z jednej ściany na poziomie 500 m przy zatrudnieniu wynoszącym 621 pracowników, które z biegiem czasu wzrastało. Z tej ściany wydobywano wówczas 1–1,2 tys. ton węgla kamiennego na dobę, czyli około 10% planowanej wydajności zakładu. Była ona wyposażona w najnowocześniejsze urządzenia, w tym w płytkozabiorowy kombajn ścianowy. Do 1964 roku z kopalni wydobyto łącznie 163,1 tys. ton węgla. Kopalnia ta z założenia miała stać się najnowocześniejszym zakładem wydobywczym w Polsce, z wykorzystaniem nowoczesnej technologii. Docelowe założenie wydobycia szacowano na 10 tys. ton dziennie w 1971 roku, lecz ze względu na braki kadrowe poziom ten osiągnięto dopiero w 1974 roku, czyli po dziesięciu latach od uruchomienia zakładu.
W grudniu 1970 roku rozpoczęto eksploatację z poziomu 720 m. Do eksploatacji z tego poziomu przeznaczono przedział zachodni szybu I wyposażony w dwa 15-tonowe skipy, a do wydobycia surowca wykorzystano siedem kombajnów ścianowych, obudowy zmechanizowane, a do drążenia chodników kombajn chodnikowy. W 1970 roku z kopalni wydobyto 1,753 mln ton węgla kamiennego, a w 1979 roku 3,869 mln ton. Od 1973 roku w transporcie materiałów zaczęto stosować podwieszane kolejki, a dwa lata później przeprowadzono próby zastosowania jednoszynowej kolejki spągowej. Wzrost wydobycia w kopalni był utrudniany przez wzmożone wydzielanie metanu, a także zakład był narażony na inne zagrożenia, w tym na samozapalenie się węgla, pył i tąpnięcia, a z powodu szybko pęczniejących spągów, w 1977 roku 20% górników zatrudniano do utrzymywaniu chodników.
W latach 80. XX wieku prowadzono działania na celu zwiększeniu eksploatacji m.in. poprzez wydobycie z zawałem stropu przy powszechnym stosowaniu zmechanizowanych obudów, a wraz z tym ograniczeniem podsadzki hydraulicznej. Dodatkowo zwiększono liczbę maszyn górniczych. W 1980 roku z kopalni wydobyto 4,4 mln ton węgla kamiennego. Wydobycie wówczas prowadzono na poziomie 500 i 720 m z wydajnością dobową na poziomie 15 tys. ton. Węgiel pozyskiwano z siedmiu ścianach na zawał i trzech z podsadzką hydrauliczną. Zakład posiadał wówczas 12 kombajnów
W 1975 roku na poziomie 720 m zaczęto stosować automatyczny transport szynowy ASEA, a na przełomie 1991 i 1992 roku zastosowano wysokowydajnościowy kompleks ścianowy z kombajnem. Na kopalni do pracy pod ziemią uruchomiono eksperymentalnie zdalnie sterowaną automatyczną ścianę wydobywczą. W miejscach szczególnie narażonych na tąpnięcia i wysoką temperaturę zastępuje ona pracę od dwudziestu do trzydziestu górników, a za pulpitem sterującym zasiada tylko od dwóch do trzech pracowników.
W 1995 roku wydajność zakładu wynosiła 16 tys. ton węgla kamiennego na dobę przy zatrudnieniu wynoszącym 4,7 tys. pracowników. Eksploatowano wówczas pokłady na poziomie 760 m, a zasoby bilansowe oceniano na 637 mln ton. W 2000 roku z kopalni wydobyto 2,9 mln ton węgla kamiennego. W 2005 roku wydobycie prowadzono z czterech ścian, z czego z trzech prace prowadzono na zawał, a przy jednej stosowano podsadzkę hydrauliczną. Do 2014 roku z kopalni Staszic wydobyto łącznie około 155 mln ton węgla kamiennego. Wykonano m.in. 4770 km szybów i szybików oraz wydrążono 873 km wyrobisk korytarzowych. Eksploatację wówczas prowadzono na trzech poziomach: 500, 720 i 900 m. Według stanu z 31 grudnia 2004 roku, zasoby bilansowe kopalni wynosiły 596,683 mln ton, natomiast operatywne 217,578 mln ton. Obszar górniczy kopalni wynosi 16,61 km², z czego powierzchnia terenów zabudowanych wynosi 6,81 km², a terenów leśnych 9,8 km². Spośród tego obszaru filarem ochronnym objęty jest teren o powierzchni 1,1 km². W 2013 roku węgiel pozyskiwany był ze ścian na poziomie 500, 720 i 980 m o wydajności 16 tys. ton na dobę. Wydobyto wówczas 3,2 mln ton węgla kamiennego.
Działalność okołozakładowa.
Mieszkalnictwo.
Budowa nowej kopalni spowodowała konieczność budowy nowych obiektów mieszkalnych oraz hoteli robotniczych. W tym celu w latach 60. XX wieku zadecydowano o wyburzeniu unikatowego osiedla i postawieniu w jego miejscu nowego kompleksu złożonego z wielokondygnacyjnych bloków mieszkalnych. Na przełomie lat 60. i 70. XX wieku rozpoczęto wyburzanie osiedla Giszowiec. Wyburzeniu groziło całe osiedle, dlatego też rozpoczęto działania celem jej uratowania. Przetrwała jedynie jedna trzecia części zabytkowej zabudowy.
Pierwszy dom górnika powstał w rejonie ulicy Pszczyńskiej. Były to prymitywne baraki, w których na początku nocowało 700 osób. W 1966 roku powstał drugi dom górnika przy ulicy Mysłowickiej 66. W 1973 roku został on przekształcony w internat Zasadniczej Szkoły Górniczej. Bloki przy ulicy Mysłowickiej 37 i 39 początkowo zostały przeznaczone pod domy górnika, po czym przerobiono je na mieszkania. W latach 1977–1979 przy ulicy Kolistej powstały cztery domy górnika dla 1800 osób, wyposażone w łazienki, kuchnie, świetlice i inne wspólne sale, a wokół nich powstały boiska.
W latach 1960–1965 w Giszowcu powstały dla górników kopalni domy z 340 mieszkaniami i dwa pawilony handlowe, a w 1965 roku przy obecnej alei Wojciecha Korfantego powstał budynek z 173 mieszkaniami, a przy ulicy Uniwersyteckiej 1966 roku wieżowiec z 166 mieszkaniami. W następnych latach nowe budynki dla górników powstawały przy ulicy Mysłowickiej i Karliczka w Giszowcu.
Kultura, sport i rekreacja.
W 1966 roku w dawnej willi dyrektora kopalni "Giesche" powołano Klub Zakładowy, a w latach 1969–1972 powstały Pracownicze Ogródki Działkowe Barbara. Dla górników kopalni Staszic w Wiśle w 1968 roku powstał dom wczasowy "Smrek", a w 1977 roku w Ogonkach oddano do użytku Górniczy Ośrodek Żeglarski. Dwa lata później następny ośrodek kopalnia wybudowała w Krempnej. W latach 70. XX wieku w pobliżu kopalni powstał ośrodek wypoczynkowy Barbara–Janina.
W 1971 roku z inicjatywy Anzelma Siwca i Bolesława Poloka powołano zakładową orkiestrę dętą KWK Staszic. W 1972 roku przy ulicy Mysłowickiej w Katowicach-Giszowcu powstał Zakład Leczniczo-Zapobiegawczy, w której znalazła się m.in. przychodnia i poradnie specjalistyczne. W 1984 roku przy ulicy Pszczyńskiej powstała Hala Widowiskowo-Sportowa. W 1986 roku załoga kopalni ufundowała Ośrodek Rehabilitacyjno-Edukacyjno-Wychowawczy, której wieloletnim dyrektorem była dr Maria Trzcińska-Fajfrowska.

</doc>
<doc id="551235" url="https://pl.wikipedia.org/wiki?curid=551235" title="Kopalnia Węgla Kamiennego „Wieczorek”">
Kopalnia Węgla Kamiennego „Wieczorek”

Kopalnia Węgla Kamiennego "Wieczorek (do 1945 roku Giesche; w latach 1945–1946 Janów; w SRK jako Wieczorek II") – kopalnia węgla kamiennego w likwidacji, wchodząca w skład Spółki Restrukturyzacji Kopalń, znajdująca się w Katowicach. Siedziba kopalni znajduje się w jednostce pomocniczej Janów-Nikiszowiec, przy ul. Szopienickiej 58.
Jej początki są związane z nadaniem pola górniczego "Morgenroth" 6 stycznia 1826 roku. W późniejszym czasie, od 1833 roku spółka Georg von Giesches Erben rozpoczęła proces skupowania kopalń i pól górniczych, tworząc 19 grudnia 1883 roku skonsolidowaną kopalnię "Giesche". Przy kopalni powstały m.in. zabytkowe osiedla patronackie Giszowiec i Nikiszowiec. Pod tą nazwą zakład funkcjonował do 1945 roku – przemianowano ją najpierw na "Janów", a rok później kopalni nadano nazwę "Wieczorek" – od imienia działacza komunistycznego i byłego górnika kopalni Józefa Wieczorka. Po 1989 roku w kopalni nastąpiły przemiany restrukturyzacyjne. 1 kwietnia 2017 roku kopalnia została przejęta od Katowickiego Holdingu Węglowego przez Polską Grupę Górniczą, natomiast 31 marca 2018 roku została ona przekazana Spółce Restrukturyzacji Kopalń w celu jej likwidacji. Pozostałe złoża zostały udostępnione do eksploatacji sąsiedniemu zakładowi – kopalni "Murcki-Staszic".
Historia.
Początki i konsolidacja pól górniczych do 1883 roku.
Początki wydobywania węgla kamiennego z pół obecnej kopalni "Wieczorek" w rejonie Janowa, Roździenia i Szopienic pochodzą z XVIII wieku, kiedy to miejscowi kowale wydobywali węgiel kamienny na własne potrzeby. Ówczesne pruskie prawo górnicze, ustanowione w 1769 roku na obszarze Górnego Śląska, zaliczało węgiel kamienny do regaliów, dlatego też potrzebne było zezwolenie od władz górniczych na jego wydobywanie. Ówczesnym właścicielem ordynacji mysłowickiej, na których znajdują się obecne pola górnicze kopalni "Wieczorek", była rodzina Mieroszewskich.
W 1781 roku kowale wydobywający na obszarze ordynacji mysłowickiej wystąpili do Mieroszewskiego z propozycją założenia kopalni, którego powstanie w późniejszym czasie notuje się na rok 1788. Wówczas to dziedzic ordynacji mysłowickiej Feliks Mieroszewski założył na terenach dóbr mysłowickich, na obszarze dzisiejszego Giszowca, pierwszy w tym rejonie zakład wydobywczy – kopalnię "Bergthal". W kopalni wydobywany był węgiel kamienny z przerwami do 1823 roku.
W pierwszej połowie XIX wieku w rejonie granic Janowa, Roździenia i Szopienic odkryto wychodnie węgla kamiennego wysokiej jakości i o grubości pokładu wynoszącej trzy metry, na którym powstało pole górnicze nazwane "Morgenroth" ("Jutrzenka"). 6 stycznia 1826 roku Urząd Górniczy w Brzegu nadał pole górnicze, a także wydał zgodę na budowę kopalni na tym terenie. Nadanie zostało zatwierdzone 31 stycznia 1826 roku, lecz wydobycie z niego rozpoczęto dopiero w 1835 roku, co ma związek z powstałą rok wcześniej hutą cynku "Wilhelmina" w Szopienicach, której właścicielem był koncern Georg von Giesches Erben. Pole to liczyło 100 ha i rozciągało się na południe od dzisiejszej ulicy Bagiennej (droga Katowice–Mysłowice). Pole to było eksploatowane bez przerwy aż do roku 1964. Tytuł własności kopalni obejmował 128 kuksów (udziałów). Po 61 kuksów należało do ostatniego ordynata mysłowickiego Aleksandra Mieroszewskiego i szychtmistrza Daniela Henryka Dalibora, po dwa udziały "wolne" otrzymali – właściciel gruntu, Górnośląska Spółka Bracka i specjalny fundusz przeznaczony na utrzymanie kościoła i szkół dla górników. Datę nadania pola górniczego "Morgenroth" przyjmuje się jako powstanie obecnej kopalni "Wieczorek".
Spółka Georg von Giesches Erben od 1833 roku rozpoczęła proces zakupu udziałów do pola górniczego "Morgenroth" od pierwszych właścicieli kopalni. Pierwsze 92 kuksy spółka zakupiła 26 sierpnia 1833 roku, a ostatnie udziały górnicze na tym polu spółka wykupiła do 1871 roku, stając się jej jedynym właścicielem. W 1834 roku rozpoczęto wydobycie w tej kopalni w szybach o głębokości 19–24 metry. Od tego okresu spółka spadkobierców Gieschego dążyła do zakupu następnych, przyległych pól górniczych. W tym samym roku spółka kupiła kopalnię "Augustę", a rok później wszystkie udziały w kopalni "Edwin". Później wykupiono następne zakłady i pola górnicze, w tym położone na terenie Janowa: "Guter Albert" (udziały zakupiono w 1852 i 1865 roku) i pole górnicze "Teichmannshoffnung" (w 1865 roku, po potwierdzeniu w polu obecności węgla kamiennego), natomiast w Roździeniu pola górnicze: "Wildensteinssegen" i "Elfriede".
Celem odwadniania kopalni "Morgenroth" w 1852 roku uruchomiono szyb "Croneck", który został wyposażony w pompy parowe. W 1865 roku spółka nabyła kopalnię "Abendroth" w zamian za odstąpienie Thiele-Wincklerom pola górniczego "Progrell" o tej samej powierzchni. 9 sierpnia 1869 roku nadano spółce pole górnicze "Giesche" o powierzchni 0,55 km². Wydobycie na tym polu prowadzono od 1871 roku za pomocą pojedynczego szybu o głębokości 25 metrów. W 1869 roku spółka zakupiła również kopalnię "Vitus", położoną na terenie obecnych Mysłowic. Wydobycie w niej prowadzono od 1877 roku. Do 1881 roku Georg von Giesches Erben wykupiła dodatkowo udziały w kopalni "Agnes Amanda".
Dzięki działalności spółki Georg von Giesches Erben, związanej ze skupowaniem pól górniczych na terenie Janowa, Roździenia i Szopienic o łącznej powierzchni 842 hektarów, powstały korzystne warunki do utworzenia jednej, skonsolidowanej kopalni węgla kamiennego "Giesche". Konsolidacja ta nastąpiła 19 grudnia 1883 roku przez połączenie jedenastu kopalń: "Abendroth", "Agnes Amanda", "Edwin", "Elfriede", "Giesche", "Guter Albert", "Auguste", "Morgenroth", "Teichmannshoffnung", "Vitus" i "Wildsteinssegen".
Kopalnia "Giesche" w latach 1883–1945.
W pierwszym roku działalności jako skonsolidowany zakład wydobyto łącznie 755 tysięcy ton węgla kamiennego przy zatrudnieniu wynoszącym 2,5 tysiąca osób. W 1889 roku wydobycie w kopalni przekroczyło 1 mln ton, a rok później zaczęto głębić szyby: "Hulda" ("Wilson"), "Kaiser Wilhelm" (Ligoń) oraz "Arwerd" ("Zbyszko"). W 1900 roku do kopalni przyłączono pole górnicze "Reserve", utworzone w 1896 roku.
W 1900 roku wydobycie w kopalni Giesche wynosiło 1,4 mln ton węgla kamiennego, a zatrudnionych w zakładzie było wówczas 3,6 tysiąca osób. W tym okresie powstawały również nowe sortownie i pompownie, a przy szybie "Kaiser Wilhelm" w 1900 roku wybudowano kotłownię. W drugiej połowie 1909 roku przy szybie "Carmer" uruchomiono Elektrownię Św. Jerzego.
Początek XX wieku był okresem prosperity w górnictwie węgla kamiennego na Górnym Śląsku. W związku z tym kopalnia "Giesche" rozpoczęła głębienie nowych szybów, a także sięgnęła po złoża w polu "Reserve". W latach 1903–1910 wydrążono podwójny szyb "Carmer" (obecnie "Pułaski") na głębokość 450 metrów. Wieża szybowa została wykonana ze stali, na szczycie którego zainstalowano dwie głowice połączone pod kątem 45 stopni. Koła linowe znajdowały się na dwóch poziomach. Maszynownia i cechownia przy szybie "Carmer" została zaprojektowana przez Georga i Emila Zillmannów, którzy są również autorami projektu sąsiedniego osiedla dla pracowników kopalni – Nikiszowiec. W latach 1904–1911 powstał szyb wentylacyjno-zjazdowy "Nickisch" (obecnie "Poniatowski") o głębokości 400 metrów. Przy szybie wybudowano nadszybie, jednozastrzałową wieżę szybową i budynek maszynowni z elektryczną maszyną wyciągową. Naprzeciwko szybu "Nickisch", na terenie osiedla Nikiszowiec w 1910 roku powstał budynek administracyjny kopalni "Giesche", w której mieściła się też cechownia z łaźnią robotniczą i kotłownią. Dodatkowo wybudowano magazyn centralny, gmachy zakładowej straży pożarnej i górniczej stacji ratowniczej oraz dom dla samotnych górników z kantyną i świetlicą.
Skonsolidowana kopalnia "Giesche" w 1910 roku dzieliła się na trzy pola eksploatacyjne: Wildsteinssegen-Północ, Wildsteinssegen-Południe i Morgenroth. Dnia 6 stycznia 1914 roku spółka spadkobierców Gieschego otrzymała zezwolenie na uruchomienie kolejki wąskotorowej do przewozu pasażerów na odcinku Giszowiec – Szyb "Carmer" ("Pułaski"). W 1920 roku przedłużono trasę do Szopienic – Szyb "Wojciech". Nazywano ją potocznie Balkan lub Balkan Ekspresem, prawdopodobnie od nazwy pociągu ekspresowego kursującego między Berlinem, a Konstantynopolem. Przejazd kolejką był bezpłatny dlatego korzystali z niej także inni mieszkańcy. Samo zaś osiedle Giszowiec zostało wybudowane dla pracowników kopalni "Giesche" w koncepcji miasta-ogrodu w latach 1907–1910.
Do wybuchu I wojny światowej kopalnia "Giesche" posiadała łącznie 17 szybów. W 1919 roku pola górnicze kopalni wynosiły łącznie prawie 2,7 tysiąca hektarów. W trakcie I wojny światowej powołano do wojska najbardziej doświadczonych górników, co spowodowało zmniejszenie wydobycia w zakładzie. W ich miejsce zatrudniani byli młodociani pracownicy i pracujące na powierzchni kobiety, a w późniejszym czasie prace rozpoczęli jeńcy wojenni. W październiku 1915 roku pracowało ich 853, natomiast w styczniu 1917 roku było ich około 2,2 tys. W latach 1914–1916 przy szybie "Carmer" powstało na poziomie 50 metrów podszybie, a do głębokości 450 metrów pogłębiono szyby "Richthofen" i "Hulda". W 1917 roku na polu "Agata" rozpoczęto prace nad głębieniem szybu "Ostschacht" ("Wschodni"), a także ze względu na plany eksploatacji pola "Reserve" zaczęto budować szyb "Sudschacht" (szyb Południowy), lecz z powodu braku funduszy w 1918 roku prace budowlane nad tym szybem przerwano.
W związku z pogarszającą się sytuacją materialną pracujących w zakładzie górników, w dniach 8–11 września 1916 roku w kopalni doszło do strajku. Górnicy biorący udział w proteście domagali się podwyżki zarobków oraz poprawy zaopatrzenia w żywność. Strajk zakończył się częściowym sukcesem – władze kopalni umożliwiły zakup dodatkowych produktów spożywczych. W lipcu 1918 roku doszło do kolejnego strajku. Górnicy wówczas dodatkowo zaczęli się domagać skrócenia czasu pracy. Wybuch strajku doprowadził do militaryzacji kopalni, a protestujących poddano represjom. Pomimo tego, od 1 października 1918 roku wprowadzono w kopalni ośmiogodzinny dzień pracy.
13 sierpnia 1919 roku górnicy kopalni "Giesche" przyłączyli się do trwającego od dwóch dni strajku generalnego na Górnym Śląsku. W tym czasie doszło do wybuchu I powstania śląskiego. W rejonie kopalni również trwały potyczki – Niemcy 18 sierpnia 1919 roku podjęli nieudaną próbę i zainstalowania ciężkiego karabinu na hałdzie w pobliżu szybu "Richthofen" ("Wilson I"). 2 maja 1921 roku robotnicy kopalni przyłączyli się do strajku większości górnośląskich zakładów, a w nocy z 2 na 3 maja tego samego roku doszło do wybuchu III powstania śląskiego. Rejon kopalni został opanowany przez powstańców bez walki w pierwszym dniu powstania.
Po I wojnie światowej i powstaniach śląskich, w 1922 roku pola górnicze kopalni wraz z całym zakładem zostały przyłączone do państwa polskiego. Zakłady spółki Georg von Giesches Erben na terenie Polski przekształcono w spółkę akcyjną Giesche. Zmiany te początkowo nie przyczyniły do przekształceń w zarządzaniu kopalnią. Do 1926 roku język niemiecki pozostał językiem urzędowym, a również w tym samym roku spółka Giesche S.A. rozpoczęła sprzedaż akcji holdingowi amerykańskiemu Silesian-American Corporation. Spółka ta została właścicielem wszystkich akcji spółki Giesche w latach 30. XX wieku, a wraz z tym kopalnia "Giesche" stała się własnością Amerykanów. W 1930 roku pierwszym Polakiem kierującym kopalnią został inż. Józef Lebiedzik – absolwent Akademii Górniczej w Leoben. W 1935 roku szybom kopalni nadano polskie nazwy.
W latach międzywojennych kontynuowano prace modernizacyjne zakładu. Budowano nowe kotłownie, a w 1923 roku ukończono prace przy pogłębieniu szybu "Ostschacht" do głębokości 450 metrów. Rok później szyb "Carmer" pogłębiono do poziomu 521 metrów, a "Ostschacht" do 489 metrów. Trwały również prace przy szybach "Kronprinz" i "Kaiser Wilhelm". W tym samym czasie, z powodu wyczerpania złóż piasku dotychczas używanych przez zakład kopalniach piasku zdecydowano o wybudowaniu nowego zakładu w Dąbrówce Małej, nad Brynicą. Do 1926 roku oddano do użytku linię wąskotorową do kopalni piasku.
W latach 1925–1927, w związku z odmową przez Niemcy zakupu węgla z polskiej części Górnego Śląska, wydobycie kopalni przewyższało podaż. Doprowadziło to m.in. do redukcji zatrudnienia. W 1926 roku doszło do ożywienia eksportu. W czasie wielkiego kryzysu gospodarczego ograniczono wydobycie w kopalni – w latach 1931–1933 spadło ono o 39%. W sierpniu 1933 roku zamknięto szyb "Pułaski", co doprowadziło do utraty miejsc pracy przez ponad tysiąc górników. Wprowadzono również dni bez wydobycia, a także w 1933 roku wysłano ponad ośmiuset górników na przymusowy urlop. Skutkiem wzrostu bezrobocia było powstanie biedaszybów. Na polach kopalni "Giesche" powstały one głównie w rejonie koloniach: Zuzanna i Amanda, a także przy drodze do Mysłowic w Janowie, a w Giszowcu przy dawnej kopalni "Pepita" oraz obok cegielni. W 1934 roku zwiększono produkcję związku z ogólną poprawą sytuacji gospodarczej.
W okresie 1922–1939 ośmiokrotnie doszło do strajków w kopalni "Giesche". Do większych należał m.in. strajk trwający od 31 lipca do 19 sierpnia 1924 roku, kierowany przez Komitet 21, na czele którym stał Józef Wieczorek – działacz komunistyczny i pracownik kopalni "Giesche". Walczono wówczas bezskutecznie o zmniejszenie czasu pracy. Najtragiczniejszy w skutkach był strajk trwający w dniach 15–24 marca 1937 roku. Towarzyszyła mu demonstracja rodzin protestujących górników oraz bezrobotnych pod budynkiem zarządu kopalni 19 marca 1937 roku. W ten sam dzień policja rozpędziła demonstrantów. Strajk został zakończony w czwartym dniu głodówki.
W czasach II wojny światowej kopalnia "Giesche" weszła pod niemiecką administrację. Spółka Georg von Giesches Erben wykupiła w 1941 roku od firmy SACO za pośrednictwem szwajcarskich banków akcje spółki Giesche. W czasie działań wojennych kopania nie uległa większym szkodom. Pracowali natomiast w niej kobiety, jeńcy wojenni oraz robotnicy przymusowi. Ze względu na duże zapotrzebowanie III Rzeszy na węgiel kamienny, w zakładzie wzrosło wydobycie. W 1944 roku wynosiło ono 2,2 mln ton. 1 listopada 1940 reaktywowano szyb "Pułaski" wraz z sortownią. Wzrosło również zatrudnienie, a także znacznie wzrosła częstotliwość wypadków. Najtragiczniejszy miał miejsce 14 listopada 1942 roku, kiedy to w wyniku wybuchu metanu śmierć poniosło 22 górników, a 11 zostało rannych.
Kopalnia "Janów" / "Wieczorek" w okresie powojennym.
Dzięki postawie górników, którzy w czasie wycofywania Niemców i wkroczenia Armii Czerwonej zabezpieczyli kopalnie, utrzymując w ruchu najważniejsze urządzenia i elektrownię, już 6 lutego 1945 roku wznowiono wydobycie węgla kamiennego w zakładzie. W tym samym roku kopalnia została znacjonalizowana i przejęta przez Skarb Państwa. Zakład stał się 31 stycznia 1945 roku częścią Centralnego Zjednoczenia Przemysłu Węglowego, a 3 marca tego samego roku włączono go do Katowickiego Zjednoczenia Przemysłu Węglowego. Zmieniono wówczas nazwę zakładu na "Janów", natomiast 1 października 1946 nadano kopalni imię Józefa Wieczorka – działacza ruchu robotniczego, który pracował na kopalni w latach 1915–1923.
Celem rozwiązania problemów braków rąk do pracy, Rząd Tymczasowy Rzeczypospolitej Polskiej 1 kwietnia 1945 roku podjął decyzję o możliwości wykorzystaniu jeńców wojennych i więźniów w przemyśle górniczym. W kopalni pracowali jeńcy niemieccy, volksdeutsche, a także żołnierze podziemia antykomunistycznego. Mieszkali oni na terenie obozu w pobliżu szybu "Zbyszko" – z tego samego korzystali niemieccy okupanci, osadzając jeńców radzieckich w czasie II wojny światowej. W obozie panowały złe warunki sanitarne, a więźniowie pracowali często ponad 16 godzin na dobę. Obóz został rozwiązany 22 grudnia 1949 roku.
W latach powojennych prowadzono dalsze prace modernizacyjne. W 1949 roku z powodu wyczerpania zasobów piasku w kopalni w Dąbrówce Małej (została ona zamknięta w 1954 roku), połączono szyb "Wschodni" normalnotorową linią kolejową z piaskownią w Szczakowej. W 1952 roku rozpoczęto prace nad budową nowego szybu – "Giszowiec", a w latach 1953–1954 pogłębiono szyb "Wilson I" do poziomu 550 metrów. W 1955 roku wydobyto 2 mln ton węgla, a zatrudnionych w kopalni było 6,2 tys. pracowników. Kopalnia Wieczorek oddała w 1956 roku część swoich pól górniczych wybudowanej w latach 1959–1964 Kopalni Węgla Kamiennego "Staszic". W 1961 roku pogłębiono szyb "Wilson II", przy którym wybudowano również zakład przeróbczy. W 1964 roku ukończono prace nad nowym szybem – "Roździeński", o głębokości 580 metrów. Powstało wówczas nadszybie, dwa budynki z maszynami wyciągowymi, a także taśmociąg transportowy do sortowni "Pułaski".
W 1975 roku zlikwidowano szyb "Królewicz", a rok później "Ligoń". 1 stycznia 1976 roku do kopalni włączono Zautomatyzowaną Doświadczalną Kopalnię "Jan", którą zlikwidowano w 1993 roku. 31 grudnia 1977 roku odbył się ostatni kurs kolejki Balkan. W latach 80. XX wieku planowano wydobycie na głębokości 730 metrów z szybu "Roździeński", lecz z powodu kryzysu gospodarczego planów nie zrealizowano. W 1988 roku wydobycie wynosiło 3,4 mln ton węgla przy zatrudnieniu 6,6 tys. górników. W 1986 roku zamknięto szyb Wilson I.
Po 1989 roku zapoczątkowano przemiany ustrojowo-gospodarcze w Polsce, które objęły również branże wydobywczą. W marcu 1993 roku kopalnia "Wieczorek" została przekształcona w jednoosobową spółkę Skarbu Państwa, a parę miesięcy później, w lipcu 1993 roku weszła w skład powołanego wówczas Katowickiego Holdingu Węglowego. W 1998 roku w zabytkowych budynkach dawnego szybu "Wilson" otwarto galerię sztuki. W międzyczasie z kopalni wyodrębniono elektrociepłownię Jerzy, sprzedano ośrodki wypoczynkowe, a w 1996 roku część zasobów mieszkaniowych przejęła spółdzielnia mieszkaniowa. Zlikwidowano także straż pożarną, cegielnię, a także Domy Górnika 2 i 3. W 2000 roku wydobycie wyniosło 1,9 mln ton. 28 listopada 2006 kopalnia "Wieczorek" zdobyła III nagrodę w XIII edycji konkursu "Pracodawca – organizator pracy bezpiecznej". Rok później, w 2007 roku zdobyła ona II miejsce w konkursie "Bezpieczna Kopalnia".
W 2014 roku w szybie "Wschodnim" kopalni przeprowadzono próbę podziemnego zagazowania węgla kamiennego. 31 marca 2017 roku z kopalni "Wieczorek" wydzielono obszar "Wieczorek 1", który obejmował obszar o powierzchni 6,5 ha. Obejmował on szyby: "Poniatowski" i "Wschodni", a także 7,5 km podziemnych wyrobisk. Obszar ten przekazano Spółce Restrukturyzacji Kopalń. Dzień później – 1 kwietnia 2017 roku pozostała część zakładu została przejęta przez Polską Grupę Górniczą, natomiast 31 marca 2018 roku została ona przekazana do Spółki Restrukturyzacji Kopalń i tym samym po 192 latach kopalnia zakończyła wydobycie. Pozostałe złoża zostały przekazane do eksploatacji sąsiedniemu zakładowi – kopalni "Murcki-Staszic". SRK przejęła wówczas od PGG ponad 46 km wyrobisk, trzy szyby: "Giszowiec", "Pułaski" i "Roździeński", a także pozostałą infrastrukturę i zabudowę. W tym czasie pracowało około 1500 pracowników, którzy zostali zatrudnieni w innych zakładach bądź przeszli do SRK.
W sierpniu 2018 roku miasto Katowice przejęło ze Spółki Restrukturyzacji Kopalń szyb Poniatowski wraz z terenem o powierzchni około pół hektara w ramach darowizny. W dniach 6–8 marca 2019 roku wyburzono dawny taśmociąg biegnący między szybem "Roździeński" a sortownią przy szybie "Pułaski", natomiast 2 sierpnia 2019 roku Spółka Restrukturyzacji Kopalń dokonała przewrócenia wieży szybowej szybu Wschodniego.
Wydobycie.
Pierwsze udokumentowane dane dotyczące poziomu wydobycia z pól górniczych wchodzących w skład obecnej kopalni "Wieczorek" pochodzą z 1834 roku. Wówczas wydobyto łącznie 2672 tony węgla kamiennego. Wówczas wydobywano węgiel przy użyciu klinów i młotów, a węgiel wydobywano w płytkich szybach o głębokości od 8 do 32 metrów. Pierwsze głębinowe szyby, sięgające do 350 metrów, powstawały od 1848 roku. Przy szybach "Richthofen", "Kaiser Wilhelm", "Morgenroth", "Hulda" w latach 1874–1883 powstały pierwsze sortownie.
W pierwszym roku działalności skonsolidowanej kopalni "Giesche" (1883 rok) wydobycie wynosiło 755 tys. ton węgla kamiennego. Początkowo, w skonsolidowanym zakładzie wydobycie prowadzono głównie szybami kopalni "Morgenroth" ("Minna", "Albert", "Hulda" i "Richthofen") oraz "Wildensteinssegen" (szyby "Prittwitz" i "Grundmann"). W 1889 roku wydobycie w kopalni przekroczyło 1 mln ton, a w 1890 roku zaczęto głębić szyby "Hulda" ("Wilson II") do głębokości 335 metrów, "Kaiser Wilhelm" ("Ligoń") do poziomu 450 metrów i "Arwerd" ("Zbyszko") do poziomu 275 metrów. Do końca XIX wieku wydobycie w kopalni odbywało się śląskim systemem filarowym z zawałem, a w 1907 roku zaczęto stosować podsadzkę płynną. Piasek dostarczano szybem "Waldschacht" o głębokości 250 metrów, skąd siecią rurociągów podsadkowych o długości wynoszącą 24 km (w 1924 roku) dostarczano piasek. W wyrobiskach tych wprowadzano głównie piasek z własnych piaskowni. W 1935 roku wydobycie z podsadzką płynną stanowiło blisko połowę wydobycia z grubych pokładów węgla kamiennego. W 1896 roku zainstalowano w zakładzie oświetlenie elektryczne. W 1903 roku w transporcie podziemnym wdrożono silniki elektryczne, a wraz z tym lokomotywy elektryczne. W latach 1908–1910 wymieniono drewniane wózki do przewozu urobku na żelazne.
W 1910 roku kopalnia dzieliła się na trzy pola eksploatacyjne:
W 1913 roku używane dotychczas wiertarki udarowe do wiercenia otworów strzelniczych zastąpiono elektrycznymi, co znacznie przyspieszyło proces ich wiercenia. W tym samym roku zaczęto pozyskiwać węgiel za pomocą długich zabierek, co umożliwiło znaczną mechanizację procesu wydobycia i transportu węgla kamiennego. Zaczęto używać do tego rynien wstrząsowych, które dostarczały urobek bezpośrednio z przodków do wózków. W 1913 roku wydobycie w kopalni wynosiło 2 566 655 ton, natomiast w 1938 było na poziomie 1 994 482 ton. W czasie II wojny światowej wydobycie wzrosło do poziomu 2 mln ton. Wówczas zaczęto stosować przenośniki taśmowe. Ostatniego konia z kopalni wyprowadzono w 1952 roku.
Wydobycie wznowiono 6 lutego 1945 roku. W ciągu doby produkcja wynosiła wówczas około 900 ton węgla kamiennego na dobę. W latach powojennych zwiększono mechanizację w zakładzie. Zastosowano zmechanizowane obudowy ścianowe, kombajny górnicze, urządzenia skipowe, a także wprowadzono nowe rozwiązania w zakładzie przeróbki mechanicznej węgla. W 1970 roku w kopalni wydobyto 2 478 005 ton węgla kamiennego, a w 1979 roku poziom wydobycia wynosił 3 822 850 ton. W 1986 roku w kopalni działało osiem szybów: "Wilson I", "Pułaski", "Poniatowski", "Wschodni", "Giszowiec", "Roździeński", "Jan I" i "Jan II". Wydobycie węgla prowadzono wówczas na poziomach: 136, 290, 400, 500 i 580 metrów. W 1989 roku wydobycie w kopalni wynosiło 2,7 mln ton węgla kamiennego.
W 1996 roku obszar górniczy kopalni wynosił 16,2 km², a zasoby węgla kamiennego szacowano wówczas na 145,7 mln ton. Stosowano wówczas kombajny ścianowe, chodnikowe oraz zmechanizowane obudowy ścianowe. Węgiel wydobywano przy zastosowaniu podsadzki hydraulicznej oraz na zawał. W 2000 roku wydobyto 1,9 mln ton węgla kamiennego, a w 2010 roku 1,7 mln ton. Wówczas wydobycie prowadzono w szybach wydobywczych "Roździeński" i "Pułaski", wentylacyjno-podsadzkowych "Poniatowski" i "Wschodni", a także w szybie materiałowym "Giszowiec". W kopalni prowadzono wydobycie do 31 marca 2018 roku, wraz z przekazaniem infrastruktury zakładu do Spółki Restrukturyzacji Kopalń. Rozpoczęta wówczas likwidacja kopalni spowodowana jest wyczerpywaniem złóż węgla kamiennego – przez ostatnie kilka lat wydobywano złoża z sąsiednich pól kopalni "Staszic".
Działalność okołozakładowa.
Prócz wydobywania węgla kamiennego, przy kopalni "Giesche", a później "Wieczorek" rozwijano powiązane z nią bądź przy jej wsparciu inne działalności zarówno gospodarcze, jak i mieszkaniowe, kulturalne, edukacyjne czy też sportowo-rekreacyjne. Przy kopalni znajdowała się Elektrownia Św. Jerzego, powstała w 1908 roku w związku z coraz większym zapotrzebowaniem kopalni na energię elektryczną (obecnie elektrociepłownia – oddział spółki Dalkia). Do kopalni należały również dwie cegielnie, warsztaty elektryczne i stolarskie, szwalnia, stolarnia oraz warsztat samochodowy. Przy szybie "Królewicz", który znajdował się przy ul. 11 Listopada 25 w Roździeniu, znajdowała się lokomotywownia oraz warsztaty. Znaczna część zakładów została w latach 1991–1993 wydzielona jako samodzielne podmioty gospodarcze.
Kopalnia posiadała swoją kolej zakładową. Spółka Geog von Giesches Erben miała od 1909 roku koncesję na prowadzenie prywatnego ruchu kolejowego pomiędzy szybem "Carmer" ("Pułaski") a hutą "Wilhelmina" w Szopienicach. W 1914 roku kopalnia uzyskała koncesję na ruch osobowy pomiędzy Giszowcem a szybem "Carmer", a od 1920 roku funkcjonowała wąskotorowa linia kolejowa, która przewoziła pracowników pomiędzy Giszowcem a hutą "Wilhelmina". Potocznie kolejka ta była nazywana Balkanem. W 1921 roku linię tą przedłużono z cegielni w Giszowcu do szybu "Wschodniego", a pod koniec lat 60. XX wieku do stacji kolejowej w Szopienicach. Ostatni pociąg na odcinku Giszowiec – szyb "Wojciech" (przy obecnej ul. Szopienickiej 66) odjechał 31 grudnia 1977 roku.
Mieszkalnictwo.
Kopalnia "Giesche" dla swoich pracowników wybudowała nowe budynki mieszkalne, a także kupowała domy i działki od osób prywatnych. Na przełomie XIX i XX wieku kopalnia miała liczne nieruchomości w Janowie, Roździeniu, Szopienicach i Zawodziu. Z uwagi na decyzję o budowie dwóch nowych szybów: "Carmer" i "Nickisch" dyrektor spółki Georg von Giesches Erben – Anton Uthemann, zdecydował o budowie nowych osiedli mieszkaniowych w pobliżu nowych szybów. Nowe osiedla miały spełniać warunki zawarte w ustawie osiedleńczej z 1904 roku. Do zaprojektowania osiedla zatrudnił architektów: Georga i Emila Zillmannów. W lipcu 1907 roku rozpoczęto budowę osiedla Giszowiec, które ukończono do 1910 roku w stylu górnośląskiej wsi. Wraz z domami mieszkalnymi powstały budynki użyteczności publicznej.
Liczba powstałych w Giszowcu mieszkań była niewystarczająca i w związku z tym spółka Georg von Giesches Erben zwróciła się do władz o zgodę na budowę drugiego osiedla, w sąsiedztwie szybów "Carmer" i "Nickisch". W 1909 roku rozpoczęto prace budowlane nad osiedlem mieszkaniowym, nazwanym od szybu "Nickisch" osiedlem "Nickischschacht" (obecnie Nikiszowiec), którzy podobnie jak Giszowiec również zaprojektowali Zillmannowie. Do 1919 roku wybudowano dziewięć bloków mieszkalnych. Osiedle to było wówczas wyposażone w placówki handlowo-usługowe i infrastrukturę techniczną, w tym oczyszczalnię ścieków, szkołę czy magiel. Do 1927 roku powstał w osiedlu przy obecnym placu Wyzwolenia kościół św. Anny. Budowę obydwu osiedli przez długi czas rozwiązało problem mieszkaniowy dla pracowników kopalni.
W latach międzywojennych po wschodniej stronie Giszowca na rezerwowym pasie zieleni w rejonie obecnej ulicy Kosmicznej powstał kompleks dziesięciu domów wielorodzinnych (tzw. "Neubau"). Powstała wówczas tańsza zabudowa szeregowa z 220-ma mieszkaniami. Dla przybyłych rodzin amerykańskich ze stanu Montana w związku z przejęciem kopalni "Giesche" przez Silesian-American Corporation, przy wieży wodnej w Giszowcu wybudowano kompleks sześciu willi typu angielskiego – tzw. "kolonię amerykańską".
W 1945 roku ówczesna kopalnia "Janów" posiadała łącznie 743 budynki mieszkalne z 3,7 tys. mieszkań. W latach powojennych nastąpił dalszy wzrost ilości substancji mieszkaniowej. Mieszkania na potrzeby kopalni budował Zakład Budowy Osiedli Robotniczych, który dla potrzeb kopalni "Wieczorek" do 1951 roku wybudował 31 budynków przy ulicy Kosmicznej, Sputników i obecnej ulicy Pod Kasztanami oraz 79 budynków przy obecnej ulicy Zamkowej i ulicy Leśnego Potoku. Górnicy korzystali też z hoteli robotniczych, które mogły pomieścić 970 osób. Na przełomie lat 40. i 50. XX wieku pomiędzy Giszowcem a Nikiszowcem kopalnia "Wieczorek" postawiła nowe osiedle dla swoich pracowników, nazwane imieniem Flawiana Wysockiego – była to kolonia Wysockiego. Od 1956 roku budynki mieszkalne budowały spółdzielnie mieszkaniowe oraz sama kopalnia. Do 1984 roku powstało 40 budynków z 1890 mieszkaniami, z czego część na wyburzonym częściowo Giszowcu. Ponadto górnicy otrzymali mieszkania spółdzielcze w Tychach, Będzinie i Sosnowcu. Kopalnia budowała również domy jednorodzinne. w tym na osiedlu Zgrzebnioka w Katowicach.
Kultura, sport i rekreacja.
Działalność kulturalna przy wsparciu kopalni intensywnie rozwijała się po 1945 roku. Rok później z inicjatywy Ottona Klimczoka powołano oficjalnie zrzeszenie malarzy nieprofesjonalnych, znany obecnie jako Grupa Janowska, do której należało wielu cenionych artystów, którzy byli jednocześnie pracownikami kopalni "Wieczorek". Otton Klimczok doprowadził również do powstania w 1945 roku Świetlicy Związku Zawodowego Górników Kopalni Wieczorek, którego siedziba mieściła się w Nikiszowcu przy ul. Bernarda Krawczyka 1. Miała tam siedzibę Grupa Janowska, a ponadto działało tam kilka innych sekcji o różnorodnej tematyce. W 1952 roku świetlicę przeniesiono na plac Wyzwolenia, a w 1962 roku otrzymała pomieszczenia po dawnym ośrodku zdrowia przy obecnej ulicy Zamkowej. W Giszowcu znajdował się także Dom Kultury, który mieścił się w budynku dawnej karczmy przy placu Pod Lipami 1 (obecnie siedziba Miejskiego Domu Kultury "Szopienice-Giszowiec"). Grupa Janowska w 2000 roku przeniosła swoją siedzibę do oddziału MDK w Burowcu przy ulicy gen. J. Hallera 28. Przy kopalni, w budynku dawnej łaźni działał Zakładowy Dom Kultury. Funkcjonowała także biblioteka, a także kopalnia miała własną gazetę zakładową – w latach 1992–2016 roku wydawano Echo Wieczorka.
Kopalnia w 1923 roku objęła patronatem Towarzystwo Pływackie, które korzystało ze stawu Małgorzata. W 1927 roku Towarzystwo zorganizowało pływackie Mistrzostwa Polski. Ponadto przy współudziale kopalni rozwijano inne dyscypliny sportowe. W 1950 roku powstał Klub Sportowy Górnik, przekształcony w 1968 roku na Górniczy Klub Sportowy Naprzód Janów. Był to klub wielosekcyjny z dominującą sekcją hokeja na lodzie. W 1964 roku z okazji Barbórki oddano do użytku lodowisko Jantor. Po 1989 roku kopalnia "Wieczorek" ograniczyła wydatki na sport. Sam zaś klub Naprzód Janów w 1990 roku został zlikwidowany, ale został on reaktywowany po dwudziestu latach.
Z inicjatywy kierownictwa kopalni "Wieczorek" w latach 50. XX wieku powstał kompleks parkowo-wodny Bolina. Na terenie kompleksu oprócz parku znajdowało się także: pole namiotowe, basen, przystań kajakowa, bar, plac zabaw oraz muszla koncertowa do występów muzycznych. Do końca czerwca 2007 kompleks ten zmodernizowano. 29 lutego 2012 roku Rada Miasta Katowice przyjęła uchwałę o nadaniu nazwy kompleksu – Park Bolina.
W 1964 roku kopalnia "Wieczorek" w Międzybrodziu Żywieckim oddała do użytku swój pierwszy ośrodek wypoczynkowy. W 1964 roku Zakładowy Dom Wczasowy uruchomiono w Paczkowie. W następnych latach ośrodki wypoczynkowe kopalni wybudowano w Jaworzu, Tresnej i Bukowinie Tatrzańskiej. Kopalnia organizowała również kolonie dla dzieci w wielu miejscowościach. Domy wczasowe należące do kopalni sprzedano w latach 90. XX wieku.

</doc>
<doc id="551241" url="https://pl.wikipedia.org/wiki?curid=551241" title="Luigi Riva">
Luigi Riva

Luigi Riva, często Gigi Riva (ur. 7 listopada 1944 w Leggiuno) - włoski piłkarz, najlepszy strzelec w historii reprezentacji Włoch w piłce nożnej. Strzelił 35 bramek, grał 2 razy w Mistrzostwach Świata 1970 i 1974. Obecnie jest menadżerem w reprezentacji, bierze czynny udział w pracy sztabu szkoleniowego. Był mistrzem Europy w 1968 roku i wicemistrzem świata dwa lata później.

</doc>
<doc id="551242" url="https://pl.wikipedia.org/wiki?curid=551242" title="Matthias Kessler">
Matthias Kessler

Matthias Kessler (ur. 16 maja 1979 w Norymberdze) – niemiecki kolarz.
W gronie zawodowców zadebiutował w trakcie sezonu 2000, po zdobyciu w roku 1999 tytułu mistrza Niemiec w kategorii do 23 lat i brązowego medalu w kolarskich mistrzostwach świata w kategorii do 23 lat. W swojej dotychczasowej karierze zwyciężył dwa razy w GP Miguel Induráin i jeden raz w LuK Challenge. Trzykrotnie wystąpił w Tour de France, czterokrotnie w Giro d'Italia i dwukrotnie we Vuelta a España.
4 lipca 2006 wygrał po samotnej ucieczce na ostatnich kilometrach 3. etap Tour de France 2006. Wcześniejszego dnia, podczas 2. etapu, został doścignięty przez peleton na 50 metrów przed metą. W 2004 roku musiał zrezygnować z występu w Tour de France z powodu kontuzji, której nabawił się podczas upadku na trasie 10. etapu.
W lipcu 2007 roku został zawieszony na dwa lata po tym, jak w wyniku badania krwi wyszło na jaw, że w 24 kwietnia 2007 roku wykryto u niego zawyżony poziom testosteronu.
Kessler zamierzał wrócić do kolarstwa w 2010 roku, jednak 13 stycznia 2010 roku uległ wypadkowi po tym, jak pod koła roweru wbiegł mu kot, powodując upadek. Kessler jechał bez kasku na głowie. W wyniku wypadku doznał urazu głowy, a jego stan był krytyczny.

</doc>
<doc id="551244" url="https://pl.wikipedia.org/wiki?curid=551244" title="Jaboatao dos Guararapes">
Jaboatao dos Guararapes



</doc>
<doc id="551245" url="https://pl.wikipedia.org/wiki?curid=551245" title="Krzyżopierś trójstępkowa">
Krzyżopierś trójstępkowa

Krzyżopierś trójstępkowa, ("Staurotypus triporcatus") – gatunek żółwia skrytoszyjnyego z podrodziny Staurotypinae w rodzinie mułowcowatych (Kinosternidae).
Zasięg występowania.
Krzyżopierś trójstępkowa występuje w Meksyku (Campeche, Chiapas, Oaxaca, Quintana Roo, Tabasco, Tamaulipas i Veracruz), Belize, Gwatemali i Hondurasie. 

</doc>
<doc id="551246" url="https://pl.wikipedia.org/wiki?curid=551246" title="Jaboatão">
Jaboatão



</doc>
<doc id="551247" url="https://pl.wikipedia.org/wiki?curid=551247" title="Jaboatao">
Jaboatao



</doc>
<doc id="551249" url="https://pl.wikipedia.org/wiki?curid=551249" title="Jezioro Titicaca">
Jezioro Titicaca



</doc>
<doc id="551250" url="https://pl.wikipedia.org/wiki?curid=551250" title="Jezioro Argentino">
Jezioro Argentino



</doc>
<doc id="551251" url="https://pl.wikipedia.org/wiki?curid=551251" title="Jezioro Buenos Aires">
Jezioro Buenos Aires



</doc>
<doc id="551252" url="https://pl.wikipedia.org/wiki?curid=551252" title="Mark Bresciano">
Mark Bresciano

Marco „Mark” Bresciano (ur. 11 lutego 1980 w Melbourne) – piłkarz australijski grający na pozycji pomocnika. Pomimo że Bresciano urodził się w Australii i reprezentuje ten kraj, to w jego żyłach płynie zagraniczna krew. Ojciec jest Włochem, a matka Chorwatką. Imię odziedziczył po dziadku Marco, natomiast w Australii mówią na niego po prostu Mark.
Kariera klubowa.
Bresciano karierę zaczynał Bulleen Lions, a następnie był piłkarzem Carlton SC, w którym to występował w najwyższej lidze Australii. W 1999 roku trafił do Włoch do zespołu Empoli FC, grającego wówczas w Serie B. Wszystkie sezony spędzone w Empoli FC to gra na drugim froncie, ale w sezonie 2001/2002 wydatnie pomógł zespołowi w awansie do Serie A, będąc jego najlepszym zawodnikiem w sezonie. I zaraz w lecie 2002 został sprzedany za 20 mln euro do Parmy. W Parmie spotkał swojego przyjaciela, Vincenzo Grellę, z którym grał zarówno w Carlton SC, jak i Empoli. Mark był jednym z najbardziej bramkostrzelnych pomocników w lidze – w sezonie 2003/2004 zdobył wśród graczy na tej pozycji najwięcej bramek 8-krotnie trafiając do siatki. Z Parmą przez kolejne sezony występował także w Pucharze UEFA. Latem 2006 roku Bresciano podpisał kontrakt z inną drużyną Serie A, US Palermo, gdzie od razu wywalczył sobie miejsce w podstawowej jedenastce. Latem 2010 roku podpisał kontrakt z rzymskim S.S. Lazio. W 2011 roku został zawodnikiem Al-Nasr Dubaj. Następnie grał w Al-Gharafie, gdzie w 2015 roku zakończył karierę.
Kariera reprezentacyjna.
W reprezentacji Australii Bresciano zadebiutował 1 czerwca 2001 roku w wygranym 1:0 meczu z reprezentacją Francji. Brał także udział w Igrzyskach Olimpijskich w 2000. Pomógł reprezentacji Australii w awansie do finałów Mistrzostw Świata w Niemczech. Zagrał w obu barażowych meczach z reprezentacją Urugwaju i to właśnie on zdobył jedyną bramkę dla "Socceroos" w barażach. Został powołany do 23-osobowej kadry na same finały MŚ. Jest obecnie jednym z podstawowych pomocników w kadrze i w meczach na Mundialu zagrał we wszystkich 4 meczach Pomógł reprezentacji Australii w historycznym awansie do 1/8 finału Mistrzostw Świata. W meczu 1/8 przegranym 0:1 z Włochami zagrał 90 minut.

</doc>
<doc id="551258" url="https://pl.wikipedia.org/wiki?curid=551258" title="Bunt Żeligowskiego">
Bunt Żeligowskiego

Bunt Żeligowskiego, „żeligiada” (lit. "Želigovskio maištas") – operacja wojskowa, przeprowadzona w październiku 1920, podczas której generał Lucjan Żeligowski, upozorowawszy niesubordynację wobec Naczelnego Wodza Józefa Piłsudskiego, zajął Wilno i jego okolice, proklamując powstanie Litwy Środkowej, która następnie została przyłączona do Polski. W istocie akcja ta została przeprowadzona na polecenie Piłsudskiego.
Geneza.
Pod koniec wojny polsko-bolszewickiej 1920 roku, gdy wojska polskie przechodziły do kontrofensywy znad Niemna, do Polski powracały ziemie utracone uprzednio na rzecz Armii Czerwonej. Stało się sprawą jasną, że możliwe jest to również w przypadku ziem zajętych w lipcu 1920 roku przez wojska litewskie, które złamały zasadę neutralności i we współdziałaniu z Rosjanami przekroczyły Linię Focha, atakując wojska polskie i zajmując Troki (Nowe Troki) i stację Landwarowo. Pomogło to odciąć północnej armii polskiej linię odwrotu ku Oranom i Grodnu. W związku z faktycznym sojuszem litewsko-bolszewickim w dniu 6 sierpnia 1920 roku, rząd litewski i sowieckie władze wojskowe podpisały konwencję w sprawie przekazania Litwinom rejonu Święcian i zamieszkanego w większości przez Polaków Wilna. Było to nagrodą za wsparcie bolszewików w walce z północną grupą wojsk polskich. Na mocy wspomnianej konwencji, wojska litewskie wkroczyły do Wilna w dniu 26 sierpnia, czyli już po zwycięstwie wojsk polskich nad Wisłą.
W Polsce narastały głosy żądające przyłączenia Wileńszczyzny do Polski. Przedstawiciele niemal wszystkich partii politycznych byli w tej kwestii zgodni. Jak pisał krakowski „Czas”:
Szczególnie jasno wyraził to w późniejszym czasie sprzyjający Piłsudskiemu „Kurier Poranny”:
Rozbieżności pojawiały się dopiero w planowaniu późniejszego kształtu tego terytorium, a także sposobu, w jakim miałby on zostać przyłączony do Rzeczypospolitej. Prawica postulowała metodę inkorporacji zarówno Wileńszczyzny, jak i Grodzieńszczyzny. Dla prasy endeckiej wszelkie wytwory federalizmu cechowały się "nie tylko głupotą polityczną, ale i zaprzaństwem narodowym". Natomiast lewicowcy byli za koncepcją federacyjną. „Robotnik” stwierdzał m.in.:
Jednak wszelkie działania dążące do wyzwolenia i opanowania Wilna oficjalną drogą wojskową, w ramach kontrofensywy antybolszewickiej były niemożliwe ze względu na międzynarodowe zobowiązania rządu polskiego. Chodzi tutaj m.in. o układ w Spa, a także naciski ministerstwa spraw zagranicznych Wielkiej Brytanii, przewidującego możliwość ataku polskiego. W tym momencie marszałek Józef Piłsudski zaczął rozpatrywać konieczność przeprowadzenia „nieoficjalnej” akcji wojskowej.
Rozkaz Naczelnego Dowództwa z dnia 29 sierpnia nakazał przygotowanie do przegrupowania w kierunku północno-wschodnim 41 Suwalskiego Pułku Piechoty i 4 Brygady Kawalerii z zadaniem usunięcia wojsk litewskich z rejonu Suwalszczyzny.
W rozkazie tym zawarta była też wskazówka o podziale wojsk na jednostki „regularne” i „nieregularne”.
Do nieregularnych zaliczono:
Podano też informację, że powyższy podział "uwarunkowany jest trudnościami natury politycznej, związanej z dalszą akcją poza tzw. „granicą państwową”".
Większość historyków twierdzi, że Piłsudski już w połowie września 1920 roku rozważał upozorowanie „buntu” oddziałów nieregularnych, które miałyby zająć Wilno. Działać one miały jakoby wbrew rozkazom i bez wiedzy dowództwa polskiego.
Dowództwo nad całą akcją marszałek postanowił powierzyć jednemu ze swoich zaufanych współpracowników, generałowi Lucjanowi Żeligowskiemu.
Sylwetka Żeligowskiego.
Lucjan Żeligowski urodził się w 1865 roku w Oszmianie (niedaleko Wilna), był w przeszłości oficerem armii rosyjskiej, uczestnikiem wojny rosyjsko-japońskiej 1904–1905, członkiem Związku Walki Czynnej, a w czasie I wojny światowej dowódcą pułku. W latach 1917–1918 organizował Wojsko Polskie w Rosji, gdzie dowodził pułkiem, następnie brygadą w I Korpusie Polskim, a później 4 Dywizją Strzelców Polskich (tzw. Dywizją Żeligowskiego), stacjonującą na Kubaniu. Na jej czele powrócił w 1919 roku przez Odessę i Besarabię do kraju. W wojnie polsko-bolszewickiej dowodził grupą operacyjną w rejonie Mińska Mazowieckiego.
Pierwsze plany.
Piłsudski miał zaufanie do Żeligowskiego, ponieważ pochodził on, podobnie jak sam marszałek, właśnie z Wilna.
20 września Naczelne Dowództwo Wojska Polskiego wezwało Żeligowskiego do Kwatery Głównej stacjonującej w Białymstoku. Żeligowski zameldował się wraz ze swoim adiutantem por. Stanisławem Łepkowskim dopiero 30 września. 1 października udał się do pociągu naczelnego wodza Józefa Piłsudskiego. W czasie rozmowy pomiędzy dwoma wojskowymi Marszałek otwarcie zasygnalizował, że w interesie Polski leży wywołanie w Wilnie powstania miejscowej ludności, które uświadomiłoby zachodniej dyplomacji, iż miasto to zamieszkane jest przez Polaków, którzy nie mogą i nie chcą znaleźć się pod władzą litewską czy też rosyjską.
Piłsudski przedstawił również generałowi konieczność powołania osoby, która wzięłaby na siebie całą odpowiedzialność za takie działania. Tej postaci marszałek upatrywał w osobie samego Żeligowskiego, któremu zaproponował dowództwo nad planowaną akcją. Generał nie odpowiedział od razu. Jako zdecydowany zwolennik Piłsudskiego, nie widział żadnych przeciwwskazań co do wykonania nieoficjalnego rozkazu Marszałka. Jednak wątpliwości jego budziły możliwości wykonania dosyć skomplikowanego zadania tak niewielką liczbą żołnierzy, jaką zaoferował mu – nie chcąc sprowadzać podejrzeń ze strony zagranicy – Józef Piłsudski (1,5 tys. ochotników). Żeligowski postulował przydzielenie mu dużo większych sił. Kolejne rozmowy odbyły się 1 i 2 października. W wyniku tych spotkań ukształtował się ostatecznie plan przeprowadzenia akcji.
Pod wpływem nalegań Żeligowskiego, siły bezpośrednio mu podległe zwiększono. Teraz miały liczyć one około 14 tys. żołnierzy pochodzących z 1 Dywizji Litewsko-Białoruskiej i ochotników dowodzonych przez majora Mariana Kościałkowskiego.
Wraz z działaniami militarnymi, rozpoczęto również akcje dyplomatyczne i polityczne. W czasie narady w Grodnie, w której wzięli udział przedstawiciele Polaków w Wilnie, ustalono, że przyłączenie Litwy do Polski odbędzie się na zasadach sugerowanej przez Piłsudskiego koncepcji federacyjnej. Ustalono również kwestię powołania władz cywilnych po opanowaniu miasta przez wojska Żeligowskiego.
Kiedy przygotowania do akcji wileńskiej ruszyły już w pełnym zakresie, w Suwałkach doszło do podpisania układu polsko-litewskiego, wyznaczającego linię demarkacyjną pomiędzy siłami zbrojnymi obu krajów, a także wprowadzającego rozejm na tej części frontu. Rokowania w Suwałkach zakończyły się 8 października o 2 w nocy. Polska nie przywiązywała dużej wagi do tego układu, który z jej punktu widzenia nie decydował o statusie Wilna. Jednak dla Litwinów dokument ten był niezwykle ważny, a powołując się na niego często wskazywali, że – zgodnie z ich interpretacją – przyznawał on Wilno Litwie.
Wieczorem 6 października doszło do pierwszego spotkania Żeligowskiego z wyższymi oficerami. Przedstawił on im dwa warianty opanowania Wilna. Pierwszy zakładał wymarsz tylko Wileńskiego Pułku Strzelców. Wiedząc o raczej skromnych siłach litewskich, Żeligowski planował (pod wpływem Piłsudskiego) wywołać najpierw powstanie w samym mieście, a następnie wesprzeć je siłami wspomnianego już pułku. Jednak taki plan nie dawał pewności osiągnięcia zamierzonych celów. Przeciwko niemu zaprotestowało wielu oficerów. Drugi wariant zakładał działanie całością sił i ten został zaakceptowany. Datę rozpoczęcia akcji wyznaczono na 8 października i jeszcze w tym samym dniu planowano zająć miasto.
Początek „buntu”.
Rankiem 7 października Żeligowski zarządził odprawę oficerów, na której oficjalnie podał wiadomość o „zbuntowaniu się” wobec dowództwa wojsk polskich i o rozpoczęciu samowolnego marszu na Wilno. Słowa te wywołały duże poruszenie wśród oficerów niższych szczebli, nie biorących udziału w naradzie dnia poprzedniego. Część oficerów odmówiła zerwania kontaktów z dowództwem i wykonania polecenia Żeligowskiego, a inni byli mocno zdeprymowani, wobec Żeligowski nakazał odesłać opornych oficerów na tyły, do Grodna. Inaczej natomiast sytuacja miała się wśród zwykłych żołnierzy, których nie wtajemniczono w istotę sprawy, mówiąc im po prostu, że mają za zadanie zdobycie Wilna. Nic nie wiedzieli o tym, że akcja ta ma oficjalnie znamiona buntu i niesubordynacji.
Tymczasem pewne rozterki zaczął odczuwać sam Żeligowski. Spowodowane to zostało tym, że wielu oficerów nie kryło swoich wątpliwości, a także tym, że alianci zauważyli już ruch dywizji w kierunku Wilna. Generał wspominał później, że to właśnie 7 października był najbliżej zwątpienia i rezygnacji z poprowadzenia wyprawy. Część oficerów wręcz żądała od niego przeprowadzenia zebrania, na którym miano by głosować nad zasadnością ataku na Wilno. Żeligowski odrzucił takie propozycje, ale poczuł, że jego autorytet nie jest wystarczająco duży, aby móc samodzielnie poprowadzić akcję. W związku z tym odwołał wydany uprzednio (o godz. 8 wieczorem) rozkaz o wymarszu następnego dnia rano. Skontaktował się z Piłsudskim, stwierdzając, że nie dysponuje odpowiednim posłuchem wśród podległych mu oficerów i musi być zastąpiony przez kogoś o odpowiednim autorytecie, kto będzie w stanie przeprowadzić tak delikatną misję. W odpowiedzi na depeszę Żeligowskiego Piłsudski postanowił wysłać dowódcę 3 Armii, gen. Władysława Sikorskiego.
Żeligowski zmienił jednak zdanie. Górę wzięła ambicja i strach przed kompromitacją. Postanowił nie czekać na przybycie Sikorskiego i ponowił odwołany uprzednio rozkaz o wymarszu.
Rankiem 8 października odczytano odezwę do żołnierzy (rozkaz nr 1 Naczelnego Dowództwa Wojsk Litwy Środkowej), w której Żeligowski zapowiadał wyzwolenie Wilna spod panowania litewskiego i powołanie Sejmu Ustawodawczego w mieście, który będzie decydować o dalszym losie tych ziem. Marsz oddziałów gen. Lucjana Żeligowskiego na Wilno rozpoczął się o 6:00 rano 8 października. Trasa do przebycia miała długość około 50 km, na drodze polskich sił początkowo nie było wojsk litewskich, które się wycofały.
Pomimo że Litwini wiedzieli o koncentracji sił polskich w okolicach Woronowa i Bieniakoń od 6 października, wystawiono do obrony niepełne trzy pułki piechoty, przy czym siły litewskie nie były przygotowane do obrony, wobec czego siły Żeligowskiego miały zdecydowaną przewagę. Dopiero na skraju Puszczy Rudnickiej i w okolicach Stasił doszło do pierwszych potyczek, a nad rzeką Mereczanką do większego starcia: podczas forsowania rzeki niedaleko Jaszun miała miejsce intensywna, dwugodzinna potyczka, w której cała kompania przeciwnika została wzięta do niewoli i jeszcze wczesnym popołudniem oddziały Żeligowskiego odniosły zwycięstwo i podjęły dalszy marsz. Wówczas sam dowódca miał niebezpieczną „przygodę” – jego samochód znalazł się nagle na linii ognia i generał musiał przesiąść się na konia.
Siły litewskie wciąż wycofywały się na północ, a straty polskie były niewielkie. Żeligowski jeszcze po południu chciał podejść pod samo miasto i zdobyć je jeszcze tego samego dnia z marszu, ale siły polskie po kłopotach z przejściem przez Puszczę Rudnicką zmuszone były zatrzymać się na nocleg na linii Kiejdzie–Porudomino–Popiszki, ok. 18–20 km od Wilna.
Należy zaznaczyć, że podczas marszu Żeligowski starał się nie okazywać Litwinom wrogości, wierząc wciąż w możliwość utworzenia federacji. Widać to było na przykładzie zwalniania wziętych do niewoli żołnierzy litewskich, których kazał odsyłać z powrotem do Wilna. Jak pisano w prasie:
 Żeligowski nie chciał natomiast rozmawiać z litewskimi parlamentariuszami.
Zajęcie Wilna.
Po południu 8 października w Wilnie władze litewskie zarządziły ewakuację miasta. Zdawano sobie sprawę, że przewaga Żeligowskiego była przygniatająca. Dwa bataliony piechoty z 9 pułku nie były w stanie stawić czoła nadciągającym siłom polskim.
Po rozpoczęciu przez Żeligowskiego ponownego marszu 9 października o 5 rano i zakończonych niepowodzeniem próbach obrony, podjęto w mieście zdecydowane kroki ewakuacyjne. Postanowiono także, zgodnie z zaleceniami rządu w Kownie, przekazać władzę w Wilnie przedstawicielom Ententy. Zrobił to pełnomocnik rządu litewskiego w mieście, Ignacy Jonynas, przekazując swoje uprawnienia na ręce szefa misji francuskiej, płk. Constantina Reboula. Posunięcie to miało charakter strategiczny, ponieważ miało w zamyśle uniemożliwić Polakom przejęcie rządów w Wilnie bez jawnego wystąpienia przeciwko Entencie. Nieco później, "gdy wojska jenerała Żeligowskiego zbliżały się do Wilna, poseł francuski Reboul przysłał gońca z żądaniem, aby jenerał Żeligowski wstrzymał swoje wkroczenie do Wilna ze względu na to, że on (Reboul), jako przedstawiciel Ententy, sprawuje obecnie w Wilnie władzę gubernatora i jemu oddały się do dyspozycyj oddziały wojska litewskiego (kowieńskiego). Jen. Żeligowski odpowiedział, że propozycyi tej przyjąć nie może i że p. Reboul właśnie, jako przedstawiciel Ententy, nie powinien był otrzymać zwierzchnictwa wojsk litewskich".
Żeligowski, nie wiedząc o ewakuacji Wilna, spodziewał się silnego oporu, zwłaszcza że miasto (ze względu na ścisłą zabudowę i dużą liczbę wzniesień) nadawało się do prowadzenia długich i skutecznych działań obronnych. Podczas trwających jeszcze potyczek na przedmieściach, prowadzonych głównie przez litewski 4 batalion i 9 pułk oraz grupę mjra Kościałkowskiego i Wileński Pułk Piechoty, uaktywnili się w mieście polscy powstańcy, na których działalność tak liczył Piłsudski. Zaatakowali oni m.in. 1 kompanię 9 pułku niedaleko mostu kolejowego, opanowali Górę Zamkową i okolice Zielonego Mostu. W krótkim czasie powstańcom udało się zająć dużą część miasta, jeszcze przed wkroczeniem tam wojsk polskich. Działalność partyzancka polskiej ludności Wilna nie była później eksponowana, np. w prasie można było znaleźć następujące informacje:
Wejście do miasta swoich oddziałów Żeligowski zaplanował w taki sposób, aby najpierw wkroczył do niego Pułk Wileński. Jednak oddziały nawzajem się prześcigały, nie mogąc się powstrzymać od dążenia do jak najszybszego znalezienia się w Wilnie. W związku z tym do miasta wkroczyły najpierw Miński Pułk Piechoty i szwadron strzelców konnych, nie czekający na wspomniany pułk. Ten ostatni przedefilował ulicami dopiero wieczorem. Jak wspominał później Żeligowski, wkraczające oddziały spotkały się z entuzjastycznym przyjęciem miejscowej ludności polskiej. Jej postawę tak oceniał socjalistyczny "Robotnik":
Jak już wspomniano, wyjeżdżające władze litewskie przekazały uprawnienia przedstawicielowi Ententy. W związku z tym nieunikniona była konfrontacja pomiędzy nim a Żeligowskim. Spotkanie pomiędzy generałem a wszystkimi przedstawicielami państw obcych przy rządzie litewskim odbyło się w gmachu Taryby (parlamentu litewskiego). Sztab Żeligowskiego był przeciwny uczestnictwu w spotkaniu, jednak generał zrobił to mimo wszystko. Zadano mu tam pytanie, jakim prawem zajął Wilno. Odpowiedział, że aby bronić praw ludności i dać jej możność powiedzenia czego chce. Przedstawiciele Ententy stwierdzili, że to oni są od tego w Wilnie, czemu Żeligowski zdecydowanie zaprzeczył. Rozmowa w gmachu Taryby do niczego nie doprowadziła i stała się wstępem do dalszych konfliktów i późniejszych rokowań.
Sposób, w jaki polski generał „pozbył się” litewskich urzędników, opisywał "Czas": 
Wieść o zajęciu Wilna rozniosła się lotem błyskawicy, stając się, obok negocjacji pokojowych z bolszewikami, najważniejszą wiadomością, goszczącą na pierwszych stronach najpoczytniejszych gazet. Już 10 października "Kurier Poranny" donosił: 
Ta sama gazeta opisuje również szereg demonstracji poparcia dla akcji zajęcia Wilna, m.in. pisząc: 
Typowe stanowisko wobec akcji Żeligowskiego prezentował też "Kurier Poranny", w którym 10 października, a więc świeżo po zajściach w Wilnie, nieznany autor pisał: 
Litwa Środkowa.
12 października gen. Lucjan Żeligowski wydał dekret dotyczący organizacji władzy na Litwie. Obwołał się w nim naczelnym dowódcą Litwy Środkowej, jako niezależnego państwa. Jednocześnie zapowiedział utworzenie Tymczasowej Komisji Rządzącej. Jej skład przedstawił 14 października „Robotnik”: 
Utworzenie Litwy Środkowej miało być tylko stadium przejściowym przed zamierzonym przyłączeniem jego ziem do Rzeczypospolitej, które zatwierdzić miał Sejm Litwy Środkowej. I tak rzeczywiście się stało.
Ostatnia ofensywa Litwy Środkowej.
Działania gen. Żeligowskiego spotkały się z gwałtownymi protestami Litwy, popartymi przez władze brytyjskie. Po niepowodzeniu ofensywy dyplomatycznej, Litwini podjęli decyzję o próbie odzyskania miasta siłą. Rozkaz operacyjny nr 4 litewskiej 3. Armii informował, że praktycznie całość wojsk litewskich była koncentrowana na zachód od Wilna. Władze polskie, pomimo pozornej neutralności, postawiły w stan gotowości 2 i 3 Armię WP.
W drugiej połowie października wojska Litwy Środkowej podjęły ofensywę do Szyrwint i Giedrojć. Gen. Żeligowski zaproponował Litwie rozmowy pokojowe, te zostały jednak odrzucone. Kolejna ofensywa polska zaczęła się w połowie listopada i miała ambitny cel zdobycia Kowna. 21 listopada dotarto nad Niewiażę w rejonie Kiejdan. Z powodu niedostatku sił oraz pozostawania w tyle za kawalerią piechoty, zawarto tego dnia rozejm, na który naciskała także Polska, będąca pod presją międzynarodową.
Negocjacje pokojowe pod nadzorem Ligi Narodów podjęto w Kownie 27 listopada i zakończono rozejmem dwa dni później.
Reakcje w Polsce.
Pozorowany „bunt” oddziałów generała Żeligowskiego był jednym z najbardziej spektakularnych posunięć marszałka Piłsudskiego. Sam Żeligowski do dzisiaj kojarzony jest głównie z tym wydarzeniem. Działania polskiego generała spotkało się z jeżeli nie z otwartym poparciem, to przynajmniej zrozumieniem prasy. Na przykład pozytywnie wypowiadała się na ten temat chadecka „Rzeczpospolita”:
Jednocześnie w wielu gazetach prawicowych pojawiły się informacje, jakoby gen. Żeligowski miał po opanowaniu Wilna wyruszyć na Kowno. Porównywano polskiego generała do postaci Gabriela d’Annunzio, włoskiego poety i polityka, który w 1919 r. na czele grupy ochotników zajął miasto i port Fiume (Rijeka), chcąc jego przyłączenia do Włoch, wbrew Radzie Najwyższej Ententy.
Snuto jednocześnie przypuszczenia co do celu, w jakim Żeligowski powołał do życia Litwę Środkową, a nie od razu przyłączył ziemie wileńskie do Polski: 
Gazety lewicowe, pomimo raczej przychylnego stanowiska wobec poczynań generała, snuły plany wykorzystania tego wydarzenia w celu realizacji doktryny federacyjnej. Szczególnie widoczne jest to w cytowanym już artykule "„Spór o Wilno”" Tadeusza Hołówki, pochodzącym z PPS-owskiego „Robotnika”: Hołówko posuwał się nawet dalej w swoich federacyjnych marzeniach: 
Nieco bardziej umiarkowany był konserwatywny „Czas”: Osądy tej gazety brały się z uważnego przyjrzenia się całej sprawie i ocenieniu jej z punktu widzenia wielu aspektów, nie tylko wewnętrznej polityki rządu polskiego, ale także reputacji Polski na scenie międzynarodowej: Publicyści "Czasu" zastanawiali się również nad tym, w jaki sposób na postępek Żeligowskiego powinien zareagować sam rząd. Nic nie wiedzieli o tym, że był to bunt upozorowany i dziejący się za wiedzą Piłsudskiego i Sikorskiego. Numer z 21 października: 
W dość podobnym tonie wypowiadają się publicyści zbliżonego programowo do endecji „Kuriera Warszawskiego”: 
Inkorporacja Litwy Środkowej.
20 lutego 1922 roku Sejm wileński przegłosował przyłączenie miasta do Polski i rola generała Lucjana Żeligowskiego w tym rejonie działań zakończyła się.
Po słynnym „buncie” Żeligowski nie zszedł ze sceny politycznej, a wręcz przeciwnie, awansował na generała broni, w 1925 roku został ministrem do spraw wojskowych. Umożliwił też przeprowadzenie Piłsudskiemu przewrotu majowego.
Dzisiaj kojarzony jest przede wszystkim z wydarzeniami z początku października 1920 roku.
Podczas operacji pozorowanego „buntu” i zajęcia Wilna, Żeligowski nie ustrzegł się kilku błędów, jednak ostateczny cel został osiągnięty i Wilno znalazło się w rękach polskich.
Upamiętnienie.
Walki o Wilno zostały upamiętnione na Grobie Nieznanego Żołnierza w Warszawie, napisem na jednej z tablic w okresie II RP i po 1990 r.: „WILNO 19 IV 1919 – 9 X 1920”.
Upamiętnienie propagandowe gen. Lucjana Żeligowskiego dowodzącego oddziałami polskimi w czasie walk o Wilno, umieszczono na pomniku w Wilnie w postaci napisu: "Ribbentrop-Mołotow-Żeligowski". W Wilnie pojawiły się też plakaty stawiające nazwisko Żeligowskiego obok nazwisk Ribbentropa i Mołotowa.

</doc>
<doc id="551260" url="https://pl.wikipedia.org/wiki?curid=551260" title="Kupkówka pospolita">
Kupkówka pospolita

Kupkówka pospolita, rżniączka pospolita ("Dactylis glomerata" L.), zwana także rajgrasem niemieckim – gatunek rośliny z rodziny wiechlinowatych. Jego zasięg (w szerokim ujęciu) obejmuje północne krańce Afryki, niemal całą Europę i Azję z wyjątkiem jej południowych i wschodnich krańców. Poza tym introdukowany i zdziczały w Ameryce Północnej, Południowej, w Australii i południowej Afryce. W Polsce jest to gatunek bardzo pospolity na niżu i w górach.
Biologia.
Bylina, w dobrych warunkach trwa wiele lat. Po wysiewie rozwija się szybko, pełne plony daje w 2–3 roku. Wiosną rozwija się wcześnie i wcześnie kwitnie (koniec maja). Wrażliwa jest na przymrozki. Po wykłoszeniu się szybko drewnieje, dobrze znosi zacienienie. Po skoszeniu odrasta bujnie, w II pokosie wykształca głównie skrócone pędy wegetatywne.
Ekologia.
Jedna z pospolitszych traw w Polsce, powszechnie występuje na umiarkowanie wilgotnych i suchych glebach mineralnych i torfowych dostatecznie żyznych. Występuje w różnych łąkach i pastwiskach. Na glebach przepuszczalnych dobrze znosi zalew. W klasyfikacji zbiorowisk roślinnych gatunek charakterystyczny dla rzędu (O.) "Arrhenatheretalia".
Zmienność.
Gatunek jest bardzo zmienny, wyróżnia się wiele podgatunków, ras i ekotypów. W wąskim ujęciu gatunek obejmuje tetraploidalne, heksa- i oktoploidalne rośliny będące wynikiem poliploidyzacji drobnych gatunków diploidalnych, spotykanych głównie w basenie Morza Śródziemnego.
Zastosowanie.
Trawa należąca do roślin pastewnych. Daje wysokie plony siana dobrej wartości pastewnej, jeżeli jest wcześnie skoszona. Później szybko drewnieje. Wysiewana jest na łąki i pastwiska trwałe, wymaga jednak odpowiedniej pielęgnacji. Stosowana jest także w płodozmianach polowych.

</doc>
<doc id="551262" url="https://pl.wikipedia.org/wiki?curid=551262" title="Rezerwat przyrody Cisów">
Rezerwat przyrody Cisów



</doc>
<doc id="551264" url="https://pl.wikipedia.org/wiki?curid=551264" title="I Liceum Ogólnokształcące im. Mikołaja Kopernika w Bielsku-Białej">
I Liceum Ogólnokształcące im. Mikołaja Kopernika w Bielsku-Białej

I Liceum Ogólnokształcące im. Mikołaja Kopernika – jedno z ośmiu publicznych liceów ogólnokształcących działających w Bielsku-Białej. Historia szkoły sięga roku 1919. Powstała jako drugie polskojęzyczne gimnazjum w polskiej części Śląska Cieszyńskiego pierwotnie w Skoczowie, a do Bielska została przeniesiona w 1921. Mieści się w zabytkowym neoklasycznym gmachu zajmującym kwartał pomiędzy ulicami Listopadową, Piastowską i Lubertowicza na Górnym Przedmieściu, który został wzniesiony specjalnie dla niej według projektu Alfreda Wiedermanna w latach 1925–1927.
Historia.
Historia szkoły sięga roku 1919. Po podziale Śląska Cieszyńskiego (wtedy tymczasowym, potwierdzonym ostatecznie w lipcu 1920) na terenach kontrolowanych przez Polskę znajdowała się tylko jedna szkoła średnia typu gimnazjalnego z polskim językiem nauczania – Gimnazjum Polskie w Cieszynie. Z inicjatywą założenia nowej placówki dla uczniów z powiatu bielskiego wyszedł Polski Komitet Obywatelski w Skoczowie pod przywództwem księdza katolickiego Jana Ewangelisty Mocki. 17 lipca 1919 Komisja Szkolna Księstwa Cieszyńskiego (organ działający w ramach Rady Narodowej Księstwa Cieszyńskiego) wydała rozporządzenie dotyczące utworzenia Państwowego Gimnazjum Realnego z siedzibą w Skoczowie. Jego pierwszym dyrektorem został Franciszek Wojnar. W pierwszym roku działalności szkoła liczyła sześćdziesiąt uczniów, jej tymczasową siedzibą były trzy sale w budynku Polskiej Szkoły Ludowej i Wydziałowej w Skoczowie. Jedynym nauczycielem był z początku sam dyrektor Franciszek Wojnar, któremu pomagała kadra Polskiej Szkoły Ludowej i Wydziałowej oraz skoczowscy księża. W roku szkolnym 1920/1921 liczba uczniów wzrosła do siedemdziesięciu dwóch.
30 kwietnia 1921 podjęto decyzję o przeniesieniu szkoły do Bielska, potwierdzoną rozporządzeniem Komisji Szkolnej Księstwa Cieszyńskiego z dnia 11 maja 1921. Motywacją dla przenosin były z jednej strony powody pragmatyczne (problemy z kadrą nauczycielską i brak perspektyw rozwoju w niewielkim miasteczku, jakim był Skoczów), a z drugiej ideologiczne: Bielsko było miastem zamieszkiwanym w zdecydowanej większości przez ludność niemiecką i poprzez stworzenie tam polskiej szkoły średniej chciano przyśpieszyć proces jego polonizacji. Kwestia ta była przedmiotem ożywionego sporu politycznego, w którym ścierały się dwa nacjonalizmy. Nowym dyrektorem został Jan Szajter, a nowa nazwa brzmiała: Państwowe Gimnazjum z językiem wykładowym polskim w Bielsku. Pierwszą bielską siedzibą szkoły stał się gmach przy ulicy Strzelniczej (obecnie Słowackiego) współdzielony z gimnazjum niemieckim (chodzi o budynek, w którym mieści się dziś „Mechanik”). Liczba uczniów stopniowo rosła wraz z otwieraniem kolejnych klas: w roku szkolnym 1921/1922 uczęszczało do niej 101 uczniów, w kolejnym roku 177, a w 1926 naukę rozpoczęło już 427 osób.
Wkrótce po przeniesieniu gimnazjum do Bielska rozpoczęto starania w kierunku budowy własnej siedziby. Władze miejskie przekazały na ten cel w 1922 nieodpłatnie działkę o powierzchni ośmiu tysięcy metrów kwadratowych w słabo jeszcze zabudowanej części Górnego Przedmieścia, w pobliżu parku miejskiego. Konkurs na projekt architektoniczny rozpisano 18 lipca 1924, a budowa rozpoczęła się 24 czerwca 1925. Oddawanie budynku do użytku następowało etapami – 1 września 1927 zaczęto korzystać z sal na drugim piętrze, kolejne pomieszczenia odebrano 1 kwietnia 1928, a całość była gotowa na początku roku szkolnego 1928/1929. Całkowity koszt budowy wyniósł ponad 3,3 miliona złotych. Monumentalny i nowocześnie wyposażony gmach miał nie tylko zapewnić uczniom jak najlepsze warunki kształcenia, ale być też manifestacją ideologiczną – pokazaniem, że „Polacy potrafią zbudować lepszą szkołę niż Niemcy”.
Do 1932 gimnazjum było koedukacyjne, następnie stało się szkołą wyłącznie męską. Zmianie kilkukrotnie ulegała nazwa: w sprawozdaniach z lat 1928–1932 występuje pod nazwą Państwowe Gimnazjum w Bielsku, następnie Państwowe Gimnazjum Polskie w Bielsku. Od roku szkolnego 1936/1937 nosiło imię Józefa Piłsudskiego (Państwowe Gimnazjum im. Marszałka Józefa Piłsudskiego w Bielsku). Rok później weszła w życie tzw. reforma jędrzejewiczowska, na mocy której szkołę podzielono organizacyjnie na dwie części: czteroletnie gimnazjum kończące się tzw. małą maturą i dwuletnie liceum z tzw. dużą maturą. Obie jednak nadal zajmowały ten sam budynek, placówka oficjalnie nazywała się I Państwowe Gimnazjum i Liceum im. Marszałka Józefa Piłsudskiego w Bielsku. Do najsławniejszych nauczycieli epoki międzywojennej należą Zygmunt Lubertowicz, który od 1927 pracował jako nauczyciel języka polskiego, a także Michael Berkowitz, jeden z nauczycieli religii żydowskiej. Ostatni rok szkolny przed wybuchem II wojny światowej ukończyło 627 uczniów (jedna czwarta była dziećmi funkcjonariuszy państwowych; odsetek uczniów wyznania żydowskiego wynosił piętnaście procent), grono nauczycielskie liczyło 38 osób.
Po włączeniu Bielska w skład III Rzeszy gimnazjum i liceum zostały rozwiązane. Spośród nauczycieli aż jedenastu straciło życie w czasie wojny, w tym pierwszy dyrektor Franciszek Wojnar, zamordowany w Polenlagrze w Siemianowicach Śląskich. Gmach szkolny był wykorzystywany jako szpital wojskowy. Po wkroczeniu Armii Czerwonej został zamieniony na tymczasowe koszary, potem pod koniec lutego 1945 przekazany władzom szkolnym, by 9 marca znowu zostać przejęty przez Sowietów, tym razem ponownie na potrzeby szpitala wojskowego. Powojenną działalność szkoły – Państwowe Gimnazjum i Liceum Męskie w Bielsku – zainaugurowano 4 kwietnia w tymczasowych pomieszczeniach przy ulicy Cechowej i ulicy 11 Listopada. Do swojego gmachu mogła powrócić od 18 września 1945. W związku z reformą edukacji od roku szkolnego 1948/1948 gimnazjum i liceum (znów jako koedukacyjne) połączono ze szkołą podstawową w „jedenastolatkę”, jaką pozostała do kolejnej reformy w 1961. Z okazji zbliżającego się jubileuszu 40-lecia szkoły w 1958 nadano jej imię Mikołaja Kopernika, które nosi do dziś.
W 1969 otwarta została w Bielsku-Białej filia Politechniki Łódzkiej. Na jej siedzibę wyznaczono gmach „Kopernika” – miało to być rozwiązanie tymczasowe do momentu wybudowania przez politechnikę własnych obiektów dydaktycznych, przetrwało jednak ponad dwadzieścia lat. Szkołę średnią podzielono w 1972 na dwie: I Liceum Ogólnokształcące im. Mikołaja Kopernika nazywane „małym Kopernikiem” oraz IV Liceum Ogólnokształcące im. Komisji Edukacji Narodowej. „Mały Kopernik” stał się sublokatorem w swojej pierwotnej siedzibie – zajmował tylko jedenaście pomieszczeń z bocznym wejściem, a z auli, sali gimnastycznej czy basenu mógł korzystać tylko uzgadniając terminy z politechniką. Odzyskanie całości gmachu nastąpiło w roku szkolnym 1990/1991.
Na początku XXI wieku liceum, nazywane popularnie „Koperem”, było jednym z ośmiu publicznych liceów ogólnokształcących w Bielsku-Białej (po 1998 w formule trzyletniej, od reformy z roku 2017 ponownie jako czteroletnie). W roku szkolnym 2018/2019 uczęszczało do niego 583 uczniów. W rankingu najlepszych liceów miesięcznika „Perspektywy” w 2022 zajęło 87. lokatę w Polsce, siódmą w województwie śląskim i drugą w mieście (po V LO). Do najważniejszych wydarzeń z najnowszej historii szkoły należy kręcenie w jej murach scen do filmu "Szatan z siódmej klasy" w 2006. Plenerem filmowym były zarówno korytarze zabytkowego gmachu, jak i szkolna izba tradycji w postaci jednej sali z wystrojem wzorowanym na przedwojennej klasie szkolnej.
Budynek.
Gmach liceum zajmuje cały kwartał pomiędzy ulica Listopadową, Piastowską i Zygmunta Lubertowicza (oficjalny adres to Listopadowa 70). Jego powierzchnia wynosi 3109 m², a kubatura 51 102 m³. Został wpisany do rejestru zabytków 28 lutego 1987 pod numerem A/490/87.
Budowa trwała od czerwca 1925 do roku 1927, przy czym prace wykończeniowe kontynuowano do kwietnia 1928. Autorem projektu architektonicznego był Alfred Wiedermann (we współpracy z Robertem Gielerem i Janem Raszką), prace budowlane realizowały firmy Karol Korn Budowlana Spółka Akcyjna z Bielska, Unia Budowlana z Katowic i Polbeton z Cieszyna. Prace blacharskie powierzono firmom Antoniego Drewniaka z Białej i Maurycego Popioła z Bielska, instalację centralnego ogrzewania wykonało krakowskie przedsiębiorstwo Drzewiecki–Jeziorański, instalację elektryczną firma Brown Boveri z Katowic, roboty szklarskie krakowskie Zakłady Przemysłu Szklarskiego, natomiast usługi stolarskie Karol Korn Budowlana Spółka Akcyjna. Specjalnie dla szkoły zaprojektowane umeblowanie wykonała fabryka mebli z Mysłowic.
Założenie przestrzenne ma rzut nieregularny. Składa się z siedmiu dwupiętrowych członów o zróżnicowanej bryle, elewacjach i linii dachowej, które przylegają do siebie ustawione w kształt zbliżony do litery U na osi północ–południe. Wewnątrz znajduje się rozległy dziedziniec, obecnie zajmowany częściowo przez parking, a częściowo przez boiska. Z zewnątz jedynym elementem łączym wszystkie człony jest gzyms koronujący na gęsto ustawionych wspornikowych konsolach. Wnętrza natomiast tworzą jednolity ciąg pomieszczeń łączonych jednym długim korytarzem przez sześć członów. Wyodrębniony od reszty jest dawny Dom Profesorski, stanowiący południowo-wschodnią część kompleksu. Mieści kilkanaście mieszkań przeznaczonych pierwotnie dla nauczycieli, a także pracowników administracyjnych i personalu technicznego szkoły. Funkcję mieszkalną, aczkolwiek niezwiązaną już bezpośrednio z funkcjonowaniem placówki, pełni do dziś. Z właściwym budynkiem szkolnym połączony jest arkadową kolumnadą.
Stylistyka elewacji utrzymana jest w nurcie neoklasycznym. Najbardziej reprezentacyjny jest człon północno-zachodni z kolumnowym doryckim portykiem, który mieści główne wejście, a także wypukłą ścianą auli z wysokimi oknami typu porte-fenêtre. Jego elewację wieńczy przyczółek z godłem w postaci Orła Białego. Analogicznie uformowany jest człon południowo-zachodni mieszczący salę gimnastyczną, którego przyczołek wieńczy z kolei herb Bielska i rzymskie cyfry MCMXXVII oznaczające rok ukończenia budowy (1927); od południa przylega do niego portyk stanowiący niegdyś główne wejście do „małego Kopernika”. Oba człony łączy wydłużona, lekko cofnięta część środkowa z oknami grupowanymi po trzy (każde środkowe na pierwszym piętrze ozdabia uproszczony naczółek) oraz kopułowo zwieńczoną wieżyczką mieszczącą obserwatorium astronomiczno-meteorologiczne. Elewacja północna posiada wyraźnie zarysowane ryzality boczne i płaski ryzalit środkowy zwieńczony przyczółkiem z Orłem Białym. Okna zgrupowane są również po trzy, naczółki zdobią każde okno na pierwszym piętrze środkowego ryzalitu i środkowe okno w pozostałych trójkach. Do ryzalitów bocznych prowadzą wejścia z portykami jońskimi. Skromny jest detal elewacji wschodniej, a także wszystkich ścian od strony dziedzińca. Dom Profesorski wyróżnia się miękkimi zarysami owalnych wykuszów i wnęk balkonowych. 
Wystrój korytarzy zachował się w zasadzie niezmieniony od czasu budowy gmachu. Westybul utrzymany jest w formule neoklasycznej. Żelbetowa konstrukcja stropowa, której kasetony wypełnia dekoracja stiukowa w postaci linearnej plecionki, wsparta jest na rzędach filarów o głowicach zdobionych motywami liści. Balustrady o motywie barokizującym z ciemnego sztucznego kamienia kontrastują z białą czy jasnożółtą barwą ścian. Wnętrza cechują się przestrzennością. Powierzchnia sal lekcyjnych waha się od 50 do 62,5 m, a wysokość sufitu w nich wynosi 3,7 m, co wykracza in plus poza normy typowe dla lat 20. wieku. Szkoła posiada odrębną aulę (od 1994 noszącą imię Józefa Piłsudskiego w nawiązaniu do przedwojennej tradycji), salę gimnastyczną o powierzchni 200 m², a także własny basen pływacki.
Absolwenci.
Absolwenci szkoły posiadający biogram w Wikipedii, w nawiasie rok ukończenia gimnazjum/liceum:

</doc>
<doc id="551267" url="https://pl.wikipedia.org/wiki?curid=551267" title="Kolory podstawowe">
Kolory podstawowe



</doc>
<doc id="551269" url="https://pl.wikipedia.org/wiki?curid=551269" title="Miasta Botswany">
Miasta Botswany

Według danych oficjalnych pochodzących z 2011 roku Botswana posiadała ponad 50 miast o ludności przekraczającej 3,5 tys. mieszkańców. Ludność miejska stanowi ponad 1/5 ogółu ludności Botswany. Największe miasto i stolica kraju Gaborone jako jedyne przekraczało 200 tys. mieszkańców. Ponadto istniało: 5 miast z ludnością 50–100 tys., 12 miast z ludnością 20–50 tys. i 6 miast z ludnością 10–20 tys. Większość miast Botswany położonych jest we wschodniej części kraju. 
Największe miasta w Botswanie.
Największe miasta w Botswanie według liczebności mieszkańców (stan na 22.08.2011):

</doc>
<doc id="551273" url="https://pl.wikipedia.org/wiki?curid=551273" title="Hanare-kirishitan">
Hanare-kirishitan

 - synkretyczna wspólnota religijna w Japonii, która wyodrębniła się w XIX wieku ze wspólnoty "ukrytych chrześcijan" "Kakure-kirishitan".
Historia.
Zjednoczenie się wspólnot "Kakure-Kirishitan" z Kościołem rzymskokatolickim w drugiej połowie XIX wieku wymagało od nich odejścia od dotychczasowych synkretycznych praktyk kultowych. Część wyznawców nie potrafiła jednak zerwać z dawnym kultem i przyjąć wymagań misjonarzy katolickich. Ich postawa spowodowała rozłam wśród japońskich "ukrytych chrześcijan", który doprowadził do ukształtowania się ruchu dysydenckiego. "Hanare kirishitan" zaczęli się izolować i w krótkim czasie zorganizowali własne wspólnoty oparte na dawnych zwyczajach.
Ostatni "hanare-kirishitan" mieszkali na wyspach Gotō jeszcze w latach 1990. Na skutek wyludniania się tych wysp i przenoszenia się młodych ludzi do miast na stałym lądzie, to wyznanie najprawdopodobniej obecnie zupełnie zanikło. 
Charakterystyka.
Hanare-kirishitan byli wspólnotą z pogranicza chrześcijaństwa. Występował synkretyzm religijny, który przejawiał się uczestniczeniem wiernych hanare-kirishitan w ceremoniach buddyjskich i shintō. Ich religię cechował politeizm, kult przodków i kult katolickich męczenników za wiarę. Z chrześcijańskich sakramentów uznawali tylko chrzest udzielany przez "mizukata". Nie prowadzili działalności misyjnej. Funkcja kapłana była u nich dziedziczna, podobnie jak w japońskim buddyzmie. Stanowili społeczność zamkniętą, w której wiarę dziedziczyło się z pokolenia na pokolenie..

</doc>
<doc id="551275" url="https://pl.wikipedia.org/wiki?curid=551275" title="Żółwie trójpazurzaste">
Żółwie trójpazurzaste



</doc>
<doc id="551278" url="https://pl.wikipedia.org/wiki?curid=551278" title="John 5">
John 5



</doc>
<doc id="551280" url="https://pl.wikipedia.org/wiki?curid=551280" title="IBM-PC">
IBM-PC



</doc>
<doc id="551287" url="https://pl.wikipedia.org/wiki?curid=551287" title="Miasta Bahamów">
Miasta Bahamów

Według danych oficjalnych pochodzących z 2010 roku Bahamy posiadały ponad 20 miast o ludności przekraczającej 30 mieszkańców. Spośród 300 tys. mieszkańców Bahamów zdecydowana większość mieszka w miastach, w tym blisko 2/3 w stolicy kraju. Stolica kraju Nassau jako jedyne miasto liczyło ponad 100 tys. mieszkańców; 1 miasto z ludnością 25÷50 tys. oraz reszta miast poniżej 25 tys. mieszkańców.
Największe miasta na Bahamach.
Największe miasta na Bahamach według liczebności mieszkańców (stan na 03.05.2010):
Alfabetyczna lista miast na Bahamach.
Spis miast Bahamów powyżej 30 mieszkańców według spisu ludności z 2010:

</doc>
<doc id="551288" url="https://pl.wikipedia.org/wiki?curid=551288" title="Andros">
Andros



</doc>
<doc id="551293" url="https://pl.wikipedia.org/wiki?curid=551293" title="Biały delfin Um">
Biały delfin Um

Biały delfin Um (oryg. "Oum le dauphin blanc") – serial animowany dla dzieci produkcji francuskiej z 1971. Głównym bohaterem był tytułowy biały delfin o imieniu Um i jego przyjaciele: chłopiec Janek (Yann), dziewczynka imieniem Marina, wujek Patrick, zwierzak Mariny koala Raul (Raôul), leniwiec Flem i kruk Sebastian (Jean-Sébastien), władający językiem delfinów. Serial miał premierę w Polsce w kinie Teleferii. Potem był emitowany w ramach programu 5-10-15.
W 2015 powstał remake serialu, który był emitowany w Polsce na kanale teleTOON+ od 22 czerwca 2015.
Wersja polska.
Polska wersja telewizyjna: Studio Opracowań Filmów w Warszawie
Reżyser: Maria Piotrowska
Tekst:
Operator dźwięku:
Montaż: Halina Ryszowiecka
Kierownik produkcji: Mieczysława Kucharska
W wersji polskiej udział wzięli:
i inni

</doc>
<doc id="551294" url="https://pl.wikipedia.org/wiki?curid=551294" title="Amerykańskie Muzeum Historii Naturalnej">
Amerykańskie Muzeum Historii Naturalnej

Amerykańskie Muzeum Historii Naturalnej (ang. "American Museum of Natural History") – położone na Manhattanie przy 79 ulicy i Central Park West w Nowym Jorku.
Jest jednym z najbardziej znanych muzeów historii naturalnej na świecie. Zostało założone w 1869. Obejmuje teren o powierzchni 81 tys. m² i składa się z 25 połączonych ze sobą budynków. Jego zbiory liczą ponad 130 mln eksponatów, na które składają się gatunki organizmów oraz artefakty, dwa nowoczesne laboratoria molekularne oraz jedną z największych na półkuli zachodniej bibliotek o historii naturalnej. Personel muzeum to ponad 1200 osób. Muzeum jest sponsorem ponad 100 wypraw naukowych każdego roku.
Muzeum pełni ważną funkcję edukacyjną. Jest odwiedzane corocznie przez prawie 5 mln zwiedzających w tym wielu nauczycieli z uczniami oraz zwykłych obywateli.
Na terenie muzeum rozgrywała się akcja filmu "Noc w muzeum" i "Noc w muzeum 2" oraz "".

</doc>
<doc id="551295" url="https://pl.wikipedia.org/wiki?curid=551295" title="Dogger Bank">
Dogger Bank

Dogger Bank ("Ławica Dogger") – rozległa ławica na Morzu Północnym, rozciągająca się od wybrzeży Wielkiej Brytanii po Półwysep Jutlandzki. Jej powierzchnia wynosi ok. 17 600 km², długość około 260 km, szerokość 30-60 km, głębokość od 13 do 37 m.
W okresie ostatniego zlodowacenia ławica Dogger stanowiła część lądu stałego – tzw. Doggerlandu, łączącego Wielką Brytanię z Europą kontynentalną. Na obszarze ławicy znajdowane są szczątki dużych ssaków lądowych (mamutów, nosorożców włochatych) i narzędzia paleolitycznych łowców.
Ławica Dogger była miejscem dwóch bitew morskich. W 1696 roku podczas wojny palatynackiej eskadra francuska zaskoczyła na Dogger Bank konwój holenderski, niszcząc eskortę i paląc znaczną część statków handlowych. W 1904 miał miejsce incydent na Dogger Bank. W 1915 roku, podczas I wojny światowej, rozegrała się tu pomiędzy flotą niemiecką i brytyjską zwycięska dla Anglików bitwa na Dogger Bank.
Jest znana z intensywnego połowu ryb, głównie dorszy, śledzi, płastug i innych. Eksploatuje się tu również gaz ziemny.

</doc>
<doc id="551299" url="https://pl.wikipedia.org/wiki?curid=551299" title="Cora Diamond">
Cora Diamond

Cora Diamond (ur. 1937) – brytyjsko-amerykańska filozofka, zajmująca się szczególnie filozofią analityczną oraz problematyką etyczną.
Jej najbardziej znaną pracą jest zbiór artykułów "The Realistic Spirit: Wittgenstein, Philosophy, and the Mind", wydany w 1991 roku (Bradford Books). Porusza ona w nim kwestie logiki i filozofii języka, oraz proponuje nową koncepcję filozofii moralnej (gdzie, m.in., sprzeciwia się postawom reprezentowanym przez Petera Singera w kwestii obrony wegetarianizmu, sama nie jedząc mięsa). 
Cora Diamond jest, obok Jamesa Conanta, jednym z głównych przedstawicieli tzw. "New Wittgenstein" ("nowego Wittgensteina"), to znaczy nowej interpretacji filozofii Ludwiga Wittgensteina, proponującej nowe rozważenie, m.in., problemu "nonsensu". Diamond proponuje również nową analizę jednego ze zdań "Traktatu logiczno-filozoficznego":
Według jej interpretacji tego fragmentu, Wittgenstein nie sugeruje, jak chcieli poprzedni czytelnicy (m.in. Peter Hacker) istnienia niewypowiedzialnej tajemnicy; Diamond podkreśla różnicę między rozumieniem zdań książki a rozumieniem intencji autora. Uważa ona także, w przeciwieństwie do wielu komentatorów, że koncepcja Wittgensteina dot. pojęcia nonsensu nie zmieniła się w okresie między "Traktatem" a "Dociekaniami filozoficznymi".

</doc>
<doc id="551300" url="https://pl.wikipedia.org/wiki?curid=551300" title="Andros (Bahamy)">
Andros (Bahamy)

Andros (ang. "Andros Island") – grupa wysp na Oceanie Atlantyckim, w archipelagu Bahamów. Ich łączna powierzchnia wynosi 5957 km², zamieszkuje je około 7,7 tys. mieszkańców (2000). W skład Andros wchodzi (3439 km²), (1448 km²) oraz wiele mniejszych wysp i wysepek. W ich obrębie znajduje się trzecia pod względem długości bariera koralowa na świecie – rozciąga się na długości około 225 km. Znajduje się tam też AUTEC – poligon do badań akustycznych United States Navy.
Gospodarka.
Podstawą gospodarki wyspy jest uprawa ananasów oraz warzyw. Ważną rolę odgrywa rybołówstwo, turystyka oraz eksploatacja lasów.
Nazwa „Andros”.
Wyspy Andros administracyjnie traktowane są jako jedno i choć w rzeczywistości nazwa "Andros" odnosi się do grupy wysp, jej angielska nazwa (Andros Island) jest w liczbie pojedynczej.
Stąd też można spotkać się ze stwierdzeniem, że miano największej wyspy Bahamów przypada "Wyspie Andros" – tak naprawdę największą wyspą Bahamów jest jedna z dwóch głównych wysp Andros – North Andros.

</doc>
<doc id="551309" url="https://pl.wikipedia.org/wiki?curid=551309" title="Australian National Kennel Council">
Australian National Kennel Council

Australian National Kennel Council (ANKC) – australijska organizacja kynologiczna. Jest członkiem Międzynarodowej Federacji Kynologicznej.
Dzieli psy na siedem następujących grup:

</doc>
<doc id="551310" url="https://pl.wikipedia.org/wiki?curid=551310" title="ANKC">
ANKC



</doc>
<doc id="551312" url="https://pl.wikipedia.org/wiki?curid=551312" title="La Linea">
La Linea

La Linea ("Linia, Balum Balum") – włoski cykl krótkich filmów animowanych o przygodach bohatera żyjącego w świecie wykreowanym przez linię narysowaną tajemniczą ręką. Na drodze ludzika wyrastały wciąż nowe przeszkody, a wszystkiemu towarzyszyła charakterystyczna muzyka "balum, balum".
Serial emitowany był w Polsce w latach 80. w czasie niedzielnego programu 7 anten oraz w połowie lat 90. jako wypełniacz czasu antenowego, tzw. „zapchajdziura”. Na świecie emitowany był w ponad 40 krajach. O postaci wrednego, krzykliwego a jednak sympatycznego człowieczka napisano 5 książek.
Postać z serialu została wykorzystana w ogromnej liczbie reklam na świecie – w Polsce m.in. przez firmę Polkomtel w reklamie Simplusa oraz kilka sieci firm gastronomicznych. Podobnej postaci użyto również w teledyskach piosenek "The Riddle" i "Bla bla bla" Gigi D’Agostino oraz "(Don’t) Give Hate a Chance" zespołu Jamiroquai. W podobnym klimacie utrzymana jest kanadyjska kreskówka Doodlez emitowana przez Nickelodeon.

</doc>
<doc id="551314" url="https://pl.wikipedia.org/wiki?curid=551314" title="Karol Ruprecht">
Karol Ruprecht

Karol Ruprecht (ur. 24 grudnia 1821 w Puławach, zm. 31 marca 1875 w Monachium) – polski działacz patriotyczny i społeczny, jeden z przywódców "białych".
Urodził się w rodzinie pochodzącej ze Śląska, wyznania ewangelicko-reformowanego. W 1846 r. został zesłany na Syberię za udział w działalności niepodległościowej w Królestwie. Po powrocie pracował w redakcji "Gazety Warszawskiej".
W latach 1858-1861 był członkiem władz ugrupowania "białych". Był zwolennikiem pracy organicznej i walki o swobody narodowe metodami politycznymi. A walkę zbrojną odkładał na przyszłość. Napisał broszurę pt. "Kwestia socjalna wobec narodowej sprawy" (1862). Stała się ona programem stronnictwa.
Po wybuchu powstania styczniowego był członkiem Rządu Narodowego (kierował wydziałem finansowym). Po przejęciu władzy przez "czerwonych" udał się na emigrację do Francji.

</doc>
<doc id="551317" url="https://pl.wikipedia.org/wiki?curid=551317" title="Jan Krzysztof Gniński">
Jan Krzysztof Gniński

Jan Krzysztof Gniński herbu Trach (ur. ok. 1620, zm. 1685) – marszałek sejmu zwyczajnego w Warszawie w 1659 roku, marszałek sejmu zwyczajnego 1664/1665 roku, podkanclerzy koronny w latach 1681–1685, wojewoda malborski w 1681 roku, wojewoda chełmiński w latach 1668–1681, podskarbi nadworny koronny w latach 1667–1668, regent kanclarii większej koronnej w latach 1664–1665, regent kancelarii mniejszej koronnej w latach 1661–1664, podkomorzy pomorski w latach 1659–1668, starosta gnieźnieński w 1645 roku, starosta nakielski w latach 1662–1668, starosta radzyński w 1665 roku, starosta kiszporski w 1681 roku, starosta goniądzki, grodecki, knyszyński, kowalewski w latach 1668–1681, poseł nadzwyczajny Rzeczypospolitej w Królestwie Francji w 1682 roku, ambasador Rzeczypospolitej w Imperium Osmańskim w latach 1677–1679, poseł Rzeczypospolitej w Królestwie Szwecji w 1667 roku, poseł Rzeczypospolitej w Królestwie Danii w 1667 roku.
Życiorys.
Syn Stanisława na Gninie i p. Cieleckiej. W młodości przebywał na dworze Stanisława Lubomirskiego. W roku 1645 uczestniczył w poselstwie, wyprawionym do Paryża przez Marię Ludwikę. W roku 1647 otrzymał starostwo gnieźnieńskie. W 1648 roku był elektorem Jana II Kazimierza Wazy z województwa poznańskiego. W listopadzie i grudniu 1657 posłował do Danii by przygotować współpracę wojskową przeciwko Szwedom. 
Brał udział w wojnach polsko-szwedzkich.
Wielokrotnie (lata: 1646, 1647, 1650, 1652, 1653-1654, 1658, 1659, 1662 i 1664) był posłem na sejm, 2 razy obrany marszałkiem sejmu (1659 i 1665), a 3-krotnie (1658, 1662 i 1673) marszałkiem trybunału. Poseł na sejm 1653 roku z województwa poznańskiego i kaliskiego.
W roku 1659, nominowany już na podkomorstwo pomorskie, został wybrany komisarzem do układów pokojowych w Oliwie. W 1660 otrzymał starostwo nakielskie. Jako wierny zwolennik polityki Marii Ludwiki, regent kancelarii (1661 – mniejszej, 1664 – większej) i pierwszy sekretarz królewski, odgrywał ważną rolę na dworze królewskim. Poseł województw poznańskiego i kaliskiego na sejm 1661 roku. Po sejmie 1664/1665, gdzie z ramienia stronnictwa dworskiego forsował działania przeciwko Jerzemu Lubomirskiemu, został podskarbim nadwornym. Poseł województwa malborskiego na sejm jesienny 1666 roku. W roku 1667 ponownie posłował do: Szwecji, Danii i książąt niemieckich, w sprawie pomocy dla Polski walczącej z Turkami. W 1668 został mianowany wojewodą chełmińskim (funkcję sprawował do 1680). Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Podpisał "pacta conventa" Michała Korybuta Wiśniowieckiego w 1669 roku. Na sejmie 1670 wyznaczono go na posła i pierwszego komisarza do rokowań z Moskwą, dokąd udał się w roku 1671. Dwa lata później brał udział w bitwie pod Chocimiem. W czasie elekcji 1674 roku został sędzią generalnego sądu kapturowego. Był członkiem konfederacji generalnej zawiązanej 15 stycznia 1674 roku na sejmie konwokacyjnym.
Elektor Jana III Sobieskiego z województwa chełmińskiego w 1674 roku, podpisał jego "pacta conventa". Po elekcji Jana III Sobieskiego pełnił, będąc współpracownikiem króla, funkcje kanclerskie. Poseł sejmiku malborskiego województwa chełmińskiego na sejm 1677 roku. Poseł sejmiku kowalewskiego na sejm 1678/1679 roku, sejm 1681 roku.
Z odbytych, najsłynniejszym było poselstwo z lat 1677-1678 do Turcji celem ratyfikacji traktatów żurawińskich, w których towarzyszył mu m.in. Samuel Proski. Po śmierci żony, Doroty z Jaskólskich, w roku 1679 przywdział szaty duchowne. W 1681 został mianowany podkanclerzem koronnym, a nieco wcześniej wojewodą malborskim (1680-1681). Brał udział, towarzysząc Janowi III Sobieskiemu, w odsieczy wiedeńskiej (1683) i w 2 bitwach pod Parkanami.

</doc>
<doc id="551321" url="https://pl.wikipedia.org/wiki?curid=551321" title="Narodowy Park Goreme">
Narodowy Park Goreme



</doc>
<doc id="551322" url="https://pl.wikipedia.org/wiki?curid=551322" title="Goreme">
Goreme



</doc>
<doc id="551326" url="https://pl.wikipedia.org/wiki?curid=551326" title="Szostakowicz">
Szostakowicz



</doc>
<doc id="551328" url="https://pl.wikipedia.org/wiki?curid=551328" title="Markiewiczów">
Markiewiczów

Markiewiczów – wieś Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Miejscowość wymieniona w Słowniku geograficznym Królestwa Polskiego przy opisie Żółkiewki. Nazwy miejscowe dawnej ziemi chełmskiej i bełskiej B.Czopek, wymieniają Markiewiczów z datą notowania 1895 rok, miejscowość gwarowo nazywana „szpringlufka” od nazwiska òwczesnego właściciela większości terenów rolniczych niejakiego Szpringera.

</doc>
<doc id="551329" url="https://pl.wikipedia.org/wiki?curid=551329" title="Turzyce">
Turzyce



</doc>
<doc id="551337" url="https://pl.wikipedia.org/wiki?curid=551337" title="Wojska chemiczne">
Wojska chemiczne

Wojska chemiczne – jeden z rodzajów wojsk, przeznaczony do wykonywania specjalistycznych zadań podczas prowadzenia działań bojowych (wojny) jak i w różnych sytuacjach kryzysowych, np. podczas katastrof. 
Zadania.
Wśród zadań wojsk chemicznych w warunkach bojowych znajdują się:
Z kolei do zadań wykonywanych przez wojska chemiczne w sytuacjach kryzysowych zalicza się:
Święto Wojsk Chemicznych.
Wojska Chemiczne obchodzą swoje święto 6 czerwca.

</doc>
<doc id="551339" url="https://pl.wikipedia.org/wiki?curid=551339" title="Hrabia Kaczula">
Hrabia Kaczula

Hrabia Kaczula (ang. "Count Duckula") – brytyjski serial animowany z tytułowym hrabią Kaczulą w roli głównej. Główny bohater jest wyjątkiem wśród wampirów – jest wegetarianinem niegustującym w krwi ludzkiej. Towarzyszą mu wierny sługa Igor i ciapowata Niania. Zamek Kaczuli potrafi przemieszczać się z rodzinnej Transylwanii w dowolne miejsce czasoprzestrzeni.
Wersja polska.
Serial pokazywany był kilkakrotnie w polskiej telewizji. W 1993 roku TVP1 wyemitowała jego pierwsze 21 odcinków w wersji lektorskiej, którą później zdjęto z ramówki w związku z negatywnym wynikiem oglądalności. Tytuł wersji z lektorem brzmiał "Książę Duckula". Przez 15 miesięcy trwały prace nad wersją dubbingowaną 44 pozostałych odcinków tego serialu, którą przygotował Eurocom. Serial z dubbingiem był emitowany od 5 października 1994 roku na kanale TVP2, a później w Regionalnej Trójce (1998). Serial powtarzała też TV Polonia.
W marcu 2006 r. Hrabia Kaczula w wersji oryginalnej pojawił się w ramówce kanału Boomerang, gdzie z dniem 1 lutego 2008 r. została dodana polska ścieżka dźwiękowa przygotowana przez Sun Studio Polska. Serial został zdjęty z ramówki w październiku 2009 r.
Pierwsza wersja
Opracowanie i udźwiękowienie wersji polskiej: Eurocom Studio
Reżyseria:
Dialogi:
Dźwięk i montaż:
Konsultacja muzyczna: Marek Klimczuk 
Kierownik produkcji: 
Udział wzięli:
Piosenkę z tekstem: Marka Robaczewskiego śpiewała: Monika Wierzbicka
Lektor: Jacek Brzostyński
Druga wersja
Wersja polska: Sun Studio Polska
Reżyseria: Joanna Węgrzynowska
Dialogi:
Kierownictwo muzyczne: Juliusz Kamil KuźnikWystąpili:
Piosenka czołówkowa i końcowa w wykonaniu: Juliusza Kamila Kuźnika
Lektor tyłówki: Artur Kaczmarski

</doc>
<doc id="551340" url="https://pl.wikipedia.org/wiki?curid=551340" title="Mani (ujednoznacznienie)">
Mani (ujednoznacznienie)



</doc>
<doc id="551342" url="https://pl.wikipedia.org/wiki?curid=551342" title="Indukcja pozaskończona">
Indukcja pozaskończona

Indukcja pozaskończona – rozszerzenie indukcji matematycznej na zbiory dobrze uporządkowane, m.in. klasę liczb porządkowych.
Wstęp.
Zarówno definicje indukcyjne, jak i twierdzenie o indukcji matematycznej można porównać do rozumowań "krok po kroku", gdzie "kroki" są ponumerowane liczbami naturalnymi. Na przykład sedno dowodów indukcyjnych leży zawsze w podaniu uzasadnienia, że dla każdego formula_1 jeśli do kroku formula_2 (wyłącznie) wszystko było dobrze, to stąd można wywnioskować, że na kroku formula_2 też wszystko jest dobrze.
Możemy jednak sobie wyobrazić, że wykonaliśmy wszystkie "kroki" ponumerowane liczbami naturalnymi i chcemy kontynuować nasz proces. Ponieważ jedyną własnością liczb naturalnych potrzebną do rozumowań indukcyjnych jest, że każdy niepusty podzbiór formula_4 ma element najmniejszy, naturalnym sposobem na kontynuację naszego procesu, jest deklaracja, że nasze "kroki" są numerowane przez kolejne elementy pewnego zbioru dobrze uporządkowanego. Ale przecież każdy zbiór dobrze uporządkowany jest porządkowo izomorficzny z pewną liczbą porządkową (której elementy to liczby porządkowe od niej mniejsze). Zatem możemy myśleć, że nasze "kroki" w procesie indukcyjnym są ponumerowane liczbami porządkowymi. Wówczas sedno "rozszerzonych dowodów indukcyjnych" (czyli dowodów przez indukcję pozaskończoną) leży w podaniu uzasadnienia, że dla każdej liczby porządkowej formula_5 jeśli do kroku formula_6 (wyłącznie) wszystko było dobrze, to stąd można wywnioskować, że na kroku formula_6 też wszystko jest dobrze.
Twierdzenia.
Niech ON oznacza klasę liczb porządkowych. Poniższe twierdzenia można udowodnić w ZF (bez użycia aksjomatu wyboru).
Twierdzenie o dowodzeniu przez indukcję.
Przypuśćmy, że formula_8 jest formułą języka teorii mnogości z jedną zmienną wolną formula_9 Załóżmy również, że:
Wówczas jest prawdą, że formula_11 dla każdej liczby porządkowej formula_12
Powyższe twierdzenie formułuje się też w następujący sposób: "każda niepusta klasa liczb porządkowych ma element najmniejszy".
Dowód: Przypuśćmy, że istnieje taka liczba porządkowa formula_13 że formula_14 Wówczas zbiór formula_15 jest niepusty. Wiadomo, że każdy niepusty zbiór liczb porządkowych jest dobrze uporządkowany przez inkluzję, więc niech formula_16 Z określenia formula_17 wynika, że dla każdego formula_18 mamy formula_19 skąd wobec formula_20 otrzymujemy formula_21 Na mocy założenia wnioskujemy, że zachodzi również formula_22 a zatem formula_23 Uzyskana sprzeczność kończy dowód.
Przy powyższym sformułowaniu twierdzenia nie jest potrzebne dodatkowe założenie, że prawdą jest formula_24 – tzw. „zerowy krok indukcyjny”. Zdanie formula_25 wynika z już przyjętego założenia dla formula_26 ponieważ wtedy poprzednik implikacji jest spełniony w sposób pusty, a więc i następnik formula_25 musi być prawdziwy.
Twierdzenie o definicji indukcyjnej.
Przypuśćmy, że formula_28 jest klasą, która jest też funkcją. Wówczas istnieje jedyna funkcja formula_29 (tak więc formula_30 jest też klasą) taka, że
Przykłady.
Definicje indukcyjne:

</doc>
<doc id="551343" url="https://pl.wikipedia.org/wiki?curid=551343" title="Czynność prawna konsensualna">
Czynność prawna konsensualna



</doc>
<doc id="551346" url="https://pl.wikipedia.org/wiki?curid=551346" title="Szkoła Podoficerska Marynarki Wojennej w Ustce">
Szkoła Podoficerska Marynarki Wojennej w Ustce

Szkoła Podoficerska Marynarki Wojennej – szkoła wojskowa w Ustce kształcąca podoficerów na potrzeby Marynarki Wojennej Rzeczypospolitej Polskiej.
Formowanie.
Szkoła utworzona została w Ustce 1 stycznia 2011, na podstawie Rozporządzenia Ministra Obrony Narodowej z 6 sierpnia 2010, w celu szkolenia kadr na potrzeby Marynarki Wojennej. Infrastruktura dydaktyczna, z której korzysta Szkoła, oparta jest na bazie Centrum Szkolenia Marynarki Wojennej i Ośrodka Szkolenia Nurków i Płetwonurków Wojska Polskiego.
Komendantem Szkoły jest st. chor. sztab. mar. Krzysztof Kozieł.
Profil kształcenia.
Szkoła Podoficerska MW kształci kandydatów na podoficerów w korpusie osobowym Marynarki Wojennej w grupie osobowej:
oraz

</doc>
<doc id="551349" url="https://pl.wikipedia.org/wiki?curid=551349" title="Szagma albo zaginione światy">
Szagma albo zaginione światy

Szagma albo zaginione światy (fr. "Les Mondes Engloutis") – animowany telewizyjny serial francuski emitowany w latach 1985–1987. 
Akcja serialu dzieje się w głębinach Ziemi, gdzie swoje królestwo miała rasa Arkadian żyjąca tam od czasu wielkiego kataklizmu. Gdy ich słońce Szagma zaczyna przygasać, Arkadianie wysyłają po pomoc swoją wysłanniczkę o imieniu Arkana ze stworzeniami o imionach Bic i Bac na statku Szagszag. Tam spotykają Boba i Rebeccę, których przed piratami ratuje Spartakus. Ta szóstka ma za zadanie uratować Arkadian i ich świat.
W Polsce serial emitowany był w 1988 w TP 1 w ramach programu dla dzieci "Drops".
Spis odcinków.
Po wielkim kataklizmie, Arkadianie żyli w środku Ziemi i zapomnieli o całej swej przeszłości. Do dnia, gdy ich słońce, Szagma, zaczęło źle działać. Tego dnia dzieci Arkadii ośmieliły się wejść do zakazanego muzeum; znalazły tam ślady przeszłości, ale nie było planu Szagmy. Stworzyły więc i wysłały ku powierzchni Ziemi posłankę, Arkanę.
Bob i Rebecca, rodzeństwo, w czasie zwiedzania jaskiń spotykają Arkanę w jej statku, Szag-Szagu. Wkrótce Arkana i Szag-Szag zostają pojmani przez piratów. Nieznany wędrowiec, Spartakus, uwalnia ich. Tak zaczyna się opowieść o poszukiwaniu drogi do Arkadii.
Szag-szag wraz z pasażerami dociera do strefy wewnątrz Kryształu, której mieszkańcy nie wierzą w istnienie przestrzeni poza Kryształem. Jedyny, który wierzy to Galileusz. Gdy Szag-Szag ląduje w tej strefie Galileusz nie posiada się z radości: jego teoria została wszak udowodniona. Innego zdania są rządzący strefą inkwizytorzy, którzy doprowadzają do aresztowania Galileusza i pasażerów Szag-Szaga. Aby ratować ich życie, Galileusz wyrzeka się swych poglądów i pomaga załodze Szag-Szaga uciec ze strefy, sam ucieka wraz z nimi. Ostatecznie, gdy z pokładu Szag-Szaga widzi przestrzeń poza Kryształem decyduje się wrócić i opowiedzieć mieszkańcom strefy co widział.
Po ucieczce z Kryształu, Szag-Szag zostaje wciągnięty przez wodospad czasu, po czym znajduje się w lagunie zamieszkanej przez ludzi pierwotnych. Ludzie ci składają ofiary Demonowi, którego macki schodzą z nieba do morza. Macki okazują się być rurami odpływowymi ze stacji prowadzonej przez ludzi przeszłości. Spartakus i reszta przedostają się do stacji i przekonują prowadzących do większej troski o ludzi, na których terytorium lądują "macki".
Piękna i Bestia w Strefach: Arkanę i Rebeccę napada dziwny potwór, połączenie koparki i ośmiornicy, ratuje je inny potwór: Thot i zabiera ze sobą Arkanę do ruin miasta wyglądającego na dwudziestowieczne. Spartakus i reszta szukając Arkany dostają się do tego co zostało po metrze.
Masmedia potrzebuje wakacji, załoga Szag-Szaga potrzebuje statku piratów. Bob i Rebecca przebierają się za loda, gdy Spartakus i Arkana porywają statek.
Siedmiu wspaniałych: Spartakus, Arkana, Bob, Rebecca, Bic, Bac i Szag-Szag. Ratują wieśniaków przed tajemniczymi Mogokami: ludźmi, którzy dosiadają potworów podobnych do nosorożca. Mogokowie nawet śpią na swoich wierzchowcach. Muszą, bo wierzchowce ich nienawidzą do tego stopnia, że jak tylko Mogok spadnie, od razu go zabijają. Plus: zakochany Bob.
Tu rządzą kobiety. Spartakus, Matemat i Seskapil zostają schwytani przez karawanę Amazonek i zaprzęgnięci w kierat, gdy Arkana łączy siły z Masmedią by ich uwolnić. 
Wybory u piratów blisko, Maskagaz chce się nauczyć przemawiać, by wygrać je z Ringnarem. Porywa więc Demostenesa aby ten go nauczył przemawiania do tłumów, jednak Arkana też by chciała z Demostenesem porozmawiać.

</doc>
<doc id="551350" url="https://pl.wikipedia.org/wiki?curid=551350" title="Pamapol - Domex AZS Częstochowa">
Pamapol - Domex AZS Częstochowa



</doc>
<doc id="551351" url="https://pl.wikipedia.org/wiki?curid=551351" title="Żeligiada">
Żeligiada



</doc>
<doc id="551356" url="https://pl.wikipedia.org/wiki?curid=551356" title="Bałabajka">
Bałabajka



</doc>
<doc id="551358" url="https://pl.wikipedia.org/wiki?curid=551358" title="Get Rich or Die Tryin">
Get Rich or Die Tryin



</doc>
<doc id="551359" url="https://pl.wikipedia.org/wiki?curid=551359" title="Kate Jackson">
Kate Jackson

Kate Jackson, właśc. Catherine Elise Jackson (ur. 29 października 1948 w Birmingham) – amerykańska aktorka, reżyserka i producentka telewizyjna, modelka. 
Rozpoznawalność zawdzięcza roli inteligentnej detektyw Sabriny Duncan w serialu kryminalnym ABC "Aniołki Charliego" (1976–1979), a ogromny sukces sprawił, że pojawiła się na okładce magazynu „Time” z Farrah Fawcett i Jaclyn Smith. Była trzykrotnie nominowana do nagrody Emmy i czterokrotnie do Złotego Globu. W 1972 znalazła się na liście „Obiecujących nowych aktorów” w John Willis’ Screen World, Vol. 34. Za rolę Amandy King w serialu CBS "Strach na wróble i pani King" ("Scarecrow and Mrs. King", 1983–1987) została uhonorowana trzema brązowymi statuetkami Bravo Otto (1986-1988) dla najlepszej gwiazdy telewizyjnej, przyznawanymi przez niemiecki dwutygodnik dla młodzieży „Bravo”. W 1995 zajęła 18 miejsce w rankingu stu najseksowniejszych kobiet wszech czasów magazynu „FHM”.
Życiorys.
Wczesne lata.
Urodziła się w Birmingham w stanie Alabama w zamożnej rodzinie jako córka Ruth (z domu Shepherd) i Hogana Jacksona. Jej rodzina była pochodzenia angielskiego, a także miała korzenie szkockie, irlandzkie, walijskie, szwedzkie i niemieckie. Jej ojciec prowadził hurtownię materiałów budowlanych, podczas gdy jej matka była gospodynią domową. 
W 1966 ukończyła szkołę dla dziewczyn Brookhill School w Mountain Brook, gdzie wraz z siostrą Jenny występowała w szkolnych przedstawieniach teatralnych, w tym "Wariatka z Chaillot" autorstwa Jeana Giraudoux. W latach 1966–1968 studiowała na wydziale historii na University of Mississippi w Oxford w Missisipi, gdzie była członkiem oddziału Delta Rho bractwa Kappa Kappa Gamma. W połowie drugiego roku (1968) przeniosła się do Birmingham-Southern College, college’u sztuk wyzwolonych, biorąc udział w zajęciach z mowy i historii teatru. Pod koniec roku akademickiego Jackson został adeptką w Stowe Playhouse w Stowe w Vermont. W 1968 przeniosła się do Nowego Jorku, gdzie rozpoczęła studia w prestiżowej Amerykańskiej Akademii Sztuk Dramatycznych (Academy of Dramatic Arts), pracując intensywnie w takich produkcjach scenicznych jak "Noc musi zapaść" ("Night Must Fall"), "Królewski gambit" ("Royal Gambit"), "Stała żona" ("The Constant Wife") i "Mały księżyc Albana" ("Little Moon of Alban"). Studia ukończyła w 1971.
Początki kariery.
W wieku 16 lat pracowała jako modelka dla firm kosmetycznych Coty – Max Factor i Revlon. Wkrótce została zatrudniona jako goniec przy studiu NBC w Rockefeller Center. 
Po ukończeniu studiów trafiła na mały ekran w roli tajemniczego, cichego ducha Daphne Harridge w operze mydlanej ABC "Cienie o zmroku" ("Dark Shadows") z Davidem Selby, gdzie grała od 20 lipca 1970 do 2 kwietnia 1971. Serial ten nawet doczekał się niezauważonej wersji kinowej pt. "Nocne cienie o zmroku" ("Night of Dark Shadows", 1971), gdzie została obsadzona w roli Tracy Collins. Następnie została zaangażowana do gościnnej roli Ellen w odcinku westernowej serii NBC "Bonanza" pt. "Jeden as za dużo" (1972). W dramacie Marka Robsona "Limbo" (1972) z Kathleen Nolan wcielił się w postać Sandy Lawton, żony żołnierza misji podczas wojny wietnamskiej. W dramacie telewizyjnym NBC "Movin' On" (1972) z Davidem Soulem i Patrickiem Wayne wystąpił jako Cory. W telewizynym dramacie medycznym "Nowi uzdrowiciele" ("The New Healers", 1972) z Robertem Foxworthem rozgrywającym się w małym szpitalu w Kalifornii zagrała pielęgniarkę Michelle Johnson.
Aniołki Charliego.
Zwróciła na siebie uwagę w roli sympatycznej sanitariuszki Jill Danco, żony oficera Mike’a Danko (Sam Melville) w serialu ABC / Spelling–Goldberg Productions "Rekruci" ("The Rookies", 1972–1976). Po występie w telewizyjnych horrorach Spelling–Goldberg Productions – "Szkoła Szatana" ("Satan’s School for Girls", 1973) i "Śmierć w domu miłości" ("Death at Love House", 1976) z Robertem Wagnerem, producenci – Aaron Spelling i Leonard Goldberg – zaproponowali jej udział w kryminale telewizji ABC "Aniołki Charliego" (1976) w roli jednej z pań detektywów Kelly Garrett. Kate odpowiadała bardziej jednak osobowość innej bohaterki – sprytnej Sabriny, na co twórcy przystali. Telefilm ten okazał się pilotem serii telewizyjnego fenomenu lat 70. 
Jako Sabrina „Bri” Duncan, inteligentna i najmądrzejsza, pragmatyczna, spokojna, pełna poczucia humoru i wrażliwa, nieoficjalna liderka tria zdobyła żywiołową sympatię widzów, wraz z Farrah Fawcett (potem zastąpiła ją Cheryl Ladd) i Jaclyn Smith – świetnie analizowała i bez trudu rozwiązywała najtrudniejsze zagadki kryminalne w latach 1976–1979. Za postać tę była nominowana dwukrotnie do nagrody Emmy (1977, 1978) i trzykrotnie do Złotego Globu (1977, 1978, 1979). Jackson była gospodarzem trzynastego odcinka czwartego sezonu "Saturday Night Live", który został wyemitowany w lutym 1979. 
Była faworytką Roberta Bentona do roli Joanny Kramer, żony Teda (Dustin Hoffman) i pierwotnie zagrać w dramacie "Sprawa Kramerów" ("Kramer vs. Kramer", 1979), jednak na przeszkodzie stanęły jej zobowiązania związane z udziałem w "Aniołkach Charliego" i musiała odmówić przyjęcia roli, którą ostatecznie zagrała Meryl Streep. Po drugim sezonie w maju 1978 Kate odeszła z serialu, a jej miejsce zajęła Shelley Hack.
Rozwój kariery.
W telewizyjnym dramacie kryminalnym ABC "Śmiertelny krzyk" ("Death Scream", 1975) z Raulem Julią i Diahann Carroll, luźno opartym na prawdziwym wydarzeniu, zagrała postać Carol, jednej z piętnastu sąsiadów brutalnie zamordowanej pod swoim domem Kitty Genovese, którzy byli świadkami jej morderstwa i nie zrobili nic, aby pomóc i odmówili współpracy z policją. W przygodowej komedii sensacyjnej "Bimbrowy interes" (inny tytuł "Grzmot i błyskawica"/"Thunder and Lightning", 1977) u boku Davida Carradine’a gra Nancy Sue Hunnicutt, która odkrywa, że jej ojciec jest częścią nielegalnego biznesu. W 1978 była nominowana do nagrody Emmy dla najlepszej aktorki gościnnej w serialu dramatycznym za rolę Robin w pilocie serialu NBC "James at 15" (1977) z udziałem Michaela Biehna. W telewizyjnym melodramacie ABC "Więźniowie: Historia pewnej miłości" ("Inmates: A Love Story", 1981) zagrała skazaną złodziejkę Jane Mount, w której zakochuje się niewinnie skazany na karę więzienia księgowy (Perry King).
W 1981 wystąpiła na scenie Westwood Playhouse w Los Angeles jako Lisa w sztuce "Key Exchange" z Davidem Dukesem i Peterem Riegertem.
Zdecydowała się na kinową przygodę. Zagrała reporterkę telewizyjną Polly Bishop w komedii "Brudne sztuczki" ("Dirty Tricks", 1981) z Elliottem Gouldem. Imponującą siłę talentu zaprezentowała w kontrowersyjnym i ocenzurowanym dramacie Arthura Hillera "Kochać się" ("Making Love", 1982) u boku Michaela Ontkeana i Harry’ego Hamlina.
Potem nadszedł kryzys kariery. Dawną popularność na szklanym ekranie udało się jej odzyskać dzięki uhonorowanej trzema niemieckimi brązowymi nagrodami Bravo Otto (1986-1988) oraz nominowanej do nagrody Złotego Globu roli Amandy King, detektywa amatora, rozwódki z dwójką dzieci w serialu CBS "Strach na wróble i pani King" ("Scarecrow and Mrs. King", 1983–1987) z Bruce’em Boxleitnerem jako agentem CIA. Wystąpiła jako ambitna nowojorska biznesmenka J. C. Wiatt, która dostała w spadku po zmarłej dalekiej kuzynce małą Elizabeth i za wszelką cenę godzi pracę z wychowywaniem dziecka w sitcomie NBC "Baby Boom" (1988–89), będącym telewizyjną wersją filmu z Diane Keaton.
Na dużym ekranie zagrała matkę tytułowego bohatera – roznosiciela pizzy (gra go Patrick Dempsey) w komedii "Kochaś" ("Loverboy", 1989).
Była płodną i popularną rzeczniczką reklam telewizyjnych. Wzięła udział filmie dokumentalnym wideo o skutkach chorób psychicznych "Kłopoty w głowie" ("Trouble in Mind", 1999). W komedii młodzieżowej "Cudowne psiaki" ("Miracle Dogs", 2003) wystąpiła w roli Terri Logan. Znalazła się w obsadzie melodramatu "Bez żalu" ("No Regrets", 2004) z Janine Turner.
Życie prywatne.
W latach 1970–1972 była związana z Edwardem Albertem. W styczniu 1973 romansowała z producentem filmowym Robertem Evansem. W 1977 spotykała się też z Nickiem Nolte i Warrenem Beatty. W 1978 romansowała z Dustinem Hoffmanem. 
Była trzykrotnie mężatką. 23 sierpnia 1978 zawarła związek małżeński z aktorem, reżyserem i producentem filmowym Andrew Stevensem, synem aktorki Stelli Stevens. Razem zagrali w telewizyjnym remake’u ABC "Cylinder" ("Topper", 1979). 4 stycznia 1980 doszło do rozwodu. 1 maja 1982 wzięła ślub z młodszym o sześć lat przemysłowcem Davidem Greenwaldem, lecz w 20 grudnia 1984 rozwiedli się. 29 września 1991 wyszła za mąż za kaskadera Toma Harta, z którym się rozwiodła w 1993.
Andy Warhol w swoim dzienniku z lipca 1981 przy swoim Montauk wspominał o romansie Jackson z historykiem Yulem 'Rockiem' Brynnerem II, synem Yula Brynnera. Tygodniowa prasa doniosła na Brynnera i Jackson będących razem też we wrześniu 1981.
W 1987 i 1989 operowano i amputowano jej jedną pierś. We wrześniu 1995 z pomocą przyjaciółki aktorki Rosie O’Donnell zaadoptowała syna Charlesa Taylora.
W maju 2010 Jackson wniosła sprawę przeciwko swojemu doradcy finansowemu, Richardowi B. Francisowi, twierdząc, że jego działania kosztują Jackson więcej niż 3 miliony dolarów i doprowadził ją do ruiny finansowej. W grudniu 2010, strony przyjęły niejawne porozumienie.

</doc>
<doc id="551360" url="https://pl.wikipedia.org/wiki?curid=551360" title="Płaskowyż Leńsko-Angarski">
Płaskowyż Leńsko-Angarski

Płaskowyż Leńsko-Angarski (ros. Лено-Ангарское плато) – płaskowyż w azjatyckiej części Rosji, w obwodzie irkuckim.
Leży w południowej części Wyżyny Środkowosyberyjskiej; ograniczony od wschodu i północy Górami Angarskimi, od zachodu Górami Bajkalskimi, od południa doliną Angary; długość ok. 650 km, szerokość do 380 km; średnia wysokość 500–1000 m n.p.m., maksymalna 1464 m n.p.m. Zbudowany ze skał paleozoicznych; porośnięty głównie tajgą; liczne głębokie doliny rzek (Lena i Angara z dopływami, Zbiornik Bracki).
Wydobycie soli kamiennej, rud miedzi i żelaza.
Główne miasta: Ust'-Kut, Żeleznogorsk Ilimski, Żygałowo, Kaczug, Ust'-Ordyński.

</doc>
<doc id="551361" url="https://pl.wikipedia.org/wiki?curid=551361" title="Sindbad (serial animowany)">
Sindbad (serial animowany)

Sindbad / Przygody Sindbada żeglarza (jap. "アラビアンナイト シンドバットの冒険, Arabian Naitsu: Shinbaddo No Bôken") – japoński serial animowany wyprodukowany przez Nippon Animation, zrealizowany na podstawie Księgi tysiąca i jednej nocy.
Fabuła.
Serial opowiada o losach mieszkającego w Bagdadzie kilkunastoletniego chłopca Sindbada, który żądny przygód wyrusza wraz ze swoim wujkiem w podróż pełną przygód. Przez cały czas towarzyszy mu mówiący czarny ptak z kolorowymi piórami o imieniu Shirin, który okazuje się zaklętą księżniczką. W przygodach towarzyszą mu również przyjaciele Hasan i Ali. Sindbad nie zawsze rozsądny wychodzi jednak cało z wszystkich opresji dzięki uczciwości, przyjaźni i szczęściu.
Wersja polska.
Odcinki serialu zatytułowanego Przygody Sindbada żeglarza emitowane były w TVP1 w niedzielne popołudnia w latach 80. XX w. w cyklu "Kino familijne", a następnie od 24 czerwca do końca sierpnia 2008 ponownie w TVP1 z nowym dubbingiem. Serial emitowany był również od 10 września 2011 roku w paśmie "Bajkowa TVS" na kanale TV Silesia. Obecnie serial prezentowany jest pod skróconym tytułem Sindbad. W Polsce, tak jak w większości krajów poza Japonią, wyemitowano jedynie 42 pierwsze odcinki.
Stary dubbing (lata 70./80.).
Tytuł: Przygody Sinbada żeglarza
Wersja polska: Studio Opracowań Filmów w Łodzi
Reżyseria: Czesław Staszewski
Tekst:
Dźwięk: Anatol Łapuchowski
Montaż:
Kierownik produkcji:
Nowy dubbing (2004 r.).
Tytuł: Sindbad
Opracowanie: IZ-Text Katowice
Udział wzięli:
Wersja VHS, DVD, CD.
Wersja VHS:
Wersja DVD: 
Wersja Video CD:
Źródło:

</doc>
<doc id="551362" url="https://pl.wikipedia.org/wiki?curid=551362" title="Hrabstwo Chemung">
Hrabstwo Chemung

Chemung – hrabstwo (ang. "county") w stanie Nowy Jork w USA. Populacja wynosi 91 070 mieszkańców (stan według spisu z 2000 r.).
Powierzchnia hrabstwa wynosi 1064 km². Gęstość zaludnienia wynosi 86 osób/km².

</doc>
<doc id="551366" url="https://pl.wikipedia.org/wiki?curid=551366" title="Kalamata">
Kalamata

Kalamata (gr. "Καλαμάτα"), wcześniej "Kalame", jeszcze dawniej "Kalamai (Καλάμαι)", w okresie mykeńskim "Fares (Φαρές)" – miasto w Grecji, na południowo-zachodnim Peloponezie, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Mesenia. Siedziba gminy Kalamata. W 2011 roku liczyło 54 100 mieszkańców.
Historia.
Miasto wspominane już w czasach Homera. Była pierwszym greckim miastem, wyzwolonym w wielkim powstaniu narodowym, 23 marca 1821. 9 września 1944, tj. w 5 dni po opuszczeniu jej przez Niemców, miejsce bitwy pomiędzy greckimi, hitlerowskimi Batalionami Bezpieczeństwa, a partyzantami ELAS. Obecnie miasto o nowoczesnym wyglądzie, dzięki odbudowie, po dwóch z rzędu niszczących trzęsieniach ziemi z września 1986 roku.
Gospodarka.
Okręg słynie masową produkcją najwyższej jakości oliwy i oliwek. Najbardziej znany wyrób, od poprzedniej nazwy miasta zwany oliwkami Kalamon "Elies Kalamon – Ελιές Καλαμών", może dość znacznie różnić się smakiem, zależnie od producenta.
Transport.
Z Aten do Kalamaty prowadzi 231-kilometrowa autostrada. Działa morski port handlowy i rybacki, ze stałymi połączeniami do Aten, na Wyspy Jońskie i Kretę. Zupełnej modernizacji poddana została linia kolejowa, a dawna stacja stanowi dziś muzeum kolejnictwa.

</doc>
<doc id="551368" url="https://pl.wikipedia.org/wiki?curid=551368" title="Piec izbowy">
Piec izbowy



</doc>
<doc id="551369" url="https://pl.wikipedia.org/wiki?curid=551369" title="Piec kaflowy">
Piec kaflowy

Piec kaflowy – rodzaj pieca akumulacyjnego. Pojawił się w połowie XVIII stulecia, rozwijany i udoskonalany zwłaszcza w Niemczech. Piece kaflowe początkowo spalały głównie drewno, jednak coraz częściej stosowano węgiel – zwłaszcza na terenach miejskich. Do niedawna służyły jedynie do ogrzewania pomieszczeń. Obecnie pozwalają na ogrzewanie zarówno pomieszczeń przez bezpośrednie promieniowanie ciepła, jak i przy zastosowaniu płaszcza wodnego (do 60% sprawności) lub wymiennika ciepła (do 40% sprawności) do ogrzewania wody. Woda zgromadzona w zbiornikach buforowych może być używana jako "cwu" (ciepła woda użytkowa), jak i służyć do ogrzewania domu (mieszkania) w instalacji centralnego ogrzewania.
Budowa.
Piec kaflowy w tradycyjnej postaci jest budowany z cegły szamotowej, w postaci słupa obłożonego z zewnątrz materiałem ceramicznym – kaflami. Najważniejszym miejscem jest palenisko. Z wielkości paleniska oblicza się masę pieca (przykładowo palenisku na 6 kg drewna powinno odpowiadać 600 kg masy akumulacyjnej).
Jako zamknięcie paleniska mogą być wykorzystane drzwiczki żeliwne, lub nowocześniej – szyba. Szyby stosowane we wkładach do pieców kaflowych są grubsze od szyb do wkładów kominkowych lub podwójne (przez szybę wkłady kominkowe emitują ok. 30% ciepła, w piecach kaflowych ok. 10%). Powodem są dużo wyższe temperatury w palenisku pieca kaflowego.
Odbiór ciepła ze spalin realizowany jest w kanałach dymowych, które są przeważnie umieszczone pionowo z boków pieca. W zależności od budowy pieca spaliny po uzyskaniu żaru wypełniają kanały lub w wersji z przełącznikiem muszą przebyć wszystkie kanały, aby wylecieć do komina. Przełącznik służy do ułatwienia rozpalania – otwiera lub zamyka bezpośrednią drogę do komina.
Nowoczesnym rozwiązaniem są również wkłady do pieców kaflowych, które zamiast drzwiczek zawierają szybę. Mogą być również wyposażone w płaszcz wodny lub wymiennik ciepła, dzięki czemu piec kaflowy może stać się głównym i jedynym źródłem ciepła.
Palenie.
Występują 2 poprawne metody palenia w piecu kaflowym.
Palenie metodą "tradycyjną" (rozpalanie na ruszcie i zasypywanie żaru węglem) często prowadzi do usterek lub uszkodzeń pieców (nagłe skoki temperatury, nieregularne nagrzewanie), a nawet wybuchów. Dzieje się tak w wyniku nagromadzenia niespalonych palnych gazów, które w dużej ilości nagromadziły się w piecu i zostały nagle zapalone w wyniku wzrostu temperatury lub nagłej dawki tlenu. Jest to również palenie najmniej efektywne i wysokoemisyjne (nawet sześciokrotnie większa szkodliwa emisja zanieczyszczeń).
Pieca nie wolno zakręcać przed przepaleniem się wsadu, ponieważ grozi to rozsadzeniem pieca przez zapłon zgromadzonych w nim gazów palnych. Największe zagrożenie wybuchem zachodzi po wrzuceniu lub dołożeniu węgla, ze względu na możliwość unoszenia się pyłu węglowego w kanale kominowym pieca.
W piecu kaflowym można opalać również innymi materiałami poza węglem (drewno, papier, słoma), jednakże węgiel ze względu na swoją charakterystykę palenia jest materiałem wymagającym najmniej obsługi. Używanie drewna lub papieru jako materiału palnego wymaga częstszego dokładania i obsługi pieca, przy jednoczesnym wytwarzaniu większych objętości popiołu.

</doc>
<doc id="551372" url="https://pl.wikipedia.org/wiki?curid=551372" title="Tripoli (Grecja)">
Tripoli (Grecja)

Tripoli (gr. "Τρίπολη", dawniej Τρίπολις; wcześniejsze nazwy: Tripolitsa (Τριπολιτσά), Tripolitza lub Tripolizza – miasto w Grecji, na centralnym Peloponezie, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Arkadia. Siedziba gminy Tripoli. W 2011 roku liczyło 30 866 mieszkańców. Drogowy węzeł komunikacyjny Peloponezu.
Historia.
Zbudowane na miejscu średniowiecznej wsi, między ruinami trzech antycznych polis: Pallantron, Tegea i Mantineja, stanowiło ważny ośrodek administracyjny osmańskiej Grecji i symbol władzy Turków nad Peloponezem.Po szczególnie okrutnie zgaszonej próbie wywołania powstania w Grecji przez flotę rosyjską pod dowództwem Aleksieja Grigorowicza Orłowa w 1770 roku (gr. Ορλωφικά), podczas piątej wojny rosyjsko-tureckiej, miasto zostało ufortyfikowane i stało się główną bazą wojskową Turków na Peloponezie. Mury miejskie są obecnie jedną z największych atrakcji turystycznych miasta. Innymi, zbudowanymi już w niepodległej Grecji są pomnik generała Theodorosa Kolokotronisa i budynek sądu.
W 1821 miasto miało charakter bogatej, kolonialnej stolicy prowincji. Zamieszkiwało je 13 tysięcy Greków, 7 tys. Muzułmanów i 400 Żydów. Klasę posiadającą stanowili głównie Muzułmanie i Żydzi, gdy Grecy, była to ludność głównie zależna lub niewolna. Wobec prób wywołania ogólnobałkańskiego powstania przez Aleksandra Ipsilantiego (podjętych z obecnej Rumunii), Turcy prewencyjnie mordowali wielu spośród greckich mieszkańców całego imperium. Z rozkazu władz, rzezie przeprowadzano od Dunaju, po Pont i Cypr, nie wyłączając małych greckich enklaw, zagubionych pomiędzy miejscowościami innych ludów, ani stołecznego Konstantynopola. M.in. zamordowano, przez powieszenie na drzwiach katedry, patriarchę grecko-prawosławnego, mimo że nawołującego Greków do posłuchu wobec „danej od Boga władzy Sułtana”. W Grekach z Peloponezu wywołało to przekonanie, że nieodwołalnie nadeszła chwila, określana jako "„Wolność, albo śmierć !”". Pomiędzy 17 a 23 marca powstali, w wielu miejscach naraz mordując tureckie załogi i wszystkich muzułmańskich mieszkańców – swych sąsiadów. Oblegano i zdobywano, często głodem, kolejne twierdze, przepełnione muzułmańskimi uciekinierami. Ludność grecka zawczasu opuściła Tripolitsę, obleganą, głodzoną, następnie zdobytą przez niedozbrojone, nieregularne oddziały powstańcze, jednak liczne i dobrze dowodzone przez Theodorosa Kolokotronisa. Dokonano zupełnej masakry muzułmanów i Żydów, nie wyłączając kobiet i dzieci, zbiorowo mordowanych także po zakończeniu walk. Zginęło ok. 30 tysięcy osób, w tym rzesze uchodźców z mniejszych ośrodków. Greccy dowódcy dokonali zupełnej grabieży, rozkopywano nawet groby, aż sytuacja ta doprowadziła do wybuchu epidemii. Historycy wskazują, że niewielka część muzułmanów, w tym kobiet, uszła jednak z Tripolitsy, wykorzystując, zapewne wykupując sobie możliwość dyskretnego opuszczenia obleganego miasta, z pomocą greckich znajomych. Znanym przykładem stała się skuteczna ochrona kobiet z haremu paszy, przez Bubulinę Laskarinę, greckiego dowódcę – kobietę. Także Maniates, choć inicjatorzy powstania, ratowali swych tureckich znajomych, podobnie jak oni pochodzących z okręgu Mani. Największe bogactwa wywiózł ze zdobytego miasta Kolokotronis. Przyszłość pokazała, że w przypadku niektórych dowódców, w tym Bubuliny i Kolokotronisa, zrabowane w Trypolitsy bogactwa obrócone zostały w źródła finansowania dalszej walki o niepodległość. Zdobycie głównego, tureckiego ośrodka w tej części Grecji, decydująco wzmocniło morale oddziałów powstańczych.
Masakra wywołała krytykę europejskiej opinii publicznej i także znacznej części Greków, przy czym w Grecji dyskusja ta żywa jest do dziś. Ponadto, w myśl wcześniejszych umów, część z łupów obrócona być miała na korzyść skarbu państwa nowo tworzonej Republiki Greckiej. Rabunek całości skarbów miasta przez osoby prywatne doprowadził do rozłamu, a później nawet wybuchu wojny domowej pomiędzy poszczególnymi grupami powstańców
Tripoli zostało ponownie zajęte przez Turków w 1825 oraz całkowicie zniszczone 9 lutego 1828, przez egipskie siły Ibrachima Paszy, po przegranej przez flotę Porty morskiej bitwie pod Nawarino.
W odbudowanym mieście urodziło się dwóch greckich premierów: Aleksandros Papanastasiu i Konstandinos Jeorgakopulos. Obecnie w Trypolisie znajduje się jeden z kampusów Uniwersytetu Peloponeskiego (Wydział Nauk Ścisłych i Wydział Ekonomii, jak również rektorat). Lokalne centrum przemysłu spożywczego. Obok miasto przebiega autostrada, z Aten, rozwidlająca się tu i aktualnie przedłużana w stronę Sparty oraz w stronę Kalamaty (2011). Przez Trypolis przebiega też wąskotorowa linia kolejowa Kalamata-Ateny, ale ruch na niej jest aktualnie (od 2011 roku) zawieszony.
Linki zewnętrzne.
"„Powstanie 1821”, cz. 3 „Powstanie rozpoczyna się”" – grecki program historyczny Skai TV, poświęcony w znacznej części zdobyciu Tripolitsy, obok dyskusja historyków, 8 lutego 2011, 

</doc>
<doc id="551373" url="https://pl.wikipedia.org/wiki?curid=551373" title="Hrabstwo Chenango">
Hrabstwo Chenango

Chenango – hrabstwo (ang. "county") w stanie Nowy Jork w USA. Populacja wynosi 51 401 mieszkańców (stan według spisu z 2000 r.).
Powierzchnia hrabstwa wynosi 2328 km². Gęstość zaludnienia wynosi 22 osób/km².

</doc>
<doc id="551374" url="https://pl.wikipedia.org/wiki?curid=551374" title="Tripoli">
Tripoli



</doc>
<doc id="551375" url="https://pl.wikipedia.org/wiki?curid=551375" title="William Higgins (reżyser)">
William Higgins (reżyser)

William Higgins (ur. 19 grudnia 1942 w Los Angeles, zm. 20 grudnia 2019) – amerykański reżyser, scenarzysta, montażysta, producent filmów pornograficznych i operator kamery. Na terenie Europy tworzył pod pseudonimami Wim Hof i Wim Hoff.
Życiorys.
Jeden z najważniejszych producentów filmów pornograficznych o tematyce gejowskiej, obok Matta Sterlinga, francuskiego reżysera Jean-Daniela Cadinota, Kristena Bjorna, Chi Chi LaRue czy Johna Rutherforda. W latach 1977-1988 tworzył na terenie Kalifornii w USA.
Jako jeden z niewielu producentów decydował się na filmowanie scen z dużą liczbą aktorów jednocześnie. W 1983 powstał film uznawany za klasykę gejowskiego kina porno, "Class Reunion". Na planie udało się po raz pierwszy w historii kina porno zgromadzić jednocześnie 21 aktorów. W roku 1988 rozpoczął wędrówkę po świecie w poszukiwaniu nowych modeli dla swoich obrazów. Kręcił filmy w Australii, Hongkongu, w Tajlandii i Indiach. Następnie za cel obrał Europę. Kręcił w Hiszpanii i Portugalii. Za siedzibę swojej firmy w Europie obrał Amsterdam w Holandii. Od roku 1997 rozpoczął ekspansję w Czechach. Zasłynął z produkcji filmów, w których występowały jednocześnie całe kompanie żołnierzy w oryginalnych mundurach armii czeskiej. Wywołał skandal zatrudniając kilkunastu żołnierzy z gwardii ochraniającej pałac prezydenta Czech do sesji zdjęciowej, kręconej m.in. w oryginalnych wnętrzach zamku na Hradczanach. Kręcił zdjęcia również w oryginalnych obiektach wojskowych.
Dystrybucja filmów Higginsa odbywa się z terenu Toronto w Kanadzie, ponieważ obróbka filmów i ich powielanie jest tam tańsze niż w Europie.
Na jego castingi na aktorów do gejowskich filmów porno, na terenie Czech w latach 1997-2003 zgłosiło się ponad tysiąc mężczyzn z Czech, Polski i Niemiec, dzięki czemu dysponuje on największą bazą danych takich aktorów. W latach 2000-2005 wyprodukował więcej filmów, niż w czasie swojej działalności na terenie USA. 
W jego produkcjach występowali m.in.: Boris Tomek i Pavel Novotný.

</doc>
<doc id="551376" url="https://pl.wikipedia.org/wiki?curid=551376" title="Nathaniel Craley">
Nathaniel Craley

Nathaniel Neiman Craley, Jr. (ur. 17 listopada 1927 w Red Lion, Pensylwania, zm. 18 czerwca 2006 w Glen Rock, Pensylwania) – amerykański polityk, członek Izby Reprezentantów z ramienia Partii Demokratycznej.
Kształcił się w Taft School w Watertown (Connecticut) oraz w Gettysburg College, przez kilkanaście lat pracował w administracji fabryki mebli. W latach 1959-1965 pełnił funkcję skarbnika Komisji Planowania York County, zajmował również inne stanowiska w lokalnych władzach. Prowadził zajęcia z ekonomii i historii w York Junior College.
W 1964 został wybrany do Izby Reprezentantów USA z ramienia Partii Demokratycznej. Mandat pełnił przez jedną kadencję (od stycznia 1965 do stycznia 1967), następnie pracował w administracji Powierniczych Wysp Pacyfiku.

</doc>
<doc id="551377" url="https://pl.wikipedia.org/wiki?curid=551377" title="ChorusOS">
ChorusOS

ChorusOS – oparty na mikrojądrze system operacyjny czasu rzeczywistego zaprojektowany dla systemów wbudowanych.
Historia.
Projekt ChorusOS jako rozproszonego systemu czasu rzeczywistego powstał w INRIA w latach 80. XX w. Z biegiem czasu więcej wysiłków zaczęto poświęcać obsłudze czasu rzeczywistego i modularyzacji, zmniejszając nacisk na przetwarzanie rozproszone.
W 1997 roku Sun Microsystems przejął firmę Chorus Systems, która zajmowała się ChorusOS. Obecnie jednak system ten nie jest już wspierany przez Suna. W sierpniu 2002 założyciele Chorus Systems powołali nową firmę – Jaluna. Zajmuje się ona projektowaniem systemów wbudowanych przy użyciu Linuksa i ChorusOS (który określają nazwą „C5”).
Kod źródłowy ostatniego drzewa rozwojowego został opublikowany na otwartej licencji przez Suna. Jaluna uzupełniła ten kod i udostępniła kompletny, działający system.
Cechy.
Charakterystycznym elementem w Systemie Chorus jest mikrojądro, ponad którym są implementowane inne użytkowe podsystemy (np. Unix). Nomenklatura systemu Chorus także jest dość specyficzna. Np. popularne procesy z innych systemów, w Chorusie są nazywane "aktorami". Chorus jest przystosowany do realizowania wątków i pracy z pamięcią dzieloną, tak że jego budowa jest w znacznym stopniu modularna.

</doc>
<doc id="551379" url="https://pl.wikipedia.org/wiki?curid=551379" title="Hrabstwo Clinton (Nowy Jork)">
Hrabstwo Clinton (Nowy Jork)

Clinton – hrabstwo (ang. "county") w stanie Nowy Jork w USA. Populacja wynosi 79 894 mieszkańców (stan według spisu z 2000 r.).
Powierzchnia hrabstwa wynosi 2895 km². Gęstość zaludnienia wynosi 30 osób/km².

</doc>
<doc id="551380" url="https://pl.wikipedia.org/wiki?curid=551380" title="Góry Ałdańskie">
Góry Ałdańskie

Góry Ałdańskie, "Wyżyna Ałdańska" (ros. Алданское нагорье) – góry w azjatyckiej części Rosji, w Jakucji.
Leżą na północ od Pasma Stanowego, na południe od Płaskowyżu Nadleńskiego, w dorzeczu górnego Ałdanu. Część zachodnia o charakterze wyżynnym, średnia wysokość 800–1000 m n.p.m. W części wschodniej wyższe pasma, średnia wysokość 1400–2000 m n.p.m.; maksymalna 2306 m n.p.m. w pasmie Sunnagyn. Zbudowane z gnejsów i łupków. Rozcięte głębokimi dolinami rzek (dopływów Ałdanu i Amgi). Porośnięte tajgą modrzewiową (do wys. 1300 m n.p.m.), wyżej tundra górska.
Wydobycie węgla kamiennego (ośr. – Czulman; Południowojakuckie Zagłębie Węglowe), rud żelaza (Południowoałdańskie Zagłębie Rud Żelaza), miki, złota (złoto i platyna występują m.in. w masywie Kondjor).
Główne miasta: Ałdan, Tommot, Czulman.
Część gór zajmuje Rezerwat Olokiemski.

</doc>
<doc id="551381" url="https://pl.wikipedia.org/wiki?curid=551381" title="Wyżyna Ałdańska">
Wyżyna Ałdańska



</doc>
<doc id="551383" url="https://pl.wikipedia.org/wiki?curid=551383" title="Faerûn">
Faerûn

Faerûn – fikcyjny kontynent w świecie Zapomnianych Krain, stworzonym na potrzeby gry fabularnej "Dungeons &amp; Dragons". Położony jest na planecie Abeir-Toril; stanowi zachodnią część większego superkontynentu, w którego skład wchodzą jeszcze: Kara-Tur na wschodzie i Zakhara na południu. Granice Faerûnu wyznaczają Bezdrożne Morze na zachodzie, Wielkie Morze na południu, na wschodzie stepy Kraju Hordy i rozciągające się za nimi ziemie Kara-Tur, zaś na północy wielkie lodowce. Faerûn rozciąga się na długość ponad 5600 km ze wschodu na zachód i 4000 km z północy na południe.
Faerûn stanowi centrum i serce świata Zapomnianych Krain. Tutaj krzyżują się główne szlaki handlowe, a kontynent jest ojczyzną dla wielu ras, narodów, plemion. Pod względami ekonomicznymi, technicznymi i kulturalnymi Faerûn przypomina Europę późnego średniowiecza. Zasadniczą różnicą jest jednak występowanie magii, która odgrywa ogromną rolę na całym Torilu.
Na terenie Faerûnu ludzie odmierzają czas za pomocą Kalendarza Harptosa.
Geografia.
Faerûn jest podzielony na dziesiątki krajów i regionów:
Miasta.
Najsłynniejsze miasta, wioski i osady w Faerûnie:
Historia.
Historia Faerûnu rozpoczęła się z chwilą powołania przez lorda Ao uniwersum, w którego skład wszedł Toril. Po stworzeniu utrzymywała się bezczasowa nicość, a następnie ciemność i światło oddzieliły się od siebie. Ze skupionej esencji cieni wyłoniły się dwie bliźniacze boginie: Selune (światło) i Shar (ciemność). Razem stworzyły planetę Toril, jednocześnie powołując do życia Chaunteę, Matkę Ziemię. Chauntea błagała o światło, by mogła zwabić na swoją powierzchnię życie. Wtedy Selune sięgnęła poza granice przestrzeni na Plan Żywiołu Ognia i odłamała drobny odłamek samej sfery. Z tego odłamka stworzyła pierwszą gwiazdę.

</doc>
<doc id="551386" url="https://pl.wikipedia.org/wiki?curid=551386" title="Ioannina">
Ioannina



</doc>
<doc id="551387" url="https://pl.wikipedia.org/wiki?curid=551387" title="Nowy Tarchomin">
Nowy Tarchomin



</doc>
<doc id="551388" url="https://pl.wikipedia.org/wiki?curid=551388" title="Tarchomin Kościelny">
Tarchomin Kościelny



</doc>
<doc id="551389" url="https://pl.wikipedia.org/wiki?curid=551389" title="Larissa">
Larissa



</doc>
<doc id="551391" url="https://pl.wikipedia.org/wiki?curid=551391" title="Patra">
Patra



</doc>
<doc id="551392" url="https://pl.wikipedia.org/wiki?curid=551392" title="Dekanat bukowski">
Dekanat bukowski

Dekanat bukowski – jeden z 43 dekanatów archidiecezji poznańskiej, składa się z dziewięciu parafii:
Dekanat sąsiaduje z dekanatami:
Administracyjnie dekanat znajduje się na obszarze miast Buk i Opalenica, gminy Buk, gminy Opalenica, wschodniej części gminy Kuślin i prawie całego obszaru gminy Dopiewo.

</doc>
<doc id="551393" url="https://pl.wikipedia.org/wiki?curid=551393" title="Różopol">
Różopol

Różopol – osiedle w północno-wschodniej części Warszawy, w dzielnicy Białołęka.
Opis.
Osiedle położone jest przy południowo-zachodniej granicy dzielnicy, blisko ulic Modlińskiej i Trasy Toruńskiej. Jest to niewielkie osiedle zaznaczane na planach, ale nie uwzględniane np. przez Miejski System Informacji oraz TERYT i włączane do sąsiedniego Żerania. 
Jeszcze na początku XX w. Różopol był podwarszawską wsią leżącą przy trasie wylotowej z Warszawy ("ul. Modlińska"). Była to jednak jedyna wieś leżąca na terenie dzisiejszej dzielnicy Białołęka, która została włączona do Warszawy po I wojnie światowej. Kolejne wsie obecnej dzielnicy Białołęki były włączane dopiero kilkadziesiąt lat później, w okresie PRL.

</doc>
<doc id="551394" url="https://pl.wikipedia.org/wiki?curid=551394" title="Teatr Polonia">
Teatr Polonia

Teatr Polonia (do 2005 kino „Polonia”) – teatr dramatyczny w Warszawie założony w 2005 przez Fundację Krystyny Jandy na rzecz Kultury.
Fundacja Krystyny Jandy na rzecz Kultury prowadzi także „Och-Teatr” w Warszawie; dyrektorem obu teatrów jest Alicja Przerazińska.
Historia.
Siedziba Teatru Polonia mieści się w Marszałkowskiej Dzielnicy Mieszkaniowej (MDM), przy ul. Marszałkowskiej 56. Wcześniej w budynku znajdowało się kino „Polonia”. W lutym 2005 w posiadanie sali kinowej weszła Fundacja Krystyny Jandy na rzecz Kultury i rozpoczęła jej adaptację do sali teatralnej. W tym samym roku uruchomiona została tzw. mała scena ("Fioletowe pończochy").
Do grudnia 2006 trwała adaptacja sali kinowej na scenę teatralną. Pierwsza premiera na dużej scenie odbyła się 3 grudnia 2006, był to dramat "Trzy siostry" (1901) Antona Czechowa.
W miesiącach letnich Teatr Polonia wystawia darmowe przedstawienia na placu Konstytucji. Teatr Polonia szybko stał się jedną z najbardziej popularnych scen stolicy. Rocznie odwiedza go ok. 250 tys. widzów. Teatr dużo jeździ po kraju. W 2010 roku Krystyna Janda otworzyła drugą scenę w dawnym kinie Ochota przy ul. Grójeckiej – Och-Teatr, którego szefową została jej córka, Maria Seweryn. Pierwszą premierą przy Grójeckiej była "Wassa Żeleznowa" Gorkiego. Spektakle w Polonii poruszają ważne sprawy społeczne jak starość, homoseksualizm czy rolę kobiet w małżeństwie.
Oprócz ambitnych sztuk, na scenie można zobaczyć lżejsze spektakle z gwiazdami polskich scen. W teatrach odbywają się także koncerty gwiazd oraz liczne recitale i gościnne spektakle. 
Aktorzy.
Teatr nie zatrudnia stałej obsady aktorskiej. Aktorzy, którzy występują lub występowali w Teatrze Polonia:
Bartosz Adamczyk,
Violetta Arlak,
Piotr Bajtlik,
Artur Barciś,
Aleksander Bednarz,
Dominika Biernat,
Janusz Bogacki, Olga Bołądź,
Piotr Borowski,
Ewa Konstancja Bułhak,
Agata Buzek,
Wojciech Chorąży,
Sebastian Cybulski,
Wojciech Czerwiński,
Mariusz Drężek,
Katarzyna Figura,
Janusz Gajos,
Ignacy Gogolewski,
Katarzyna Groniec,
Karolina Gruszka,
Anna Iberszer,
Arkadiusz Janiczek,
Krystyna Janda,
Hubert Jarczak,
Marta Juras,
Marek Kudełko,
Piotr Ligienza,
Mateusz Łasowski,
Jerzy Łapiński,
Anna Iberszer,
Joanna Kasperek-Artman,
Ewa Kasprzyk,
Maria Klejdysz,
Krzysztof Kiersznowski,
Hanna Konarowska,
Aleksandra Konieczna,
Tomasz Kot,
Agnieszka Krukówna,
Iza Kuna,
Jerzy Łapiński,
Maciej Maciejewski, Krzysztof Materna,
Katarzyna Maternowska,
Wiesława Mazurkiewicz,
Zofia Merle,
Rafał Mohr,
Joanna Niemirska,
Sławomir Orzechowski,
Marcin Piejaś,
Michał Piela,
Joanna Pokojska,
Dorota Pomykała,
Alicja Przerazińska,
Maciej Radel,
Modest Ruciński,
Olga Sarzyńska,
Andrzej Seweryn,
Maria Seweryn,
Bogusława Schubert,
Lidia Stanisławska,
Patrycja Szczepanowska,
Ewa Szykulska,
Maciej Stuhr,
Ewa Telega,
Krystyna Tkacz,
Jan Tomaszewski,
Jerzy Trela,
Joanna Trzepiecińska,
Tomasz Tyndyk,
Jakub Wieczorek,
Karol Wróblewski,
Barbara Wrzesińska,
Małgorzata Zajączkowska,
Jacek Zawada,
Małgorzata Zofia Zawadzka,
Wiktor Zborowski,
Leszek Zduń,
Cezary Żak,
Zofia Wichłacz.

</doc>
<doc id="551395" url="https://pl.wikipedia.org/wiki?curid=551395" title="Joanina">
Joanina

Joanina, Joannina, Ioannina – transkrypcje greckiej nazwy geograficznej "Ιωάννινα", dla której w polskiej wikipedii zastosowano polską formę Janina. Nazwa ta odnosi się do następujących obiektów:
Zobacz też: 

</doc>
<doc id="551396" url="https://pl.wikipedia.org/wiki?curid=551396" title="Piekiełko (Warszawa)">
Piekiełko (Warszawa)

Piekiełko – osiedle w północno-wschodniej części Warszawy, w dzielnicy Białołęka.
Opis.
Niewielkie osiedle zaznaczane na niektórych planach, nieuwzględniane jednak przez Miejski System Informacji, lecz włączone do sąsiedniego Żerania. Obejmuje rejon ulic Kasztanowej, Płużnickiej i Ekspresowej.
Osada powstała w drugiej połowie XIX wieku wokół karczmy „Piekiełko” założonej w 1803 r. wzdłuż obecnej ulicy Modlińskiej, między Żeraniem a Wiśniewem. Do 1887 r. postawiono tu 51 domów. Spis mieszkańców z 1912 r. wykazał 58 osób. Do rozbudowy osady przyczyniła się Kolej Jabłonowska kursująca do Jabłonny w latach 1900–1956 (z przerwami w 1939 i 1944). Przystanek osobowy w Piekiełku oddano do użytku w 1902 r., a wraz z nim dwie bocznice towarowe, do fabryki chemicznej (później farmaceutycznej) Spiessa w Tarchominie (obecnie Polfa Tarchomin SA) i chemicznej „Winnica” w Henrykowie.
Podczas okupacji niemieckiej na terenie Piekiełka, w rejonie dzisiejszej ul. Obrazkowej przy skrzyżowaniu z ul. Myśliborską, funkcjonował obóz pracy dla ludności żydowskiej, zlikwidowany w listopadzie 1942. W 2019 w parku Picassa odsłonięto kamień upamiętniający ofiary obozu.
Piekiełko zostało przyłączone do Warszawy wraz z innymi sąsiadującymi wsiami w 1951.

</doc>
<doc id="551398" url="https://pl.wikipedia.org/wiki?curid=551398" title="Joannina">
Joannina



</doc>
<doc id="551399" url="https://pl.wikipedia.org/wiki?curid=551399" title="Kodar">
Kodar

Kodar - pasmo górskie w azjatyckiej części Rosji, w obwodzie irkuckim i czytyjskim.
Jest najwyższym pasmem Gór Stanowych, stanowi przedłużenie Gór Północnomujskich w kierunku wschodnim; długość pasma ok. 200 km; najwyższy szczyt Pik BAM ma wysokość 3072 m n.p.m. Zbudowane z prekambryjskich gnejsów i łupków; porośnięte do wysokości 1700 m n.p.m. tajgą świetlistą, wyżej łąki i tundra górska; w najwyższych partiach lodowce (łączna powierzchnia 18,8 km²).
Występują złoża węgla kamiennego i rud miedzi.
Dużą część pasma zajmują Park Narodowy „Kodar” i Rezerwat Witimski.

</doc>
<doc id="551400" url="https://pl.wikipedia.org/wiki?curid=551400" title="Stare Świdry">
Stare Świdry

Stare Świdry – osiedle w północno-wschodniej części Warszawy, w dzielnicy Białołęka.
Opis.
Jeszcze w pierwszej połowie XX w. Stare Świdry były podwarszawską wsią. W sąsiedztwie powstała druga wieś, która obecnie też jest osiedlem – Nowe Świdry. W 1951 obie wsie zostały włączone do Warszawy wraz z innymi sąsiadującymi wsiami.
Podczas okupacji niemieckiej w miejscowości powstało getto ludności żydowskiej; jego mieszkańcy zostali rozstrzelani podczas likwidacji getta w 1942.
Niewielkie osiedle położone jest nad Wisłą, między wałami a ul. Modlińską. W Miejskim Systemie Informacji włączone jest do obszaru Tarchomin. Największą powierzchnię zajmują rozległe tereny nieczynnej już Fabryki Domów. Oprócz niej są tu także domy jednorodzinne i pozostałości wiejskich domostw.
Przez teren osiedla przebiega trasa łącząca most Marii Skłodowskiej-Curie (Północny) z ulicą Obrazkową i resztą Białołęki, wraz z linią tramwajową, łączącą Tarchomin z Młocinami po lewej stronie Wisły.
Stare Świdry są jedną z 14 lokalizacji, które Urząd m.st. Warszawy wyznaczył w ramach obszaru zurbanizowanego do dalszego rozwoju.

</doc>
<doc id="551401" url="https://pl.wikipedia.org/wiki?curid=551401" title="Wiślanka">
Wiślanka



</doc>
<doc id="551403" url="https://pl.wikipedia.org/wiki?curid=551403" title="Eublefar tygrysi">
Eublefar tygrysi

Eublefar tygrysi, gekon tygrysi, eublefar lamparci ("Eublepharis macularius") – gatunek jaszczurki z rodziny eublefarowatych.
Opis.
Nazwa łacińska "Eublepharis macularius" oznacza „plamisty o prawdziwych powiekach”. Gekon lamparci cechuje się ruchomymi powiekami. Na palcach posiada pazurki zamiast czepnych przylg, dlatego też nie potrafi wspinać się po gładkich powierzchniach, ale za to może znakomicie kopać i wspinać się po kamieniach. Ciało gekona pokryte jest drobnymi łuskami, spośród których wystają nieco większe, wypukłe. Najczęściej spotykanym umaszczeniem jest brązowe i brunatne z drobnymi cętkami na szarożółtym bądź kremowym tle. U niektórych osobników wzdłuż kręgosłupa spotkać można pozbawiony plamek jasny pas. Ogon gekona jest wyraźnie segmentowany, stanowi około połowy długości ciała. W sytuacji stresującej zwierzę potrafi go odrzucić (tzw. autotomia). Odrzucony ogon po czasie odrasta, jednak nie posiada już charakterystycznych żebrowań. Młode różnią się od dorosłych ubarwieniem. Są one ubarwione w szerokie, poprzeczne, brązowe pręgi. Z czasem, pręgi przeobrażają się w drobne cętki. Ubarwienie podobne do dorosłych przybierają po osiągnięciu kilkunastu centymetrów długości ciała. Istnieje mnóstwo odmian barwnych gekona lamparciego.
Rozmiary.
Gekon lamparci osiąga przeważnie długość 22–28 cm. Maksymalny rozmiar ciała osiąga po około 2–3 latach życia. Dorosłe gekony ważą około 60–100 gramów.
Pokarm.
"Eublepharis macularius" są zwierzętami mięsożernymi. Odżywiają się głównie owadami i drobnymi kręgowcami Podstawę ich diety stanowią świerszcze lub mącznik młynarek ("Tenebrio molitor"). Gekony te są doskonale przystosowane do długotrwałego niejedzenia pokarmu. Gromadzą one zapasy tłuszczu i wody w ogonie. Dobrze odżywiony osobnik potrafi bez uszczerbku na zdrowiu wytrzymać bez jedzenia nawet kilka miesięcy. W warunkach hodowlanych eublefara należy również suplementować wapniem oraz witaminami. Niedobory prowadzą do chorób układu kostnego.
Zwyczaje.
Jaszczurki te są zwierzętami stadnymi, o silnie zaznaczonym terytorializmie. Żyją w stadach liczących od kilkunastu do kilkudziesięciu osobników. Samce bronią swojego terytorium (czasem nawet bardzo brutalnie) przed innymi samcami. „Lamparty” są zwierzętami nocnymi, o łagodnym usposobieniu. Dzień spędzają w kryjówkach, głównie w szczelinach skalnych. Żerują w nocy. Polujący gekon staje w bezruchu, rusza końcówką ogona, czekając, aż jego ofiara się poruszy – wtedy błyskawicznie atakuje.
Rozmnażanie.
Dojrzałość płciową osiągają w wieku około 10-11 miesięcy, przy długości ciała około 17–20 cm, waży wtedy około 40–45 gramów. Samice można dopuścić do samca dopiero po osiągnięciu przez nie wagi powyżej 50 g. Dymorfizm płciowy nie jest silnie zaznaczony. Samce nie różnią się zbytnio rozmiarem od samic. Są jedynie nieznacznie większe, posiadają nieco szersze głowy. U osobnika, który mierzy powyżej 10–12 cm płeć można określić na podstawie wyglądu okolicy narządów płciowych. U samców nasada ogona jest szersza i walcowata, od spodniej strony za kloaką znajdują się dwa półprącia, a na brzuchu, przed kloaką kilkanaście (14–18) porów preanalnych ułożonych w charakterystyczny sposób na kształt litery V. U samic w tylnej części kloaki po odchyleniu ogona widać ujścia jajowodów.
Płodność samic zależy od ich wieku, ich szczyt przypada w czwartym roku życia, a ostatnie jaja składają w wieku 11 lat. Po zapłodnieniu, jaja rozwijają się w organizmie samicy od 4 do 6 tygodni. Po tym czasie je składa – przeważnie 2 sztuki. Jaja są białe, posiadają owalny kształt. Młode po wylęgnięciu mierzą około 7–8 cm.
Oznaką zbliżającego się czasu znoszenia jaj jest zmniejszenie grubości ogona gekona. Istnieje możliwość złożenia niezapłodnionych jaj (przy braku kontaktu z samcem). Należy dokładnie obserwować gekona, gdyż może być on znacznie osłabiony.
Terrarium.
Terrarium dla jednego osobnika powinno wynosić minimum 60 × 40 × 40 cm. Oczywiście im więcej gekonów w terrarium, tym powierzchnia dna powinna być większa, wysokość 40 cm w zupełności jest wystarczająca. W terrarium powinny się znajdować kryjówki i jaskinie, w których gekon mógłby się schować. Jedna z kryjówek powinna być wilgotna – gekon będzie w niej przechodzić wylinkę. Zbiornik dla gekona może zostać wykonany ze szkła, płyty OSB i płyty meblowej, nie zapomnijmy o odpowiedniej wentylacji. Każde terrarium powinno posiadać tło strukturalne pozwalające wspinać się gekonom oraz odpoczywać na półkach skalnych. Z racji tego, że gekony te są zwierzętami nocnymi nie wymagają one żarówek UVB, co więcej ich zastosowanie może powodować oparzenia u niektórych odmian albinotycznych. Terrarium może być ogrzewane za pomocą żarówek lub mat/kabli grzewczych po wcześniejszym ich zabezpieczeniu, tak aby zwierzę nie poparzyło się.
Występowanie.
Zamieszkują pustynne i półpustynne górskie tereny Azji Mniejszej i Środkowej (od Turcji poprzez Iran, Irak, Afganistan, Pakistan, Turkmenistan, aż po północno-zachodnie prowincje Indii).
Odmiany hodowlane.
Na skutek rozmnażania gekonów lamparcich przez hodowców, powstało wiele odmian, które nie występują w naturze. Odmiany powstały na skutek selekcjonowania osobników posiadających pożądane cechy. Obejmują one zarówno kolory, wzory i struktury na skórze gekona, niektóre również są związane z kolorem oczu. Do najpopularniejszych odmian należą:

</doc>
<doc id="551404" url="https://pl.wikipedia.org/wiki?curid=551404" title="Stan Valckx">
Stan Valckx

Stanislaus Henricus Christina "Stan" Valckx (ur. 20 października 1963 roku w Arcen) – holenderski piłkarz grający na pozycji stopera. Z reprezentacją Holandii, w której barwach rozegrał 20 meczów, dotarł do ćwierćfinału mistrzostw świata 1994. Był zawodnikiem m.in. Sportingu i łącznie przez dziewięć lat PSV Eindhoven. Z tym ostatnim pięciokrotnie zdobywał mistrzostwo i trzykrotnie Puchar kraju. 23 sierpnia 2010 roku objął stanowisko dyrektora sportowego w Wiśle Kraków, które zajmował do czerwca 2012 roku.
Sukcesy piłkarskie.
W barwach PSV Eindhoven rozegrał 221 meczów i strzelił 10 goli.
W reprezentacji Holandii od 1990 do 1996 roku rozegrał 20 meczów, dotarł z nią do ćwierćfinału Mistrzostwa Świata 1994.

</doc>
<doc id="551405" url="https://pl.wikipedia.org/wiki?curid=551405" title="Eublepharis macularius">
Eublepharis macularius



</doc>
<doc id="551406" url="https://pl.wikipedia.org/wiki?curid=551406" title="Buffy Sainte-Marie">
Buffy Sainte-Marie

Buffy Sainte-Marie (Buffy St. Marie, ur. 20 lutego 1941) – kanadyjska Indianka Kri, piosenkarka, kompozytorka, aktorka i działaczka społeczna.
Życiorys.
Urodzona w rodzinie północnoamerykańskich Indian Kri w dolinie rzeki Qu'Appelle w prowincji Saskatchewan. Adoptowana w dzieciństwie przez nietubylczą rodzinę, wychowywała się w USA, w stanach Maine i Massachusetts. Na tamtejszym uniwersytecie uzyskała tytuł doktora sztuk pięknych, studiowała także filozofię orientalną i pedagogikę.
Artystyczną karierę rozpoczynała na początku lat 60. jako folkowa piosenkarka w klubach, na festiwalach i w indiańskich rezerwatach USA i Kanady. Sporo czasu spędziła w towarzystwie folkowych artystów z Toronto i Nowego Jorku, takich jak Leonard Cohen, Joni Mitchell i Neil Young. Już wówczas w wielu utworach poruszała problematykę trudnej historii i współczesności tubylczych ludów Ameryki Północnej i wykorzystywała tradycyjne indiańskie motywy muzyczne i instrumenty.
Zadebiutowała albumem "It's My Way" z 1964 roku, za który tygodnik „Billboard” ogłosił ją Najlepszą Nową Artystką. Szybko stała się znana nie tylko jako piosenkarka obdarzona mocnym, charakterystycznym głosem, ale także jako utalentowana kompozytorka. Jej kompozycje wykonywali m.in. Elvis Presley, Cher, Barbra Streisand, Chet Atkins, Roberta Flack, Janis Joplin i Neil Diamond, zaś utwór „Universal Soldier” (także w wykonaniu Donovana) stał się sztandarową pieśnią pacyfistów.
W 1969 roku poślubiła muzyka Jacka Nitzsche, a w latach 1976–1981 występowała w amerykańskim wydaniu dziecięcego programu "Ulica Sezamkowa".
Kolejne albumy Buffy St. Marie przynosiły dalsze udane kompozycje autorskie, nowe interpretacje utworów tradycyjnych i przeboje (jak choćby „Now that the Buffalo's Gone” – muzyczny protest-song przeciwko łamaniu indiańskich traktatów, „Mister Can't You See” czy „He's An Indian Cowboy In The Rodeo”.
W 1983 roku za napisanie (do filmu "An Officer and A Gentleman") wspólnie z Waylonem Jenningsem i Jackem Nitzsche piosenki „Up Where We Belong” otrzymała Oscara. Natomiast w 1997 roku, za program "Buffy Sainte-Marie: Up Where We Belong", kanadyjską telewizyjną Nagrodę Gemini. Skomponowała też muzykę m.in. do filmów "Spirit of the Wind" (1979) i "Stripper" (1986).
Także opublikowany w 1992 roku, po 16-letniej przerwie w nagraniach, album "Coincidence and Likely Stories" zawarł m.in. popularne później i śpiewane przez innych artystów (w tym indiańską grupę Indigo Girls) utwory „The Big Ones Get Away” i „Bury My Heart At Wounded Knee”, mówiące o współczesnej walce tubylczych Amerykanów o swoje prawa, obronie świętych ziem Indian i dramatach prześladowanych tubylczych działaczy z AIM.
W 1993 roku we Francji przyznano jej tytuł Międzynarodowej Artystki Roku, a władze Organizacji Narodów Zjednoczonych zaprosiły ją na uroczystość proklamowania Międzynarodowego Roku Ludów Tubylczych i Dekady Ludów Tubylczych pod auspicjami ONZ. W 1998 roku otrzymała najwyższe kanadyjskie odznaczenie – Order Kanady. Jest też laureatką prestiżowej nagrody fundacji tubylczych Kanadyjczyków "National Aboriginal Achievement Award".
Jej prace plastyczne, inspirowane tradycyjną indiańską sztuką, rzemiosłem i motywami tubylczymi, wystawiane są w prestiżowych galeriach Kanady i USA. Artystka wystąpiła też w kilku filmach fabularnych – jako aktorka ("The Broken Chain") lub lektorka ("Son of the Morning Star", "White Snow") – a także w licznych filmach dokumentalnych i muzycznych.
Nadal prowadzi założoną przez siebie jeszcze w latach 60. fundację wspierającą edukację dzieci i młodzieży. Od kilku lat realizuje też nowy, wykorzystujący m.in. technikę internetową, edukacyjny projekt wielokulturowej wymiany międzyszkolnej Craddleboard Teaching Project.

</doc>
<doc id="551407" url="https://pl.wikipedia.org/wiki?curid=551407" title="Orifiel">
Orifiel

Orifiel (Orifel, Orfiel) – według papieża Grzegorza Wielkiego jest jednym z siedmiu archaniołów. Według innych źródeł, Orifiel to Książę Chóru Tronów, a także (jak twierdzi Cornelius Agrippa) anioł sprawujący władzę nad planetą Saturn. Zdaniem Eliphasa Léviego, w kabale żydowskiej Orfiel jest Aniołem Pustkowia. W "The Lemegeton" Waite'a, Orifiel jest jednym z Siedmiu Wielkich. W "The Devil's Own Dear Son" Cabella Orifiel jest „oportunistycznym archaniołem”.

</doc>
<doc id="551408" url="https://pl.wikipedia.org/wiki?curid=551408" title="Buffy St. Marie">
Buffy St. Marie



</doc>
<doc id="551409" url="https://pl.wikipedia.org/wiki?curid=551409" title="Buffy Sainte Marie">
Buffy Sainte Marie



</doc>
<doc id="551410" url="https://pl.wikipedia.org/wiki?curid=551410" title="Randy Spelling">
Randy Spelling

Randall Gene "Randy" Spelling (ur. 9 października 1978 w Los Angeles) – amerykański aktor telewizyjny. 
Życiorys.
Wczesne lata.
Urodził się w Los Angeles jako syn popularnego amerykańskiego producenta telewizyjnego Aarona Spellinga (1923–2006) i jego drugiej żony, Carole Gene "Candy" Spelling (z domu Marer). Dorastał w Hollywood ze starszą o pięć lat siostrą Tori (ur. 16 maja 1973). 
Kariera.
W 1992 wystąpił w roli Kenny'ego, a później jako Ryan Sanders, przyrodni brat Steve'a (w tej roli Ian Ziering) w kilkunastu odcinkach serialu młodzieżowego ABC "Beverly Hills, 90210" (1996-97, 2000), gdzie jego siostra Tori Spelling odtwarzała postać Donny Martin, jednej z głównych bohaterek serialu.
Po ukończeniu college'u, trafił do obsady serialu NBC/Spelling "Plaże Malibu" ("Malibu Shores", 1996) z Keri Russell jako 'Flipper' Gage. Następnie wystąpił w roli Seana Richardsa w operze mydlanej ABC "Sunset Beach" (1997-99) i serialu "Siódme niebo" (2004) jako Alex Mandelbaum. 
Na dużym ekranie po raz pierwszy pojawił się w roku 2000 w dreszczowcu "Porwanie" ("Held for Ransom") u boku Dennisa Hoppera. 
23 lipca 2001 roku został aresztowany w Zachodnim Hollywood, w stanie Kalifornia, za spowodowanie wypadku samochodowego. Jego samochód wjechał w dwa inne pojazdy.
25 września 2010 poślubił Leah Stutz. Mają dwie córki: Sage i Lotus.

</doc>
<doc id="551411" url="https://pl.wikipedia.org/wiki?curid=551411" title="Zafkiel">
Zafkiel

Zafkiel (Zafchial, Zafiel) – wódz chóru tronów i jeden z dziewięciu aniołów rządzących niebiosami, także jeden z siedmiu archaniołów. Zafkiel jest władcą planety Saturn (funkcję tę pełni wspólnie z Jofielem i Orifielem). Według Fludda, Zafkiel, jako Zofiel, jest wodzem chóru cherubinów. Zafkiel miał wiele zadań od Boga. Dotyczyły one głównie kar za grzechy ale również to z ręki tego Anioła cierpiał Hiob, kiedy Bóg wystawiał go na próbę. Zafkiel to także anioł sprawujący kontrolę nad opadami deszczu.

</doc>
<doc id="551412" url="https://pl.wikipedia.org/wiki?curid=551412" title="Sertão">
Sertão

Sertão – rozległy, nieurodzajny płaskowyż w północno-wschodniej Brazylii, zajmujący obszar stanów Bahia, Pernambuco, Paraíba, Rio Grande do Norte, Ceará i Piauí oraz północnej części Minas Gerais.
Sertão jest regionem półpustynnym lub pokrytym suchym lasem, często nawiedzanym przez długotrwałe susze. Najczęściej rozciąga się na wysokości 200-500 m n.p.m.
Na sertão rozgrywa się akcja wielu brazylijskich utworów literackich, najwybitniejszym z nich jest "Wielkie pustkowie" João Guimarãesa Rosy.

</doc>
<doc id="551414" url="https://pl.wikipedia.org/wiki?curid=551414" title="Nowe Świdry">
Nowe Świdry

Nowe Świdry – osiedle w północno-wschodniej części Warszawy, w dzielnicy Białołęka.
Opis.
Osiedle położone jest nad Wisłą, między wałami a ul. Modlińską. Jest to niewielkie osiedle zaznaczane planach, ale nie uwzględniane np. przez Miejski System Informacji i włączone do sąsiedniego Tarchomina. Sąsiaduje z osiedlami: Stare Świdry, Nowy Tarchomin i Tarchomin Kościelny. Dominuje zabudowa podobna jak na Nowym Tarchominie, tj. prawie wyłącznie wysoka. Są tu głównie stare, wielkopłytowe bloki, choć w ostatnich latach wybudowano także kilka nowych osiedli.
Jeszcze w pierwszej połowie XX w. Nowe Świdry były podwarszawską wsią, powstałą w pobliżu starszej - Starych Świdrów. W 1951 r. obie wsie zostały przyłączone do Warszawy wraz z innymi sąsiadującymi wsiami.

</doc>
<doc id="551416" url="https://pl.wikipedia.org/wiki?curid=551416" title="Sertao">
Sertao



</doc>
<doc id="551420" url="https://pl.wikipedia.org/wiki?curid=551420" title="Salinas Chicas">
Salinas Chicas

Salinas Chicas - depresja (do 42 m p.p.m.) położona na półwyspie Valdes w Argentynie. Administracyjnie należy do departamentu Biedma prowincji Chubut. Solnisko, do niedawna uważany za najniżej położony punkt Ameryki Południowej (faktycznie jest nim Laguna del Carbón).
W latach 1901 – 1920 funkcjonowała kolej "Ferrocarril de Península Valdés", łącząca Salinas Chicas i sąsiadujące Salinas Grandes z miastem Puerto Pirámides.

</doc>
<doc id="551423" url="https://pl.wikipedia.org/wiki?curid=551423" title="Tu-16">
Tu-16

Tu-16 (ros. Ту-16) – radziecki odrzutowy samolot bombowy, skonstruowany w latach 50. w biurze konstrukcyjnym Tupolewa, w kodzie NATO oznaczany jako "Badger". Używany w wielu wariantach, w tym jako bombowiec strategiczny, bombowiec morski, samolot rozpoznawczy i walki radioelektronicznej. Tu-16 służyły około 50 lat na uzbrojeniu ZSRR i kilku innych państw, zbudowano ich 1507. Produkowano je też na licencji w Chinach jako Xi’an H-6.
Podłoże.
Pierwszym radzieckim powojennym bombowcem dalekiego zasięgu był Tu-4 – bezlicencyjna kopia amerykańskiego B-29 Superfortress, napędzany 4 silnikami tłokowymi. Jednakże już w drugiej połowie lat 40. było oczywiste, że przyszłość lotnictwa bombowego dalekiego zasięgu leży w samolotach odrzutowych lub turbośmigłowych. Zwłaszcza doświadczenia wojny koreańskiej ukazały potrzebę konstruowania szybszych bombowców w celu przełamania obrony powietrznej, mających większe szanse na uniknięcie starć z odrzutowymi samolotami myśliwskimi. Oprócz lotnictwa strategicznego, bombowca dalekiego zasięgu, do zwalczania celów morskich, potrzebowała radziecka marynarka wojenna. Stało się widoczne, że droga do polepszenia osiągów bombowców wiedzie przez zastosowanie w konstrukcji silników turboodrzutowych i skośnych skrzydeł. W drugiej połowie lat 40. biuro konstrukcyjne OKB-156 Andrieja Tupolewa pracowało m.in. nad frontowym bombowcem model „82” (Tu-82) ze skośnymi skrzydłami, który jednak przegrał w konkurencji z bombowcem Ił-28 Iliuszyna oraz nad rozwinięciem średniego bombowca o prostych skrzydłach „73” (prototyp Tu-14).
Z uwagi na sukces Ił-28, już w 1947 prace nad bombowcem dalekiego zasięgu zlecono biuru Iliuszyna, gdzie powstał następnie projekt Ił-46. Jednakże biuro Tupolewa kontynuowało prace nad projektowaniem bombowców strategicznych z własnej inicjatywy. W 1949 opracowano projekty „86” i „87”, będące powiększonym rozwinięciem samolotu „73” ze skośnymi skrzydłami i mocniejszymi silnikami (dwa silniki AM-02 lub TR-03 o ciągu 4500 kg), umieszczonymi pod skrzydłami. Ich możliwości ograniczał jednak brak odpowiednich silników, w związku z czym z uwagi na niewystarczający zasięg (4000 km) i udźwig bomb (od 2 do 6 ton), prace nad tymi projektami przerwano.
Powstanie Tu-16.
Pod koniec lat 40. w biurze konstrukcyjnym Mikulina opracowano nowy silnik turboodrzutowy o dużym ciągu AM-03, z którym następnie w 1950 opracowano kilka wariantów nowego powiększonego projektu wywodzącego się z samolotu „86”, oznaczonych początkowo roboczo „494” i „495”, z różnym rozmieszczeniem silników (rozpatrywano też warianty z 4 silnikami TR-3A lub TR-5). Z uwagi na zachęcające wyniki, w czerwcu 1950 biuro Tupolewa otrzymało oficjalne zamówienie rządowe na zaprojektowanie bombowca dalekiego zasięgu, z dwoma silnikami TR-3F (AL-5) Liulki. Jednakże Tupolew zdecydował użyć mocniejszych silników AM-03, umieszczonych w gondolach po obu bokach kadłuba. Dalsze prace prowadzono pod oznaczeniem projektu „88” (lub Tu-88 albo „wyrób N” – oznaczenie wewnątrzzakładowe).
Prototyp samolotu „88”, który otrzymał następnie oznaczenie wojskowe Tu-16, zbudowano pod koniec 1951. Został on oblatany 27 kwietnia 1952. Próby wykazały jednak konieczność zmniejszenia masy konstrukcji w celu osiągnięcia zakładanego zasięgu. Drugi ulepszony prototyp „88-2” został oblatany 6 kwietnia 1953; zdołano obniżyć w nim masę własną samolotu z 41 do 36,5 ton. Po jego udanych próbach państwowych, 28 maja 1954 przyjęto samolot Tu-16 na uzbrojenie Lotnictwa Dalekiego Zasięgu i morskiego. W tym czasie uruchomiono już produkcję seryjną w zakładzie nr 22 w Kazaniu i pierwszy seryjny samolot został zbudowany 29 października 1953. Od 1954 produkcję rozpoczęto także w zakładzie nr 1 w Kujbyszewie, a od 1955 w zakładzie nr 64 w Woroneżu. Ogółem do 1962 zbudowano 1507 samolotów Tu-16 wszystkich wersji (800 w Kazaniu, 543 w Kujbyszewie i 166 w Woroneżu), plus dwa prototypy.
W 1955 na bazie Tu-16 opracowano pierwszy radziecki odrzutowiec pasażerski Tu-104.
Wersje.
Samolot był produkowany w ok. 11 wersjach, podlegających przy tym kolejnym przebudowom na dalsze wersje (ok. 40). Na skutek zmian wyposażenia, zwłaszcza elektronicznego, liczba wszystkich istniejących wariantów Tu-16 zbliża się do stu, z tego większość nie różniła się oznaczeniami. Podstawowymi wersjami były początkowo wersje bombowe – Tu-16 model bazowy oraz liczna wersja Tu-16A, przystosowana do przenoszenia bomb atomowych. Do tej grupy zaliczają się także morskie samoloty torpedowo-bombowe Tu-16T. Część samolotów przenoszących pociski rakietowe i walki radioelektronicznej mogła także przenosić bomby.
Drugą podstawową grupą wersji stały się bombowce przenoszące ciężkie odrzutowe pociski skrzydlate. Ich oznaczenia rozpoczynały się od litery K. Pierwszym wariantem był Tu-16KS z 1954, przenoszący mało zaawansowane pociski przeciwokrętowe KS-1. Następnie na przełomie lat 50. i 60. rozwój przenoszących pociski Tu-16 poszedł w dwóch kierunkach. Morskim samolotem uderzeniowym stał się Tu-16K-10, kilkakrotnie modyfikowany, wyróżniający się charakterystycznym radarem w nosie kadłuba, przenoszący pojedynczy przeciwokrętowy pocisk K-10S. Z kolei druga rodzina, istniejąca w wielu wariantach, obejmowała wcześniejsze samoloty przebudowane do przenoszenia pocisków do zwalczania celów morskich lub ważnych naziemnych celów punktowych KSR-2 (kompleks K-16), albo stacji radiolokacyjnych i okrętów je przenoszących KSR-11 (kompleks K-11), następnie pocisków KSR-5 (kompleks K-26) do obu tych zastosowań. Oznaczenia tych samolotów obejmowały kombinacje oznaczeń przenoszonych pocisków: Tu-16KSR-2, -11 lub -5 lub kompleksów rakietowych: Tu-16K-16, -11 lub -26 (informacje o zasadach stosowania oznaczeń K lub KSR do konkretnych samolotów w dostępnych publikacjach są rozbieżne). Modyfikacją Tu-16K-10 łączącą obie linie rozwojowe był Tu-16K-10-26, przenoszący zarówno pocisk K-10 pod kadłubem, jak i KSR-5 pod skrzydłami.
Trzecią grupą wersji były wersje rozpoznawcze, do prowadzenia rozpoznania fotograficznego i radioelektronicznego, głównie używane jako samoloty rozpoznawcze morskie do wykrywania okrętów i naprowadzania na nie pocisków wystrzelonych z samolotów pozostających w bezpiecznej odległości. Podstawową wersją rozpoznawczą był Tu-16R, następnie modernizowany do wersji Tu-16RM-2. Odrębną wersją były Tu-16RM-1, przebudowane z nosicieli pocisków Tu-16K-10, z charakterystycznym radarem w nosie kadłuba. Licznymi wersjami były samoloty walki radioelektronicznej (WRE), budowane w wielu wariantach (Tu-16SPS, Tu-16 „Jołka”, Tu-16Je, Tu-16P), poddawanych następnie modernizacjom i zmianom wyposażenia. Flota tych samolotów miała zabezpieczyć działania bombowców, zakłócając nieprzyjacielskie stacje radiolokacyjne (istnieją rozbieżności w literaturze w przyporządkowaniu oznaczeń kodowych NATO do poszczególnych wersji samolotów rozpoznawczych i WRE). Istotnymi wariantami były powietrzne tankowce Tu-16Z, zabezpieczające działania bojowych Tu-16 oraz Tu-16N i NN, przeznaczone do tankowania samolotów Tu-22. W małych ilościach powstały samoloty ratownictwa morskiego Tu-16S i morskie patrolowe Tu-16PŁ, a także inne wersje.
Szczegółowy opis wersji: (w nawiasie oznaczenia kodowe NATO).
Bombowce.
Tu-16 ("Badger A") – pierwszy wariant bombowca – bombowiec konwencjonalny o udźwigu normalnie 3000 kg, maksymalnie 9000 kg bomb. Największe wagomiary używanych bomb to 5000 kg, 6000 kg lub 9000 kg. Niewielka część produkowanych od 1957 była przystosowana do tankowania w locie, metodą skrzydło-skrzydło. Dostępne publikacje nie podają ilości wyprodukowanych bombowców konwencjonalnych Tu-16.
Tu-16A ("Badger A") – podstawowy wariant bombowca strategicznego, przenoszący bomby atomowe. Był w tym celu wyposażony w ogrzewaną komorę bombową oraz dodatkowe wyposażenie w celu uchronienia przed skutkami wybuchu. Wyprodukowano ich 453, w latach 1954–1958 (prawie 1/3 ogólnej produkcji Tu-16). Przystosowane były też do bombardowania konwencjonalnego – początkowo mogły przenosić tylko 12 bomb 500 kg lub 16 × 250 kg, w latach 60. modyfikowano je do przenoszenia ładunku zwykłych bombowców (18 × 500 kg lub 24 × 250 kg), a w latach 70. dodatkowo zwiększano ilość bomb, z dodaniem belek pod skrzydłami. 59 z nich było zbudowanych od 1957 w wariancie Tu-16A(ZA) przystosowanym do tankowania w locie, metodą skrzydło-skrzydło. Część była następnie wyposażona w stację zakłóceń aktywnych SPS-100 zamiast ogonowej wieżyczki strzelca i drugą stację SPS-5 w kadłubie. 155 przebudowano następnie na nosiciele pocisków KSR-2 i KSR-11.
Tu-16B – wersja rozwojowa bombowca z 1957 z mocniejszymi silnikami RD-16-15 o ciągu 11 000 kg i ze zwiększonym zasięgiem do 7200 km. Przebudowano 2 prototypy, nie weszła do produkcji.
Tu-16W – nieoficjalne oznaczenie bombowca – nosiciela bomby wodorowej (oficjalnie oznaczenie: „wyrób W”). Trzy samoloty tej wersji przebudowano od 1955 z Tu-16A
Nosiciele pocisków.
Tu-16KS ("Badger B") – morski samolot uderzeniowy, uzbrojony w 2 kierowane ciężkie pociski odrzutowe powietrze-woda KS-1 Kometa o zasięgu 90 km, samonaprowadzane radiolokacyjnie, podwieszane pod skrzydłami (system uzbrojenia przejęty z Tu-4K). Załoga – 7 osób. Aparatura naprowadzania wraz z operatorem mieściła się na miejscu komory bombowej. Wyposażony był w stację radiolokacyjną wykrywania celów Kobalt-M w komorze bombowej, wysuwaną w dół. Prędkość z podwieszonymi pociskami wynosiła do 575 km/h, promień działania samolotu wynosił 1800 km. Próby prowadzono od 1954, w latach 1954–1958 zbudowano ich 107, w tym 59 Tu-16KS(ZA) przystosowanych do tankowania w locie. 65 następnie przebudowane na nosiciele pocisków KSR-2 i KSR-11 (reszta – ok. 40 sprzedane za granicę).
Tu-16K-10 ("Badger C") – morski samolot uderzeniowy, uzbrojony w kompleks rakietowy K-10 – kierowany pocisk manewrujący powietrze-woda K-10S o zasięgu 220 km, podwieszany pod kadłubem, częściowo schowany w komorze bombowej. Wyposażony był w stację radiolokacyjną wykrywania celów JeN (ros. ЕН) w przebudowanym nosie kadłuba, w miejscu kabiny nawigatora. W komorze bombowej była kabina operatora systemu. Załoga – 6 osób. Próby prowadzono od 1958, oficjalnie przyjęty na uzbrojenie lotnictwa marynarki w sierpniu 1961. Produkcję rozpoczęto już w 1958 i do 1963 zbudowano 216 samolotów, w tym część w wersji z instalacją do tankowania w locie.
Część była później przebudowana na Tu-16K-10N z pociskami K-10SN lub SNB wystrzeliwanymi z mniejszych wysokości (K-10SNB z głowicą atomową) i ze zmodernizowaną stacją radiolokacyjną JeN-2-6. Liczne były przebudowane na Tu-16K-10D, z pociskami K-10SD o większym zasięgu 325 km, ze zmodernizowaną stacją radiolokacyjną JeN-D. W latach 70. część Tu-16K-10D przystosowano do nowych pocisków K-10SDW odpalanych z mniejszych wysokości, a także K-10SN i SNB. Część samolotów była w latach 70. wyposażona w stację zakłóceń aktywnych SPS-100 zamiast ogonowej wieżyczki strzelca i drugą stację SPS-5 w kadłubie. W latach 80. część przebudowano na Tu-16K-10P przystosowane do przenoszenia pocisków zakłócających (walki radioelektronicznej) K-10SP ze stacją zakłóceń „Azalia”.
Tu-16K-10-26 ("Badger C") – modyfikacja bombowców Tu-16K-10D polegająca na przystosowaniu do przenoszenia kompleksów rakietowych K-10 (pocisk K-10S w komorze bombowej) i K-26 (dwa pociski KSR-5 pod skrzydłami), oficjalnie przyjęty na uzbrojenie w 1969 (przebudowano 85 samolotów).
Wersja Tu-16K-10-26N była przebudowana z Tu-16K-10N i używała pocisków K-10SN lub SNB. Od 1976 część przebudowano na Tu-16K-10-26P, analogicznie do Tu-16K-26P, z pociskami przeciwradarowymi KSR-5P. W latach 70. część Tu-16K-10-26 przystosowano także do zabierania bomb lub torped; oznaczono je Tu-16K-10-26B. Bomby podwieszano w nich na dwóch zaczepach pod skrzydłami i dwóch dodatkowych pod kadłubem.
Tu-16KSR-2 ("Badger G") – bombowiec z 1960, uzbrojony w kompleks rakietowy K-16 – dwa kierowane ciężkie pociski rakietowe powietrze-ziemia/woda KSR-2, samonaprowadzane radiolokacyjnie, o zasięgu 120–150 km, podwieszane pod skrzydłami. Wyposażony był w stację radiolokacyjną wykrywania celów Rubin-1K. Prędkość z podwieszonymi pociskami tego i następnych wariantów wynosiła ponad 800 km/h, promień działania 2050 km. Przyjęty na uzbrojenie w grudniu 1961. Od 1962 na wariant ten przebudowywano Tu-16KS (oznaczane też Tu-16K-16) oraz Tu-16A. Samoloty przebudowane z Tu-16A (Tu-16KSR-2A) miały możliwość przenoszenia bomb, w latach 70. do standardu Tu-16KSR-2A przebudowano też pozostałe.
Tu-16K-11-16 ("Badger G") – bombowiec uzbrojony w kompleks rakietowy K-16 ze stacją naprowadzania Rubin-1K oraz kompleks K-11, składający się z ciężkich przeciwradarowych pocisków odrzutowych powietrze-ziemia/woda KSR-11 o zasięgu do 120 km i pasywnej stacji wykrywania emisji radarowej Rica z anteną na nosie kadłuba. Na dwóch wyrzutniach pod skrzydłami przenosił pociski KSR-11 lub KSR-2. Przyjęty na uzbrojenie w 1962. Samoloty te przebudowywano z Tu-16KS i Tu-16S. Od lat 70. otrzymały możliwość przenoszenia bomb lub torped. Analogicznym wariantem był Tu-16KSR-2-11 (155 samolotów przebudowano z Tu-16A). Łącznie do wersji przenoszących pociski kompleksów K-11 lub K-16 było przebudowanych 441 samolotów – prawie 1/3 zbudowanych Tu-16. W latach 70. część z nich przystosowano do zabierania zwiększonego ładunku bomb, wykorzystując zaczepy pod skrzydłami.
Tu-16K-26 ("Badger G") – bombowiec uzbrojony w kompleks rakietowy K-26 – dwa kierowane ciężkie pociski rakietowe powietrze-ziemia/woda KSR-5, samonaprowadzane radiolokacyjnie, z głowicą konwencjonalną lub atomową, podwieszane pod skrzydłami. Wariant ten miał też możliwość przenoszenia pocisków KSR-2 lub 11 lub bomb. Wyposażony był w stację radiolokacyjną wykrywania celów Rubin-1KW. Przyjęty na uzbrojenie w 1969 – przebudowano na ten wariant 15 samolotów z Tu-16K-11-16. Analogiczne warianty to Tu-16KSR-2-5-11 (125 samolotów przebudowanych z Tu-16KSR-2-11) i Tu-16KSR-2-5 (110 samolotów przebudowanych z Tu-16KSR-2A, bez możliwości przenoszenia KSR-11). Od 1973 na części samolotów zamontowano ulepszoną stację radiolokacyjną Rubin-1M, w dużej osłonie pod kadłubem przed komorą bombową, która zwiększyła zasięg użycia pocisków do 450 km.
Istniały wersje Tu-16K-26M dla zmodernizowanych pocisków KSR-5M dla rażenia celów o mniejszych rozmiarach, Tu-16K-26N dla pocisków KSR-5N wystrzeliwanych z małej wysokości z nową stacją radiolokacyjną pod komorą bombową, Tu-16KRM dla wystrzeliwania celów latających KSR-5NM. W latach 70. część Tu-16K-26 różnych wersji przystosowano do zabierania zwiększonego ładunku bomb, czasami odróżniano je przez oznaczenie z literą B.
Tu-16K-26P ("Badger G") – bombowiec, modyfikacja Tu-16K-26 uzbrojona w kompleks rakietowy K-26P – dwa kierowane ciężkie przeciwradarowe pociski powietrze-ziemia/woda KSR-5P, ze stacją wykrywania emisji radarowej Rica. Wariant ten przenosił także pociski typów KSR-2, 5 i 11. Próby prowadzono od 1967, przyjęty na uzbrojenie w 1973. Od 1975 przebudowywano na ten wariant samoloty Tu-16KSR-2-5-11. Część zmodernizowana później do wersji Tu-16K-26PM z nowymi pociskami KSR-5M.
Samoloty rozpoznawcze.
Tu-16R ("Badger E, F") – morski samolot rozpoznawczy, do prowadzenia rozpoznania fotograficznego i radioelektronicznego (R – "razwiedczik"). Używany od 1958, zastępując Ił-28R. Podstawowy wariant wyposażony był w standardowy radar RBP-4 lub RBP-6 o zasięgu wykrywania okrętów do 180 km, stacje rozpoznania emisji radarowej SRS-1 i SRS-3 i zestaw aparatów fotograficznych. Mógł on wykrywać cele dla samolotów Tu-16KS. Załoga zwiększona do 7 – operator systemu SRS-1 zajmował miejsce w kabinie w komorze bombowej. Anteny stacji SRS-3 „Romb-1” umieszczone były w opływowych zasobnikach pod skrzydłami. Promień działania maksymalnie wynosił 2500 km. Część była wyposażona w system tankowania w powietrzu. W latach 1957–1958 zbudowano ich 70, z różnymi wariantami aparatury.
Tu-16RM-1 ("Badger D") – samoloty rozpoznawcze morskie, przebudowane z Tu-16K-10 i K-10-26, przystosowane do naprowadzania pocisków K-10S i SD. Radar JeN zastąpiono JeN-R, w większej obudowie o zasięgu do 480 km. Wyposażony był w stacje rozpoznania emisji radarowej SRS-1M oraz SRS-4 z antenami w trzech osłonach pod kadłubem, których operator zajmował miejsce w hermetyzowanej kabinie w komorze bombowej. Załoga 6 osób. Zwiększony zapas paliwa do 48 000 l – promień działania do 3200 km. Na początku lat 60. przebudowano na tę wersję 23 samoloty.
Tu-16RM-2 ("Badger L") – zmodernizowane samoloty rozpoznawcze morskie Tu-16R, z nowszą stacją radiolokacyjną Rubin-1 o zasięgu do 240 km, przystosowane do naprowadzania pocisków KSR-2 kompleksu K-16. Wyposażone ponadto w automatyczne stacje rozpoznania emisji radarowej SRS-4 z antenami pod komorą bombową, przez co zlikwidowano kabinę dla siódmego członka załogi. Zwiększony zapas paliwa do 51 000 l – promień działania do 3200 km.
Samoloty walki radioelektronicznej (WRE).
Tu-16SPS ("Badger J" (?))– pierwszy wariant samolotu walki radioelektronicznej, służącego do aktywnego zakłócania stacji radiolokacyjnych. Oznaczany też Tu-16P. Wyposażony był w dość prymitywną aparaturę zakłócającą SPS-1 lub SPS-2, z koniecznością ręcznego dostrajania do częstotliwości wykrytych stacji. Załoga – 7, w tym operator systemu w kabinie w komorze bombowej. W części komory mógł przenosić bomby. Anteny systemów rozmieszczone były pod kadłubem. Później zostały wyposażone w wyrzutniki celów pozornych ASO-16 w komorze bombowej. W latach 1955–1957 zbudowano 42 samoloty z SPS-1 i 107 z SPS-2. W latach 60. większość przebudowano na wariant z aparaturą Bukiet.
Tu-16 „Jołka” ("Badger H") ("Ёлка" – „choinka”) – samolot walki radioelektronicznej, wyposażony w 7 wyrzutników celów pozornych ASO-16 w komorze bombowej (obiektów stwarzających fałszywe echo radarowe). W części komory mógł przenosić bomby, a po zdemontowaniu aparatury ASO-16 mógł pełnić rolę bombowca. Ponadto wyposażony w stację zakłóceń aktywnych SPS-4 z anteną pod kadłubem. Zbudowano 71 samolotów w 1957, z tego 19 przebudowano z bombowców. W toku służby modernizowano je, instalując nowszą aparaturę zakłóceń aktywnych oraz 2 systemy APP-22 lub przebudowano.
Tu-16Je ("Badger K") (ros.: Ту-16Е; nazywane też „Jołka”) – samolot walki radioelektronicznej, wyposażony w aparaturę zakłócającą SPS-1, SPS-2 lub SPS-2K ze stanowiskiem operatora systemu w kabinie w komorze bombowej (załoga – 7) oraz początkowo 2 wyrzutniki celów pozornych ASO-16 w komorze bombowej; później ich ilość zwiększano i montowano też 2 systemy APP-22. W latach 1957–1958 zbudowano 89 samolotów. Część przebudowano na wariant Tu-16JeR wyposażony w stację rozpoznania emisji radarowej SRS-1 w miejsce stacji SPS-2.
Tu-16Je „Azalia” ("Badger K") – samolot walki radioelektronicznej, wyposażony w aparaturę zakłócającą serii SPS-61, 62, 63, 64, 65 lub 66 oraz SPS-6 Łoś lub SPS-5 Fasol. W części komory bombowej zabierał bomby lub wyrzutniki celów pozornych ASO-16 i systemy APP-22. Do tego wariantu przebudowano część samolotów Tu-16 „Jołka” lub Tu-16Je. Większość nie miała tylnego stanowiska strzeleckiego. W latach 70. montowano na części z nich nowsze stacje.
Tu-16P „Bukiet” ("Badger J") – samolot walki radioelektronicznej, wyposażony w automatyczną aparaturę zakłócającą Bukiet, umieszczoną na miejscu komory bombowej, składającą się ze stacji zakłóceń aktywnych z serii SPS-22N, 33N, 44N i 55N, później dla samolotów latających na małych wysokościach także SPS-77. Wyróżniały się podłużną osłoną anteny pod kadłubem. Począwszy od 1962, przebudowano na ten wariant 91 samolotów, głównie Tu-16 „Jołka” i SPS. W toku służby modernizowano je, instalując nowszą aparaturę zakłóceń aktywnych.
Pozostałe.
Tu-16T – samolot torpedowo-bombowy lotnictwa morskiego, o konstrukcji zbliżonej do bombowca. Mógł zabrać warianty uzbrojenia: 2 odrzutowe torpedy RAT-52, 6 torped lotniczych, 2 bomby głębinowe WB-2F, 12 min morskich AMD-4-500, 4 miny AMD-4-1000 lub inne rodzaje uzbrojenia lub do 9 t bomb. Do 1957 zbudowano 76 samolotów oraz część samolotów Tu-16 przebudowano do tego wariantu. Ponadto część samolotów lotnictwa morskiego innych wersji, głównie Tu-16SPS, „Jołka” i R przystosowano do stawiania min.
Tu-16PŁ (PŁO) – samolot patrolowy zwalczania okrętów podwodnych. Niewielką ilość przebudowano z Tu-16T w latach 1962–1963. Wyposażony był w radar przeszukiwania powierzchni morza SPARU-55 i 40 boi hydroakustycznych RGB-N. Uzbrojony był w bomby głębinowe PŁAB-MK, a od 1966 torpedy przeciw okrętom podwodnym AT-1. Używane do 1969, zastąpione następnie samolotami Be-12 i Ił-38.
Tu-16S – samolot ratowniczy lotnictwa morskiego, do ratowania rozbitków (S – "spasatielnyj"). Wyposażony był w zdalnie sterowaną łódź Friegat, podczepioną pod kadłubem. Od 1965 do tego wariantu przebudowano większość Tu-16T.
Tu-16SP – samolot patrolowy zwalczania okrętów podwodnych. Niewielką ilość przebudowano z Tu-16S w latach 70. Wyposażony był w radar przeszukiwania powierzchni morza i boje hydroakustyczne. Uzbrojony był w torpedy przeciw okrętom podwodnym. Nie przebudowano większej ilości wobec pojawienia się maszyny Tu-142.
Tu-16Z ("Badger A") – powietrzny tankowiec dla samolotów Tu-16, z systemem podawania paliwa przewodem między skrzydłami samolotów. Oznaczane początkowo Tu-16(Z) (Z – "zaprawszczik"). Próby prowadzono od 1955. Począwszy od 1957 przebudowano z bombowców 114 samolotów (według innych danych, 46). 571 samolotów Tu-16 różnych wersji produkowanych od 1957 dostosowano do pobierania paliwa.
Tu-16N ("Badger A") – wariant powietrznego tankowca dla bombowców Tu-22, z systemem podawania paliwa przewodem elastycznym i sztywną sondą. Aparaturę zaadaptowano z tankowca 3MS. Od 1963 mała ilość przebudowywana z innych wersji. W 1969, 20 samolotów Tu-16Z przebudowano w analogiczny wariant Tu-16NN.
Tu-16ŁŁ – różne warianty wykorzystywane jako latające laboratorium, do testowania systemów lub innych badań. M.in. 9 samolotów wykorzystywano jako latające hamownie do badań nowych silników turboodrzutowych, wysuwanych z komory bombowej. Testowano na nich większość radzieckich silników II i III generacji oraz część nowszych.
Tu-16 „Cikłon” – samolot rozpoznania meteorologicznego
Wersje chińskie.
W Chinach Tu-16 był produkowany na licencji od 1961 pod oznaczeniem Xi’an H-6 (Hongzhaji-6), początkowo z radzieckich części. Pierwsze zmontowano w połowie lat 60. Pierwszy seryjny H-6 zbudowany całkowicie w Chinach z silnikami Wopen-8, odpowiadającymi RD-3-500 o ciągu 9520 kg, został oblatany 24 grudnia 1968. Do 1987 zbudowano ok. 120 samolotów H-6. Podstawową wersją chińską był nosiciel bomby atomowej, odpowiadający Тu-16А. Zbudowano też wariant rozpoznawczy i walki radioelektronicznej oraz tankowiec powietrzny. Powstał też odpowiadający wariantom radzieckim wariant Н-6 IV (lub H-6D) uzbrojony w 2 przeciwokrętowe pociski kierowane С-601 (w kodzie NATO "Silkworm", rozwinięcie radzieckich P-15). Pierwszy został oblatany 29 sierpnia 1981, przyjęty na uzbrojenie od grudnia 1985.
Użycie.
Pierwsze samoloty weszły do eksploatacji w radzieckim Lotnictwie Dalekiego Zasięgu, a następnie lotnictwie morskim, od 1954, a 1 maja 1954 zostały zaprezentowane podczas defilady nad Placem Czerwonym. Przez następne dziesięciolecie Tu-16 był podstawowym radzieckim bombowcem strategicznym, wchodzącym w skład sił odstraszania. Bombowce używane były w pułkach ciężkich bombowców (TBAP), wchodzących po 2 lub 3 w skład dywizji ciężkich bombowców (TBAD). Dywizje wchodziły w skład korpusów ciężkich bombowców, a od 1980 – Armii Powietrznych Naczelnego Dowództwa (WA WGK), tworzących Lotnictwo Dalekiego Zasięgu (DA – "Dalna Awiacja"). Z uwagi na zasięg, ich podstawowym celem były bazy militarne NATO w Europie Zachodniej. Od połowy lat 50. na poligonach w Semipałatyńsku i na Nowej Ziemi prowadzone były ćwiczenia w użyciu broni jądrowej przez Tu-16A. 22 listopada 1955 z Tu-16W zrzucono pierwszą radziecką bombę wodorową RDS-37d o mocy 1,6 Mt (później jej moc doprowadzono do 2,9 Mt). W rekordowym pod tym względem roku 1962, ostatnim przed zaprzestaniem prób atomowych, zrzucono z Tu-16 aż 24 bomby atomowe i wodorowe.
Tu-16 różnych wersji lotnictwa morskiego towarzyszyły często grupom okrętów NATO na wodach międzynarodowych, szczególnie amerykańskim grupom lotniskowcowym (przy tym, w 1968 jeden uległ katastrofie na Morzu Norweskim, w bliskości lotniskowca USS „Essex”). Według źródeł rosyjskich, w 1980 jeden z samolotów utracono w niewyjaśnionych okolicznościach, nie wykluczających zestrzelenia przez japońskie okręty na Oceanie Spokojnym.
Jedynym konfliktem, w jakim wzięły udział radzieckie Tu-16, była interwencja w Afganistanie. Od 19 kwietnia 1984 przez kilka dni, samoloty 200. gwardyjskiego TBAP z Bobrujska i 251. TBAP z Białej Cerkwi prowadziły wraz z bombowcami Tu-22M masowe naloty na dolinę Panczsziru w próbach zniszczenia wojsk Ahmada Szaha Masuda, głównie używając 250-kg bomb burzących. Brały w tym udział nosiciele rakiet odmian wersji Tu-16KSR, przystosowane do przenoszenia bomb. Ponownie Tu-16 bombardowały cele przy użyciu ciężkich bomb w lecie 1986. Ostatni raz użyto Tu-16 z 251. TBAP w ostatnich miesiącach przed wycofaniem się z Afganistanu, od października 1988. Użyto wtedy przeciw punktom oporu partyzantów w jaskiniach bomb FAB-9000 o masie 9000 kg – ogółem zrzucono ich 289.
W 1981 w lotnictwie dalekiego zasięgu znajdowało się 487 Tu-16, a w lotnictwie marynarki 474, z czego ok. 200 nosicieli pocisków K-10, natomiast w pozostałym radzieckim lotnictwie 156 Tu-16. Ilość ich została znacznie zredukowana do końca dekady. Przy rozpadzie ZSRR, 121 samolotów otrzymała Ukraina, 18 Białoruś, pozostałe Rosja. W Rosji Tu-16 były używane do 1994, w pozostałych krajach podobnie.
Eksport.
Od 1958 samoloty Tu-16 były dostarczane do Chin, a następnie przy pomocy radzieckiej podjęto tam ich licencyjną produkcję jako Xi’an H-6. 14 maja 1966 z H-6A zmontowanego z radzieckich części zrzucono trzecią chińską próbną bombę atomową. W Chinach Xi’an H-6 jest do obecnej chwili (2006) jedynym bombowcem strategicznym, mimo przestarzałej konstrukcji.
Kolejnym krajem używającym Tu-16 była Indonezja. W obliczu grożącego konfliktu z Holandią o Irian Zachodni, w lecie 1961 ZSRR dostarczył Indonezji 25 lub 20 nosicieli rakiet Tu-16KS, początkowo z radzieckimi załogami, w celu odstraszenia holenderskiej marynarki. Stacjonowały one pod Dżakartą. Po pogorszeniu stosunków między Indonezją a ZSRR, zostały wycofane z braku części zamiennych.
Od 1963 ZSRR sprzedał do Egiptu ok. 30. Tu-16 różnych wersji, w tym ok. 20 Tu-16KS. Wszystkie zostały zniszczone na lotnisku w Kairze, w zaskakujących nalotach izraelskiego lotnictwa na początku wojny sześciodniowej 1967 roku (po tym zdarzeniu, w lotnictwie radzieckim zaczęto stosować zakryte miejsca postoju samolotów). Już od września 1967 ZSRR dostarczył do Egiptu dalsze Tu-16, wraz z nosicielami rakiet KSR-2 i KSR-11, torpedowymi Tu-16T i rozpoznawczymi Tu-16R. Podczas wojny Jom Kipur w październiku 1973 wystrzelono z nich 25 rakiet KSR-2 i KSR-11, z których 20 zostało przechwycone przez izraelska obronę przeciwlotniczą, a pozostałe zniszczyły dwie stacje radiolokacyjne i jedną bazę izraelską. Według danych izraelskich, podczas wojny zestrzelono jeden Tu-16 (strona egipska nie potwierdza tego). Ostatni raz bojowo egipskie Tu-16 zostały użyte w lipcu 1977 podczas czterodniowej wojny z Libią, dokonując nalotów na Tobruk, El-Adem i Al-Kufra. Według danych libijskich, zestrzelono dwa Tu-16 (strona egipska nie potwierdza tego). W latach 90. Egipt miał jeszcze 16 Tu-16, lecz zostały wycofane do końca dekady.
Kolejnym użytkownikiem Tu-16 był Irak. Podczas wojny sześciodniowej 1967 roku posiadał 6 samolotów, z których 1 został zestrzelony przez Izrael podczas próby nalotu na Tel Awiw. W latach 70. do Iraku dostarczono 8 Tu-16KSR-2-11. Używano ich m.in. do walki przeciw partyzantom kurdyjskim. Podczas wojny iracko-irańskiej 1980-88, Irak posiadał 8 samolotów, używanych bojowo, m.in. w nalocie na lotnisko w Teheranie. Pod koniec lat 80. Irak zakupił 4 chińskie H-6D z pociskami С-601. Podczas I wojny w Zatoce Perskiej w 1991 większość Tu-16, cierpiących na braki części zamiennych, została zniszczona na ziemi przez lotnictwo koalicji.
Opis techniczny.
Metalowy średniopłat o układzie klasycznym. Kadłub konstrukcji półskorupowej. Smukłe skrzydła o skosie 35°, konstrukcji dwudźwigarowej – kesonowej. Usterzenie klasyczne o skosie 42°. System sterowania mechaniczny, bez wspomagania. Charakterystyczną cechą Tu-16 były dwie duże gondole silników u nasady skrzydeł, przechodzące w kadłub. Płatowiec skonstruowany z uwzględnieniem reguły pól. Załoga 6-osobowa w dwóch hermetyzowanych kabinach, zaopatrzonych w fotele katapultowe (część załogi – wyrzucane w dół). Z przodu kadłuba kabina dwóch pilotów, operatora systemów elektronicznych (obsługującego też zdalnie wieżyczkę grzbietową) i nawigatora-bombardiera, który zajmował stanowisko w oszklonym nosie. W ogonie kabina dwóch strzelców (jeden naprowadzał dolną wieżyczkę przez boczne wypukłe okna, drugi ogonową wieżyczkę ze stanowiska ogonowego). Podwozie samolotu trójpodporowe, golenie główne (po 4 koła) chowane do gondoli w skrzydłach, goleń przednia dwukołowa; ponadto spadochron hamujący. Dwie komory bombowe umieszczone w kadłubie, za dźwigarami centropłata. Część wersji przenoszących pociski rakietowe i innych specjalistycznych miały dodatkową hermetyzowaną kabinę operatora i inne urządzenia w komorze bombowej. W części tych wersji samolot wyposażony był w stacje radiolokacyjne różnych typów, w nosie kadłuba lub komorze bombowej. W ogonie celownik radiolokacyjny kierowania uzbrojeniem obronnym PRS-1 Argon.
Używane silniki turboodrzutowe: AM-03 o ciągu 8750 kg. Od 1958 montowano RD-3M o ciągu 9520 kg. Paliwo w 27 zbiornikach w kadłubie i skrzydłach o pojemności 43 800 l.
Uzbrojenie obronne stanowiło siedem działek kalibru 23 mm AM-23 – sześć w trzech zdalnie sterowanych stanowiskach na grzbiecie, pod kadłubem i w ogonie oraz pojedyncze stałe w nosie. Optyczny celownik bombowy OPB-11R i radiolokacyjny RPB-4 Rubidij-MM (w osłonie pod kabiną). Samolot wyposażony był w dwie nadmuchiwane łódki ratunkowe. W skład wyposażenia wchodziły radiostacje, urządzenie identyfikacji swój-obcy (IFF) SRZO-2M „Chrom-Nikiel”, stacja ostrzegania o opromieniowaniu Syrena-2 lub -3 lub Bierieza, aparat fotograficzny.
Uzbrojenie bombowe w postaci bomb konwencjonalnych składało się w wersjach bombowych i części innych wersji typowo z do 18 bomb 500 kg lub 24 bomb 250 kg w komorze bombowej. Po modernizacjach w latach 70. samoloty mogły zabierać do 26 bomb 500 kg lub 40 bomb 250 kg w komorze bombowej i na dwóch belkach pod skrzydłami. Można było zabierać bomby wagomiaru do 9000 kg. Uzbrojenie wersji przenoszących pociski rakietowe zostało bliżej opisane w tekście (w zależności od wersji, po 2 pociski KS-1, KSR-2, KSR-5, KSR-11, 1 pocisk K-10 lub 1 pocisk K-10 i 2 KSR-5).
Zobacz też.
Porównywalne samoloty

</doc>
<doc id="551425" url="https://pl.wikipedia.org/wiki?curid=551425" title="Gaston Taument">
Gaston Taument

Gaston Taument (ur. 1 października 1970 w Hadze) – holenderski piłkarz grający na pozycji prawego pomocnika lub prawoskrzydłowego. W pierwszej połowie lat 90. kreowany był (głównie przez media) na następcę Ruuda Gullita w reprezentacji Holandii. Jednak jego bilans występów w drużynie narodowej zamknął się zaledwie na liczbie piętnastu meczów i dwu goli i udziale w Mistrzostwach Świata 1994 i Euro 1996, gdzie rozegrał tylko jeden mecz. Po kilku udanych sezonach w barwach Feyenoordu popadł, zdaniem komentatorów, w przeciętność. Terminował w składach znanych klubów (SL Benfica, RSC Anderlecht, Rapid Wiedeń), ale w pierwszej jedenastce grywał rzadko. W 2002 roku w wieku 32 lat zakończył piłkarską karierę.
Sukcesy piłkarskie.
W barwach Feyenoordu Rotterdam rozegrał 204 mecze i strzelił 45 goli.
W reprezentacji Holandii od 1992 do 1996 roku rozegrał 15 meczów i strzelił 2 gole – ćwierćfinał Mistrzostw Świata 1994 i ćwierćfinał Euro 1996 (jeden mecz).

</doc>
<doc id="551429" url="https://pl.wikipedia.org/wiki?curid=551429" title="William Higgins (chemik)">
William Higgins (chemik)

William Higgins, (ur. 1763 r. w Collooney, zm. w 1825) – irlandzki chemik, współtwórca nowożytnej teorii atomistycznej materii.
W 1789 r., w wieku 26 lat, po ukończeniu studiów na Uniwersytecie w Oksfordzie, opublikował książkę, w której poparł teorię atomistyczną Antoine-Laurent de Lavoisiera, poszerzając ją o swoje pomysły.
Był kierownikiem zbiorów mineralogicznych Dublińskiego Towarzystwa Królewskiego i od 1800 członkiem Królewskiego Towarzystwa Chemicznego. Specjalizował się w technikach wybielania tkanin.
Higgins twierdził aż do śmierci, że John Dalton dokonał przeróbek jego dzieła z lat młodości i opublikował je jako swoje przemyślenia, przypisując sobie ich autorstwo. Dalton nigdy nie przyznawał się do plagiatu i do dziś uważany jest za twórcę nowożytnej atomistycznej teorii materii. Higgins z powodu choroby nie mógł bronić swoich praw do podstaw teorii atomistycznej. W jego publikacji z młodości, Higgins wprowadził ideę oznaczania pierwiastków chemicznych literami i jak pierwszy zaproponował symbolizowanie wiązań chemicznych za pomocą linii łączącej litery oznaczające atomy określonych pierwiastków.

</doc>
<doc id="551430" url="https://pl.wikipedia.org/wiki?curid=551430" title="Góry Kałarskie">
Góry Kałarskie

Góry Kałarskie (ros. "Каларский Хребет") - góry w azjatyckiej części Rosji, w obwodzie czytyjskim i Jakucji.
Są najbardziej wysuniętym na wschód pasmem Gór Stanowych, rozciągają się pomiędzy rzekami Witim i Olokma na długości ok. 350 km; najwyższy szczyt Skalisty Golec 2467 m n.p.m.; porośnięte w niższych partiach tajgą modrzewiową, wyżej limba syberyjska i tundra górska.
Występują bogate złoża rud miedzi (Udokański Region Rudonośny).

</doc>
<doc id="551431" url="https://pl.wikipedia.org/wiki?curid=551431" title="Nuri al-Maliki">
Nuri al-Maliki

Nuri Kamal al-Maliki (arab. نوري كامل المالكي) (ur. 20 czerwca 1950 w pobliżu Al-Hilli) – iracki polityk, działacz opozycyjny w okresie rządów Saddama Husajna. Od 20 maja 2006 do 8 września 2014 premier Iraku, od 9 września 2014 do 11 sierpnia 2015 roku pełnił urząd wiceprezydenta kraju.
Życiorys.
Wczesna działalność.
Pochodzi z rodziny szyickiej z okolic Al-Hilli. Na jego poglądy polityczne wpłynął przykład dziadka - poety i uczestnika ruchu oporu przeciwko dominacji brytyjskiej w niepodległym Iraku w latach 20. XX wieku. Ukończył studia w zakresie arabistyki na Uniwersytecie Bagdadzkim. W trakcie studiów zaangażował się w politykę, wstępując do szyickiej partii religijnej Zew Islamu. Partia ta po irańskiej rewolucji islamskiej, ze wsparciem nowego rządu Iranu, zaczęła nie tylko krytykować rząd Saddama Husajna i partię Baas, ale i organizować zamachy na biura partyjne i posterunki policji oraz akty sabotażu. W kwietniu 1980 działacze Zewu Islamu bez powodzenia usiłowali zabić członka Rady Dowództwa Rewolucji Tarika Aziza oraz ministra informacji i kultury Latifa al-Dżasima. Partia stała się przedmiotem represji ze strony rządu irackiego. Wielu jej działaczy emigrowało; jednym z nich był Nuri al-Maliki.
Działalność w Iraku po 2003 r..
Nuri al-Maliki powrócił do Iraku po obaleniu rządów Saddama Husajna wskutek interwencji Stanów Zjednoczonych i ich sojuszników. Partia Zew Islamu stała się szybko jedną z wiodących sił na krajowej scenie politycznej. Przed wyborami parlamentarnymi w Iraku w styczniu 2005 weszła do szerokiego bloku partii szyickich - Zjednoczonego Sojuszu Irackiego, który zdobył w wyborach 48% głosów i odniósł zwycięstwo . 27 kwietnia 2005 lider Zewu Islamu Ibrahim al-Dżafari stanął na czele tymczasowego irackiego rządu. Nuri al-Maliki pełnił natomiast funkcję rzecznika rządu. Brał udział w opracowywaniu nowej irackiej konstytucji i zasiadał w komisji zajmującej się debasyfikacją.
Pierwszy rząd al-Malikiego (2006-2010).
W kolejnych wyborach, które miały wyłonić skład parlamentu na pełną kadencję, partia Zew Islamu ponownie startowała jako jedna z wiodących sił w Zjednoczonym Sojuszu Irackim. Koalicja ponownie odniosła zwycięstwo, zdobywając 46,5% głosów i wprowadzając do parlamentu 128 deputowanych. Nuri al-Maliki był już wtedy jednym z przywódców partii, jednak w społeczeństwie był postacią szerzej nieznaną. Budował swoje wpływy, wzmacniając osobiste kontakty z dowódcami armii irackiej i organizacji paramilitarnych. Podczas negocjacji nad składem rządu po wyborach w grudniu 2005 Nuri al-Maliki został wskazany jako kandydat na szefa rządu, gdyż uważano go za polityka słabego, nieskutecznego i w zbyt dużym stopniu zależnego od poparcia innych działaczy. Zwłaszcza w pierwszych latach na stanowisku al-Maliki musiał w swoich decyzjach liczyć się z opiniami polityków sunnickich i kurdyjskich, a przede wszystkim - z bardziej wpływowymi działaczami partii szyickich. Al-Maliki nie spełnił jednak ani żądań sunnitów w zakresie ponownego dopuszczenia do armii oficerów tego wyznania, ani oczekiwań Kurdów domagających się referendum w sprawie statusu prawnego Kirkuku. Otrzymywał natomiast poprawne stosunki z Muktadą as-Sadrem i Armią Mahdiego. Al-Maliki musiał również brać pod uwagę oczekiwania Amerykanów względem Iraku, formalnie od 2004 w pełni suwerennego.
Jako premier al-Maliki wzmocnił kontrolę rządu nad wojskiem i służbami specjalnymi. Utworzył zależne od rządu biuro dowódcy naczelnego, które miało prawo wydawania rozkazów dowódcom oddziałów z pominięciem dowódców rodzajów sił zbrojnych. Za pośrednictwem biura al-Maliki wręczał również awanse lojalnym wobec siebie oficerom, promując lojalnych wobec siebie szyitów, a eliminując Kurdów, sunnitów i szyitów, którym nie ufał. Utworzył również prowincjonalne dowództwa operacyjne w południowych i centralnych prowincjach Iraku. Stojący na ich czele generałowie, wskazywani przez al-Malikiego, dowodzili równocześnie wojskiem i policją w poszczególnych regionach. W okresie, gdy al-Maliki był premierem, Irak pogrążył się w konflikcie wewnętrznym między szyitami i sunnitami; każda ze stron utworzyła własne milicje, a państwo nie potrafiło opanować walk między nimi. Umocniwszy swoją kontrolę nad wojskiem, al-Maliki, przy pomocy amerykańskiej, wystąpił przeciwko Muktadzie as-Sadrowi. Irackie wojsko wyparło milicję as-Sadra z bagdadzkiej dzielnicy Miasto Sadra i z opanowanych przez nią kwartałów Basry w 2008.
Drugi rząd al-Malikiego (2010-2014).
 Przed kolejnymi wyborami parlamentarnymi w Iraku, w marcu 2010, Nuri al-Maliki wystąpił razem ze swoją partią z Narodowego Sojuszu Irackiego i utworzył nową koalicję - Państwo Prawa. Zdobyła ona 24,2% głosów i zajęła drugie miejsce w wyborach, o pół punkta procentowego przegrywają z koalicją Iracki Ruch Narodowy, zrzeszającą ugrupowania sunnickie i świeckie. Nuri al-Maliki podczas kampanii wyborczej jako głównego wroga kreował byłych baasistów i starał się konsolidować wokół swojej partii irackich szyitów. Al-Maliki oskarżył konkurentów o fałszerstwo wyborcze; według irackiej Centralnej Komisji Wyborczej głosowanie odbyło się jednak zgodnie z demokratycznymi procedurami. Pod wpływem nacisków premiera iracki Sąd Najwyższy stwierdził, że nowy rząd Iraku powinno tworzyć Państwo Prawa, o ile pozyska do koalicji dodatkowych partnerów spośród partii, które również weszły do parlamentu. Ostatecznie al-Maliki utworzył rząd w grudniu 2010, po dłuższych negocjacjach. Miał być to rząd jedności narodowej. Na przebieg negocjacji i decyzję o tym, że to al-Maliki po raz drugi zostanie premierem Iraku, znacząco wpłynął gen. Ghasem Solejmani z irańskiego Korpusu Strażników Rewolucji Islamskiej. Zaangażowanie dowodzonych przez Solejmaniego sił Ghods w ataki na amerykańskich żołnierzy w Iraku oraz we wspieranie walczących z Amerykanami milicji szyickich sprawiło, że zyskał on ogromne nieformalne wpływy w Iraku. Rząd Nuriego al-Malikiego składał się z 37 ministrów (następnie 45) dobranych w znacznej mierze według klucza etniczno-religijnego.
Nuri al-Maliki dążył do przejęcia w Iraku władzy autorytarnej. Podporządkował rządowi iracką komisję wyborczą, bank centralny i instytucje zajmujące się ochroną praw człowieka. Wzmocnił jeszcze osobistą kontrolę, jaką sprawował nad wojskiem. W styczniu 2012, gdy wicepremier Salih al-Mutlak oskarżył premiera o dążenie do dyktatury, al-Maliki umieścił go w areszcie domowym i zażądał od parlamentu, by usunął go ze stanowiska za "brak wiary w proces polityczny". Opozycyjny Iracki Ruch Narodowy zarzucał premierowi, iż doprowadził do szeregu bezprawnych aresztowań zwolenników sunnicko-świeckiej koalicji, których następnie poddawano torturom. We wrześniu 2012 al-Maliki doprowadził do procesu Tarika al-Haszimiego, zaocznie skazanego na śmierć. Opozycja, pogrążona w wewnętrznych sporach, nie potrafiła jednak przeciwstawić się konsolidowaniu władzy przez premiera. Wbrew ustaleniom powziętym podczas rozmów koalicyjnych ministerstwa obrony narodowej, spraw wewnętrznych i bezpieczeństwa nie zostały powierzone przedstawicielom Irackiego Ruchu Narodowego. Pozostały one w ogóle nie obsadzone, jedynie czasowo obejmował je sam al-Maliki lub jego poplecznicy jako p.o.. Równocześnie nasilał się konflikt religijny między irackimi sunnitami i szyitami, obie strony dokonywały przeciwko sobie ataków terrorystycznych. Nuri al-Maliki oskarżany był, iż nie tylko nie stara się im zapobiegać, ale w dodatku na zlecenie Iranu sprzyja prześladowaniom sunnitów. Premier nie potrafił zapobiec pogrążaniu się kraju w chaosie. W końcu 2011 przeprowadził kolejne masowe aresztowania byłych działaczy partii Baas.
Polityka dyskryminacji sunnitów prowadzona przez al-Malikiego prowadziła do tego, że całkowicie odwracali się oni od państwa irackiego i coraz wyraźniej popierali fundamentalizm islamski. W 2013 czterech sunnickich ministrów odeszło z rządu w geście protestu przeciwko sytuacji w kraju. Al-Maliki nadal posiadał natomiast bezwzględne poparcie Iranu.
W lipcu 2012 terrorystyczna organizacja Państwo Islamskie w Iraku i w Syrii oficjalnie rozpoczęła kampanię przeciwko rządowi al-Malikiego. Dzięki otwartemu lub milczącemu poparciu sunnitów siły Państwa Islamskiego do czerwca 2014 przeprowadziły ofensywę powstrzymaną dopiero w odległości ok. 50 km od Bagdadu. W tej sytuacji Nuri al-Maliki stracił poparcie nawet części dotąd wiernych mu deputowanych irackiego parlamentu. Również zachodnie mocarstwa, zainteresowane sytuacją na Bliskim Wschodzie, naciskały na niego, by podał się do dymisji. Al-Maliki początkowo nie zamierzał ustępować, ostatecznie jednak został zmuszony do rezygnacji 11 sierpnia 2014. Na decyzję tę wpływ miała postawa jednego z najważniejszych autorytetów duchowych szyitów irackich, ajatollaha Alego as-Sistaniego, który stwierdził, że al-Maliki powinien zrzec się urzędu.
W następstwie dymisji premiera al-Malikiego prezydent Fu’ad Masum desygnował Hajdara al-Abadiego (dotąd wicemarszałka parlamentu, współpracownika al-Malikiego) na nowego premiera. Rząd jedności narodowej został zaprzysiężony 8 września 2014 roku.
9 września 2014 Nuri al-Maliki został zaprzysiężony na jednego z trzech wiceprezydentów Iraku. Rok później premier al-Abadi ogłosił likwidację stanowisk wiceprezydentów. Al-Maliki i drugi wiceprezydent, Usama an-Nudżajfi, ogłosili, iż nie uznają tej decyzji.
Rodzina.
Jest żonaty, ma cztery córki i syna.

</doc>
<doc id="551437" url="https://pl.wikipedia.org/wiki?curid=551437" title="Pieniądz lokalny">
Pieniądz lokalny

Pieniądz lokalny to pieniądz bity przez miasto, z reguły w oparciu o przywilej menniczy (np. Gdańsk, Toruń) lub ograniczoną czasowo koncesję monetarną (Elbląg).
Na przełomie XIX i XX wieku, w związku z kryzysami finansowymi, szczególnie w okresie wojen, powstała nowa odmiana pieniądza lokalnego. Wiele miast, które nie posiadały wcześniej prawa monetarnego, opierając się na uchwałach rady miejskiej rozpoczęły emisję pieniądza miejskiego. Ten typ pieniądza lokalnego wyróżnia emitent – magistrat danego miasta np. Katowic (1921), Poznania (1916), jak i fakt, iż był z reguły papierowy.
W 2003 r. na całym świecie funkcjonowało 3 tys. lokalnych walut, jednym z przykładów dawniejszych jest pieniądz z miasteczka Wörgl z 1934.

</doc>
<doc id="551439" url="https://pl.wikipedia.org/wiki?curid=551439" title="Minister Obrony Narodowej">
Minister Obrony Narodowej



</doc>
<doc id="551441" url="https://pl.wikipedia.org/wiki?curid=551441" title="VaGla">
VaGla



</doc>
<doc id="551442" url="https://pl.wikipedia.org/wiki?curid=551442" title="Kierowany pocisk rakietowy powietrze–powietrze">
Kierowany pocisk rakietowy powietrze–powietrze

Pocisk rakietowy powietrze–powietrze to pocisk rakietowy wystrzeliwany z załogowych i bezzałogowych statków powietrznych, służący do zwalczania celów powietrznych. W latach 50. XX wieku do użytku weszły pociski dysponujące systemem naprowadzania (kierowania), które od lat 60. XX wieku stanowią podstawowy rodzaj uzbrojenia służącego do walk między statkami powietrznymi.
Historia.
Pierwsze konstrukcje kierowanych pocisków rakietowych powietrze-powietrze powstały w Niemczech pod koniec II wojny światowej, lecz nie zostały wówczas użyte bojowo – pierwszym praktycznym pociskiem był niemiecki X-4, kierowany zdalnie przewodowo. Od lat 50. na uzbrojenie państw świata weszły liczne konstrukcje kierowanych pocisków rakietowych powietrze-powietrze, wypierając całkowicie pociski niekierowane powietrze-powietrze i w znacznym stopniu działka.
Wczesne pociski kierowane wszystkich rodzajów miały umiarkowaną celność, a przy tym często było możliwe zerwanie naprowadzania na skutek podjętych przez cel manewrów. W miarę postępu technicznego, zwiększała się celność oraz manewrowość pocisków, przez co wymanewrowanie ich stało się trudne. Zwłaszcza od lat 80./90. pojawiły się pociski o wysokiej zwrotności, zdolne do manewrowania z większymi przeciążeniami, niż samolot z pilotem.
Budowa.
Kierowane pociski rakietowe powietrze-powietrze mają najczęściej kadłub w formie długiego cylindra o małym przekroju w celu zmniejszenia oporu aerodynamicznego (na ogół poniżej 30 cm). Z przodu znajduje się z reguły głowica naprowadzająca i awionika, za nimi głowica bojowa, a w środkowej i tylnej części silnik rakietowy z dyszą na końcu. Używane są przede wszystkim jednostopniowe pociski z silnikiem rakietowym na paliwo stałe.
Pociski wyposażone są w powierzchnie nośne i sterowe różnych kształtów, rozmiarów i ilości, zazwyczaj rozmieszczone symetrycznie po 4 wokół kadłuba pocisku. Najpowszechniejszym układem konstrukcyjnym są 4 powierzchnie nośne lub sterowe w okolicy środka ciężkości pocisku i 4 na końcu (np. AIM-7 Sparrow). Izraelski pocisk Python 5 o wysokiej manewrowości ma aż 14 powierzchni sterowych, o różnych rozmiarach. Oprócz tego, w niektórych nowych pociskach używa się sterowania wektorem ciągu pocisku, znacznie zwiększającego manewrowość.
Długość pocisków wynosi zwykle od 2 do 4 m, masa – od kilkudziesięciu do ok. 500 kg, najpowszechniej 100-200 kg, z tego materiał wybuchowy w głowicy od kilku do kilkudziesięciu kg. Zazwyczaj stosowane są zapalniki zbliżeniowe, powodujące wybuch głowicy w bliskości celu i rażenie go odłamkami, a także zapalniki uderzeniowe w przypadku bezpośredniego trafienia. Pociski powietrze-powietrze wystrzeliwane są z belek – prowadnic, najczęściej mocowanych pod skrzydłami lub kadłubem.
Naprowadzanie.
W kierowanych pociskach rakietowych powietrze-powietrze najpowszechniej stosowany jest system naprowadzania dwóch rodzajów: pasywny na podczerwień lub półaktywny radarowy, a także aktywne naprowadzanie radarowe.
Naprowadzanie pasywne na podczerwień (naprowadzanie termiczne) wykorzystuje promieniowanie podczerwone celu. Lecący samolot lub śmigłowiec jest obiektem cieplejszym od otaczającej atmosfery na skutek pracy silników, a przy większych prędkościach także nagrzewania się jego powierzchni na skutek tarcia powietrza. Detektor podczerwieni umieszczony w głowicy pocisku lokalizuje cel i układy elektroniczne wypracowują odpowiednie komendy do naprowadzenia pocisku. Wczesne detektory podczerwieni miały niską czułość, w związku z tym można było odpalać rakiety dopiero do samolotów oddalających się, ukazujących gorące dysze silników odrzutowych, natomiast nie nadawały się do zwalczania samolotów śmigłowych i śmigłowców. Kąt wykrywania wczesnych głowic był też niewielki w stosunku do osi pocisku i musiały być one wobec tego wystrzeliwane bezpośrednio w kierunku celu, który mógł uchylić się manewrami. Nowsze pociski samonaprowadzane na podczerwień mają znacznie czulsze głowice, chłodzone podczas pracy, o dużym kącie obserwacji, umożliwiające naprowadzanie się na praktycznie wszystkie statki powietrzne, nawet lecące w ich kierunku. Parametry te ulegają stałej poprawie w toku rozwoju pocisków.
Zasięg kierowania tym sposobem jest jednak niewielki, dlatego znajduje ono zastosowanie głównie w pociskach krótkiego zasięgu, stosowanych typowo uzupełniająco w stosunku do pocisków średniego zasięgu na myśliwcach lub dla samoobrony na samolotach myśliwsko-szturmowych, śmigłowcach i innych. Jego zaletą jest to, że nie wymaga ono skomplikowanej aparatury naprowadzającej w samolocie i dlatego pociski tego typu mogą być wykorzystywane przez wiele typów samolotów. Ponadto pociski tego typu należą do kategorii wystrzel i zapomnij, nie wymagającej dalszego naprowadzania przez systemy samolotu. Starsze głowice samonaprowadzające były podatne na pułapki termiczne – wystrzeliwane z samolotu gorące flary, powodujące naprowadzenie się na nie pocisku, zamiast na samolot. W nowszych konstrukcjach podatność ta jest na ogół zmniejszona, przez analizę widma celu. Najbardziej rozpowszechnionym pociskiem samonaprowadzanym pasywnie jest AIM-9 Sidewinder i jego wersje pochodne, w tym R-3, inne przykłady to R-60 i Matra R550 Magic.
Naprowadzanie półaktywne radarowe polega na naprowadzaniu się pocisku wykorzystując fale radarowe odbite od celu, który jest opromieniowany przez radar samolotu wystrzeliwującego pocisk. Jego wadą jest konieczność ciągłego opromieniowania celu przez radar samolotu aż do trafienia, ograniczająca swobodę manewrowania wystrzeliwującego samolotu, a przez to potencjalnie niebezpieczna dla niego. W przypadku zerwania naprowadzania, pocisk z reguły nie trafia. Kolejną wadą jest możliwość zakłócenia naprowadzającego radaru metodami walki radioelektronicznej lub ucieczki celu przez manewry. Niemniej jednak, metoda ta jest powszechnie stosowana w pociskach średniego zasięgu, jako tańsza od samonaprowadzania aktywnego i mimo wad, dość efektywna. Najbardziej znane pociski samonaprowadzane półaktywnie to AIM-7 Sparrow, R-23, R-27, Matra R530.
Naprowadzanie aktywne radarowe polega na naprowadzaniu się pocisku za pomocą danych o położeniu celu wypracowanych przez własny radar pokładowy pocisku. Wadą jest duży koszt i stopień skomplikowania pocisków. Ponadto przez małą średnicę pocisków, używane mogą być radary o niewielkich antenach i zasięgach, przez co aktywne samonaprowadzanie następuje dopiero w bliskości celu, a wcześniej pocisk musi być naprowadzany metodą półaktywną lub kierowany innymi metodami, często wykorzystując system nawigacji bezwładnościowej. Najbardziej znane pociski naprowadzane aktywnie to AIM-120 AMRAAM i R-77.
Rzadko stosowane jest naprowadzanie komendowe pocisku, najczęściej w wiązce prowadzącej, wytwarzanej przez radar naprowadzającego samolotu. Układy umieszczone na pocisku kontrolują w tej metodzie, czy pocisk pozostaje na torze lotu wyznaczonym wiązką i ewentualnie wypracowują zmiany kursu. Wadą tej metody jest konieczność ciągłego opromieniowania celu przez radar samolotu aż do trafienia, jak przy samonaprowadzaniu półaktywnym, a nadto możliwość wyjścia celu spod wiązki oraz możliwość prowadzenia przez przeciwnika przeciwdziałania radioelektronicznego. Metoda ta była umiarkowanie efektywna, stosowana we wczesnych pociskach, jak radzieckim RS-2US. Stosowano też rzadko zdalne sterowanie radiowe (m.in. we francuskim Nord 5103). Jeden z pierwszych pocisków kierowanych powietrze-powietrze, niemiecki X-4, był z kolei zdalnie kierowany przewodowo.

</doc>
<doc id="551451" url="https://pl.wikipedia.org/wiki?curid=551451" title="Kristen Bjorn">
Kristen Bjorn

Kristen Bjorn (ur. 12 października 1957 w Londynie) – brytyjski reżyser i producent filmów pornograficznych dla gejów, a także były aktor pornografii gejowskiej. Swój pseudonim przyjął od wybitnego szwedzkiego tenisisty Björna Borga.
Życiorys.
Wczesne lata.
Urodził się w Londynie, w Anglii jako syn Rosjanki i Brytyjczyka. Wychowywał się z bratem i dwiema siostrami w Waszyngtonie, gdzie jego ojciec stacjonował jako dyplomata. Po ukończeniu szkoły średniej, Bjorn chciał podróżować po całym świecie i fotografować ludzi. Był bardzo zainteresowany różnymi kulturami. Wyruszył w podróż do miejsc takich jak Azja, Indie i Europa, gdzie pracował jako fotograf dla magazynu „National Geographic”.
Kariera.
W 1978 przeprowadził się do San Francisco, gdzie po raz pierwszy spotkał homoseksualną społeczność. W 1980 studiował na Uniwersytecie, gdzie jeden ze studentów fotografował i zasugerował, by spróbował podjąć pracę jako fotomodel. Po roku zdobył się na odwagę, by zadzwonić do wytwórni filmów gejowskich Falcon Studio, gdzie wystąpił w dwóch produkcjach: "Biker's Liberty" (1983) i "The New Breed" (1983). Otrzymał też propozycję od lokalnego fotografa Freda Bisonnesa pozowania do zdjęć do magazynu dla gejów jak „Advocate Men” czy „Mandate”. Wkrótce pracował jako jego asystent, a także redaktor magazynów nowojorskich Mavety Media Group. W 1982 przeprowadził się do Rio de Janeiro, gdzie przez osiem lat pracował jako fotograf dla magazynu „Advocate Men”. W 1987 rozpoczął serię filmów Advocate Men Live: "Tropical Heatwave" i "Champs". W 1988 powstały "Carnival in Rio" i "Island Fever" z brazylijskimi aktorami.
Z czasem zyskał opinię jako wyróżniający się wysoką jakością filmów reżyser i producent w branży erotycznej dla gejów. W swoich filmach zatrudniał wyłącznie aktorów dojrzałych, o wysportowanej i muskularnej sylwetce, pochodzących głównie z Ameryki Południowej i Europy, o wybitnie nieprzeciętnej urodzie, a wśród nich znaleźli się Huessein, Ivan Andros, Rafael Alencar, Arpad Miklos, Miguel Leon, Jason Kingley i Edu Boxer.
Plenery do zdjęć wyszukuje w egzotycznych regionach świata i kolorowych, luksusowych wnętrzach. W jego filmach akcje w naturalnych plenerach kończą się relaksem wśród egzotycznej zieleni i pośród kolorowych kwiatów. Po upadku państw socjalistycznych, podobnie jak reżyser z USA, William Higgins w Czechach, Bjorn znalazł nowych aktorów gejowskich na Węgrzech. Dodatkowym źródłem dochodów Bjorna jest własne wydawnictwo magazynów, albumów, widokówek i plakatów z jego aktorami.
Od 2000 przemianował swoją firmę z Kristen Bjorn Productions na Sarava Productions. Ma ona siedzibę w Miami, na Florydzie. Zrealizował krótkometrażową komedię erotyczną fantasy "Trouser Bar" (2016) z udziałem Nigela Haversa.

</doc>
<doc id="551456" url="https://pl.wikipedia.org/wiki?curid=551456" title="Nomos Achaja">
Nomos Achaja

Achaja ("Αχαΐα") – kraina historyczna i do końca 2010 roku nomos (nowogr.: Νομός Αχαΐας) w Grecji Zachodniej, w północnej części Peloponezu, ze stolicą w Patras. Graniczył z nomosami: Koryntia, Arkadia (region administracyjny Peloponez) i Elida (Grecja Zachodnia). Powierzchnię 3271 km², zamieszkuje około 331 tys. osób (stan z 2005).
Warunki naturalne.
Achaja położona jest na północy nad Zatoką Patraską od zachodu, i nad Zatoką Koryncką od wschodu (zatoki Morza Jońskiego rozdziela Cieśnina Riońska). Na południu Achaja jest ograniczona łańcuchami górskimi: Erymant (2224 m n.p.m.) od zachodu, oraz Aroania (2341 m n.p.m.) od wschodu. W pobliżu Patras masyw Panachajko (1926 m n.p.m.). Klimat typowo śródziemnomorski z upalnymi, suchymi latami i łagodnymi zimami.
Historia.
W starożytności Achaję zamieszkiwał grecki lud Achajów o bliżej nie ustalonym pochodzeniu. Przypuszcza się, że Achajowie mogli przybyć na te tereny z południowej Tesalii. Homer używa jednak tej nazwy często w odniesieniu do wszystkich greckich żołnierzy, a w "Przeglądzie Okrętów" w "Iliadzie" w odniesieniu do mieszkańców Argos i Tyrynsu w Argolidzie (co stało się powodem wysunięcia innej hipotezy, że Achajowie zostali wyparci stamtąd przez Dorów).
W czasach Cesarstwa rzymskiego Achaja wraz z całym Peloponezem, Attyką i terenami przy północnych brzegach Zatoki Korynckiej należała do rzymskiej prowincji Achaja. Następnie znalazła się we władzy Bizancjum.
W XIII wieku krzyżowcy założyli tu Księstwo Achai. W kolejnych wiekach władzę sprawowali tu Turcy osmańscy (przejściowo – w XVI i XVII wieku także Wenecjanie), aż do włączenia Achai do niepodległej Grecji w 1830.
Rolnictwo.
Uprawa winorośli, owoców cytrusowych i oliwek. Hodowla kóz i owiec. Nad Zatoką Koryncką ryby.
8 km na południowy wschód od Patras – Achaja-Clauss (nowogr. Αχάια Κλάους), Wytwórnia i Piwnice Win (rok założenia 1861), najstarsze i jedno z największych przedsiębiorstw tej branży w Grecji, wytwarza rocznie około 30 mln litrów wina (z winogron pochodzących z winnic całego kraju). 60 419 ha winnic na Peloponezie jest największym regionem winiarskim w Grecji.
Turystyka.
Bardzo urozmaicona rzeźba terenu, czyste plaże nadmorskie Zatoki Korynckiej, lasy i winnice, pamiątki historyczne i kultury oraz etnografia, sprawiają, że Achaja jest jednym z najatrakcyjniejszych regionów Grecji.

</doc>
<doc id="551458" url="https://pl.wikipedia.org/wiki?curid=551458" title="Manuskrypt Wojnicza">
Manuskrypt Wojnicza

Rękopis Wojnicza () – pergaminowa księga oprawiona w skórę, składająca się pierwotnie ze 136 dwustronnie zapisanych welinowych kart (czyli 272 stron; do dziś przetrwało 120 kart) formatu 15 na 22,5 cm (6 × 9 cali), pokrytych rysunkami, wykresami i niezrozumiałym pismem. Swoją nazwę zawdzięcza odkrywcy Michałowi Wojniczowi, polskiemu antykwariuszowi i kolekcjonerowi, który w 1912 nabył rękopis od jezuitów z willi Mondragone we Frascati. Do dziś rękopis uchodzi za jeden z najbardziej tajemniczych rękopiśmiennych zabytków średniowiecza, ponieważ jego autor, pismo oraz język pozostają nieznane. Pierwsze faksymile rękopisu zostało wydane w 2005.
Rękopis Wojnicza był i jest przedmiotem intensywnych badań, prowadzonych przez profesjonalnych kryptologów i amatorów, m.in. przez uznanych amerykańskich i brytyjskich specjalistów od łamania kodów, którzy działali podczas II wojny światowej (żadnemu z nich nie udało się rozszyfrować ani jednego słowa). Ta seria niepowodzeń spowodowała, że rękopis stał się słynnym przedmiotem kryptologii historycznej, ale również dodała wagi teorii mówiącej, że księga jest po prostu wyszukaną mistyfikacją (dziś nie przyjmuje się tego za pewnik), sekwencją przypadkowych symboli, które nie mają żadnego znaczenia.
Badania pergaminu, na którym spisano rękopis, przeprowadzone metodą datowania radiowęglowego w latach 2009–2011 na Uniwersytecie Arizony wykazały, że powstał między 1404 a 1438. Ilustracje, szczególnie stroje i uczesania postaci ludzkich, a także zamki widoczne na diagramach są typowo europejskie i typowe dla lat, w których powstała księga.
Rękopis Wojnicza znajduje się od 1969 w zbiorach Biblioteki Rzadkich Ksiąg i Rękopisów im. Beinecke’ów Uniwersytetu Yale.
Zawartość manuskryptu.
Według bieżących ustaleń początkowo księga miała 272 strony w 17 librach po 16 stron każda. Do dziś zachowało się 240 welinowych stron, a luki w numeracji stron (która zdaje się starsza niż sam tekst) świadczą o tym, że kilku stron brakowało, zanim Wojnicz wszedł w posiadanie księgi. Kontury cyfr wykonano gęsim piórem, a kolorowa farba została naniesiona na cyfry (odrobinę prymitywnie) prawdopodobnie w późniejszym okresie. Istnieją niezbite dowody, że w bliżej nieznanej przeszłości zmieniono kolejność stron.
Całość została napisana od lewej do prawej strony, z nieco nierównym prawym marginesem. Dłuższe ustępy podzielono na akapity, niekiedy z punktorami po lewej stronie, jednak w manuskrypcie nie ma wyraźnej interpunkcji. Dukt (czyli tempo, staranność i stopień nachylenia, z jakim litery zostały napisane) sugeruje, że skryba rozumiał, co pisze. Manuskrypt nie sprawia wrażenia, że litery miały być wymierzone przed naniesieniem ich na welin (różnią się nieco od siebie, co utrudnia odczyt komputerowy).
Tekst składa się z ponad 170 tys. glifów, zazwyczaj oddzielonych wąskimi odstępami. Większość glifów została napisana przy pomocy jednego lub dwóch pociągnięć ręki. Mimo sporów dotyczących odrębności niektórych glifów, alfabet składa się z 20 lub 30 znaków i wystarczyłby do napisania praktycznie całego tekstu. Wyjątkiem jest kilkadziesiąt rzadkich znaków pojawiających się raz lub dwa.
Luki dzielą tekst na około 35 tys. „słów” różnej długości, przy czym „słowa” te wydają się zgodne z pewnego rodzaju zasadami fonetycznymi i gramatycznymi, np. pewne znaki muszą się pojawić w każdym słowie (jak samogłoski w języku angielskim lub łacińskim), z kolei inne nigdy nie następują po sobie, niektóre mogą być podwajane, a inne nie.
Analiza statystyczna tekstu ukazuje schematy podobne do tych w językach naturalnych. Przykładem może być częstotliwość występowania słów, która jest zgodna z prawem Zipfa. Również entropia słowa podobna jest do tej w języku łacińskim lub angielskim. Pewne słowa pojawiają się tylko w niektórych fragmentach lub tylko na kilku stronach, inne z kolei są obecne w całym tekście. Jest bardzo niewiele powtórzeń wśród ponad tysiąca „etykiet” dołączonych do ilustracji. W sekcji zielarskiej pierwsze słowo na każdej stronie występuje tylko i wyłącznie tam, być może jest to nazwa omawianej rośliny.
Z drugiej strony język manuskryptu Wojnicza jest niepodobny do języków europejskich pod kilkoma względami. Po pierwsze, nie ma w nim praktycznie żadnych słów składających się z więcej niż dziesięciu znaków. Niewiele jest też słów jedno- lub dwuliterowych. Rozkład liter w słowie jest też specyficzny. Niektóre znaki występują tylko na początku słowa, inne tylko na końcu, a jeszcze inne zawsze w środku. Jest to fenomen spotykany w alfabetach semickich, a nie w łacinie czy cyrylicy (z wyjątkiem greckich liter beta i sigma).
Manuskrypt zawiera więcej powtórzeń niż typowe języki europejskie. Niekiedy to samo „słowo” pojawia się nawet trzy razy z rzędu. Również wyrazy, które różnią się tylko jedną literą, powtarzają się niezwykle często.
Słów, które przypominają pismo łacińskie, jest w manuskrypcie niewiele. Cztery linijki tekstu na ostatniej stronie, poza dwoma wyrazami, zostały napisane (nieco zniekształconymi) literami łacińskimi. Pismo przypomina europejskie z XV wieku, jednak słowa nie mają sensu w żadnym języku. Serie diagramów w sekcji astronomicznej zawierają nazwy dziesięciu miesięcy (od marca do grudnia) napisane alfabetem łacińskim z pisownią wskazującą na średniowieczne języki Francji lub Półwyspu Iberyjskiego. Nie wiadomo jednak, czy te fragmenty pisane literami łacińskimi były częścią oryginalnego tekstu, czy zostały dodane w późniejszym czasie.
Ilustracje.
Manuskrypt zawiera wiele ilustracji. Nie rzucają one światła na treść manuskryptu, jednak pokazują, że księga składa się z sześciu sekcji, różniących się stylem i treścią. Prawie na każdej stronie widnieje co najmniej jedna ilustracja, z wyjątkiem ostatniej sekcji, która składa się wyłącznie z tekstu. Manuskrypt zawiera następujące sekcje:
W 1944 Hugh O’Neill opublikował artykuł, w którym stwierdził, że razem z zespołem botaników zidentyfikował następujące rodzaje i gatunki: pokrzywa, podejźrzon księżycowy, słonecznik zwyczajny i papryka. Nasiona dwóch ostatnich rodzajów mogły pojawić się w Europie po drugiej podróży Kolumba w 1493.
Historia.
Historia manuskryptu jest nadal pełna luk, szczególnie pod względem jego powstania.
Pierwszym udokumentowanym właścicielem manuskryptu był Georg Baresch, mało znany alchemik, który mieszkał w Pradze na początku XVII wieku. Najwidoczniej Baresch, tak jak współcześni badacze, był zaintrygowany tajemniczą księgą, która przez tyle lat „bezużytecznie zajmowała miejsce w jego bibliotece”. Gdy dowiedział się, że Athanasius Kircher, jezuita i naukowiec z Collegio Romano, opublikował słownik języka koptyjskiego oraz rozszyfrował egipskie hieroglify, wysłał (dwa razy) fragment kopii manuskryptu Kircherowi do Rzymu z prośbą o wskazówki. List Barescha do Kirchera z 1639, który został niedawno odnaleziony przez René Zandbergen, jest najstarszym źródłem informacji o manuskrypcie, jakie do tej pory znaleziono.
Nie wiadomo, czy Kircher odpowiedział na list, ale najwidoczniej był wystarczająco zainteresowany, by wyrazić chęć nabycia księgi, której wydania Baresch jednak odmówił. Po śmierci Barescha manuskrypt został oddany jego przyjacielowi, Janowi Markowi Marciemu (Johannes Marcus Marci), ówczesnemu rektorowi Uniwersytetu Karola w Pradze. Marci natychmiast wysłał księgę do Kirchera, swego długoletniego przyjaciela i korespondenta. List towarzyszący, który Marci przesłał wraz z manuskryptem w 1666, jest dołączony do księgi do dnia dzisiejszego.
Przez kolejne dwieście lat nie odnotowano żadnej wzmianki na temat manuskryptu, ale najprawdopodobniej był on przechowywany razem z resztą korespondencji Kirchera w bibliotece Collegio Romano (dzisiejszy Papieski Uniwersytet Gregoriański). Prawdopodobnie księga pozostała tam do czasu, kiedy oddziały Wiktora Emanuela II opanowały miasto w 1870 i dokonały aneksji Państwa Kościelnego. Nowy rząd włoski postanowił skonfiskować mienie kościelne, m.in. bibliotekę Collegio Romano. Jednak badania wskazują, że wcześniej wiele ksiąg zostało zabranych z biblioteki do zbiorów prywatnych bibliotek uniwersyteckich, co uchroniło je przed konfiskatą. Wśród tych zbiorów znajdowała się też korespondencja Kirchera oraz prawdopodobnie manuskrypt Wojnicza, ponieważ jest on do dziś oznaczony jako własność Petera Beckxa, przełożonego Towarzystwa Jezusowego i ówczesnego rektora uniwersytetu.
Prywatna biblioteka Beckxa została przeniesiona do Willi Mondragone. Około 1912 Collegio Romano znalazło się przypuszczalnie w trudnej sytuacji finansowej, bowiem zdecydowano się sprzedać (w tajemnicy) niektóre z jego zbiorów. Wtedy Michał Wojnicz nabył trzydzieści manuskryptów, a wśród nich znajdował się również ten, który dziś nosi jego imię.
W 1915 odbyła się wystawa jego zbiorów w Chicago, która trwała od 7 października do 3 listopada. Wśród licznych, bezcennych manuskryptów i książek zaprezentowano Manuskrypt Wojnicza, który został uznany za jeden z najważniejszych w całej kolekcji.
W 1930, po śmierci Wojnicza, księgę odziedziczyła wdowa po nim, pisarka Ethel Lilian Voynich, córka matematyka George’a Boole’a. Po jej śmierci w 1960 manuskrypt stał się własnością jej bliskiej przyjaciółki Anne Nill, która rok później sprzedała księgę właścicielowi antykwariatu Hansowi P. Krausowi. Ten, nie znalazłszy kupca, przekazał ją 1969 Uniwersytetowi Yale, gdzie znajduje się do dziś, pod numerem katalogowym MS 408, w Bibliotece Rzadkich Ksiąg i Rękopisów im. Beinecke’ów.
Hipotezy dotyczące autorstwa.
Wiele osób było branych pod uwagę przy ustalaniu autora manuskryptu Wojnicza.
List Marciego z 1666 do Kirchera zawiera informację przekazaną mu przez jego zmarłego przyjaciela Raphaela Mnishovsky’ego, mówiącą o tym, że cesarz Rudolf II (panował w latach 1552–1612) nabył manuskrypt za 600 dukatów (równowartość 30  800 dolarów w 2005), będąc przekonanym, że autorem jest wszechstronnie uzdolniony franciszkanin Roger Bacon (1214–1294).
Mimo że Marci zastrzegł, że „wstrzymuje się z opinią” na temat tej teorii, Wojnicz potraktował ją poważnie i starał się ją potwierdzić. Jego przekonanie miało znaczący wpływ na próby rozszyfrowania tekstu przez następne 80 lat. Jednak uczeni, którzy przyglądali się manuskryptowi i którym znane są prace Bacona, odrzucili taką możliwość. Mnishovsky zmarł w 1644, a transakcja została przeprowadzona przed abdykacją Rudolfa w 1611, co najmniej 55 lat przed listem Marciego.
Założenie, że to Roger Bacon był autorem manuskryptu, doprowadziło Wojnicza do wniosku, że jedyną osobą, która mogła sprzedać manuskrypt Rudolfowi był John Dee, podróżnik, nadworny matematyk i astrolog królowej Elżbiety I, znanej z posiadania okazałej kolekcji prac Bacona. Z tą teorią zgadza się również badacz manuskryptu Wojnicza, Gordon Rugg. John Dee i jego asystent Edward Kelley (uważany za medium) mieszkali w Czechach przez kilka lat, gdzie chcieli sprzedawać swoje usługi cesarzowi. Jednak w starannie prowadzonych dziennikach Dee ani słowem nie wspomina sprzedaży księgi, co sprawia, że teoria staje się mało prawdopodobna. Możliwe jest też, że to sam Dee był autorem tekstu i rozsiał plotkę o autorstwie Bacona w nadziei, że sprzeda manuskrypt.
Towarzysz Johna Dee, Edward Kelley, był samozwańczym alchemikiem, który twierdził, że potrafi zamienić miedź w złoto za pomocą tajemnego proszku, który wykopał z grobu biskupa z Walii. Utrzymywał też, że jest w stanie przywoływać anioły i prowadzić z nimi długie rozmowy, które Dee sumiennie zapisywał. Językiem aniołów miał być enochiański, zawdzięczający swą nazwę Enochowi, biblijnemu ojcu Matuzalema. Legenda głosi, że aniołowie zabrali go na wycieczkę po Niebie. Po powrocie napisał książkę o tym, co zobaczył. Niektórzy sugerują, że skoro Kelley mógł wymyślić język enochiański, aby zakpić z Johna Dee, był również zdolny do sfabrykowania manuskryptu Wojnicza w celu wyłudzenia pieniędzy od cesarza (który i tak już płacił Kelleyowi za piastowanie posady alchemika).
Inne teorie.
Fotokopie pierwszej strony manuskryptu zawierają niewyraźne ślady pisma, które zostało usunięte. Z pomocą substancji chemicznych można odczytać imię "Jacoba Tepenece". Przyjmuje się, że jest to imię Jakuba Hořčický’ego z Tepenec, znanego pod łacińskim imieniem i nazwiskiem Jacobus Sinapius, który żył w latach 1575–1622. Był osobistym lekarzem Rudolfa II, specjalizował się w ziołolecznictwie, a także opiekował się cesarskimi ogrodami botanicznymi. Wojnicz i wiele innych osób po nim wywnioskowało na podstawie tego „podpisu”, że Jakub miał w posiadaniu manuskrypt jeszcze przed Bareschem. Widziano w tym potwierdzenie historii Mnishovsky’ego.
Jednakże pismo to nie pasuje do podpisu Jakuba, znalezionego w dokumencie zlokalizowanym przez Jana Hurycha w 2003. Możliwe, że tekst na stronie "f1r" został dodany przez późniejszego właściciela lub bibliotekarza i jest jedynie próbą odgadnięcia, kto był autorem manuskryptu. W jezuickich księgach historycznych, do których dostęp miał Kircher, Jakub Hořčický jest jedynym alchemikiem bądź doktorem z dworu Rudolfa II, który zasługiwał na jednostronicowy wpis (dla przykładu Tycho Brahe jest jedynie pokrótce wspomniany). Ponadto substancje chemiczne użyte przez Wojnicza tak zniszczyły welin, że podpis jest dziś ledwo widoczny. Zatem istnieją podejrzenia, że podpis został spreparowany przez samego Wojnicza w celu uwiarygodnienia teorii Rogera Bacona.
Marci poznał Kirchera, kiedy przewodniczył delegacji z Uniwersytetu Karola w Rzymie w 1638 r. Przez następne 27 lat naukowcy wielokrotnie pisali do siebie na różne tematy naukowe. Podróż Marciego była częścią trwającego sporu o utrzymanie autonomii świeckiej części Uniwersytetu w stosunku do zakonu jezuitów, który prowadził konkurencyjne kolegium Clementinum w Pradze. Pomimo starań, dwie uczelnie zostały połączone w 1654 pod władzą jezuitów. Stąd pojawiły się spekulacje, że polityczna niechęć do jezuitów spowodowała, że Marci spreparował listy Barescha, a następnie cały manuskrypt Wojnicza, w celu obnażenia i skompromitowania Kirchera.
Marci mógł być odpowiednią osobą do tego zadania ze względu na osobowość i wiedzę, a Kircher był dla niego łatwym celem. Rzeczywiście, cała akcja podrobienia listów Barescha przypomina mistyfikację, którą niegdyś sporządził orientalista Andreas Mueller w celu oszukania Kirchera. Mueller napisał niezrozumiały tekst i wysłał go do Kirchera z notatką, że tekst pochodzi z Egiptu. Poprosił Kirchera o przetłumaczenie pisma, co ten niezwłocznie uczynił.
Warto zauważyć, że jedynymi dowodami na istnienie osoby Barescha są trzy listy wysłane do Kirchera: jeden przez samego Barescha w 1639 i dwa przez Marciego mniej więcej rok później. Ciekawe jest również, że korespondencja pomiędzy Marcim a Kircherem kończy się na 1666, w którym powstał list dołączony do manuskryptu Wojnicza. Jednak skryta niechęć Marciego, jaką darzył jezuitów, wydaje się jedynie domysłem, ponieważ Marci był wiernym katolikiem, kształcił się u jezuitów, a krótko przed śmiercią w 1667 został honorowym członkiem zakonu.
Około 1618 Raphael Mnishovsky, kryptolog, znajomy Marciego, który uchodził za znakomitego znawcę teorii Bacona, wynalazł szyfr, który – jak twierdził – jest nie do złamania. Wysnuto zatem teorię, że to on napisał manuskrypt Wojnicza, aby zastosować swój wynalazek w praktyce, natomiast Baresch stał się jego mimowolnym królikiem doświadczalnym. Po tym, jak Kircher opublikował jego książkę o języku koptyjskim, Mnishovsky podobno stwierdził, że zbicie z tropu Kirchera przyniesie mu większą satysfakcję, niż zmylenie Barescha. Zatem namówił alchemika, żeby zwrócił się do jezuitów o pomoc. Wymyślił historię Rogera Bacona, by zmotywować Barescha. Sprostowanie wystosowane w liście dołączonym do manuskryptu mogło sugerować, że Marci podejrzewał kłamstwo. Jednak nie ma w tej sprawie oczywistych dowodów.
Dr Leonell C. Strong, naukowiec specjalizujący się w dziedzinie onkologii i zarazem amator w dziedzinie kryptografii, próbował rozszyfrować manuskrypt Wojnicza. Stanowczo twierdził, że składał się on z „ciekawego podwójnego systemu postępu arytmetycznego złożonego alfabetu”. Uważał również, że na podstawie tekstu można twierdzić, że manuskrypt został napisany w XVI wieku przez angielskiego pisarza Anthony’ego Aschama, którego dzieła zawierają "Mały Zielnik", opublikowany w 1550. Choć manuskrypt zawiera sekcje przypominające zielnik, głównym argumentem przeciw tej teorii jest, że nie wiadomo, gdzie Anthony zdobył taką wiedzę literacką i kryptologiczną.
Nick Pelling wysnuł w swojej książce teorię, według której manuskrypt Wojnicza został napisany przez Antonio Averlino, renesansowego architekta z Włoch (znanego również jako „Filarete”). Averlino jakoby usiłował dotrzeć do Stambułu około 1465 i zaszyfrował w manuskrypcie część swoich badań, by umożliwić przekazanie wiedzy Turkom osmańskim po przekroczeniu granicy weneckiej. Teoria ta jest oparta wyłącznie na poszlakach.
Pelling bada różne cechy zaszyfrowanego tekstu i sugeruje, jakie sposoby szyfrowania mogły zostać użyte przez Averlino. Nie potrafi jednak rozszyfrować tekstu. Jeśli Pelling ma rację, manuskrypt został zaszyfrowany przy zastosowaniu wielu skomplikowanych metod, m.in. „sfałszowanych” artefaktów. Twierdzi również, że większość zapisków na marginesie jest również fałszywa, i że zostały one celowo zastosowane, by zmylić specjalistów od łamania kodów.
Na łamach amerykańskiego magazynu „Renesans” opublikowano teorię H.R. Santa Coloma, która wskazuje na pewne podobieństwa między niektórymi przedmiotami z ilustracji manuskryptu a wczesnymi mikroskopami. Osobą blisko powiązaną z wczesnym rozwojem mikroskopii jest Cornelius Drebbel. Dzięki temu autor zauważył podobieństwa między artystycznym stylem Drebbela i ilustracjami w manuskrypcie. Ponadto Drebbel został czołowym alchemikiem Rudolfa II w czasie, kiedy John Dee też mógł przebywać na jego dworze. Na tej podstawie można twierdzić, że manuskrypt Wojnicza może być notatnikiem Drebbela, zawierającym obserwacje z eksperymentów alchemicznych, który zostawił w Pradze po zamachu stanu w 1611.
W świetle badań radiowęglowych ustalających datę powstania manuskryptu na lata 1404–1438 większość tych teorii stała się nieaktualna.
Autorzy manuskryptu.
Prescott Currier, kryptolog Marynarki Wojennej Stanów Zjednoczonych, który pracował nad manuskryptem w latach siedemdziesiątych, zauważył, że strony sekcji zielarskiej mogły być podzielone na dwa zestawy, A i B, z zachowaniem charakterystycznych właściwości statystycznych i innymi stylami pisma. Na tej podstawie wywnioskował, że manuskrypt Wojnicza to dzieło dwóch lub większej liczby autorów, którzy używali różnych dialektów i zasad pisowni. Jednak najnowsze badania podważają tę teorię. Grafolog, który analizował księgę, zidentyfikował tylko jeden charakter pisma. Jednak gdy przeanalizuje się wszystkie sekcje, można zauważyć stopniową zmianę pomiędzy sekcjami A i B. Zatem obserwacje Curriera mogły wynikać z tego, że sekcja zielarska powstawała przez długi czas, ale pracował nad nią tylko jeden autor.
Teorie dotyczące zawartości i przeznaczenia manuskryptu.
Ogólne wrażenie, jakie sprawiają zachowane karty manuskryptu, sugeruje, że pełnił on rolę kodeksu aptecznego i dotyczy medycyny średniowiecznej lub nowożytnej. Jednak tajemnicze szczegóły na ilustracjach wywołały falę teorii na temat pochodzenia księgi, jej treści oraz przeznaczenia.
Pierwsza sekcja księgi jest prawie w całości poświęcona zielarstwu. Jednak próby zidentyfikowania roślin na podstawie próbek i ilustracji współczesnych zielników nie powiodły się. Jedynie kilka roślin (m.in. fiołek trójbarwny i niekropień) może zostać zidentyfikowanych z całkowitą pewnością. Ilustracje „zielarskie”, które pasują do szkiców farmakologicznych, wydają się ich dokładnymi kopiami, z wyjątkiem brakujących części, które zostały uzupełnione nienaturalnie wyglądającymi detalami. Wiele ilustracji wydaje się łączyć korzenie, liście oraz kwiaty, pochodzące z różnych gatunków roślin.
Brumbaugh twierdził, że jedna z ilustracji przedstawiała słonecznik (sprowadzony do Europy z Ameryki), co mogłoby być pomocne w ustaleniu daty powstania manuskryptu. Jednak podobieństwo jest niewielkie, szczególnie gdy porówna się je z dzikimi gatunkami. Rośliny te mogą być równie dobrze gatunkami z tej samej rodziny astrowatych, obejmującej stokrotkę, rumianek pospolity i 30 tys. innych gatunków z całego świata.
Naczynia oraz rury w sekcji biologicznej mogą wskazywać na powiązania z alchemią, co byłoby istotne, gdyby księga zawierała receptury na mikstury medyczne. Jednak podręczniki do alchemii z tamtego okresu zawierają pismo obrazkowe, za pomocą którego przedstawia się procesy i substancje w postaci obrazków (np. orzeł, ropucha, człowiek w grobowcu, para w łóżku) lub symboli alchemicznych (takich, jak kółko z krzyżykiem). Żaden z tych znaków nie został rozpoznany w manuskrypcie.
Sergio Toresella, specjalista od starożytnych zielników, zauważył, że manuskrypt Wojnicza może być zielnikiem alchemicznym, który nie ma nic wspólnego z alchemią, ale jest fikcyjnym zielnikiem ze zmyślonymi ilustracjami, jaki zwykli nosić znachorzy, aby zaimponować swoim pacjentom. Najwidoczniej gdzieś na północy Włoch istniał mały przemysł wiejski, wydający takie księgi. Jednak od manuskryptu Wojnicza różnią się one nieco stylem oraz formą, ponadto wszystkie zostały napisane prostym językiem.
Rozważania astrologiczne często odgrywały istotną rolę w różnych procedurach medycznych okresu, w którym powstał manuskrypt. Poza oczywistymi symbolami zodiakalnymi i diagramem przedstawiającym planety, żadne inne obiekty nie zostały zinterpretowane w oparciu o znane tradycje astrologiczne (europejskie lub inne).
Rysunki kołowe, widoczne w sekcji astronomicznej, przedstawiają obiekty o nieregularnych kształtach z czterema nieregularnymi ramionami, co niektórym przypomina galaktykę, widoczną tylko za pomocą teleskopu. Inne rysunki zostały zinterpretowane jako komórki widoczne pod mikroskopem. Może to sugerować, że manuskrypt pochodzi z okresu nowożytnego, a nie średniowiecza. Jednak podobieństwo jest wątpliwe, ponieważ po bliższym przyjrzeniu się środkowa część „galaktyki” wygląda raczej jak kałuża. Niektóre ilustracje przedstawiają jeżowce.
Teorie dotyczące języka.
Wysnuto wiele teorii dotyczących natury języka manuskryptu Wojnicza. Oto kilka z nich:
Szyfry.
Zgodnie z teorią „szyfru literowego”, manuskrypt Wojnicza zawiera sensowny tekst w jakimś języku europejskim, który został celowo ukryty za pomocą pewnego rodzaju szyfru lub algorytmu.
Tą hipotezą kierowali się naukowcy, którzy próbowali odszyfrować tekst manuskryptu w XX wieku. Nad manuskryptem na początku lat pięćdziesiątych pracował nieoficjalny zespół kryptografów z Agencji Bezpieczeństwa Narodowego, prowadzony przez Williama F. Friedmana. Proste szyfry podstawieniowe mogą być wykluczone, ponieważ są bardzo łatwe do złamania. W związku z tym skupiono się na szyfrach polialfabetycznych, wymyślonych przez Albertiego w latach sześćdziesiątych XV wieku. Takim szyfrem jest między innymi popularny szyfr Vigenère’a, który mógł zostać wzmocniony poprzez użycie zer lub podobnych symboli, zmianę ustawienia liter, sztuczny podział wyrazów itd. Niektórzy uważali, że przed zakodowaniem usunięto samogłoski.
Głównym argumentem na rzecz tej teorii jest to, że użycie dziwnego alfabetu przez europejskiego pisarza może być tłumaczone jedynie tym, że chciał on coś ukryć. W rzeczy samej Roger Bacon znał się na szyfrach, a oszacowana data powstania manuskryptu pokrywa się z narodzinami kryptografii jako usystematyzowanej dziedziny naukowej. Natomiast przeciwko tej teorii świadczy, że szyfr polialfabetyczny zwykle narusza „naturalne” cechy statystyczne, które mimo to możemy zaobserwować w manuskrypcie Wojnicza, na przykład prawo Zipfa. Chociaż szyfry polialfabetyczne zostały wynalezione około 1467, tak naprawdę stały się popularne dopiero w XVI wieku, czyli dużo później, niż powstał manuskrypt.
Zgodnie z teorią „szyfru z książki szyfrów”, „słowa” z manuskryptu miały być kodami, które należy odszukać w „słowniku” lub książce szyfrów. Głównym dowodem potwierdzającym tę teorię jest podobieństwo wewnętrznej struktury i rozkładu długości tych słów oraz cyfr rzymskich, których w tamtych czasach używano do tworzenia kodów. Jednakże szyfry oparte na książkach są przydatne jedynie w krótkich komunikatach, ponieważ są wyjątkowo kłopotliwe, zarówno w tworzeniu, jak i odszyfrowywaniu.
Mikrografia.
Najstarsze próby rozszyfrowania tajemnicy księgi Wojnicza (a także jedne z pierwszych prób rozszyfrowania w ogóle) miały miejsce w 1921 i dokonał ich William Newbold z Uniwersytetu Pensylwanii. Jego osobliwa hipoteza mówiła, że widoczny tekst sam w sobie nie ma żadnego znaczenia, jednak każda osobna „litera” złożona jest z serii drobnych znaków dostrzegalnych jedynie przy powiększeniu. Znaki te są jakoby oparte na starożytnych greckich stenografach, tworzących drugi poziom tekstu, który zawiera w sobie prawdziwą treść. Newbold twierdził, że wykorzystał tę wiedzę do opracowania całych fragmentów tekstu, dowodząc w ten sposób autorstwa Bacona oraz odnotowując tym samym użycie mikroskopu optycznego czterysta lat przed Leeuwenhoekiem.
Jednak John Manly z Uniwersytetu w Chicago zauważył wiele błędów w teorii Newbolda. Każdy stenograf miał mieć wiele znaczeń, przy czym nie wiadomo było, jakie znaczenie zostało zamierzone przez autora. Teoria Newbolda zakładała również dowolne kombinacje znaków w celu otrzymania zrozumiałego tekstu łacińskiego. W ten sposób system staje się elastyczny i można go odczytywać za pomocą mikroskopijnych znaków, które są same w sobie złudne. Choć w języku hebrajskim istnieje tradycja mikrografii, w żaden sposób nie przypomina ona kształtem znaków, które wyodrębnił Newbold. Po bliższym prześledzeniu tekstu manuskryptu okazało się, że są to jedynie zwykłe załamania, powstające podczas wysychania atramentu na nierównym welinie. Jest to przykład efektu zwanego pareidolią. Wskutek obalenia teorii Newbolda próby odczytania manuskryptu metodą mikrografii nie są dziś brane pod uwagę.
Steganografia.
Teoria steganograficzna mówi, że tekst manuskryptu Wojnicza sam w sobie nie skrywa żadnego znaczenia, ale zawiera informacje ukryte w niewidocznych na pierwszy rzut oka szczegółach, np. druga litera każdego słowa lub liczba liter w każdej linijce. Taka technika nazywana steganografią jest bardzo stara i została opisana przez Johannesa Trithemiusa w 1499 r. Niektórzy twierdzą, że tekst był wyodrębniany za pomocą specjalnego urządzenia, skonstruowanego przez Girolama Cardana. Trudno potwierdzić lub zaprzeczyć tej teorii, ponieważ teksty steganograficzne są trudne do jednoznacznego odszyfrowania. Argument podważający tę teorię jest taki, że wykorzystywanie zaszyfrowanego tekstu podważa główny cel steganografii, którym jest ukrycie samego istnienia tajnej informacji.
Egzotyczny język naturalny.
Lingwista Jacques Guy niegdyś stwierdził, że tekst manuskryptu Wojnicza mógł być napisany w jakimś egzotycznym języku za pomocą zmyślonego alfabetu. Struktura słów jest rzeczywiście podobna do struktury słów wielu rodzin językowych wschodniej i środkowej części Azji, głównie rodziny chińsko-tybetańskiej (język chiński, tybetański oraz birmański), austroazjatyckiej (wietnamski, khmerski itp.) oraz prawdopodobnie rodziny dajskiej (tajski, laotański itp.). W wielu z tych języków „słowa” mają tylko jedną sylabę, a sylaby mają bogatą strukturę. Jest to cecha języków tonalnych, w których znaczenie słów zależy od ich tonacji.
Teoria ta jest wiarygodna pod względem historycznym. Podczas gdy tamte języki można odnaleźć w rdzennych tekstach, język manuskryptu był najwyraźniej zbyt skomplikowany dla przyjezdnych z Zachodu. Spowodowało to wynalezienie kilku zapisów fonetycznych, głównie za pomocą liter łacińskich, ale czasem też przy użyciu wymyślonych alfabetów. Chociaż znane przykłady pochodzą z późniejszych okresów niż manuskrypt Wojnicza, w historii zapisało się wielu odkrywców i misjonarzy, którzy mogli tego dokonać, nawet przed wyprawą Marco Polo z XIII wieku, ale szczególnie po tym, jak Vasco da Gama w 1499 popłynął szlakiem morskim na Daleki Wschód. Autor manuskryptu Wojnicza mógł zatem pochodzić ze wschodniej części Azji, lecz być mieszkańcem Europy, gdzie zdobywał wiedzę podczas misji.
Za tą teorią przemawia głównie, że wszystkie właściwości tekstu manuskryptu odpowiadają cechom języków Wschodu. Po prześledzeniu tekstu stwierdzono, że zawiera on podwójne i potrójne słowa, które występują w języku chińskim i wietnamskim z prawie taką samą częstotliwością, jak w manuskrypcie Wojnicza. Wyjaśnia to również brak liczebników oraz zachodnich cech składniowych (takich, jak przedimki i łączniki), jak i niemożność rozpoznania ilustracji. Kolejną wskazówką są dwa duże, czerwone symbole na pierwszej stronie, które przypominają jakby tytuł chińskiej książki, który został odwrócony i źle skopiowany. Widoczny podział roku na 360 stopni (zamiast 365 dni) w grupach po 15 oraz rozpoczęcie roku od znaku Ryb jest cechą charakterystyczną kalendarza chińskiego. Przeciwko tej teorii świadczy, że nikt (łącznie z naukowcami z Chińskiej Akademii Nauk w Pekinie) nie potrafił wskazać na ilustracjach żadnych wyraźnych przykładów azjatyckich symboli lub elementów naukowych.
W 2003 polski badacz Zbigniew Banasik ogłosił wyniki swoich prac nad manuskryptem, przedstawił alfabet (jego zdaniem języka mandżurskiego) i fragment tekstu rozszyfrowanej pierwszej strony.
Jim Child, znawca języków indoeuropejskich, wysunął sugestię, że manuskrypt napisany został we wczesnym języku niemieckim.
Glosolalia.
W swojej książce Kennedy i Churchill napisali, że manuskrypt Wojnicza może być przykładem glosolalii, channelingu lub sztuki marginesu.
Jeśli jest to prawda, autor czuł się zobowiązany do napisania tak długiego tekstu, który przypomina gatunkiem strumień świadomości. Tekst mógł powstać pod wpływem impulsu lub słyszanych przez autora głosów.
O ile w przypadku glosolalii tekst tworzony jest często w wymyślonym języku (zazwyczaj złożonym z fragmentów języka ojczystego autora), o tyle wymyślanie całego pisma jest w tym przypadku rzadkością. Kennedy i Churchill zwrócili uwagę na podobieństwa między ilustracjami narysowanymi przez Hildegardę z Bingen, kiedy cierpiała na migrenę, a manuskryptem Wojnicza. Napady migreny mogły powodować u niej stany podobne do transu, w trakcie którego powstawały takie glosolalia. Znaczące cechy znalezione w obu pracach obfitują w motywy „strumienia gwiazd” oraz liczne postaci przypominające nimfy, które widoczne są w sekcji biologicznej manuskryptu.
Nie ma jednak wystarczających dowodów, aby obalić lub udowodnić wiarygodność tej teorii bez rozszyfrowania tekstu. Kennedy i Churchill sami nie są przekonani co do słuszności tej hipotezy, jednak uważają ją za prawdopodobną. Teoria ta nie wyjaśnia jednak rozmyślnej struktury manuskryptu ani kunsztownie stworzonych części astrologicznej i botanicznej.
Języki sztuczne.
Charakterystyczna wewnętrzna struktura „słów” w manuskrypcie Wojnicza doprowadziła Williama F. Friedmana oraz Johna Tiltmana do przypuszczeń, że tekst mógł zostać napisany językiem sztucznym, w szczególności językiem filozoficznym lub apriorycznym. W językach z tej klasy słownictwo jest uporządkowane według systemu kategorii tak, aby ogólne znaczenie słowa mogło zostać wywnioskowane na podstawie sekwencji liter. Na przykład w nowoczesnym języku sztucznym "ro", "bofo-" oznacza kategorię kolorów. Zatem każde słowo zaczynające się tymi literami, będzie oznaczało nazwę koloru: "bofoc" znaczy czerwony, zaś "bofof" żółty. Jest to wersja schematu klasyfikacji książek, używana w wielu bibliotekach, gdzie np. P oznacza język i literaturę, PA – grekę i łacinę, PC – języki romańskie itd.
Koncepcja ta jest dość stara (została wspomniana już w pracy Johna Wilkinsa "Philosophical Language" z 1668), w dalszym ciągu jednak zakłada, że manuskrypt Wojnicza powstał dwieście lat później niż jest przyjęte. Najbardziej znane przykłady pokazują, że utworzono podtematy poprzez dodanie przyrostków. W rezultacie pewne kategorie zawierają wiele słów z podobnymi przedrostkami. Na przykład wszystkie nazwy roślin zaczynać się będą podobnymi literami, tak samo w przypadku nazw chorób itp. Cechy te mogłyby więc wyjaśniać pełen powtórzeń tekst Wojnicza. Jednakże do tej pory nie udało się ustalić znaczenia przedrostków i przyrostków w tym manuskrypcie.
Teoria Leo Levitova.
Leo Levitov w książce "Solution of the Voynich Manuscript: A Liturgical Manual for the Endura Rite of the Cathari Heresy, the Cult of Isis" (1987) uznał manuskrypt za niezakodowaną transkrypcję „poliglotycznego języka mówionego”. Zdefiniował to jako „język literacki, który byłby zrozumiały dla ludzi, którzy nie rozumieją łaciny, i którym ten język mógłby być czytany”. Proponowana przez niego metoda odkodowania zakładała, że trzy litery Wojnicza składają się na sylabę. Dzięki łączeniu sylab powstaje mieszanka języka niderlandzkiego ze słowami zapożyczonymi z języka starofrancuskiego i staro-wysoko-niemieckiego.
Według Levitova rytuał "endura" (wytrwanie) nie był niczym innym, jak obrządkiem samobójczym, dokonywanym przez ludzi, którzy wierzyli, że są bliscy śmierci. Ceremoniał ten kojarzony jest z wiarą katarską (chociaż wiarygodność tego rytuału jest nadal wątpliwa). Levitov wyjaśnia, że fantazyjne rośliny z ilustracji nie przedstawiają żadnego gatunku flory, lecz są ukrytymi symbolami wiary katarów. Kobiety w zbiornikach wodnych o skomplikowanej instalacji są symbolem samego rytuału samobójstwa, popełnianego poprzez podcinanie żył w trakcie ciepłej kąpieli.
Teoria ta jest kwestionowana na podstawie kilku dowodów. Po pierwsze, wiara katarska jest szeroko pojętym gnostycyzmem chrześcijańskim i w żaden sposób nie jest związana z kultem bogini Izis. Po drugie, zgodnie z teorią Levitova manuskrypt powstał w XII lub XIII wieku, czyli kilka stuleci wcześniej, niż uważają eksperci. Po trzecie, rytuał endury polega na głodzeniu się, a nie podcinaniu żył. Levitov nie wskazał innych dowodów poza wyjaśnieniem swojej teorii.
Teoria Stephena Baxa.
W 2014 Stephen Bax, brytyjski językoznawca, przedstawił nową hipotezę zgodnie z którą manuskrypt jest faktycznie zielnikiem lub podręcznikiem medycznym napisanym w jednym z języków indoeuropejskich, który w czasie jego powstania nie miał rozpowszechnionego alfabetu. W związku z tym autorzy książki posłużyli się alfabetem wymyślonym przez siebie lub kogoś innego, który nie upowszechnił się i został zapomniany. Bax oparł swoją analizę na fragmentach tekstu pod rysunkami roślin, które zinterpretował jako podpisy z ich nazwami, a następnie próbował odtworzyć alfabet posługując się nazwami tych roślin w różnych językach indoeuropejskich. Na tej podstawie uzyskał fragment hipotetycznego alfabetu, który daje dość dobrą zgodność w przypadku około dziesięciu narysowanych w książce roślin.
Język protoromański.
Manuskrypt został rozszyfrowany przez Gerarda Cheshire z Uniwersytetu w Bristolu. Stwierdził on, że tekst napisano w martwym języku protoromańskim. Są w nim informacje o ziołowych środkach leczniczych, terapeutycznych kąpielach, sprawach kobiecego umysłu, rodzicielstwa, a nawet seksu. Miały go opracować zakonnice dominikańskie. W tekście znalazły się też odniesienia do królowej Aragonii, ciotki Katarzyny Aragońskiej. Zapowiedziano, że w dalszej kolejności manuskrypt zostanie przetłumaczony.
Uniwersytet w Bristolu opublikował oświadczenie, w którym zdystansował się od naukowca, który ogłosił, że złamał kod manuskryptu Wojnicza:
Według stanu na marzec 2020 autor tezy opublikował rozszyfrowanie 7 stron ze 100, które dotyczą głównie roślin leczniczych.
Poszukiwania.
Wojnicz nie poradził sobie z księgą. Żaden z zaangażowanych przezeń fachowców-deszyfrantów nie tylko nie potrafił odczytać tajemniczego pisma, ale nawet określić, jakiego rodzaju jest to pismo. Przypomina nieco devanagari, ale z całą pewnością nim nie jest. W latach 80. specjaliści-kryptolodzy wznowili prace nad manuskryptem, stosując technikę komputerową najnowszej generacji, bez rezultatów. Problem polega na tym, że niektóre „litery” w poszczególnych „słowach” wyglądają inaczej niż w innych, więc nie wiadomo, czy są to te same litery. Każdy kryptogram posiada własny kod szyfrowy, który ma umożliwić wtajemniczonemu odczytanie treści. Na samym końcu manuskryptu Wojnicza znajduje się jeden krótki wiersz (wyraźnie odseparowany od treści), który mógłby być kluczem do szyfru, ale nie wiadomo, jakie słowo bądź słowa należy pod ów szyfr podłożyć. Manuskrypt Wojnicza pozostaje nieodczytany.
Wnioski.
Po długich badaniach księgi naukowcy doszli do co najmniej kilku przeciwstawnych wniosków, że jest to:

</doc>
<doc id="551459" url="https://pl.wikipedia.org/wiki?curid=551459" title="Siedem z dziewięciu">
Siedem z dziewięciu



</doc>
<doc id="551466" url="https://pl.wikipedia.org/wiki?curid=551466" title="Passiflora caerulea">
Passiflora caerulea



</doc>
<doc id="551469" url="https://pl.wikipedia.org/wiki?curid=551469" title="Oak Island (Nowa Szkocja)">
Oak Island (Nowa Szkocja)

Oak Island – niewielka (1,6 km długości, 1 km szerokości, pow.0,57 km²) wysepka u wybrzeży Nowej Szkocji w Kanadzie (44°31′00″N, 64°17′57″W). Jest jedną z 360 wysp i wysepek w obszernej zatoce Mahone Bay Oceanu Atlantyckiego. Najwyższy punkt wysepki sięga 11 m n.p.m. Wyspa Dębów znana jest z powodu znajdującej się tam Studni Pieniędzy (ang. "Money Pit") – miejsca eksplorowanego przez licznych poszukiwaczy skarbów. Dzisiaj wyspa jest własnością prywatną, a zwiedzanie jej wymaga uzyskania zgody na wstęp.
Odkrycie.
W roku 1857 gazeta „Liverpool Transcript” doniosła, że w roku 1795 grupka nastolatków odkryła na wyspie tajemniczą studnię o średnicy trzech metrów, zasypaną ziemią i gruzem. Obok rósł rozłożysty dąb, a do znajdującego się wprost nad „studnią” obciętego konaru przymocowana była zmurszała ze starości talia okrętowa. Przekonani o znalezieniu skarbu słynnego pirata angielskiego Williama Kidda, straconego w Londynie w roku 1701, chłopcy zaczęli kopać. Na głębokości około metra natrafili na warstwę płaskich kamieni, a 3 metry głębiej na drewniany pomost z dębowych bali 10-centymetrowej grubości. Chłopcy zauważyli, że na ścianach szybu wyraźnie widać ślady po uderzeniach narzędzi górniczych. Po kolejnych 3 metrach odkryli następny dębowy pomost i zrezygnowali z dalszych poszukiwań.
Dzika eksploracja.
Po nich kopali inni. W roku 1803 przybyła podobno na Wyspę Dębów firma Onslow Company, której pracownicy dokopali się do głębokości 27 metrów i 43 centymetrów znajdując co 3 metry pokłady z bali, a na 12., 15. i 18. metrze warstwy węgla drzewnego i włókna kokosowego. Zgodnie z kolejnym artykułem prasowym na około 27. metrze kopacze znaleźli spory kamień z jakimiś napisami. W pewnym momencie szyb wypełnił się wodą do poziomu 10 metrów. W związku z tym, że pompowanie nic nie dawało (poziom wody pozostawał taki sam) Onslow Company wycofała się z dalszych poszukiwań.
W 1849 roku znalazło się kilku zainteresowanych, którzy założyli Truro Company (z tego czasu pochodzi pierwszy dokument, świadczący o tym, że Truro Co. odkupiła prawa do poszukiwań od właścicieli gruntów na wyspie, wśród których było co najmniej dwóch z trzech pierwszych odkrywców) i zaczęli ponowną eksplorację z zastosowaniem urządzeń wiertniczych. Według ówczesnych relacji wiertło przebiło na 30. metrze kolejną platformę, tym razem świerkową, 30-centymetrową wolną przestrzeń, 56-centymetrową warstwę „metalowych wiórów”, 10-centymetrową warstwę dębu, kolejną warstwę świerka, aż wreszcie w pokład gliny, który wiercono do głębokości 210 cm. Wiertłu udało się, po pokonaniu tych warstw, dotrzeć do komory, w której znajdowały się jakieś skrzynie, niestety, niezwykle wysoki przypływ zniszczył zaporę, którą zbudowano w poprzek zatoki graniczącej z "Money Pit", a Truro Company nie miała już pieniędzy na kontynuowanie prac. Kolejne ekspedycje nie odnalazły wspomnianych skrzyń, a jedynie jeszcze bardziej zniszczyły (poszerzając otwór i kopiąc szyby oboczne) drogę do rzekomego skarbu.
Późniejsi eksploratorzy zbudowali podobną tamę w zatoczce Smith’s Cove (dzisiaj śladów tej tamy nie widać), by zapobiec zalewaniu szybu przez morze, i odkryli ponoć skośne tunele zbudowane po to, by morze broniło ukrytego skarbu.
Doniesienia o XVIII-wiecznym odkryciu i pierwszych znaleziskach nie są niczym potwierdzone. Nie zachowało się żadne znalezisko, a pierwsze informacje na piśmie to zgoda władz prowincji na eksplorację z roku 1849 i wzmiankowany powyżej artykuł prasowy z roku 1857. Zawarte w nim informacje są nie do zweryfikowania. Późniejsze wzmianki pochodzą z gazety „Novascotian” i z „Historii hrabstwa Lunenburg”, ale powielają one jedynie to, co pisał „Liverpool Transcript”.
Badania udokumentowane.
W latach 1861–1864 szukała skarbu Oak Island Association, która ostatecznie spowodowała zawalenie się dna szybu do znajdującej się poniżej pustej kawerny. Po eksplozji parowego kotła urządzenia do wypompowywania wody i wyczerpaniu się funduszy firma zrezygnowała. Jedynym osiągnięciem tej ekspedycji poszukiwawczej było wydobycie z głębokości 68 metrów kawałka pergaminu, na którym widniały litery „V I”, ale pergamin ten również zaginął.
Dalsze badania prowadzono w latach 1866, 1893, 1909, 1931, 1935-1936 i 1959 – poszukiwacze wydrążyli kilka (lub nawet kilkanaście) dodatkowych szybów w pobliżu pierwszego-oryginalnego, ale wszystkie usiłowania zakończyły się porażkami. Na dodatek wydobywany urobek zwalany był byle gdzie i byle jak, przez co zmieniło się całkowicie otoczenie pierwotnego miejsca poszukiwań. Wśród poszukiwaczy byli ludzie tej miary co John Wayne czy Franklin Delano Roosevelt.
W roku 1965 przemysłowiec Robert Dunfield wydzierżawił wyspę, sprowadził wielką koparkę i rozkopał cały rejon w promieniu 30 metrów i do głębokości 43 metrów. Nie znalazł nic, a spowodował tylko, że dzisiaj nie sposób powiedzieć, gdzie znajdował się dawny szyb.
Kolejna ekspedycja oznajmiła, że w 1969 roku kamera telewizyjna opuszczona do nowo odkrytej kawerny pokazała zarysy jakichś „skrzyń”, ludzkie szczątki, narzędzia. Obraz był jednak zamazany i słabo czytelny. Wkrótce potem szyb zawalił się ponownie i prace zostały zaprzestane.
W kwietniu 2006 roku grupa amerykańskich biznesmenów z Michigan zakupiła wyspę za nieznaną kwotę i zapowiedziała odnalezienie skarbu, ale dopiero 15 lipca 2010 roku otrzymała od władz prowincji Nova Scotia zezwolenie na prowadzenie poszukiwań.
Według niektórych źródeł jedynym człowiekiem, który przypuszczalnie znalazł cokolwiek wartościowego w Szybie Skarbów, był niejaki James Pitblado. W 1849 roku podniósł coś z dna wykopu i schował do kieszeni. Jeszcze tego samego dnia opuścił wyspę, nie zdradzając nikomu, co znalazł. Później usiłował kupić Wyspę Dębów, jednak podobno zginął w wypadku w kopalni.
Historia czy legenda?
Woda skutecznie broni dostępu do skarbu po dziś dzień. Nie pomaga technika komputerowa ani najnowszej generacji maszyny górnicze. Badania przy pomocy podwodnych sond z kamerami wniosły niewiele nowego. Istnieje wiele teorii na temat tego, co zostało ukryte w tajemniczej studni – od skarbu templariuszy, poprzez piratów, hiszpańskich żeglarzy, angielskie wojska kolonialne po przegranej wojnie o niepodległość Stanów Zjednoczonych, a nawet po sekrety kosmitów. Najdziwaczniejszą jest teoria zakładająca, że zrobił to angielski filozof Franciszek Bacon, by ukryć dokumenty dowodzące, że to on był autorem dzieł Szekspira.
Naukowcy poproszeni o wydanie opinii rozprawili się najpierw z legendą o rzekomych kanałach skonstruowanych przez budowniczych studni celem zalewania jej przez morze. Ich zdaniem skały, na których leży całe wschodnie wybrzeże Nowej Szkocji, są wyjątkowo porowate, pełne podwodnych jaskiń i kanałów. Zalewanie jest więc całkowicie naturalne i miałoby miejsce nawet wtedy, gdyby postawić zaporę w samym ujściu zatoki Mahone.
Jednocześnie jednak potwierdziło się dziwne doniesienie o włóknie kokosowym znalezionym na kilku poziomach szybu. Otóż dokładne badania wykazały, że na jednej z plaż wyspy znajdują się pod piaskiem całe pokłady tego włókna. Jego pochodzenie jest niewiadome i może być zarówno naturalne (niesione prądem morskim orzechy kokosowe z dalekich Karaibów), jak i odludzkie (w pobliżu wyspy rozbił się statek z ładunkiem kopry).
Entuzjaści są przekonani o prawdziwości relacji i o tym, że ktoś ukrył skarb na Wyspie Dębów, przy czym swe przekonanie opierają głównie na XIX-wiecznych, w większości niepotwierdzonych opowieściach. Sceptycy odrzucają prawdziwość całej historii argumentując, że do dzisiaj nic nie znaleziono, a legend o ukrytych skarbach jest wiele. (w roku 2020 odnaleziono kilka przedmiotów w sieci jaskiń na owej wyspie, sięgają one roku 1200 do 1900 roku.) Racjonaliści sądzą, że – jeśli pierwsza relacja jest prawdziwa – to talia okrętowa mogła służyć zarówno do opuszczenia skarbu w głąb studni, jak i do jego wydobycia, czyli, że skarb – nawet jeśli był – dawno został z wyspy zabrany. Zainteresowani sprawą naukowcy uważają (patrz „Linki zewnętrzne – Critical Enquiry”), że cała sprawa jest mistyfikacją dokonaną dla zdobycia pieniędzy ze sprzedaży licencji na dokonywanie poszukiwań.

</doc>
<doc id="551472" url="https://pl.wikipedia.org/wiki?curid=551472" title="Karabin Vapensmia NM149S">
Karabin Vapensmia NM149S



</doc>
<doc id="551473" url="https://pl.wikipedia.org/wiki?curid=551473" title="Integrated Taxonomic Information System">
Integrated Taxonomic Information System

Integrated Taxonomic Information System (ITIS) – system zaprojektowany do dostarczania informacji taksonomicznych o organizmach. Został utworzony w 1996 r. System jest wspierany przez agencje rządowe Stanów Zjednoczonych, Kanady i Meksyku. Współpracuje z taksonomami z całego świata. Jest partnerem Species 2000 i Global Biodiversity Information Facility (GBIF). Współuczestniczy w realizacji międzynarodowego programu Katalog Życia (Catalogue of Life Programme).
Pod koniec 2005 roku w bazie danych systemu znajdowało się ok. 500 tys. nazw systematycznych, zwyczajowych i synonimicznych. W czerwcu 2012 – ponad 600 tys. nazw systematycznych i ponad 116 tys. nazw zwyczajowych.

</doc>
<doc id="551475" url="https://pl.wikipedia.org/wiki?curid=551475" title="ITIS">
ITIS



</doc>
<doc id="551480" url="https://pl.wikipedia.org/wiki?curid=551480" title="Stanisław Murzynowski">
Stanisław Murzynowski

Stanisław Murzynowski (znany też jako "Stanisław Suszycki") herbu Ogończyk (ur. 1528 we wsi Suszyce, zm. 1553 w Królewcu) – polski pisarz reformacyjny, tłumacz, autor pierwszego przekładu Nowego Testamentu na język polski (NT Murzynowskiego 1553).
Życiorys.
Urodził się we wsi Suszyce w ziemi dobrzyńskiej, z ojca Jana, w rodzinie Murzynowskich, wywodzących się z rodu Ogończyków. Początkowe nauki odebrał w domu rodzinnym, następnie prawdopodobnie w pobliskiej szkółce. Będąc stypendystą księcia Albrechta Hohenzollerna, w 1542 ukończył gimnazjum partykularne w Królewcu, gdzie dobrze opanował język grecki i hebrajski. Gimnazjum to było zalążkiem powołanego w 1544 Uniwersytetu królewieckiego. W 1545 podjął też studia na uniwersytecie w Wittenberdze pod nazwiskiem Murzynowski. Tam poznał Marcina Lutra i Filipa Melanchtona. Prawdopodobnie wtedy przeszedł na luteranizm. Studia kontynuował (1547) na którymś z uniwersytetów włoskich. Po powrocie do Polski popadł jednak w konflikt z Kościołem katolickim. W roku 1549 powrócił do Królewca i osiadł tu na stałe. Umarł młodo (w wieku 25 lat), prawdopodobnie w 1553. Jego kamień pamiątkowy znajduje się we wsi Murzynowo przy tamtejszym Muzeum im. Stanisława Murzynowskiego.
Twórczość.
28 października 1549 napisał list z prośbą o pomoc do swojego niegdysiejszego protektora – księcia Albrechta. Na jego zaproszenie wrócił do Królewca, zostając stypendystą Hohenzollerna, który powierzył mu zadanie przetłumaczenia Nowego Testamentu na język polski. Rozpoczął prace nad tłumaczeniem tekstu czterech ewangelii na język polski. W 1551 w królewieckiej drukarni Jana Seklucjana wydał dedykowaną królowi polskiemu Zygmuntowi Augustowi "Testamentu część pierwszą" (zawierała ewangelie Mateusza, Marka, Łukasza i Jana). W latach 1552–1553 wydał kolejne dwie części Nowego Testamentu pod tytułem "Testament Nowy Zupełny". Wtedy też napisał prekursorską pracę o zasadach ortografii języka polskiego – "Ortografija polska". Stworzone przez niego zasady stały się później wzorem dla XVI-wiecznej polszczyzny. Napisał też "Historię żałosną", opisującą dzieje Franciszka Spiery, adwokata z Padwy, który przeszedł na luteranizm i popadł w konflikt z Kościołem katolickim.

</doc>
<doc id="551481" url="https://pl.wikipedia.org/wiki?curid=551481" title="Kierz (województwo łódzkie)">
Kierz (województwo łódzkie)

Kierz – wieś w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość administracyjnie należała do województwa piotrkowskiego.

</doc>
