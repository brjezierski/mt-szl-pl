<doc id="551483" url="https://pl.wikipedia.org/wiki?curid=551483" title="Rzekietka">
Rzekietka

Rzekietka – osada leśna w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="551486" url="https://pl.wikipedia.org/wiki?curid=551486" title="Brad Dourif">
Brad Dourif

Brad Dourif, właśc. Bradford Claude Dourif (ur. 18 marca 1950 w Huntington w stanie Wirginia Zachodnia) – amerykański aktor filmowy, telewizyjny i głosowy, znany przede wszystkim jako głos Laleczki Chucky.
Występował też w roli Grímy Gadziego Języka w trylogii "Władca Pierścieni". W celu zagrania postaci Grímy musiał zgolić brwi. Był nominowany do Oscara dla najlepszego aktora drugoplanowego, a także otrzymał Złoty Glob i Nagrodę BAFTA dla najlepszego aktora drugoplanowego za rolę Billy’ego Bibbita w filmie "Lot nad kukułczym gniazdem" (1975). Jego ojciec, Jean Henri Dourif, był w trzech czwartych Francuzem i jedną czwartą Anglikiem. Jego matka, Joan Felton (z domu Bradford), urodziła się w Ameryce i miała angielskie pochodzenie.

</doc>
<doc id="551487" url="https://pl.wikipedia.org/wiki?curid=551487" title="Stanisław Suszycki">
Stanisław Suszycki



</doc>
<doc id="551488" url="https://pl.wikipedia.org/wiki?curid=551488" title="Czółna (województwo łódzkie)">
Czółna (województwo łódzkie)

Czółna – osada w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="551489" url="https://pl.wikipedia.org/wiki?curid=551489" title="Kruszewiec (powiat tomaszowski)">
Kruszewiec (powiat tomaszowski)

Kruszewiec – osada leśna w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="551491" url="https://pl.wikipedia.org/wiki?curid=551491" title="Cygan (województwo łódzkie)">
Cygan (województwo łódzkie)

Cygan – osada leśna w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość administracyjnie należała do województwa piotrkowskiego.
Miejscowość położona jest przy drodze krajowej nr 48 na odcinku Tomaszów Mazowiecki – Spała.

</doc>
<doc id="551500" url="https://pl.wikipedia.org/wiki?curid=551500" title="Jana z dżungli">
Jana z dżungli

Jana z dżungli (ang. "Jana of the Jungle") – serial animowany produkcji amerykańskiej ze studia Hanna-Barbera z 1978.
Główną postacią serialu jest Jana – piękna blondwłosa amazonka żyjąca w południowoamerykańskiej dżungli i opiekująca się zwierzętami z wzajemnością. Bohaterka znalazła się tam przypadkiem, uchodząc z życiem z katastrofy motorówki, w której zaginął jej ojciec poszukiwany przez czas trwania serialu. Towarzyszą jej stary indiański wojownik Montaro z magiczną włócznią, doktor Ben Cooper – biolog, badający dziką przyrodę, biały jaguar Duch (Ghost, Goro), szynszyla Tiko (Tico). Bohaterka zawsze ubrana w czerwoną sukienkę bez ramiączek nosi naszyjnik działający niczym nóż-bumerang.
Informacje o serialu.
Film emitowany był w Telewizji Polskiej w pierwszej połowie lat osiemdziesiątych w godzinach popołudniowych, w ramach bloku programów dla dzieci i młodzieży.

</doc>
<doc id="551501" url="https://pl.wikipedia.org/wiki?curid=551501" title="Hrabstwo Columbia (Nowy Jork)">
Hrabstwo Columbia (Nowy Jork)

Columbia – hrabstwo (ang. "county") w stanie Nowy Jork w USA. Populacja wynosi 63 094 mieszkańców (stan według spisu z 2000 r.).
Powierzchnia hrabstwa wynosi 1679 km². Gęstość zaludnienia wynosi 38 osób/km².

</doc>
<doc id="551502" url="https://pl.wikipedia.org/wiki?curid=551502" title="Henryk Dmochowski">
Henryk Dmochowski

Henryk Dmochowski (Dmachowski), także Henry D. Saunders, Henry D. Sanders, (ur. 26 października 1810 w Zabłociu, zm. 26 maja 1863) – polski rzeźbiarz i powstaniec, naczelnik wojenny powiatu dziśnieńskiego w powstaniu styczniowym.
Życiorys.
Wychowywał się bez matki, która wcześnie zmarła. Jego ojcem był Michał Dmochowski, sekretarz Komisji Edukacji Narodowej w Wilnie.
Ukończył przyrodoznawstwo na Uniwersytecie w Wilnie, a podczas nauki brał prywatne lekcje rzeźbiarstwa. Wziął udział w powstaniu listopadowym, w oddziale pułkownika Józefa Zaliwskiego, a po upadku zrywu udał się do Paryża.
Tam zapoznał się z różnymi ideologiami emigrantów, zbliżył się między innymi do wolnomularstwa. Wraz z między innymi Zaliwskim, wziął udział w próbie wywołania powstania w Rosji, 19 marca 1833 rozpoczynając na Witebszczyźnie walki partyzanckie. Wyparty stamtąd, walczył również na Polesiu i Wołyniu. Zmuszony został przekroczyć granicę z Austrią.
Osiedlił się pod nazwiskiem Emeryk Sanders w Galicji, skąd pisał listy z prośbą o pomoc do rodziny. Kiedy jednak zabito jego ojca, inny krewniak, Kazimierz Dmochowski, wykładowca uniwersytetu wileńskiego, zadenuncjował go, wydając jego nazwisko, pseudonim, miejsce pobytu, a nawet opisując jego wygląd. Pisał o nim tak: "wzrostu wysokiego, włosów jasnych i tak samo brwi, oczy ma błękitne, nos trochę zadarty, twarz okrągłą; bokobrodów i wąsów do 1831 nie nosił".
Po takich informacjach od Rosjan, austriackie służby nie miały problemów z jego aresztowaniem i Dmochowski został w 1834 skazany na pobyt w więzieniu Kufstein. Wyszedł z niego w 1841 roku. Stamtąd udał się do Paryża, gdzie podjął studia rzeźbiarskie, a później sam udzielał lekcji rzeźby. Kiedy ruch rewolucyjny zaczął ogarniać Europę, niespokojny duch zaniósł go w 1846 do Lwowa, gdzie brał udział w walkach ulicznych. Po klęsce ponownie udał się do Paryża. Jednym z bardziej znanych jego dzieł z tego okresu jest medalion w kształcie spluwaczki, przedstawiający Jakuba Szelę i kanclerza Metternicha.
W czasie Wiosny Ludów przebywał przejściowo w Wielkopolsce. W 1851 mieszkał krótko w Londynie.
W 1852 roku wyjechał do Stanów Zjednoczonych, gdzie osiedlił się pod nazwiskiem Henry D. Sanders. Pracował w zawodzie; otworzył szkołę rzeźby, a jego dziełem są liczne popiersia polityków w budynku Kongresu: George’a Washingtona Thomasa Jeffersona, Benjamina Franklina, Tadeusza Kościuszki. Rzeźbą oddawał hołd najwybitniejszym powstańcom i rewolucjonistom z całej Europy – wykonał na przykład posągi Giuseppe Garibaldiego czy Lajosa Kossutha. Publikował ponadto w prasie artykuły o tematyce politycznej. Nie dorobił się majątku, wręcz przeciwnie, mocno się zadłużył.
Nie wiodło mu się również w życiu osobistym – zaślubiona z nim w 1853 uznana pianistka z Neustadt Helena Schaaff ledwo przeżyła pierwsze poronienie, a wskutek drugiego ciężkiego porodu zmarła w 1857. Pamiątką po nich jest okazały pomnik autorstwa Dmochowskiego na cmentarzu w Filadelfii.
W międzyczasie zmarł Mikołaj I Romanow, a po jego śmierci ogłoszono amnestię i Dmochowski mógł wrócić w rodzinne strony. Doszło do tego dopiero w 1861. Osiedlił się w Wilnie, gdzie pracował jako rzeźbiarz. Tu stworzył między innymi pomnik Włodzimierza Serokomli i posąg świętego Władysława dla tutejszej katedry. Jako osoba z powstańczą przeszłością, był stale pod obserwacją tajnych służb. Przez te ostatnie określany był jako "typ beznadziejny".
W marcu 1863 rozgorzały na terenach dzisiejszej Białorusi walki powstania styczniowego. Dmochowski brał udział w ich przygotowaniu; został wyznaczony na naczelnika powiatu dziśnieńskiego i uformował partię powstańczą. Zginął 26 maja tegoż roku w jednym z pierwszych bojów, niedaleko wioski Porzecze w rejonie borysowskim.

</doc>
<doc id="551503" url="https://pl.wikipedia.org/wiki?curid=551503" title="San Miguel de Tucumán">
San Miguel de Tucumán

San Miguel de Tucumán (w użyciu również skrócona nazwa Tucumán) – największe miasto północno-zachodniej Argentyny, liczy 525 823 mieszkańców (2001), zespół miejski 738 000 (piąty co do wielkości w Argentynie). Miasto jest stolicą prowincji Tucumán. Położone jest nad rzeką Dulce.
Historia.
Miasto zostało założone w 1565, a w 1685 przeniesione w obecne miejsce. 9 lipca 1816 ogłoszona tu została deklaracja niepodległości, nieuznawana aż do 1862 przez Hiszpanię. Siedziba Kongresu ("La Casa de la Independencia"), gdzie ogłoszono tę deklarację, jest traktowana jak narodowa świątynia przez Argentyńczyków.
Gospodarka.
Centrum handlowe regionu rolniczego zwanego „Ogrodem Republiki” (trzcina cukrowa, tytoń, owoce, ryż). Mieszczą się tutaj dwa uniwersytety, założone w 1914 i 1965.

</doc>
<doc id="551506" url="https://pl.wikipedia.org/wiki?curid=551506" title="Hrabstwo Cortland">
Hrabstwo Cortland

Cortland – hrabstwo (ang. "county") w stanie Nowy Jork w USA. Populacja wynosi 48 599 mieszkańców (stan według spisu z 2000 r.).
Powierzchnia hrabstwa wynosi 1299 km². Gęstość zaludnienia wynosi 38 osób/km².

</doc>
<doc id="551508" url="https://pl.wikipedia.org/wiki?curid=551508" title="Mali mieszkańcy wielkich gór">
Mali mieszkańcy wielkich gór

 – japoński serial animowany z 1977 roku wyprodukowany przez Nippon Animation na podstawie powieści Ernesta Thompsona Setona.
Fabuła.
Akcja toczy się w puszczach Oklahomy na przełomie XIX i XX wieku. Głównymi bohaterami są dwa osierocone niedźwiadki, Dżeki (oryg. Jacky) i Nuka (oryg. Jill), które trafiają pod opiekę indiańskiego chłopca o imieniu Senda (oryg. Ran) oraz jego rówieśniczki Olgi (oryg. Alice), córki białych osadników.
Wersja polska.
Serial emitowany był w Polsce w 1985 roku w ramach telewizyjnej "Wieczorynki" na TVP1. Polska wersja była dubbingowana, ale piosenkę początkową i końcową pozostawiono w języku niemieckim.
W roku 2008 i 2009 dziennik "Polska The Times" dołączał do piątkowego wydania płyty VCD z serią. Wydanie to nie zawierało jednak znanego z telewizji polskiego dubbingu, a wersję lektorską bazującą na niemieckim dubbingu.
Dubbing.
Wersja polska: Studio Opracowań Filmów w Warszawie
Reżyseria: Maria Piotrowska
Dialogi polskie:
Dźwięk: Roman Błocki
Montaż:
Kierownictwo produkcji: Andrzej Staśkiel
W wersji polskiej udział wzięli:
i inni

</doc>
<doc id="551509" url="https://pl.wikipedia.org/wiki?curid=551509" title="Hrabstwo Delaware (Nowy Jork)">
Hrabstwo Delaware (Nowy Jork)

Delaware – hrabstwo (ang. "county") w stanie Nowy Jork w USA. Populacja wynosi 48 055 mieszkańców (stan według spisu z 2000 r.).
Powierzchnia hrabstwa wynosi 3802 km². Gęstość zaludnienia wynosi 13 osób/km².

</doc>
<doc id="551519" url="https://pl.wikipedia.org/wiki?curid=551519" title="Hrabstwo Dutchess">
Hrabstwo Dutchess

Dutchess – hrabstwo (ang. "county") w stanie Nowy Jork w USA. Populacja wynosi 280 150 mieszkańców (stan według spisu z 2000 r.).
Powierzchnia hrabstwa wynosi 2138 km². Gęstość zaludnienia wynosi 135 osób/km².

</doc>
<doc id="551520" url="https://pl.wikipedia.org/wiki?curid=551520" title="Alfred Jonatan Kwak">
Alfred Jonatan Kwak

 – serial animowany produkcji japońsko-holenderskiej z udziałem innych autorów z krajów Beneluxu oraz Niemiec i Hiszpanii.
Głównym bohaterem serialu jest kaczorek Alfred Jonatan Kwak. Gdy pod kołami rozpędzonego samochodu giną jego rodzice i rodzeństwo, malca adoptuje przyjaciel ojca – kret Henk. Serial podejmuje trudne tematy, takie jak nietolerancja, doping, czy apartheid, ale także podkreśla wartość przyjaźni i solidarności.
Na podstawie serialu powstała także seria komiksów, która była rozpowszechniana również w Polsce.
Wersja polska.
Serial pojawił się w Polsce po raz pierwszy 17 grudnia 1991 roku pod nazwą Przygody kaczorka Kwaka w Kinie Tik-Taka. 
Opracowanie wersji polskiej: Telewizyjne Studia Dźwięków – Warszawa&lt;br&gt;
Tekst: Joanna Klimkiewicz&lt;br&gt;
Opowiadał: Henryk Talar

</doc>
<doc id="551528" url="https://pl.wikipedia.org/wiki?curid=551528" title="Miś z okienka">
Miś z okienka

Miś z okienka – pierwsza dobranocka emitowana w Telewizji Polskiej od 23 czerwca 1957 do 1973 roku.
Program kierowany był do dzieci w wieku szkolnym i miał spełniać misję edukacyjną, m.in. zachęcać do czytania książek. Wzorowany był na angielskiej audycji "Whirligig", którą prowadził Humphrey Lestocq rozmawiający z kukiełką, Mr. Turnipem ("Panem Rzepą"). Początkowo program nosił nazwę "Miś w okienku". Główny bohater, "miś", omawiał z prowadzącym zaczerpnięte z książek poważne tematy. Prowadzącym był najpierw Bronisław Pawlik, a następnie Stanisław Wyszyński. Głos misia podkładały Danuta Przesmycka oraz Ewa Florczak. Pomysłodawczynią programu i autorką dialogów była Wanda Szerewicz.
Dziewięć odcinków programu można obejrzeć w usługach TVP VOD oraz TVP Stream

</doc>
<doc id="551529" url="https://pl.wikipedia.org/wiki?curid=551529" title="Hrabstwo Essex (Nowy Jork)">
Hrabstwo Essex (Nowy Jork)

Essex – hrabstwo (ang. "county") w stanie Nowy Jork w USA. Populacja wynosi 38 851 mieszkańców (stan według spisu z 2000 r.).
Powierzchnia hrabstwa wynosi 4964 km². Gęstość zaludnienia wynosi 8 osób/km².

</doc>
<doc id="551532" url="https://pl.wikipedia.org/wiki?curid=551532" title="Georges Lemaître">
Georges Lemaître

Georges-Henri Lemaître () (ur. 17 lipca 1894 w Charleroi, zm. 20 czerwca 1966 w Leuven) – belgijski naukowiec i duchowny katolicki; astronom, astrofizyk teoretyczny i kapłan w stopniu prezbitera. Prezes Papieskiej Akademii Nauk (1960–1966), laureat prestiżowych nagród astrofizycznych wiodących w jego czasach jak francuskie Prix Jules-Janssen (1936) i brytyjski Medal Eddingtona (1953). 
Lemaître to jeden ze współtwórców XX-wiecznej kosmologii relatywistycznej, obok Alberta Einsteina i Aleksandra Friedmana. W latach 20. wysunął hipotezę Wielkiego Wybuchu i na jej podstawie przewidział istnienie promieniowania reliktowego, potwierdzonego w latach 60. przez Penziasa i Wilsona. Lemaître jako pierwszy zastosował w kosmologii fizykę kwantową.
Belgijski uczony został upamiętniony m.in. nazwami prawa astrofizycznego i rozwiązań ogólnej teorii względności, które znalazł:
Życiorys.
Pochodzenie i wykształcenie.
Georges Lemaître urodził się 17 lipca 1894 roku w Charleroi w Belgii. Odbywał tam też studia średnie w kolegium jezuickim. W 1910 roku przeniósł się z rodziną do Brukseli, gdzie zapisał się do Kolegium św. Michała w Etterbeek. Planował przygotować się tam do studiów górniczych, które rozpoczął w 1911 roku na uniwersytecie w Leuven.
Ukończył studia w 1914 roku i zaraz po wybuchu I wojny światowej wstąpił do wojska. W 1919 roku wrócił do Leuven, aby uzyskać doktorat z matematyki i fizyki. Po jego uzyskaniu, w październiku 1920 roku Lemaître wstąpił do seminarium duchownego dla opóźnionych powołań w Mechelen. Święcenia kapłańskie przyjął 22 września 1923 roku.
Kariera badawcza.
Niedługo po święceniach Lemaître uzyskał stypendium na wyjazd do Cambridge University. Następnie odwiedził Kanadę i Stany Zjednoczone, gdzie zatrzymał się dłużej w Harvard College Observatory, gdzie opublikował swoje prace o Wszechświecie de Sittera i gwiazdach zmiennych, oraz w Massachusetts, gdzie rozpoczął regularne studia w MIT, a następnie uzyskał tam kolejny doktorat.
W 1936 roku przyznano mu nagrodę Prix Jules-Janssen.
W 1940 roku Lemaître został członkiem Papieskiej Akademii Nauk, a w 1960 roku jej prezesem, którym pozostał do śmierci. Za jego rządów do Akademii nowi członkowie byli powoływani bez względu na narodowość i wyznanie. Między innymi przyjęto do niej Paula Diraca i Johna Ecclesa.
Pierwszą poważną chorobą Lemaître'a był zawał serca w 1964 roku. Kryzys nastąpił 9 czerwca 1966 roku. Lemaître został umieszczony w szpitalu, gdzie Odon Godart odwiedził go 16 lub 17 czerwca, by porozmawiać o odkryciu przewidzianego wcześniej przez Lemaître'a promieniowania tła. Lemaître zmarł 20 czerwca 1966 roku. Został pochowany na cmentarzu w Charleroi.
Dorobek w kosmologii.
W kwietniu 1927 roku Lemaître opublikował swoją najważniejszą pracę pt. "Wszechświat jednorodny o stałej masie i rosnącym promieniu, wyjaśniający prędkość radialną mgławic pozagalaktycznych" ("Un universe homogène de masse constante et de rayon croissant rendant compte de la vitesse radiale des nébuleuses extra-galactiques"). Jako pierwszy zestawił przewidywania modelu kosmologicznego z obserwacjami galaktyk. Praca ta została zupełnie zignorowana. W 1929 Edwin Hubble opublikował jako swoją teorię o rozszerzaniu wszechświata, nie wspominając o pracy Lemaître’a. Na poważniejsze potraktowanie teorii pierwotnego atomu (Wielkiego Wybuchu) trzeba było poczekać kilkadziesiąt lat.

</doc>
<doc id="551534" url="https://pl.wikipedia.org/wiki?curid=551534" title="Wołchw">
Wołchw

Wołchw, pot. guślarz – w religii Słowian wróżbita, częściowo też mag, swego rodzaju odpowiednik szamana znanego z innych kultur pierwotnych. Po chrystianizacji wołchwów zaczęto nazywać „guślarzami”. Sztuka wróżenia wołchwów była powiązana z kultem boga chtonicznego Welesa, można w niej dostrzec aspekty animizmu i szamanizmu. Wieszcza Bojana uznawano także za „wnuka Welesowego”, co mogło świadczyć o jego powiązaniu z Welesem tudzież wołchwami.
Rola w społeczeństwie i funkcje sakralne.
"Legenda o założeniu grodu Jarosławia" podaje, że wołchwowie po złożeniu ofiary całopalnej wróżyli i śpiewali do akompaniamentu gęśli, co wskazuje na to, że pełnili także rolę ofiarników. Wołchwowie utrzymywali kontakty ze światem nadprzyrodzonym poprzez ekstazę wywołaną tańcem lub środkami odurzającymi. Zyskiwali wtedy zdolność wieszczenia oraz leczenia chorób.
Wołchwowie cieszyli się wśród ludu wielkim poważaniem, chociaż nie mieli takiego wpływu na władzę jak żercy. Jak podaje Powieść doroczna w początkach chrześcijaństwa na Rusi kierowali buntami przeciwko nowej religii i porządkowi społecznemu, na przykład w Suzdalu w 1024 roku czy w Nowogrodzie i ziemi rostowskiej w 1071 roku (również w Biełoziersku, Połocku, a nawet Kijowie). Podczas buntu w Nowogrodzie w 1071 roku po stronie chrześcijaństwa opowiedział się tylko książę Gleb z drużyną, podczas gdy mieszkańcy stanęli po stronie wołchwa. Brak natomiast danych o ich udziale w ofiarach z ludzi, jakie urządzać miał Włodzimierz w Kijowie w 980 i 983.
Władza państwowa i kościelna surowo tępiły wołchwów. W 1227 roku w Nowogrodzie czterech z nich spalono na stosie. Jeszcze w II połowie XIV wieku św. Stefan z Permu musiał walczyć z silnymi wpływami wołchwa Pama wśród Zyrian.
Wołchwowie byli także strażnikami tradycji ustnej. To dzięki nim znana jest antropogeniczna opowieść o "Bogu pocącym się w łaźni".

</doc>
<doc id="551538" url="https://pl.wikipedia.org/wiki?curid=551538" title="Herty Lewites">
Herty Lewites

Herty Lewites Rodríguez (ur. 24 grudnia 1939 w Jinotepe, zm. 2 lipca 2006 w Managui) – nikaraguański polityk.
Życiorys.
Był synem żydowskiego emigranta z Polski. Uczestniczył w działalności opozycyjnej w okresie rządów rodziny Somozów, m.in. brał udział w akcjach zbrojnych. Zmuszony do opuszczenia Nikaragui, studiował w Meksyku, a następnie osiadł w Kalifornii, gdzie organizował przemyt broni dla ruchu sandinistów. Pół roku spędził w amerykańskim więzieniu.
Po dojściu do władzy Daniela Ortegi (1979) został ministrem turystyki w jego rządzie. Na tym stanowisku przyczynił się m.in. do rozwoju kurortu Montelimar i budowy Centrum Konferencyjnego im. Olofa Palmego w Managui. W 1990 sandiniści utracili władzę, ale Lewites uzyskał mandat parlamentarny. W 1995 był w gronie założycieli Movimiento de Renovación Sandinista (obok Sergio Ramíreza), opozycyjnej frakcji wobec lidera sandinistów Ortegi. Rok później wystartował z ramienia nowej partii w wyborach na burmistrza Managui, ale stanowisko przypadło kandydatowi liberałów wobec podziału głosów między rywali z obozu sandinistów.
Lewites pojednał się z Ortegą w 1998 i w 2000 został wybrany na burmistrza Managui. Dużą popularność przyniosła mu współpraca z prezydentem Enrique Bolañosem w walce przeciwko skorumpowanemu otoczeniu poprzedniego szefa państwa, Arnoldo Alemána. Oddaliło go to jednak ponownie od Ortegi, który zawarł porozumienie z Alemánem. Wykorzystując poparcie społeczne Lewites próbował wystawić swoją kandydaturę na prezydenta z ramienia sandinistów (Sandinista de Liberación Nacional), ale w lutym 2005 został usunięty z partii. W tej sytuacji wystąpił ze swoją kandydaturą w wyborach planowanych na listopad 2006 z ramienia Movimiento de Renovación Sandinista, jako kandydata na wiceprezydenta wybierając Edmundo Jarquína, zięcia byłej prezydent Violety Chamorro.
W sondażach przedwyborczych Lewites znajdował się latem 2006 na trzecim miejscu, za Danielem Ortegą i Eduardo Montealegre. Wyborów nie dożył, zmarł 2 lipca 2006 na atak serca.

</doc>
<doc id="551539" url="https://pl.wikipedia.org/wiki?curid=551539" title="Ascendent">
Ascendent

Ascendent – w astrologii punkt ekliptyki, który wschodzi w określonym momencie i miejscu na Ziemi. Jego położenie uzależnione jest więc od dokładnego czasu i współrzędnych geograficznych danego zdarzenia (np. narodzenia człowieka). Przeciętnie co około dwie godziny nad wschodnim horyzontem pojawia się nowy znak zodiaku, można przyjąć, że co około dwie godziny zmienia się ascendent. Jest to jednak duże uproszczenie, gdyż nachylenie ekliptyki sprawia, że np. na szerokości geograficznej, na jakiej położona jest Polska najszybciej wschodzi znak Ryb (około godziny) a najwolniej znak Panny (około 3 godzin). 
Tradycyjne źródła astrologiczne głoszą, że Ascendent jest jednym z najważniejszych i najbardziej "czułych" punktów w horoskopie, który ma wpływ na wygląd człowieka, jego osobowość, pierwsze wrażenie wywierane na innych, sposób w jaki wchodzi w relacje z otoczeniem, a nawet nastrój, jaki panował podczas jego narodzin.
Wartość Ascendentu (jego długość ekliptyczna) wyraża się wzorem:
Asc = arctg(-cos(2 × π × J) / (sin(2 × π × J) × cos ε × sin ε × ctg(½ × π - φ)))
gdzie: 
J oznacza czas gwiazdowy w postaci ułamka doby, 
ε oznacza kąt nachylenia płaszczyzny równika niebieskiego do płaszczyzny ekliptyki. 
ε = 23.452294 - 0.0130125 • t2-1.64 • 10 - 6 • t2^2 + 5.03 • 10 - 7 • t2^3 
φ oznacza szerokość geograficzną miejsca wydarzenia. 
Czas gwiazdowy określa obrót sfery niebieskiej. Pełny obrót sfery niebieskiej odbywa się w ciągu 1 doby gwiazdowej. W ciągu 1 godziny gwiazdowej sfera niebieska obróci się o 15º. Definiujemy go jako kąt godzinny punktu Barana. Ponieważ rektascensję α mierzymy do punktu Barana, a położenie (kąt godzinny t) punktu Barana od południka zerowego, zachodzi zależność: 
θ = α + t. 
Aktualny czas gwiazdowy jest równy rektascensji α gwiazdy górującej, tzn. przechodzącej przez południk miejscowy (Medium Coeli). 
Czas gwiazdowy jest czasem miejscowym, obowiązującym tylko na danym południku geograficznym. 
Czas gwiazdowy na Ziemi obliczamy według wzoru (wynik otrzymujemy w dobach): 
t2 = (JD-2415020)/36525 
θ = 0,5 + JD + (6,6460656 + 2400,0513×t2 + 2,58×10-5×t22 + λ/15)/24. 
gdzie:
λ = długość geograficzna w mierze łukowej, 
JD = czas UTC w postaci daty juliańskiej. 
lub w stopniach według wzoru: 
t2 = (JD-2451545)/36525, 
θ = (280.46061837 + 360.98564736629×(JD - 2451545.0) + t22 × (0.000387933-t/38710000) + λ/15). 
gdzie:
λ = długość geograficzna w radianach, 
JD = czas UTC w postaci daty juliańskiej. 
Z uzyskanych wyników rozpatrujemy tylko część ułamkową.
Definicja daty juliańskiej:
Rachuba dni juliańskich polega na ponumerowaniu wszystkich kolejnych dni niezależnie od roku, do jakiego należą. Chwilą początkową tej rachuby jest godzina 12.00 w południe czasu południka zerowego dnia 1 stycznia 4713 r. p.n.e. według kalendarza juliańskiego (przedłużonego odpowiednio wstecz). Rachubę tę wprowadził Józef Scaliger w r. 1583, nazywając ją "dniami juliańskimi" na cześć swojego ojca. Według tej rachuby można przypisać każdemu dniu następującemu po tej dacie jednoznaczny numer. Doby zaczynają się w południe, ponieważ do r. 1925 doba astronomiczna zaczynała się w południe, o godz. 12.00 czasu urzędowego. 
Aby wyrazić w tej rachubie dokładniej czas jakiegoś zdarzenia, do juliańskiego numeru dnia dodaje się część ułamkową określającą ułamek doby, jaki upłynął od godziny 12.00 w południe. Taką ulepszoną, ciągłą rachubę czasu nazywa się datami juliańskimi. 
Datę juliańską dla czasu uniwersalnego UT1 i czasu uniwersalnego skoordynowanego UTC oznaczamy skrótem JD (Julian Date). Dla czasu efemeryd oznacza się ją skrótem JED (Julian Ephemeris Date). Podając wartość JD warto zaznaczyć, według jakiej rachuby czasu określono porę dnia. 
Fakt, że daty juliańskie liczy się od południa, a liczby odpowiadające naszym czasom są bardzo duże, sprawia trochę kłopotu. Z tego powodu coraz częściej używa się zmodyfikowanych dat juliańskich MJD (Modified Julian Date), zdefiniowanych następująco: 
MJD = JD - 2 400 000,5.
Algorytm obliczania daty juliańskiej:
W urzędowej rachubie lat brakuje roku = 0. Nasza era rozpoczęła się 1 stycznia roku 1., a ostatni dzień p.n.e. był dniem 31 grudnia roku -1. Stąd też biorą się nieporozumienia na tle roku 2000. Pierwszym rokiem XX wieku był rok 1901, a rok 2000 był ostatnim rokiem XX wieku i drugiego tysiąclecia n.e. 
Astronomowie przyjmują numerację lat ery nowożytnej, taką, jak urzędowa, ale lata ery starożytnej liczone są, dla wygody rachunków, od zera. Tak więc np. według urzędowej rachuby lat Rzym został zbudowany w r. 753 p.n.e. (-753), ale według rachuby astronomicznej zdarzyło się to w roku -752. 
Przy obliczaniu daty juliańskiej dla lat p.n.e. należy więc numer roku zwiększyć o 1. Kolejnym krokiem jest zmiana numerów miesięcy. Miesiące od marca do grudnia mają numer normalny (3 - 12), natomiast styczeń i luty traktujemy jako miesiąc 13. i 14. roku poprzedniego. Należy ich numer zwiększyć o 1, a numer roku oczywiście zmniejszyć o 1. 
Dokonujemy zamiany pory dnia na ułamek doby: 
t = godz/24 + min/(60 × 24) + sek/(3600 × 24). 
Ostatecznie JD obliczamy ze wzoru: 
JD = E(365,25 • rok)+E(30,6001 • (miesiąc + 1)) + dzień + 1720994.5 + p + t 
lub ze wzoru: 
JD = E(365,25 • (rok + 4716))+E(30,6 • (miesiąc + 1)) + dzień - 1524.5 + p + t 
Gdzie:
p = liczba lat przestępnych. 
funkcja E(x) wyznacza część całkowitą wartości x.

</doc>
<doc id="551540" url="https://pl.wikipedia.org/wiki?curid=551540" title="Właściwości mechaniczne minerału">
Właściwości mechaniczne minerału

Właściwości mechaniczne minerału – odporność danego minerału na rozbicie lub odkształcenie.
Własność ta ma ścisły związek ze spójnością elementów, które tworzą sieć krystaliczną minerału.
Ze względu na wytrzymałość minerały możemy podzielić:

</doc>
<doc id="551541" url="https://pl.wikipedia.org/wiki?curid=551541" title="Kolumna MacPhersona">
Kolumna MacPhersona

Kolumna MacPhersona – rodzaj zawieszenia samochodu, w którym amortyzator pełni jednocześnie rolę elementu tłumiącego i prowadzącego (koło). Nazwa pochodzi od nazwiska Earle'a S. MacPhersona, który opracował i zaprojektował konstrukcję.
Budowa.
Rola amortyzatora (na rys. kolor żółty) jako elementu prowadzącego, polega na zastąpieniu górnego elementu prowadzącego. Wraz z dolnym elementem prowadzącym (kolor granatowy i fioletowy), zamocowanym z jednej strony do ramy (lub ramy pomocniczej, w konstrukcjach samonośnych) pojazdu (kolor zielony) a z drugiej do zwrotnicy (kolor czerwony), stanowi mechanizm prowadzący koła samochodu (kolor czarny).
Zastosowanie.
Kolumna MacPhersona charakteryzuje się bardzo zwartą budową i jako typ zawieszenia zajmuje mało miejsca. Daje to więcej miejsca na zamontowanie silnika, np. poprzecznie do kierunku jazdy.
Historia.
Konstrukcja inż. Earla S. MacPhersona po raz pierwszy została zastosowana w 1949 r. w samochodzie Ford Vedette, użyto jej jeszcze w 1951 w Fordzie Consul produkowanym w Wielkiej Brytanii i później w Zephyrze.

</doc>
<doc id="551542" url="https://pl.wikipedia.org/wiki?curid=551542" title="Wózek (żeglarstwo)">
Wózek (żeglarstwo)

Wózek - urządzenie na żaglowcu pozwalające łatwo zmieniać punkt na pokładzie, przez który przebiega lina kontrolująca pracę żagla. Najczęściej spotykany jest wózek szota grota. Wózek przesuwa się po poprzecznie zamocowanej szynie. Do niego przymocowany jest dolny blok tali. Położenie wózka na szynie reguluje się fałami wózka, lub w inny pozwalający na to sposób. Występuje głównie na jachtach regatowych.
Wózek podobnie jak obciągacza bomu redukuje skręt żagla, pozwala również lepiej ustawić żagiel, np. poprzez wybranie nawietrznego fału można dociągnąć bom blisko płaszczyzny symetrii bez nadmiernego naciągnięcia liku wolnego żagla. Przy silnych wiatrach praca fałami wózka bywa efektywniejsza niż praca szotem.
Szyna może być prosta, wklęsła lub wypukła. Szot z talii biegnie przeważnie do jeszcze jednego bloku zamocowanego na dnie kokpitu. Taka konfiguracja powoduje automatyczne wybieranie zaknagowanego szota w trakcie ruchu wózka na zewnątrz, co pozwala na efektywne przyjmowanie podmuchów wiatru.

</doc>
<doc id="551543" url="https://pl.wikipedia.org/wiki?curid=551543" title="Hrabstwo Franklin (Nowy Jork)">
Hrabstwo Franklin (Nowy Jork)

Franklin – hrabstwo (ang. "county") w stanie Nowy Jork w USA. Populacja wynosi 51 134 mieszkańców (stan według spisu z 2000 r.).
Powierzchnia hrabstwa wynosi 4396 km². Gęstość zaludnienia wynosi 12 osób/km².

</doc>
<doc id="551544" url="https://pl.wikipedia.org/wiki?curid=551544" title="Bolesław Hryniewiecki">
Bolesław Hryniewiecki

Bolesław Leon Hryniewiecki (ur. 20 lutego 1875 w Międzyrzecu Podlaskim, zm. 13 lutego 1963 w Brwinowie) – polski botanik, historyk botaniki i pedagog.
Życiorys.
W 1892 r. ukończył rosyjskie Gimnazjum Męskie w Lublinie i rozpoczął studia przyrodnicze na Cesarskim Uniwersytecie Warszawskim. W 1894 r. za udział w manifestacji ku czci Jana Kilińskiego został usunięty z uczelni, uwięziony i wywieziony w głąb Rosji, do guberni tulskiej. Objęty amnestią, trafił do Dorpatu, gdzie ukończył studia matematyczno przyrodnicze. Działał w organizacjach patriotycznych (takich jak m.in. Koło Młodzieży Polskiej). W 1904 r. uzyskał tytuł docenta botaniki. W latach 1914–1919 był dyrektorem ogrodu botanicznego w Odessie, od 1915 r. jako profesor. Tam działał w instytucjach polonijnych, jak Polska Macierz Szkolna czy Dom Polski, przewodnicząc Radzie Organizacji Polskich w Odessie. Poczynając od roku 1900 odbył szereg podróży naukowo-badawczych na Ural, Kaukaz i do Armenii.
W 1919 r. wrócił do Warszawy i został profesorem systematyki i geografii roślin na Uniwersytecie Warszawskim oraz dyrektorem ogrodu botanicznego. W kadencji 1926/1927 był rektorem UW.
II wojnę światową przeżył w Brwinowie. Ogród Botaniczny UW był wówczas zamknięty. Po wojnie wrócił na uczelnię, gdzie wykładał do roku 1957, a na emeryturę odszedł w roku 1960.
Od 1921 r. był członkiem korespondentem Polskiej Akademii Umiejętności; współpracownikiem (od 1931 członek) Komisji Fizjograficznej PAU; członkiem (od 1931) Komisji Historii Medycyny i Nauk Matematyczno-Przyrodniczych PAU i (od 1950) Komisji Nauk Rolniczo-Leśnych PAU.
Był jednym z założycieli i wieloletnim prezesem oraz członkiem honorowym Polskiego Towarzystwa Botanicznego, a także Ligi Ochrony Przyrody (od 1929 r. prezes). Był redaktorem „Archiwum Nauk Biologicznych” i „Planta Polonica”.
W 1952 r. został członkiem tytularnym, a w 1957 r. członkiem rzeczywistym PAN.
Znany był jako znakomity pedagog łączący zainteresowania botaniczne z humanistycznymi. Był jednym z pionierów i wybitnych działaczy ochrony przyrody w Polsce oraz przyczynił się do utworzenia parków narodowych – tatrzańskiego i świętokrzyskiego.
Zmarł w Brwinowie. Spoczął na cmentarzu Powązkowskim (kwatera 150-6-32).
Upamiętnienie.
Pracę Bolesława Hryniewieckiego upamiętnia obelisk w Ogrodzie Botanicznym UW.
Życie prywatne.
Żonaty z Janiną z Koźniewskich, ojciec Jerzego Hryniewieckiego.
Dorobek naukowy.
I wiele innych prac z systematyki i geografii roślin, ochrony przyrody, historii botaniki, anatomii i fizjologii roślin, jak również artykułów popularnonaukowych.

</doc>
<doc id="551545" url="https://pl.wikipedia.org/wiki?curid=551545" title="Szalona Małgośka">
Szalona Małgośka

Szalona Małgośka (także De dulle Griet) – stworzona w połowie XV wieku burgundzka bombarda. Urządzenie skonstruowano na polecenie Filipa Dobrego. Była to jedna z największych stworzonych bombard w historii. Lufa miała długość ponad pięciu metrów oraz średnicę 64 cm. Masa owej bombardy wynosiła 16400 kilogramów, a pociski, którymi strzelała ważyły około 300 kg. Obsługa tak wielkiego działa była jednak bardzo kosztowna i wkrótce zrezygnowano z tworzenia takich kolosów. Obecnie można oglądać ją na rynku w Gandawie. Szalona Małgośka była następczynią innego giganta zwanego Mons Meg.

</doc>
<doc id="551546" url="https://pl.wikipedia.org/wiki?curid=551546" title="Franz Ludwig zu Neuburg">
Franz Ludwig zu Neuburg



</doc>
<doc id="551549" url="https://pl.wikipedia.org/wiki?curid=551549" title="Makak berberyjski">
Makak berberyjski

Makak berberyjski, magot, makak magot ("Macaca sylvanus") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania.
Makak berberyjski występuje na obszarach górskich w Maroku (Rif, Atlas Wysoki i Średni) oraz Algierii (Kabylia Wielka i Mała); historycznie występował również w zachodniej Tunezji. Niewielka, półdzika kolonia funkcjonuje na Gibraltarze. Jest to jedyna populacja małp występująca w Europie (patrz: magoty gibraltarskie). Niewykluczone, że została tam introdukowana.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia sylvanus". Jako miejsce typowe odłowu holotypu wskazał Afrykę (), ograniczone do „Berberii”, w Afryce Północnej. 
"M. sylvanus" jest uważany za najwcześniejszą odnogę drzewa filogenetycznego rodzaju "Macaca" i jest wyjątkowy, ponieważ jest jedynym makakiem żyjącym w Afryce i jedynym makakiem ze szczątkowym lub całkowicie pozbawionym ogona. Badania genetyczne wykazały, że populacje z Maroka i Algierii różnią się od siebie i mogły się rozdzielić około 1,6 miliona lat temu. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Makak berberyjski jest małpą średniej wielkości o silnej budowie ciała. Długość ciała (bez ogona) 55,7–63,4 cm, długość szczątkowego ogona 0,4–2,2 cm; masa ciała 9,9–14,5 kg. Sierść w części grzbietowej wybarwiona jest na kolor żółtawobrunatny, zaś w części brzusznej jest jaśniejsza. Futro jest grube i gęste.
Tryb życia.
Makak berberyjski zamieszkuje skaliste okolice, wzgórza i lasy do wysokość 2000 m n.p.m. Wiedzie dzienny tryb życia. Żyje w stadach liczących do 20 osobników. Jest zwierzęciem silnym, walecznym. W starciu z psem może go pokonać i zabić. Umie pływać. Makak berberyjski osiąga dojrzałość płciową w wieku ok. 4 lat. Po trwającej około pół roku ciąży samica rodzi 1–2 młodych. W niewoli osiąga wiek ponad 30 lat. Żywi się roślinami trawiastami, jagodami, nasionami, ziołami, owadami i skorpionami. Tworzą duże grupy z wieloma samcami, średni 43 do 70 osobników na km². Przewodnikiem stada jest zawsze dojrzały samiec, który w czasie żerowania stada zajmuje punkt obserwacyjny na wzniesieniu i czuwa nad bezpieczeństwem grupy. 
Status.
Makak berberyjski jest gatunkiem zagrożonym wyginięciem, w Maroku znajdują się pod ochroną; liczebność szacowana jest od 9 do 17 tysięcy osobników w Maroku i około 5 tys. w Algierii. Całkowita populacja na świecie wynosi od 12 do 21 tysięcy. Obecnie magot nie stanowi już obiektu polowań, jednak liczebność tego gatunku nie wzrasta. 

</doc>
<doc id="551550" url="https://pl.wikipedia.org/wiki?curid=551550" title="Mrówka łąkowa">
Mrówka łąkowa

Mrówka łąkowa, mrówka czarniawka ("Formica pratensis") – gatunek mrówki z podrodziny Formicinae.
W Polsce gatunek ten objęty jest częściową ochroną gatunkową.
Występowanie.
Gatunek południowopalearktyczny. Zamieszkuje głównie suche środowiska Europy i Azji takie jak stepy, łąki i pastwiska. Podgatunek "Formica cordieri" nie występuje w Polsce. Gniazdo stosunkowo płaskie niekiedy z małym kopcem zbudowanym z traw. Mrówki oddalają się od gniazda do 100 m.
Opis.
Robotnice tego gatunku nieco mniejsze niż u mrówki rudnicy o wielkości od 4,5 do 9,5 mm w zależności od kasty. Królowa wielkości od 9,5 do 11,5 mm. Cechą charakterystyczną jest silne owłosienie brzegu i spodniej części głowy, szczecinki dookoła oczu oraz silne owłosiony ciemny tułów i pierwsze segmenty odwłoka. Środkowa część ciała brunatnoceglasta podobnie jak u pierwomrówki krasnolicej. 
Biologia i ekologia.
Loty godowe pod koniec maja i w czerwcu, czasem jeszcze w lipcu.
Zakładają gniazda w sposób samodzielny, przez przejęcie gniazda mrówek z gatunku pierwomrówki łagodnej ("Formica fusca") lub pierwomrówki podziemnej ("Formica cunicularia"). Możliwe jest też założenie gniazda z udziałem mrówek własnego gatunku przez przyjęcie młodej królowej do gniazda satelitarnego dużej kolonii.

</doc>
<doc id="551552" url="https://pl.wikipedia.org/wiki?curid=551552" title="Tomasz Makowiecki">
Tomasz Makowiecki

Tomasz Makowiecki (ur. 10 czerwca 1983 w Gdyni) – polski muzyk, kompozytor, piosenkarz i autor tekstów.
Życiorys.
Wczesne lata.
Jest synem Lecha oraz Bożeny Makowieckich, wokalistów zespołu Zayazd.
Kariera.
W 2002 wystąpił w pierwszej edycji programu telewizji Polsat "Idol", w którym zajął piąte miejsce. Po udziale w talent-show podpisał kontrakt fonograficzny z wytwórnią BMG Poland i wydał swój debiutancki album studyjny, zatytułowany "Makowiecki Band". W tym samym czasie stanął także na czele zespołu sygnowanego tą samą nazwą. Album promowany był m.in. piosenką „Spełni się” oraz alternatywną wersją przeboju „Can’t Get You Out of My Head” Kylie Minogue.
W 2005 wydał z zespołem drugi album studyjny, zatytułowany "Piosenki na nie", na którym znalazł się m.in. utwór „Między nocą a dniem” oraz tytułowa piosenka, nagrana na potrzeby festiwalu sopockiego w 2005.
W 2007 wydał album, zatytułowany "Ostatnie wspólne zdjęcie". W 2008 wraz z muzykami zespołu Myslovitz utworzył grupę NO! NO! NO!. W 2010 wydał z nimi pierwszy album wydany pod tą samą nazwą. Z zespołem uzyskał dwie nominacje do nagrody Fryderyka 2011.
W 2013 powrócił do solowej działalności artystycznej. Wydał wówczas swój pierwszy po siedmioletniej przerwie album studyjny, zatytułowany "Moizm".
Życie prywatne.
8 sierpnia 2008 w Konstancinie wziął ślub z piosenkarką Reni Jusis. Ma z nią dwoje dzieci, syna Teofila (ur. 1 stycznia 2010) i córkę Gaję (ur. 5 lutego 2012). Pod koniec kwietnia 2019 para rozwiodła się.

</doc>
<doc id="551553" url="https://pl.wikipedia.org/wiki?curid=551553" title="Święty Rafał">
Święty Rafał

Zobacz też: Błogosławiony Rafał

</doc>
<doc id="551557" url="https://pl.wikipedia.org/wiki?curid=551557" title="Mons Meg">
Mons Meg

Mons Meg – olbrzymia bombarda wykonana w połowie XV wieku i wysłana przez księcia Burgundii Filipa Dobrego w darze szkockiemu królewiczowi Jakubowi II z okazji jego ósmych urodzin. Twórcą był Jan Cambier. Jej wykonanie kosztowało 1536 liwrów. Szacowana długość działa to 5 metrów, a waga to około 7500 kg. Kula do tego działa ważyła 250 kg, a ładunek prochu jaki był potrzebny to 50 kg. Strzelać z niej można było jedynie kilka razy dziennie. Dalszy ostrzał uniemożliwiało przegrzanie. Chociaż podczas jednego ostrzału Mons Meg wybuchła to z powodu jej olbrzymich rozmiarów nie została zniszczona całkowicie. Obecnie bombardę tę można oglądać na zamku w Edynburgu. Mons Meg była poprzedniczką Szalonej Małgośki. 

</doc>
<doc id="551560" url="https://pl.wikipedia.org/wiki?curid=551560" title="Hrabstwo Fulton (Nowy Jork)">
Hrabstwo Fulton (Nowy Jork)

Fulton – hrabstwo (ang. "county") w stanie Nowy Jork w USA. Populacja wynosi 55 073 mieszkańców (stan według spisu z 2000 r.).
Powierzchnia hrabstwa wynosi 1380 km². Gęstość zaludnienia wynosi 43 osób/km².

</doc>
<doc id="551562" url="https://pl.wikipedia.org/wiki?curid=551562" title="Hrabstwo Greene (Nowy Jork)">
Hrabstwo Greene (Nowy Jork)

Greene – hrabstwo (ang. "county") w stanie Nowy Jork w USA. Populacja wynosi 48 195 mieszkańców (stan według spisu z 2000 r.).
Powierzchnia hrabstwa wynosi 1705 km². Gęstość zaludnienia wynosi 29 osób/km².

</doc>
<doc id="551563" url="https://pl.wikipedia.org/wiki?curid=551563" title="Leon Hryniewiecki">
Leon Hryniewiecki

Leon Hryniewiecki (ur. 1839 w Kijowie, zm. 1891) – polski podróżnik, lekarz i badacz.
W latach 1882-1883 w towarzystwie dwóch Nieńców wziął udział w wyprawie na Nową Ziemię, w czasie której dokonał pierwszego pieszego przejścia przez Wyspę Południową Nowej Ziemi, co opisał w swej relacji. Za ten wyczyn został członkiem Rosyjskiego Towarzystwa Geograficznego.
W 1886 został lekarzem garnizonu wojskowego na Wyspach Komandorskich, a w maju 1889 roku naczelnikiem okręgu nad Morzem Beringa, na terytoriach zamieszkanych przez Czukczów. W tym czasie prowadził badania geologiczne, zoologiczne i etnograficzne wśród tych ludzi. Z początku mieszkał w rejonie mierzei Limanu Anadyrskiego, tuż przy ujściu rzeki, która później została nazwana jego imieniem.
Zmarł z powodu wyjątkowo ciężkich warunków bytowo-klimatycznych.

</doc>
<doc id="551564" url="https://pl.wikipedia.org/wiki?curid=551564" title="Ì">
Ì

Ì – litera występująca w języku włoskim, jednak nie umieszczana w jego alfabecie.
Używa jej się tylko w wyrazach, w których akcent pada na inną sylabę niż zwykle (a zwykle jest to przedostatnia sylaba). Występuje m.in. w wyrazach jak: "tassì" (taksówka), "mìstico" (mistyczny), "sì" (tak), "spìrito" (duch).

</doc>
<doc id="551566" url="https://pl.wikipedia.org/wiki?curid=551566" title="Waldemar Kulbat">
Waldemar Kulbat

Waldemar Kulbat (ur. 1944 w Piotrkowie Trybunalskim) – polski kapłan katolicki, doktor nauk humanistycznych, socjolog, nauczyciel akademicki, publicysta.
Życiorys.
W 1990 uzyskał stopień doktora nauk humanistycznych na Katolickim Uniwersytecie Lubelskim. Wykłada katolicką naukę społeczną, socjologię i socjologię religii w Wyższym Seminarium Duchownym w Łodzi i łódzkiej filii Uniwersytetu Kardynała Stefana Wyszyńskiego w Warszawie. Jest redaktorem "Niedzieli Łódzkiej", prałatem, kanonikem honorowym Archikatedralnej Kapituły Łódzkiej, duszpasterzem dziennikarzy archidiecezji łódzkiej, prezesem Łódzkiego Oddziału Towarzystwa Przyjaciół KUL.
Publikuje m.in. w „Niedzieli”, „Mojej Rodzinie” i w „Naszym Dzienniku”. Współpracuje z Encyklopedią „Białych Plam”, z Radiem Maryja w Toruniu, z TV Trwam i z innymi lokalnymi mediami.

</doc>
<doc id="551567" url="https://pl.wikipedia.org/wiki?curid=551567" title="Jan Kasper von Stadion">
Jan Kasper von Stadion

Jan Kasper von Stadion, Johann Kasper von Stadion (ur. 21 grudnia 1567 w Beffort, zm. 21 listopada 1641 w Ammern) – książę Rzeszy, administrator urzędu wielkiego mistrza zakonu krzyżackiego w latach 1627 - 1641. 
Życiorys.
Pochodził ze stanu rycerskiego. Jego rodzicami byli Jan Ulryk von Stadion i Apollonia von Nanckenreuth. Do zakonu krzyżackiego wstąpił w 1594 roku. Służył jako rycerz zakonny w kampaniach wojennych Maksymiliana III Habsburga na Bałkanach i na Węgrzech. Od 1603 roku przebywał w Alzacji, a później był dworzaninem arcyksięcia w Innsbrucku. Od 1606 roku pełnił funkcję komtura Fryburga, od 1608 komtura Beuggen, od 1627 był komturem krajowym Alzacji.
W latach 1619-1624 podczas pierwszej fazy wojny trzydziestoletniej przewodniczył dworskiej radzie wojennej w Wiedniu i był doradcą Maksymiliana von Liechtensteina. Ceniony za swoje kwalifikacje szybko znalazł się w cesarskiej tajnej radzie.
30 grudnia 1627 roku z uwagi na małoletność Leopolda Wilhelma Habsburga, został wybrany zwierzchnikiem zakonu krzyżackiego. Okres jego urzędowania zbiegł się z kampanią wojenną prowadzoną w terenie Niemiec przez króla szwedzkiego, Gustawa II Adolfa. Stadion zmuszony był w tym czasie przenieść tymczasowo siedzibę władz zakonnych z Mergentheim do Tyrolu oraz pomagać w dowodzeniu armią Ferdynanda III Habsburga. W 1634 roku uczestniczył w bitwie pod Nördlingen.
W sprawach zakonnych troszczył się o utrzymanie posiadłości krzyżackich i ich obronę. Był surowym inkwizytorem. Obawiając się wzrostu sympatii dla protestantów i protestantyzmu podjął środki prewencyjne. Na obszarach baliwatów i komturstw krzyżackich w Niemczech w jego czasach wzmożono procesy o czary i magię.
Zmarł na apopleksję podczas przygotowań do kolejnej kampanii wojennej.

</doc>
<doc id="551568" url="https://pl.wikipedia.org/wiki?curid=551568" title="Pik (ujednoznacznienie)">
Pik (ujednoznacznienie)



</doc>
<doc id="551573" url="https://pl.wikipedia.org/wiki?curid=551573" title="Karcag">
Karcag

Karcag – miasto we wschodnich Węgrzech, w komitacie Jász-Nagykun-Szolnok, na Wielkiej Nizinie Węgierskiej, przy linii kolejowej Budapeszt-Debreczyn. Liczy obecnie (2005) 22 300 mieszkańców.
Gospodarka.
W mieście rozwinął się przemysł spożywczy, szklarski, drzewny, elektromaszynowy oraz odzieżowy.
Historia.
Okolice miasta były od XIII wieku zamieszkane przez lud pochodzenia tatarskiego – Połowców, do dziś w Karcagu spotkać można potomków azjatyckich przybyszy.

</doc>
<doc id="551575" url="https://pl.wikipedia.org/wiki?curid=551575" title="Jacek Krzyżaniak">
Jacek Krzyżaniak

Jacek Krzyżaniak (ur. 18 października 1968 w Toruniu) – polski żużlowiec, wychowanek Apatora Toruń. Licencję zdobył w 1987 roku.

</doc>
<doc id="551576" url="https://pl.wikipedia.org/wiki?curid=551576" title="Hrabstwo Hamilton (Nowy Jork)">
Hrabstwo Hamilton (Nowy Jork)

Hamilton – hrabstwo (ang. "county") w stanie Nowy Jork w USA. Populacja wynosi 5379 mieszkańców (stan według spisu z 2000 r.).
Powierzchnia hrabstwa wynosi 4682 km². Gęstość zaludnienia wynosi 1 osób/km².

</doc>
<doc id="551578" url="https://pl.wikipedia.org/wiki?curid=551578" title="Dariusz Fijałkowski">
Dariusz Fijałkowski

Dariusz Fijałkowski (ur. 8 lutego 1979 w Krakowie) – polski żużlowiec, wychowanek Wandy Kraków. Karierę zakończył po sezonie 2008.
Życiorys.
Licencje otrzymał w 1995 roku.
Jest ostatnim wychowankiem Wandy Kraków. Pierwszy i jedyny wystąpił w zawodach rangi Mistrzostw Polski w 2000 roku w Rybniku: w finale MDMP wraz z kolegami z Włókniarza Częstochowa wywalczył złoty medal, a sam zdobył w tych zawodach 10 punktów. W 2002 roku wystąpił w Bydgoszczy w finale Złotego Kasku, jednakże z 3 punktami zajął odległe, 15. miejsce.
W sezonie 2004 podpisał kontrakt w Ekstralidze z drużyną Polonii Bydgoszcz. Startując w barwach Polonii zajął szóste miejsce w Kryterium Asów.
W sezonie 2005 popularny „Zibi” zasilił GTŻ Grudziądz. Sezon ten okazał się pechowy, gdyż podczas meczu z KM Intar Dartom Ostrów Fijałkowski już w 2 biegu uczestniczył w karambolu. W jego wyniku złamał bark, łopatkę i dwa żebra. Kontuzja ta wykluczyła go z jazdy prawie na 2 miesiące. Kiedy zaczął powracać do formy ponownie odniósł kontuzję, tym razem łamiąc obojczyk.
W sezonie 2006 Fijałkowski nadal startował w Grudziądzu (I liga '06). Uczestniczył w 13 meczach ligowych. W sezonie 2007 przed 6. kolejką drugiej ligi żużlowej podpisał kontrakt z Orłem Łódź.
Po sezonie w roku 2008 postanowił zakończyć karierę żużlowca.

</doc>
<doc id="551580" url="https://pl.wikipedia.org/wiki?curid=551580" title="Miroslav Fencl">
Miroslav Fencl

Miroslav Fencl (ur. 5 czerwca 1983) – czeski żużlowiec.
Srebrny medalista mistrzostw Czech juniorów do 19 lat (1999). Pięciokrotny medalista mistrzostw Czech juniorów: dwukrotnie złoty (2001, 2004), dwukrotnie srebrny (2002, 2003) oraz brązowy (2000). 
Czterokrotny finalista indywidualnych mistrzostw Europy juniorów (1999 – XV miejsce, 2000 – V miejsce, 2001 – XIV miejsce, 2002 – XV miejsce). Finalista indywidualnych mistrzostw świata juniorów (Peterborough 2001 – XVI miejsce).
Startował w polskiej lidze, w barwach klubów Kolejarz Opole (2003) oraz GTŻ Grudziądz (2006).

</doc>
<doc id="551581" url="https://pl.wikipedia.org/wiki?curid=551581" title="Bow Wow">
Bow Wow

Bow Wow, właśc. Shad Gregory Moss (ur. 9 marca 1987) – amerykański raper oraz aktor. Został umieszczony w Księdze Rekordów Guinnessa jako „najmłodszy raper występujący solo, który zdobył pierwsze miejsca na amerykańskich listach przebojów”.
Życiorys.
Dzieciństwo.
Bow Wow urodził się w Reynoldsburgu w stanie Ohio. Został wychowany przez przyrodnią siostrę Erice, przez matkę, oraz przez przyrodniego ojca. W wieku pięciu lat zaczął karierę rapera pod pseudonimem "Kid Gangsta". Rok później występował w tournée po Columbus w Ohio, gdzie został zauważony przez Snoop Dogga, który nadał mu ksywę "Lil' Bow Wow". Później Snoop Dogg oficjalnie go zatrudnił, dając mu miejsce na listach Death Row Records. W 1998 r. został przedstawiony Jermaine Dupri, który pomógł go wypromować.
Kariera.
Na początku kariery, Bow Wow występował jako część Death Row Records. W 2000 r. wydał pierwszy album "Beware of Dog", i dzięki Dupriemu zaczął odnosić sukcesy w branży hip-hopowej. Tego samego roku, jego singel "Bounce with Me" także odniósł sukces. Następnie w 2002 roku, wydał album "Doggy Bag", na którym znajdowały się m.in. "Thank You", oraz "Take You Home". W międzyczasie, usunął "Lil'" ze swojego pseudonimu, pozostawiając tylko Bow Wow. Pierwszym albumem wyprodukowanym wyłącznie przez Bow Wowa był "Unleashed", który wydał całkowicie sam, bez pomocy Dupriego. Produkcja nie zdobyła jednak takiej popularności jak dwie poprzednie płyty. Oprócz własnych albumów, miał wkład do płyty "Wild Wild West" Willa Smitha.
W 2005 r. wydał czwarty album "Wanted", nad którym ponownie pracował wspólnie z Jermainem Duprim. Na albumie znalazły się dwa hity, które osiągnęły pierwsze miejsce na listach przebojów: "Let Me Hold You" (razem z Omarionem), oraz "Like You" (razem z Ciara). Poza sukcesem w "Like Mike", zagrał także w paru innych Hollywoodowskich produkcjach, np. "". Bow Wow powiedział wtedy, że Justin Lin (reżyser) to najlepszy reżyser z jakim udało mu się kiedykolwiek pracować. Młody raper ma także własną sieć sklepów odzieżowych Shago.
Bow Wow nagrał piosenkę i nakręcił do niej teledysk z JoJo. Jest to remiks do piosenki "Baby it's You". Pod koniec października 2007 roku wziął udział w telewizyjnej gali stacji VH1 – "Hip Hop Honors 2007". Natomiast 11 grudnia nastąpiła premiera nowej płyty "Face Off", którą Bow Wow nagrał wspólnie z Omarionem. Singlami były piosenki "Designated Driver", "Hood Star" i "Girlfriend". Raper stwierdził, że ta płyta jest bardziej "dojrzała" niż poprzednia ("The Price Of Fame"). 31 marca 2009 r. pojawił się szósty album "New Jack City Part II". Produkcja była promowana singlami "Marco Polo" (z Soulja Boy Tell 'Em), "You Can Get It All" (z Johntá Austin), "Big Girls" (z Yung Joc), "Roc The Mic" (z Jermaine Dupri), "Shes My" (z T-Pain), "Been Doin This" (z T.I.) i "Dirty Girl" (z T-Pain).
13 marca 2012 roku miał ukazać się kolejny album Wowa pt. "Underrated" (z ang. "Niedoceniony"), jednak z nieznanych powodów premiera została przesunięta na lato, a następnie na jesień 2012 roku. Prace nad płytą trwają od 2010 roku. Pierwszym singlem był utwór "Sweat" z Lil Wayne'em, a drugim "Better". Początkowo album miał mieć tytuł "Who Is Shad Moss?". "Niedoceniony" ukaże się nakładem wytwórni Cash Money i Universal Motown. W 2011 roku został wydany film dokumentarny pt. "Who Is Shad Moss?" opowiadający o karierze rapera, kiedy był związany z wytwórnią Death Row Records.
Kariera filmowa.
Zadebiutował jako aktor w 2002 roku, w filmie "Magiczne buty", gdzie zagrał osieroconego chłopaka, któremu udaje się trafić do NBA. Wystąpił gościnnie w wielu amerykańskich filmach i serialach, np. "Moesha", "The Steve Harvey Show", "All about the Benjamin", "Wakacje rodziny Johnsonów", "Tajemnice Smallville", a także grał w "Życiu na wrotkach" jako X i w ' jako Twinkie. Wystąpił także w reklamie Twixa, firmy Verbs oraz Campbells. Od 2015 gra w serialu ' byłego hakera Nelsona.

</doc>
<doc id="551582" url="https://pl.wikipedia.org/wiki?curid=551582" title="Davey Watt">
Davey Watt

Dave „Davey” Watt, właśc. David John Watt (ur. 6 stycznia 1978 w Townsville) – australijski żużlowiec.
Kariera sportowa.
Reprezentant australijskiego Queensland. W polskiej I lidze w sezonie 2006 reprezentował GTŻ Grudziądz (był to jego pierwszy polski klub). Mimo słabej średniej jaką tam uzyskał (1,333), zawodnikiem tym zainteresowała się rzeszowska Stal, w której spędził dwa sezony (2007 i 2008). Po spadku Stali Rzeszów do I ligi związał się kontraktem z WTS Atlas Wrocław. Słaby sezon spędzony we Wrocławiu spowodował, że zawodnik w sezonie 2010 podpisał kontrakt z GTŻ-em Grudziądz, którego był liderem w latach 2010-2012. W sezonie 2013 związał się kontraktem z beniaminkiem ekstraligi – Startem Gniezno. Sezon 2014 spędził w KMŻ Lublin, a po spadku tej drużyny do 2. Polskiej Ligi Żużlowej związał się na sezon 2015 z beniaminkiem Nice PLŻ Speedway Wandą Instal Kraków.
Swoje największe sukcesy odnosił w zawodach drużynowych. Wraz z kolegami z reprezentacji Australii zdobył w roku 2007 brązowy medal Drużynowego Pucharu Świata. Jest też trzykrotnym Drużynowym Mistrzem Wielkiej Brytanii.
Starty w lidze.
Liga brytyjska
Liga szwedzka
Liga polska

</doc>
<doc id="551586" url="https://pl.wikipedia.org/wiki?curid=551586" title="Antoni Wacyk">
Antoni Wacyk

Antoni Wacyk pseud. "Gniewomir" (ur. 25 listopada 1905 w Kuryłówce Murowanej na Podolu zazbruczańskim, zm. 25 sierpnia 2000 we Wrocławiu) – polski pisarz i publicysta, ideolog grupy Zadruga.
Życiorys.
W latach 1918-1920 był harcerzem i uczniem Polskiego Gimnazjum Społecznego w Kamieńcu Podolskim. W 1932 roku ukończył prawo na Uniwersytecie Jana Kazimierza we Lwowie. Po przeprowadzeniu się do Warszawy pracował jako urzędnik w Ministerstwie Poczt i Telegrafów. W pierwszej połowie lat 30. był członkiem lwowskiego koła Związku Akademickiego Młodzież Wszechpolska. W 1937 został redaktorem pisma „Zadruga”. W swoich pracach podważał i negował zasługi Kościoła w Polsce oraz twierdził, że kler i katolicyzm był główną przyczyną upadku i rozbiorów Polski. Był autorem credo Zadrugi, cyt.
We wrześniu 1939 r. ewakuowany wraz z personelem Ministerstwa PiT, 17 IX udał się do Rumunii. Dotarł do Francji, a następnie do Wlk. Brytanii, gdzie służył w Polskich Siłach Zbrojnych. W 1944 w Szkocji wydał biuletyn „Goreją Wici”, propagujący idee zadrużne.
W 1946 wrócił do kraju, od 1948 mieszkając we Wrocławiu. W 1956 roku według niepewnych informacji stanął na czele nieformalnego Stowarzyszenia Intelektualnego „Zadruga”. Po zniesieniu cenzury na nowo podjął się pisarstwa. W 1990 rozpoczął współpracę z kierowanym przez Zdzisława Słowińskiego wrocławskim Wydawnictwem Toporzeł. Opublikował tam broszury wyjaśniające poglądy zadrużne. Brał też udział w opracowaniu nowych wydań prac Jana Stachniuka, jakie wyszły w tym wydawnictwie.
W książce „Moja Słowiańska Wolność" dedykowanej Antoniemu Wacykowi autor określa go "najbardziej polskim Polakiem".
Publikacje.
Tłumaczenia z języka ukraińskiego:

</doc>
<doc id="551590" url="https://pl.wikipedia.org/wiki?curid=551590" title="Walenty Badylak">
Walenty Badylak

Walenty Badylak (ur. 1904, zm. 21 marca 1980 w Krakowie) – żołnierz AK, ps. „Szymon”, emerytowany krakowski piekarz, który przykuł się łańcuchem do historycznej studzienki na krakowskim rynku, oblał się benzyną i dokonał aktu samospalenia. Jego czyn był protestem przeciwko przemilczeniu przez władzę zbrodni katyńskiej.
Życiorys.
Przed wojną pracował jako czeladnik piekarski. Ożenił się ze Ślązaczką. W trakcie okupacji był pracownikiem Fabryki Maszyn Rolniczych Zieleniewskiego. Małżonka podpisała volkslistę, a syna posłała do Hitlerjugend. Badylak rozwiódł się. Po wojnie odebrał byłej żonie dziecko i osiadł w Mrowinach. 
Pochowany na cmentarzu Batowickim w Krakowie (kw. XIV-1-12).
Upamiętnienie.
Po samospaleniu informacje o jego śmierci ukazały się wyłącznie w prasie lokalnej, w bardzo lakonicznej formie, donoszono o śmierci "psychicznie chorego emeryta". Bez względu na to krakowianie stawiali w miejscu zdarzenia znicze i kwiaty (które w nocy „nieznani sprawcy” zabierali) oraz śpiewali pieśni religijne.
Jeszcze przed Sierpniem 1980 zorganizowane działania mające na celu upamiętnienie ofiary Walentego Badylaka podejmowali działacze środowisk opozycyjnych Krakowa, m.in. z Chrześcijańskiej Wspólnoty Ludzi Pracy, z Konfederacji Polski Niepodległej oraz ze Studenckiego Komitetu Solidarności.
Jego czyn został upamiętniony w 1990 r. tablicą pamiątkową, którą odsłonił wnuk Walentego, ksiądz Wojciech Badylak. W 2004 r. studzienka została odrestaurowana. O samospaleniu Walentego Badylaka został nakręcony film "Święty Ogień".

</doc>
<doc id="551591" url="https://pl.wikipedia.org/wiki?curid=551591" title="Siwa Przełęcz (Tatry Zachodnie)">
Siwa Przełęcz (Tatry Zachodnie)

Siwa Przełęcz – niewielka przełęcz oddzielająca grań główną Tatr Zachodnich od grzbietu Ornaku. Znajduje się pomiędzy ostatnim na południe szczytem Ornaku – Kotłową Czubą (1840 m) a granią Siwych Turni w Tatrach Zachodnich. Przełęcz położona jest na wysokości 1812 m n.p.m. i ma postać długiego, trawiastego grzbietu. Rozdziela on Dolinę Pyszniańską (górne odgałęzienie Doliny Kościeliskiej) od Doliny Starorobociańskiej (górne odgałęzienie Doliny Chochołowskiej).
Z przełęczy i całego grzbietu Ornaku roztaczają się rozległe widoki, zarówno na Tatry Wysokie, jak i Zachodnie. Szczególnie okazale prezentuje się stąd Kamienista, Błyszcz z Bystrą i Starorobociański Wierch. Jest to też doskonałe miejsce do podziwiania niedostępnych dla turystów rejonów Doliny Pyszniańskiej i Tomanowej. Widoczny jest Smreczyński Staw. Poniżej przełęczy, na wschodnich stokach Ornaku dostrzec można niewielkie Siwe Stawki, położone w Siwej Kotlince.
Rejon przełęczy porasta niska murawa z sitem skuciną, którego rudziejące pędy zabarwiają już w połowie lata stoki na czerwonawy kolor. W murawie zakwitają liczne gatunki granitolubnych roślin alpejskich, np. dzwonek alpejski, kuklik górski. Obszar przełęczy i całe stoki Ornaku były niegdyś wypasane. Pojawiające się po zaprzestaniu wypasu kępy kosodrzewiny wskazują, że wkrótce cały ten obszar straci charakter hali górskiej i stanie się piętrem kosówki.
Nazwę przełęczy wymyślił w 1910 r. Mariusz Zaruski. Siwa Przełęcz jest najdogodniejszym miejscem do przejścia z górnej części Doliny Pyszniańskiej przez Siwe Sady do Doliny Starorobociańskiej.
Szlaki turystyczne.
Na Siwej Przełęczy znajduje się krzyżówka szlaków turystycznych:

</doc>
<doc id="551592" url="https://pl.wikipedia.org/wiki?curid=551592" title="Rzecznictwo interesu">
Rzecznictwo interesu



</doc>
<doc id="551593" url="https://pl.wikipedia.org/wiki?curid=551593" title="Juliusz Wiktor Gomulicki">
Juliusz Wiktor Gomulicki

Juliusz Wiktor Gomulicki, ps. „Krzysztof Dąbek”, „Teofil Jaroszewski”, „Franciszek Kawka”, „Antoni Zaleski” (ur. 17 października 1909 w Warszawie, zm. 8 lipca 2006 tamże) – polski edytor, eseista, varsavianista.
Życiorys.
Syn pisarza Wiktora Gomulickiego i Franciszki Żelewskiej z d. Matuszewskiej. Uczył się w warszawskim Gimnazjum Michała Kreczmara oraz Gimnazjum Towarzystwa Szkół Pracy w Ostrowie pod Wieleniem, maturę uzyskał w warszawskim Gimnazjum im. Jana Zamoyskiego (1928). Studiował na Wydziale Prawa Uniwersytetu Warszawskiego, a także na Akademii Nauk Politycznych (Wydział Dyplomatyczno-Konsularny) i tajnym Uniwersytecie Warszawskim (psychologia i socjologia).
Debiutował w 1935 r. tekstem pt. „Nauczyciel Norwida” (publikacja: „Myśl Narodowa”, nr 17). W latach 1935–1939 był członkiem redakcji encyklopedii "Ultima Thule", współpracował też z pismem „Pion” (1935-1936). Następnie należał do zespołu redakcyjnego „Ateneum” (1938–1939).
W czasie II wojny światowej był działaczem konspiracyjnym, należał do podziemia kulturalnego. Prowadził dwa antykwariaty książkowe, publikował konspiracyjne wydania twórczości Norwida, Żeromskiego czy Wiktora Gomulickiego. Jako żołnierz AK wziął udział w powstaniu warszawskim. W latach 1944–1945 był jeńcem oflagów niemieckich (Grossborn, Sandbostel).
Od grudnia 1945 do 1946 był naczelnikiem Wydziału Upowszechniania Literatury w Ministerstwie Kultury i Sztuki. W latach 1947–1948 był kierownikiem działu wydawniczego Centralnego Instytutu Kultury. Następnie był zastępcą red. naczelnego i redaktorem naczelnym „Nowych Książek” (1949-1953). W 1957 r. był współzałożycielem Towarzystwa Przyjaciół Książki. Od 1957 r. współpracował stale z „Rocznikiem Literackim”, prowadząc tam działy: „Oświecenie” (1957-1964), „Wiedza o książce. Bibliografia. Encyklopedie. Słowniki” (1957-1968), „Pamiętniki. Wspomnienia” (1973-1977), „Literatura w informatorach. Miscelanea literackie” (od 1979 r.). Wchodził w skład komitetu redakcyjnego „Encyklopedii współczesnej PWN”, redagując tam dział literatury i sztuki (1957-1959). W latach 1957–1960 publikował w „Nowych Książkach” cykl pt. "Podróże po Szpargalii. Mieszaniny literacko-obyczajowe", zawierający przedruki i pierwodruki tekstów (z autorskim komentarzem) Józefa Ignacego Kraszewskiego, Antoniego Magiera, Teofila Lenartowicza, Adama Naruszewicza, Stanisława Trembeckiego, Cypriana Kamila Norwida. W latach 1957–1960 i 1983–1985 był wykładowcą literatury i tekstologii na Uniwersytecie Warszawskim. W latach 1961–1965 był radnym Stołecznej Rady Narodowej. Był ponadto recenzentem w Państwowym Instytucie Wydawniczym, pracownikiem Instytutu Badań Literackich PAN, doradcą naukowym Ossolineum. W 1983 r. otrzymał doktorat "honoris causa" Uniwersytetu Wrocławskiego (promotor: prof. Mieczysław Klimowicz). W roku 1994 otrzymał tytuł honorowego obywatela miasta Warszawy, jednak odmówił jego przyjęcia (źródło: www.babaryba.pl).
Jako edytor zajmował się przede wszystkim twórczością Norwida, opracowując jego "Pisma wybrane" (t. 1-5, 1968, 1980) oraz "Pisma wszystkie" (t. 1-11, 1971-1976). Jego zainteresowania badawcze dotyczyły głównie literatury oświecenia i XIX w. oraz historii Warszawy.
W 90. rocznicę urodzin Gomulickiego opublikowano specjalny numer pisma „Kronika Warszawy” (, nr 3-4 [109-110]/1999), poświęcony jego życiu i twórczości.
Mieszkał w Warszawie przy ul. Krasińskiego 18 na Żoliborzu. Pochowany 17 lipca 2006 r. na cmentarzu Powązkowskim w Warszawie (kwatera 202, rząd 5 miejsce 7).
Jego wnukiem jest Maurycy Gomulicki (ur. 1969), artysta grafik i fotograf, mieszkający w Warszawie i Meksyku.

</doc>
<doc id="551599" url="https://pl.wikipedia.org/wiki?curid=551599" title="Rocky Balboa (postać fikcyjna)">
Rocky Balboa (postać fikcyjna)

Robert „Rocky” Balboa Sr. – pięściarz, fikcyjna postać filmowa, stworzona i zagrana przez Sylvestra Stallone.
Życiorys.
Naukę skończył w 6 klasie szkoły podstawowej. Zaczął trenować boks w wieku piętnastu lat, gdyż, tak jak ojciec, nie był inteligentny. Nie umiał pisać i czytać. Ojciec mu mówił: „Nie urodziłeś się z mózgiem, więc zacznij używać ciała”. Od 18 roku życia mieszkał w Filadelfii. Przydomek „Włoski Ogier” (ang. „The Italian Stallion”) wymyślił podczas obiadu. Naprawdę na imię ma Robert, ale pseudonim "Rocky" przyjął na cześć Rocky’ego Marciano.
Rocky mieszka w Filadelfii, gdzie jest bokserem w miejscowym klubie. Pracuje także dla miejscowego gangstera, Tonny’ego Gazzo. Już dawno zaprzepaścił szanse na wielką karierę. Jedynym człowiekiem, który w niego wierzy jest jego trener Mickey Goldmill. Często porównuje go do Rocky’ego Marciano. W listopadzie 1975 mistrz świata wagi ciężkiej Apollo Creed i jego promotorzy wpadli na pomysł, by zorganizować walkę pomiędzy mistrzem a zupełnie nieznanym bokserem. Postanowili tak, ponieważ w Filadelfii miała odbyć się walka między Apollo a Mac Lee Greenem. Nie odbyła się z powodu kontuzji Greena. Wybór padł na Rocky’ego. Rocky ciężko trenuje. W tym czasie poznaje Adrian – dziewczynę ze sklepu zoologicznego. Nadchodzi 1 stycznia 1976 – dzień walki. Apollo uważał tę walkę za żart. Mistrz pierwszy pada na deski. Wygrywa jednak minimalnie na punkty. Rocky, mimo porażki, czuje się zwycięzcą. Wzrasta zainteresowanie mediów jego osobą.
Obaj przeciwnicy po walce trafiają do szpitala. Kłócą się tam o to, kto wygrał walkę. Rocky dowiaduje się, że przy każdym mocniejszym ciosie w głowę może stracić wzrok. Razem z Adrian postanawiają, że Włoski Ogier kończy z boksem. Po wyjściu ze szpitala, Rocky oświadcza się Adrian. Biorą ślub. Wkrótce ich rodzina ma się powiększyć. Pieniądze otrzymane za walkę z Apollo szybko się kończą. Rocky postanawia pracować w reklamie. Zachwala dezodorant marki „Dzikus”. Myli się parokrotnie i wylatuje z planu. Postanawia więc nauczyć się czytać i znaleźć pracę w biurze. Znajduje zatrudnienie w rzeźni. Jednak po redukcji etatów traci pracę. Media w tym czasie atakują Apollo mówiąc, że walka była ukartowana. Urażony mistrz decyduje się na rewanż. Rocky unika go jak tylko może. Adrian po urodzeniu syna - Rocky’ego Juniora zapada w śpiączkę. Włoski Ogier wreszcie postanawia walczyć. Walka odbyła się w listopadzie 1976. Po zaciętym pojedynku, Rocky nokautuje mistrza w piętnastej rundzie, sam upadając. Pierwszy wstaje Włoski Ogier i zostaje mistrzem świata. Prezentując pas, Rocky mówi do mikrofonu: „Chciałbym powiedzieć coś mojej żonie, która jest w domu. Hej, Adrian zwyciężyłem!” (słynne „Yo Adrian!”).
Rocky staje się coraz bardziej sławny. Broni 10 razy tytułu mistrza świata. Miasto Filadelfia w dowód wdzięczności stawia mu pomnik. Zostaje zorganizowana walka pomiędzy bokserem – Rockym a zawodowym zapaśnikiem Thunderlips. Walka kończy się remisem. Pojawia się groźny przeciwnik – Clubber Lang. Wyzywa mistrza na pojedynek. Rocky zamiast trenować tak, jak wcześniej, urządza pokazowy trening. Przed walką Clubber zadaje cios trenerowi Rocky’ego - Mickeyowi. Rocky, źle przygotowany, przegrywa w drugiej rundzie i traci pas mistrza świata. Po walce, w szatni, trener i przyjaciel Rocky’ego – Mickey Goldmill – umiera. Pojawia się niespodziewany, nowy trener – Apollo Creed. Postanawia mu przywrócić szybkość i „oko tygrysa” (ang. Eye of the tiger). Po morderczym treningu, Rocky decyduje się na rewanż. Clubber, zaskoczony nowym stylem walki Rocky’ego, przegrywa w trzeciej rundzie.
Do Ameryki z ZSRR przybywa mistrz świata amatorów Ivan Drago. Wyzywa Rocky’ego na pojedynek. Zamiast niego walczyć chce Apollo. Uważa, że będzie to dobry pomysł, ponieważ chce wrócić na ring po 5 latach przerwy. Rocky mu to odradza. Przed walką Apollo urządza wielki show. Po pierwszej rundzie Apollo jest bardzo zakrwawiony, ale nie chce przerywać walki. W drugiej rundzie Duke, trener Apollo, mówi do Rocky’ego, by przerwał walkę (przez rzucenie ręcznika na ring). Apollo mówi: „Nie!”. Po lewym sierpowym Ivana, Apollo pada na deski. Okazuje się, że umarł. Rocky, czując się odpowiedzialny za śmierć przyjaciela, wyrusza do ZSRR. Trenuje tam na Syberii, w mroźnych warunkach. Rocky przystępuje do walki, która odbyła się 25 grudnia. Po morderczym pojedynku, obserwowanym m.in. przez Michaiła Gorbaczowa, zwycięża przez nokaut w piętnastej rundzie.
Po powrocie do kraju dowiaduje się, że stracił cały majątek przez machlojki księgowego. Lekarze wykrywają u niego uszkodzenie mózgu. Postanawia zakończyć karierę. Rocky z rodziną przenosi się do biednej dzielnicy, w której kiedyś mieszkał. Zatrudnia się w klubie Mickeya. Więcej czasu niż rodzinie poświęca dobrze zapowiadającemu się bokserowi Tommy’emu. Chce on walczyć o tytuł mistrza świata. Rocky mu to odradza. Jednak promotorzy są silniejsi i niedługo Tommy zostaje mistrzem świata. Promotorzy mówią mu, że jeśli pokona Rocky’ego, będzie prawdziwym mistrzem. Podczas spotkania w barze, Tommy wyzywa Rocky’ego na pojedynek na ringu. Rocky nie zgadza się mówiąc, że skończył już karierę. Tommy prowokuje Balboę. Uderza przyjaciela Włoskiego Ogiera, Pauliego. Obaj wychodzą na ulicę i walczą. Po zaciętym pojedynku, Rocky zwycięża.
W 1995 Rocky otwiera restaurację w Filadelfii, którą nazwał "Adrian’s".
Adrian Balboa umarła na raka piersi 11 stycznia 2002.
Rocky nie może pogodzić się ze śmiercią żony. Codziennie odwiedza jej grób. Prowadzi też restaurację w Filadelfii. Ma nie najlepszy kontakt z synem. Obecnym mistrzem świata jest Mason „The Line” Dixon. Nie jest on lubiany przez kibiców, gdyż zawsze wygrywa w początkowych rundach, przez co z jego walki są nudne. Telewizja ESPN przeprowadza komputerową symulacje walki pomiędzy obecnym mistrzem świata, Masonem Dixonem, a byłym, dwukrotnym mistrzem świata, Rockym Balboa. Walkę wygrywa Rocky. Pod wpływem tej wygranej, Rocky stara się o wydanie mu licencji bokserskiej, którą dostaje. Chce stoczyć kilka lokalnych walk. Dowiedziawszy się o tym, promotorzy Dixona proponują Rocky'emu walkę z obecnym mistrzem. Ten się zgadza. Zaczyna ciężki trening. Nadchodzi dzień walki. Eksperci nie dają Rocky'emu szans na przetrwanie z mistrzem pełnych 10 rund. Kibice jednak w niego wierzą. Balboa wytrzymuje dziesięć rund, przegrywa jednak niejednogłośną decyzją sędziów.
Po paru latach od ostatniej walki Rockiego, zgłasza się do niego syn dawnego rywala a zarazem przyjaciela, Apollo Creeda. Rocky dowiedziawszy się kim jest młody chłopak zaczyna go trenować. Stosuje metody treningowe podobne do metod jego starego trenera, Mike’a. Rocky dowiaduje się, że ma raka, ale postanawia z tym nic nie robić. Syn Apolla, Adonis namawia Balboę na leczenie. Obaj mężczyźni nawzajem sobie pomagają. Adonis po serii wygranych walk, walczy z mistrzem świata. Po walce młody Creed przegrywa niejednogłośnie na punkty. Ale mimo to i tak cieszy się wraz ze swoim trenerem Rockym.
Książka.
18 grudnia 2006 w USA pojawiła się książka pt. „"Rocky: The Ultimate Guide"”. Jest to kompendium wiedzy o sześciu częściach serii, wzbogacone o zdjęcia z planu filmowego. Słowo wstępne napisał Sylvester Stallone.
Oryginał.
Pierwowzorem dla postaci Rocky’ego Balboii był bokser Chuck Wepner. Stallone oglądał w telewizji walkę Wepnera z Muhammadem Ali. Chuck położył mistrza na deski, ale przegrał ją przez TKO. Początkowo seria miała być trylogią. Potem Rocky miał zginąć w piątej części.

</doc>
<doc id="551605" url="https://pl.wikipedia.org/wiki?curid=551605" title="Wieczór Wrocławia">
Wieczór Wrocławia

Wieczór Wrocławia – wrocławski dziennik, wychodzący w latach 1967–2004 (początkowo i przez większość tego okresu popołudniówka) na terenie samego miasta Wrocławia.
Pierwszy ośmiostronnicowy numer tej gazety pojawił się w kioskach w poniedziałek 3 kwietnia 1967 po południu. Jej pierwszym redaktorem naczelnym był Ryszard Skała do 1981 roku. Siedziba redakcji mieściła się do 1976 roku przy ul. Komandorskiej nr 5, dopiero w późniejszych latach przeniesiona została pod adres Podwale nr 62. Dziennik wychodził najpierw sześć razy w tygodniu, od poniedziałku do soboty, od 1980 pięć – od poniedziałku do piątku. Drukowany był zawsze w formacie tabloid, najpierw w Prasowych Zakładach Graficznych w technice typograficznej (ołowiowej), później (od 1997) w offsetowej drukarni „Słowa Polskiego”.
Wkrótce po zmianach ustrojowych w Polsce po 1989 roku, kiedy 22 marca 1990 Sejm uchwalił likwidację RSW Prasa-Książka-Ruch, zespół redakcyjny „Wieczoru Wrocławia” zawiązał – podobnie jak większość gazet w Polsce – spółkę pracowniczą, która przejęła tytuł i samodzielnie wydawała gazetę. Spółka ta wkrótce (w 1991) rozpoczęła negocjacje z norweskim koncernem prasowym Orkla, który rok wcześniej wszedł na polski rynek prasowy, sprowadzając z Moss do Wrocławia pierwszą offsetową maszynę drukarską do druku gazet codziennych w kolorze (wszystkie ówczesne dzienniki w Polsce drukowane były tylko w jednym lub najwyżej dwóch kolorach). Pomimo że maszyna sprowadzona przez Orklę nie była wykorzystywana wówczas do produkcji „Wieczoru” (jedynie kilkanaście lat później okazjonalnie, przy okazji awarii innych maszyn, drukowano na niej kilka wydań „Wieczoru”), to koncern wykupił najpierw ponad dziewięćdziesiąt procent, a później wszystkie udziały pracownicze i przejął w ten sposób tytuł „Wieczór Wrocławia”. Druk gazety natomiast odbywał się jeszcze przez kilka lat w starej drukarni i starą technologią. Po uruchomieniu przez Orklę we Wrocławiu drugiej maszyny offsetowej sprowadzonej z Norwegii (z Drammen) dla nowej drukarni „Słowa Polskiego” przeniesiono tam w 1997 druk „Wieczoru”. Równocześnie z pojawieniem się nowych możliwości (druk wielobarwny, wyższa jakość) podjęto decyzję o odejściu od formuły popołudniówki: gazeta pod niezmienionym tytułem – „Wieczór Wrocławia” – zaczęła pojawiać się w kioskach rano.
Równocześnie dramatycznie spadał nakład sprzedawany gazety (w najlepszych dla dziennika latach wydania piątkowe liczyły ponad sto tysięcy, a pozostałe codzienne po około czterdzieści tysięcy egzemplarzy) – do poziomu w dni od poniedziałku do czwartku niewiele przekraczającego 10 tysięcy egzemplarzy, a średnio w każdym tygodniu – nieco ponad 15 tysięcy dziennie. Wkrótce „Wieczór” został włączony do „Słowa Polskiego” (funkcjonował przez pewien czas jako wkładka do gazety), a po podjęciu przez Orklę decyzji o sprzedaniu tytułów „Słowo Polskie” i „Wieczór Wrocławia” (umowa w tej sprawie została zawarta we wrześniu 2003; formalnie należące do Orkli Dolnośląskie Wydawnictwo Prasowe wydawało „Wieczór” do 13 października 2003) niemieckiemu koncernowi Neue Passauer Presse (działającym w Polsce jako Polskapresse) i powstaniu nowego tytułu „Słowo Polskie – Gazeta Wrocławska” była popołudniówka "de facto" przestała istnieć. Z rejestrów Związku Kontroli Dystrybucji Prasy tytuł „Wieczór Wrocławia” skreślony został (podobnie jak tytuł „Słowo Polskie”) 19 grudnia 2003.

</doc>
<doc id="551608" url="https://pl.wikipedia.org/wiki?curid=551608" title="Federalne Terytorium Stołeczne">
Federalne Terytorium Stołeczne

Federalne Terytorium Stołeczne – terytorium w centralnej części Nigerii.
Federalne Terytorium Stołeczne sąsiaduje ze stanami Nassarawa, Niger, Kaduna i Kogi. Powstał w 1976 roku, po wydzieleniu jego obszaru ze stanów Nassarawa, Niger i Kogi. Jego stolicą jest Abudża – stolica Nigerii.
Terytorium zajmuje powierzchnię blisko 8 tys. km² i jest zamieszkane przez około 2 miliony ludzi. Dzieli się na sześć mniejszych okręgów administracyjnych: Stołeczny (Municipal), Abaji, Gwagwalada, Kuye, Bwari i Kwali.

</doc>
<doc id="551609" url="https://pl.wikipedia.org/wiki?curid=551609" title="Makowiecki Band">
Makowiecki Band



</doc>
<doc id="551614" url="https://pl.wikipedia.org/wiki?curid=551614" title="Kasai Południowe">
Kasai Południowe

Kasai Południowe – dawne państwo w Afryce. 14 czerwca 1960, kilka dni zanim Kongo Belgijskie uzyskało niepodległość, ogłoszono powstanie niepodległego Federalnego Kraju Południowego Kasai. 8 sierpnia 1960 oficjalnie ogłoszono, że południowa część prowincji Kasai nie jest częścią nowo powstałej Demokratycznej Republiki Konga; stolicą kraju ogłoszono miasto Bakwanga. Prezydentem został Albert Kalonji, zaś głową rządu Joseph Ngalula.
12 kwietnia 1961 Południowe Kasai zostało ogłoszone królestwem. Albert Kalonji został królem jako Albert I Kalonji. 30 grudnia 1961 wojska Demokratycznej Republiki Konga podbiły kraj.

</doc>
<doc id="551618" url="https://pl.wikipedia.org/wiki?curid=551618" title="GeneRally">
GeneRally

GeneRally – komputerowa gra wyścigowa zaprojektowana i wydana w 2002 roku przez Hannu Räbinę, Jukka Räbinę i Jamesa Burgessa. W GeneRally gracz kieruje samochodem wyścigowym, biorąc udział w wyścigach rozgrywanych w różnych państwach świata. Możliwe jest ściganie się z samochodami kierowanymi przez komputer lub maksymalnie sześciu graczy.
Wyścig odbywa się na różnorodnych pod względem wyglądu zamkniętych trasach. W jego trakcie pojazdy podlegają uszkodzeniom, zużywają się także opony i paliwo, stąd konieczne jest wjeżdżanie w trakcie rozgrywki do pit-stopu. Wygrywa gracz, który przejedzie odpowiednią liczbę okrążeń w jak najkrótszym czasie. W wersji 1.10 dostępnych jest 36 tras i 12 rodzajów samochodów, gra daje też możliwość stworzenia własnych tras oraz modyfikacji zasad rozgrywki.

</doc>
<doc id="551622" url="https://pl.wikipedia.org/wiki?curid=551622" title="Transatlantycka Centrala Radiotelegraficzna">
Transatlantycka Centrala Radiotelegraficzna

Transatlantycka Centrala Radiotelegraficzna (nazwa potoczna Radiostacja Babice)
nazwa obejmuje: 
Stacja Nadawcza - instalacja radiowa nadawcza w Starych Babicach/Warszawie, na styku gminy Stare Babice oraz dzielnic Bemowo i Bielany m.st. Warszawy (Las Bemowski)
Stacja Odbiorcza - instalacja radiowa odbiorcza w Grodzisku Mazowieckim
Centralne Biuro Operacyjne - ześrodkowanie wszystkich czynności manipulacyjnych nadawania i odbioru w Warszawie
Dane techniczne.
Stacja Nadawcza.
Obok masztów (wież) wzniesiono fundamenty dla cewek i budki strażnicze z napisem „Czuwaj”, strzegące drogę idącą wzdłuż obiektu. Pomiędzy masztami (wieżami) 5 i 6 ulokowano budynki stacji. Oprócz dwóch niezależnych anten zawieszonych na masztach (wieżach), pod ziemią rozpięte było dodatkowe uziemienie.
Stan w XXI wieku.
Budynki Stacji Nadawczej zostały zniszczone, a urządzenia techniczne pocięte na złom i wywiezione. W lesie, na północny i południowy zachód od osiedla Boernerowo, znajdują się zachowane fundamenty masztów, cewek, budki strażnicze i ruiny budynków technicznych, oraz pas żelbetowych zapór przeciwpancernych (jeżów) z II wojny światowej. Ocalały też bloki mieszkalne dla personelu, przebudowane około 2000 r.
W Grodzisku zachował się jedynie budynek portierni oraz zadrzewienie wzdłuż granicy parceli.
Stacja Nadawcza w Babicach miała swój bliźniaczy, zachowany obecnie odpowiednik - Radiostacja Varberg w Grimeton w Szwecji, w 2004 wpisana na listę Światowego Dziedzictwa UNESCO.
W maju 2018 r. przy ulicy Radiowej w Warszawie odsłonięto trzymetrowy pomnik upamiętniający antenę Transatlantyckiej Centrali Radiotelegraficznej.

</doc>
<doc id="551624" url="https://pl.wikipedia.org/wiki?curid=551624" title="Foryś">
Foryś

Foryś (z niem.) – dawniej u możnej szlachty konny pachołek z trąbką (w nocy ze światłem) poprzedzający karetę w celu zbadania drogi; także pomocnik stangreta powożącego wielokonnym zaprzęgiem. Jechał na koniu z przedniej pary.
W dawnym wojsku polskim foryś był konnym ordynansem oficera.

</doc>
<doc id="551627" url="https://pl.wikipedia.org/wiki?curid=551627" title="Jaime de Borbón (1908–1975)">
Jaime de Borbón (1908–1975)

Jaime Leopoldo Isabelino Enrique de Borbón y Battenberg (ur. 23 czerwca 1908 w Segowii, zm. 20 marca 1975 w Sankt Gallen) – infant hiszpański, książę Segowii i Andegawenii. Przez legitymistów francuskich uważany był za pretendenta do tronu Francji (jako Jakub II, rzadziej jako Jakub-Henryk VI). Był drugim synem króla Hiszpanii Alfonsa XIII i Wiktorii Eugenii, córki Henryka Battenberga. Jego najstarszy brat Alfons, chory na hemofilię, zrzekł się praw do korony hiszpańskiej, aby ożenić się z osobą niższego stanu.
Życiorys.
Urodził się w królewskim pałacu Granja de San Ildefonso w Segowii. W dzieciństwie przeszedł operację wyrostka sutkowatego, wskutek której stał się głuchoniemy. Później nauczył się jednak czytać z ruchu warg swoich rozmówców i w ten sposób nauczył się hiszpańskiego, francuskiego i angielskiego i włoskiego. Na skutek swojego upośledzenia 21 czerwca 1933 zrzekł się praw do tronu hiszpańskiego na rzecz swojego młodszego brata Juana w imieniu swoim i swojego potomstwa. Dwa lata później z okazji ślubu uzasadnił swoją decyzję na piśmie: „Aby zapobiec przyszłym dyskusjom, gdy podejmowałem decyzję zawarcia związku małżeńskiego, wybrałem żonę spoza grona rodzin królewskich, co jest warunkiem koniecznym w świetle odwiecznych praw naszej ojczyzny i dynastii, aby nasi potomkowie nie mogli próbować dochodzić jakichkolwiek praw”.
4 marca 1935 ożenił się w Rzymie z Emmanuelle de Dampierre (1913–2012), córką francuskiego arystokraty, Rogera de Dampierre, 2. księcia San Lorenzo, i włoskiej księżniczki Donny Vittorii Ruspoli. Jaime i Emmanuelle mieli dwóch synów:
Z okazji małżeństwa otrzymał od ojca tytuł księcia Segowii. Małżeństwo księcia nie było jednak udane. "Opowiadano wówczas straszne historie o podróży poślubnej nowożeńców. Apetyty seksualne don Jaima miały tak przestraszyć świeżo upieczoną małżonkę, że zamknęła się w swoich apartamentach i wzywała pomocy przez telefon". Po narodzinach dwóch synów para faktycznie żyła w separacji, ale małżonkowie mieszkali w jednym domu i księżna Segowii opuściła go dopiero w 1946. Rok później uzyskał rozwód w Bukareszcie, nie uznany w Hiszpanii i przez francuskich legitymistów.
Po śmierci ojca w 1941 został legitymistycznym pretendentem do tronu Francji pod imieniem Jakuba II lub Jakuba-Henryka VI. 28 marca 1946. przyjął tytuł księcia Andegawenii. 3 sierpnia 1949 w Innsbrucku poślubił Charlotte Luise Auguste Tiedemann (ur. 2 stycznia 1919, zm. 3 lipca 1979), córkę Ottona Tiedemanna. Małżeństwo to nie zostało uznane przez Kościół, Hiszpanię i legitymistów. Pozostało ono bezdzietne.
6 grudnia 1949 Jakub wycofał swoją rezygnację z praw do hiszpańskiego tronu. Został on uznany przez niewielki odłam karlistów jako król Jakub IV. 3 maja 1964 przyjął tytuł księcia Madrytu. Dopiero 19 lipca 1969, na prośbę swojego syna, ponownie zrezygnował z pretensji do tronu hiszpańskiego na rzecz swojego bratanka Juana Carlosa.
Ostatnie lata życia Jakuba upłynęły na sporach z rodziną. Książę roztrwonił spadek po swoim ojcu i musiał opuścić rezydencję Rueil-Malmaison. W 1960 jego synowie złożyli pozew do francuskiego sądu o rozciągnięcie nad nim kurateli, utrzymując, że utracił rozum i oskarżając go o roztrwonienie majątku. W 1962 sąd oddalił pozew i uznał Jakuba całkowicie odpowiedzialnym za swoje czyny.
Książę Segowii i Andegawenii zmarł w 1975 w wieku 67 lat w szpitalu w Sankt Gallen w Szwajcarii, wskutek urazu czaszki doznanego podczas kłótni z żoną. Został pochowany w Eskurialu.

</doc>
<doc id="551630" url="https://pl.wikipedia.org/wiki?curid=551630" title="Chris Wilson">
Chris Wilson

Chris Wilson (ur. 5 maja 1981) – perkusista punkowego zespołu Good Charlotte. Można go usłyszeć na płycie The Chronicles of Life and Death. W 2005 roku opuścił zespół z powodu kłopotów zdrowotnych. Obecnie gra w pop-rockowym zespole The Summer Obsession.

</doc>
<doc id="551636" url="https://pl.wikipedia.org/wiki?curid=551636" title="Golgota Beskidów">
Golgota Beskidów

Golgota Beskidów – droga krzyżowa wiodąca ze wsi Radziechowy (koło Żywca) na szczyt wzgórza Matyska (609 m n.p.m.) w Beskidzie Śląskim, gdzie znajduje się Krzyż Milenijny.
Historia.
Inicjatorem budowy Krzyża Milenijnego i Golgoty Beskidów był ksiądz prałat Stanisław Gawlik, proboszcz parafii radziechowskiej. Krzyż stanął na Matysce z końcem 2001 roku, a wkrótce potem rozpoczęły się prace nad zastąpieniem prowizorycznych stacji drogi krzyżowej pomnikami upamiętniającymi ostatnie godziny życia Jezusa Chrystusa.
Dziś Matyska jest coraz bardziej znanym miejscem kultu męki Chrystusa. W Wielki Piątek odbywa się tu uroczyste nabożeństwo – procesja drogi krzyżowej, a w noc sylwestrową odprawiana jest noworoczna msza.
Od 2007 roku obok krzyża znajduje się kurhan w ziemią z grobu m.in. Stanisława Pyjasa oraz z Katynia.
Prace nad stacjami drogi krzyżowej ukończono we wrześniu 2009 roku. Wszystkie rzeźby wykonano według projektów prof. Czesława Dźwigaja.
Kontrowersje.
Istnieje opinia, że rzeźby drogi krzyżowej zawierają symbolikę wolnomularską, lecz Kościół lokalny i diecezja bielsko-żywiecka w pełni poparli budowę tej drogi krzyżowej. Uroczyste jej poświęcenie odbyło się 12 września 2009 roku. Poświęcenia dokonał biskup diecezji bielsko-żywieckiej Tadeusz Rakoczy.

</doc>
<doc id="551644" url="https://pl.wikipedia.org/wiki?curid=551644" title="Północni Tukowie">
Północni Tukowie



</doc>
<doc id="551648" url="https://pl.wikipedia.org/wiki?curid=551648" title="Paweł Wroński">
Paweł Wroński

Paweł Wroński (ur. 1964 w Krakowie) – polski dziennikarz i publicysta.
Życiorys.
Absolwent historii na Uniwersytecie Jagiellońskim w Krakowie. W latach 80. był działaczem NZS, współpracował z prasą podziemną. Pracował w Instytucie Politologii UJ. Od 1991 dziennikarz „Gazety Wyborczej”, autor reportaży, wywiadów (głównie o tematyce historycznej). W 2005 był korespondentem w Iraku. Publikował także w takich pismach jak „Młoda Polska”, „Courrier International”, „Slovo” czy „Znak”. Prowadził również audycję "Poranek" w radiu Tok FM.
W 2014 prezydent Bronisław Komorowski odznaczył go Krzyżem Kawalerskim Orderu Odrodzenia Polski. W 2012 został odznaczony przez ministra obrony narodowej Tomasza Siemoniaka Srebrnym Medalem „Za zasługi dla obronności kraju”.

</doc>
<doc id="551649" url="https://pl.wikipedia.org/wiki?curid=551649" title="Roger II">
Roger II

Roger II de Hauteville (ur. 22 grudnia 1095, zm. 26 lutego 1154) – syn Rogera I i Adelajdy del Vasto, brat Szymona. W latach 1105–1130 hrabia Sycylii. Po śmierci księcia Wilhelma II Roger wysunął swoją kandydaturę jako nowego księcia Apulii, którą poparł siłą militarną i w rezultacie zmusił ludność Apulii do złożenia mu hołdu lennego. Swoją władzę usankcjonował składając 2 sierpnia 1128 ślub wierności przed papieżem Honoriusza II, od którego otrzymał inwestyturę księstwa Apulii, Kalabrii i Sycylii. Natomiast w Boże Narodzenie 1130 został ukoronowany przez antypapieża Anakleta II na pierwszego króla Sycylii. W trakcie swego panowania dbał o rozwój nauki, sprowadził na Sycylię wielu uczonych arabskich (jeden z nich Al-Idrisi sporządził wielką mapę świata zwaną Księgą Rogera). Prowadził ekspansję i najazdy o charakterze łupieżczym, zajmując południową Italię oraz atakując tereny Bizancjum i północną Afrykę (działaniami wojennymi kierował jego admirał Jerzy z Antiochii).
Małżeństwa i potomstwo.
W 1117, Roger ożenił się po raz pierwszy, z Elwirą Kastylijską, córką króla Alfonsa VI Kastylijskiego. Elwira zmarła w 1135, ale Roger i Elwira mieli sześcioro dzieci:
W 1149 Roger ożenił się z Sybillą Burgundzką, córką hrabiego Hugona II Burgundzkiego. Sybilla zmarła w 1150, ale wcześniej urodziła Rogerowi dwoje dzieci:
W 1151 trzecią żoną Rogera została Beatrycze z Rethel, córka Ithiera, hrabiego Rethel i Beatrycze z Namur, krewniaczkę Baldwina II, króla Jerozolimy. Roger i Betrycze mieli córkę:
Roger miał również dzieci nieślubne, m.in.:
Osoba króla Rogera II została wykorzystana przez Karola Szymanowskiego i Jarosława Iwaszkiewicza w operze "Król Roger".

</doc>
<doc id="551653" url="https://pl.wikipedia.org/wiki?curid=551653" title="Wysokość metacentryczna">
Wysokość metacentryczna

Wysokość metacentryczna - w teorii okrętu jest to odległość pozornego środka obrotu jednostki pływającej w czasie przechyłu od środka ciężkości (na rysunku odcinek GM). Wysokość metacentryczna jest podstawową wielkością określającą stateczność początkową statku (stateczność początkowa = stateczność dla małych kątów przechyłu; mały kąt przechyłu jest pojęciem względnym, gdyż odnosi się do zakresu, w którym trójkąt metacentryczny można uznać za styczny do krzywej ramion prostujących; typowo jako granicę małych kątów przechyłu przyjmuje się około 7 stopni przechyłu).
Najwyższymi wysokościami metacentrycznymi z popularnych jednostek pływających charakteryzują się lodołamacze, najniższymi holowniki. Towarzystwa klasyfikacyjne narzucają minimalną i czasami maksymalną wielkość wysokości metacentrycznej.
Zbyt mała wysokość metacentryczna oznacza, że pod działaniem małej siły przechylającej, statek dozna dużego przechyłu (choć nie należy na tej podstawie wnioskować o możliwości przewrócenia statku, gdyż wysokość metacentryczna jest adekwatną miarą stateczności wyłącznie w zakresie małych kątów przechyłu, zaś kąt, przy którym nastąpi przewrócenie statku jest dużym kątem wychodzącym poza zakres stateczności początkowej). Przy zbyt dużej wysokości metacentrycznej na statek przechylony działa duża siła prostująca, wskutek czego statek wraca do położenia równowagi zbyt szybko, co powoduje powstanie dużych przyspieszeń i w efekcie znacznych wartości sił masowych działających na jego konstrukcję, elementy mocujące ładunek oraz jest niebezpieczne i nieprzyjemne dla pasażerów.
Typowe wartości wysokości metacentrycznej dla okrętów wojennych wynoszą 0,7–2,5 m, zaś w przypadku statków handlowych występuje duże zróżnicowanie w zależności od typu i wielkości statku; można orientacyjnie przyjąć jako typowy przedział 0,5–2,0 m, jednak poszczególne statki mogą wykazywać istotne odchylenia od tego oszacowania.

</doc>
<doc id="551654" url="https://pl.wikipedia.org/wiki?curid=551654" title="R-37">
R-37

R-37 – wersja rozwojowa radzieckiego najbardziej zaawansowanego technologicznie pocisku rakietowego przeznaczony do zwalczania celów powietrznych na dystansach do 300 km. Naprowadzany półaktywnym lub aktywnym systemem radiolokacyjnym korygowanym bezwładnościowym systemem nawigacyjnym INS. Pocisk zaprojektowano przede wszystkim do przenoszenia przez myśliwiec przechwytujący MiG-31M/BM.
W nomenklaturze NATO pocisk nosi oznaczenie AA-X-13 Arrow (ang. strzała). Pocisk "R-37" ma podobne przeznaczenie jak amerykańskiego AIM-54 Phoenix, ale znacznie większy zasięg.
Historia.
Decyzją rządu radzieckiego z dnia 8 kwietnia 1983 roku rozpoczęto prace rozwojowe nad unowocześnioną wersją pocisku "R-33" oznaczoną jako K-37 przeznaczoną dla samolotów MiG-31M. Projekt pocisku opracowano w zakładach GosMBK "Wympieł" (ГосМКБ «Вымпел»), przebudowując go w celu poprawienia parametrów względem wersji bazowej, oraz projektując nowy aktywny radiolokacyjny system naprowadzający. Pocisk jest naprowadzany na cel przy pomocy bezwładnościowego systemu nawigacyjnego (INS) z korekcją radiową. Korygowanie kursu odbywa się na podstawie danych z radaru samolotu-nosiciela i może być przeprowadzone maksymalnie na dystansie pierwszych 100 km.
W ostatniej części lotu pocisk naprowadzany jest radiolokacyjnie półaktywnie lub aktywnie przy pomocy nowego systemu naprowadzania "Agat 9B-1388".
Pierwsze testy wystrzelenia nowych pocisków przeprowadzono w 1988 roku, a w kwietniu 1994 roku wykonano zakończony sukcesem test polegający na zestrzeleniu celu powietrznego na dystansie 300 km, co jest obecnie absolutnym rekordem odległości dla tego typu pocisków.
Pocisk jest przenoszony tylko przez samoloty MiG-31 w liczbie 6 sztuk podwieszonych w dwóch rzędach na węzłach podkadłubowych. Ze względu na dużą prędkość jest zdolny przechwytywać nawet bardzo szybkie cele, ale jego głównym przeznaczeniem było zwalczanie maszyn wczesnego ostrzegania AWACS z dużych odległości uniemożliwiających skuteczną obronę przez myśliwce przeciwnika.
W 1997 roku prace rozwojowe zostały przerwane ze względu na wycofanie się z projektu strony ukraińskiej.

</doc>
<doc id="551655" url="https://pl.wikipedia.org/wiki?curid=551655" title="Hrabstwo Herkimer">
Hrabstwo Herkimer

Herkimer – hrabstwo (ang. "county") w stanie Nowy Jork w USA. Populacja wynosi 64 427 mieszkańców (stan według spisu z 2000 r.).
Powierzchnia hrabstwa wynosi 3777 km². Gęstość zaludnienia wynosi 18 osób/km².

</doc>
<doc id="551656" url="https://pl.wikipedia.org/wiki?curid=551656" title="Częstochowa Pipes &amp; Drums">
Częstochowa Pipes &amp; Drums

Częstochowa Pipes &amp; Drums – polska orkiestra dudziarska grająca tradycyjną muzykę szkocką.
Historia.
Zespół ten został założony przez Tomasza Ujmę w 2002 roku, obecnie (lipiec 2006) liczy 20 osób i ciągle się rozrasta.
Jak każdy zespół typu pipes &amp; drums CPD składa się z dwóch sekcji, pierwszej dudziarskiej, gdzie dudziarze grają na Wielkich Dudach Szkockich i drugiej bębniarskiej, gdzie gra się na 3 rodzajach bębnów – bas, tenory i werble.
Zespół prezentuje się w tradycyjnych militarnych strojach i wykonuje tradycyjną muzykę szkocką, uświetniając tym samym różnego rodzaju uroczystości. Częstochowa Pipes &amp; Drums jako jedyna cywilna orkiestra występuje z Polskimi Siłami Zbrojnymi w kraju i zagranicą. Zespół co roku bierze udział w Międzynarodowym Festiwalu Orkiestr Wojskowych w Krakowie. Do wspólnego grania z zespołem zapraszani są również mistrzowie gry na dudach i werblach m.in. Jim Kilpatrick i James MacLean. 
W 2018 troku zagrali w Tauron Arenie z Orkiestrą Johanna Straussa i André Rieu.

</doc>
<doc id="551659" url="https://pl.wikipedia.org/wiki?curid=551659" title="Amatorski Klub Filmowy „Chemik”">
Amatorski Klub Filmowy „Chemik”

Amatorski Klub Filmowy "Chemik" (AKF "Chemik") – stowarzyszenie filmowców amatorskich założone przy Zakładowym Domu Kultury "Chemik" w Oświęcimiu (obecnie Oświęcimskie Centrum Kultury) 23 października 1963 roku.
Do założycieli należeli m.in. Henryk Lehnert, Marian Żmuda i Marian Koim. Od 1965 roku klub należy do Federacji Amatorskich Klubów Filmowych (obecnie należy do Federacji Niezależnych Twórców Filmowych), co przyczyniło się do rozwoju klubu. W tym roku także pierwsze sukcesy na XIII Konkursie Filmów Amatorskich w Opolu (wyróżnienia dla Mariana Żmudy (za "Dzieciństwo") i Henryka Lehnerta (za "Pamiętamy"). W kolejnych latach powstawały kolejne filmy i kształcili się młodzi twórcy. Przez ponad 40 lat istnienia klubu w klubie powstało ponad 500 filmów, które zostały uhonorowane około 600 nagrodami na krajowych i międzynarodowych konkursach. Przez klub przewinęło się ponad 160 osób.
W Oświęcimiu organizowane były, w latach 1967-1969, pierwsze przeglądy twórczości filmowej chemików oraz wojewódzkie przeglądy filmów amatorskich. W 1971 roku współorganizował Ogólnopolski Konkurs Filmów Amatorskich OKFA'71, podczas którego film "Gdzieś w Polsce" Mariana Żmudy zdobył Grand Prix. Od 1985 roku AKF "Chemik" jest organizatorem jednej z najważniejszych imprez dla twórców nieprofesjonalnych, czyli Festiwalu Filmów Nieprofesjonalnych "Kochać człowieka". Impreza odbywa się cyklicznie co 2 lata. Od kilku lat jest to także festiwal międzynarodowy pod patronatem UNICA, Światowej Unii Kina Nieprofesjonalnego, afiliowanej przy UNESCO.
W AKF "Chemik", oprócz obrazów artystycznych, realizuje się również filmy dokumentujące wydarzenia z historii miasta, stanowiące zapis dni codziennych i świątecznych, zdarzeń ważnych i przełomowych, jak również chwil radości i wzruszeń będących udziałem mieszkańców Oświęcimia. Rokrocznie odbywa się przegląd twórczości za dany rok otwarty dla publiczności. Przyznawane są na nim nagrody "Henryki".

</doc>
<doc id="551660" url="https://pl.wikipedia.org/wiki?curid=551660" title="Maitri">
Maitri



</doc>
<doc id="551662" url="https://pl.wikipedia.org/wiki?curid=551662" title="Hrabstwo Jefferson (Nowy Jork)">
Hrabstwo Jefferson (Nowy Jork)

Jefferson – hrabstwo (ang. "county") w stanie Nowy Jork w USA. Populacja wynosi 111 738 mieszkańców (stan według spisu z 2000 r.).
Powierzchnia hrabstwa wynosi 4810 km². Gęstość zaludnienia wynosi 34 osób/km².

</doc>
<doc id="551687" url="https://pl.wikipedia.org/wiki?curid=551687" title="AA-X-13 Arrow">
AA-X-13 Arrow



</doc>
<doc id="551688" url="https://pl.wikipedia.org/wiki?curid=551688" title="Hrabstwo Lewis (Nowy Jork)">
Hrabstwo Lewis (Nowy Jork)

Lewis – hrabstwo (ang. "county") w stanie Nowy Jork w USA. Populacja wynosi 26 944 mieszkańców (stan według spisu z 2000 r.).
Powierzchnia hrabstwa wynosi 3341 km². Gęstość zaludnienia wynosi 8 osób/km².

</doc>
<doc id="551694" url="https://pl.wikipedia.org/wiki?curid=551694" title="Pedagogika waldorfska">
Pedagogika waldorfska

Pedagogika waldorfska (pedagogika Rudolfa Steinera) – pedagogika, której twórcą był Rudolf Steiner, alternatywna do oficjalnie obowiązującej. Nazwa „waldorfska” pochodzi od pierwszej szkoły dla dzieci robotników "Freie Waldorfschule" [„Wolna Szkoła Waldorfska”], założonej przez Rudolfa Steinera w 1919 przy fabryce papierosów "Waldorf-Astoria" w Stuttgarcie, na zaproszenie jej właściciela Emila Molta.
W 2017 roku na świecie było 1092 szkół Waldorf i 1857 przedszkoli Waldorf.
Głównym zadaniem tej pedagogiki jest żywe pielęgnowanie zrozumienia istoty człowieka i jego rozwoju w powiązaniu ze światem i społeczeństwem. Celem zatem jest przede wszystkim wspieranie wszechstronnego rozwoju dziecka, rozumianego jako rozwój trzech sfer: myślenia, uczuć i woli. 
Charakterystyczne dla pedagogiki waldorfskiej jest przywiązywanie dużej wagi do działań artystycznych (malowanie, rysowanie form, śpiewanie, gra na instrumentach, eurytmia), a także uczenia poprzez praktyczne działanie (prace ręczne, warsztaty – praca z drewnem, pielęgnacja ogrodu). Podkreśla się rolę rytmu w zdrowym kształtowaniu nauczania.
Specyfiką szkół waldorfskich jest m.in.: brak ocen; brak podręczników; edukacja zintegrowana na przestrzeni szkoły podstawowej, a nie tylko w młodszych klasach; charakterystyczny rytm dnia.
Nauczyciele w szkołach waldorfskich nie mają do dyspozycji systemu ocen. Oznacza to konieczność wypracowania indywidualnych metod motywowania uczniów do pracy oraz informowania zarówno dzieci, jak i ich rodziców o postępach w nauce i zachowaniu. Brak ocen ma służyć rozwojowi u dzieci wewnętrznej motywacji do nauki. Jednocześnie jest on wyrazem charakterystycznego dla pedagogiki Steinera nastawienia na współpracę, a nie rywalizację. 
Uczniowie nie korzystają z gotowych podręczników. Nauczyciel sam kształtuje program i nauczanie w oparciu o dwa źródła: wiedzę o rozwoju dziecka i obserwację uczniów. Służy to zindywidualizowaniu kształcenia i rzeczywistym dopasowaniu go do potrzeb rozwojowych konkretnej grupy dzieci. 
Wychowawca uczy większości przedmiotów w ramach tzw. lekcji głównej na przestrzeni całej edukacji w szkole podstawowej, nie tylko w ciągu trzech pierwszych lat. Nauczanie prowadzone jest w systemie tzw. epok. Oznacza to, że przez kilka tygodni (na ogół od dwóch do czterech) dzieci zajmują się jednym przedmiotem, np. matematyką, po czym następuje inna epoka (cykl) i inny temat. Najczęściej spotykanym zarzutem wobec takiego sposobu nauczania jest ryzyko, że uczniowie będą zapominać materiał z danego tematu, jeśli nie będzie on utrwalany w czasie pracy nad innym zagadnieniem. Pedagodzy waldorfscy odrzucają ten zarzut wskazując na wieloletnie doświadczenia szkół waldorfskich z tego typu procesem dydaktycznym. Jednocześnie podkreślają, że system epokowy pozwala na głębokie wniknięcie w omawiane tematy i wielostronne ich opracowanie.
Pedagogika waldorfska w Polsce.
W Polsce działają od początku lat 90. XX w. przedszkola i szkoły (w Warszawie, Krakowie, Gdańsku, Bielsku-Białej, Poznaniu, Katowicach i Siemianowicach Śląskich) realizujące program edukacji z uwzględnieniem w mniejszym lub większym stopniu zasad pedagogiki waldorfskiej.

</doc>
<doc id="551695" url="https://pl.wikipedia.org/wiki?curid=551695" title="Beskidenverein">
Beskidenverein

Beskidenverein, Beskiden-Verein, Beskiden Verein (pol. "Towarzystwo Beskidzkie") – niemiecka organizacja turystyki górskiej założona w 1893. Była pierwszą organizacją działająca na terenie Beskidów należących – wtedy do Austro-Wegier – a obecnie do Polski; Polskie Towarzystwo Tatrzańskie założono w 1873, ale długo ograniczało swoją działalność do Tatr oraz do pasm beskidzkich położonych dzisiaj na Ukrainie, a czeska Pohorská jednota „Radhošť” aktywna była w Beskidach należących obecnie do Czech.
Beskidenverein prowadziło szeroko zakrojoną działalność na rzecz propagowania turystyki masowej; było pionierem turystyki beskidzkiej w wielu dziedzinach. Działało oficjalnie do 1945 roku.
Początki oraz działalność do 1918.
Druga połowa XIX wieku to okres tworzenia pierwszych organizacji turystycznych i górskich w całej Europie. Na Śląsku austriackim jako pierwsze utworzono oddziały niemieckiego Morawsko-Śląskiego Sudeckiego Towarzystwa Górskiego ("Mährisch-Schlesischer Sudetengebirgsverein", "MSSGV") – sekcję w Opawie (1882), a następnie w Vitkowicach (obecnie dzielnica Ostrawy – 1884). W 1884 we Frenštácie pod Radhoštěm powstała czeska Jedność Górska Radhoszcz ("Pohorská jednota „Radhošť”"). Już wtedy pojawiły się głosy stworzenia niemieckiej organizacji turystycznej działającej tylko w Beskidach – aktywnymi tego propagatorem byli Karl Richter – polityk i prawnik oraz nauczyciel Johann Hadaszczok – obaj z Morawskiej Ostrawy. Ich marzenia spełniły się 28 lutego 1893 – we Frydku założono Beskidenverein. Wzorem była austriacka (a następnie ogólnoniemiecka) organizacja Alpenverein. Siedzibą główną miał zostać Frydek, ale ostatecznie ustanowiono ją w Morawskiej Ostrawie, a później przeniesiono ją do Cieszyna. Pierwszym przewodniczącym został Karl Richter.
Na przełomie wieków najaktywniejszymi działaczami byli profesorowie niemieckich szkół średnich z Morawskiej Ostrawy (Josef Matzura), Cieszyna (Alois Steiner) i Bielska (Karl Kolbenheyer).
Organizacyjnie BV składało się z samodzielnych sekcji, pomiędzy które podzielony został cały obszar zainteresowań. Członkami byli Niemcy mieszkający licznie na ówczesnym Śląsku austriackim oraz na północnych Morawach; celem było zagospodarowanie dla potrzeb turystycznych terenów od Łysej Góry na zachodzie po Babią Górę na wschodzie Beskidów: "umożliwienie praktycznej realizacji celów (...) przez: znakowanie szlaków i poprawianie dróg, przez budowę i uruchamianie punktów oparcia w górach – ułatwianie poruszania się w Beskidach i zwiększanie chęci wędrowania" (cytat ze statutu BV z 1893).
Głównym źródeł pozyskiwania funduszy (oprócz składek członkowskich) było wsparcie finansowe ze strony niemieckich właścicieli ziemskich, niemieckiego mieszczaństwa oraz fabrykantów. Związek wspierali również materialnie oraz politycznie książęta cieszyńscy z linii Habsburgów – arcyksiążę Albrecht, a po jego śmierci w 1895 arcyksiążę Fryderyk.
Wśród turystów, którzy na przełomie XIX i XX wieku odwiedzali Beskid Śląski w liczbie kilkudziesięciu tysięcy osób rocznie około 90% stanowili Niemcy, pozostali to głównie Czesi. Liczbę Polaków przechadzających się po górskich szlakach szacowano zaledwie na 1%. Beskidenverein było organizacją Niemców i większość działań prowadzonych była poprzez pryzmat interesów tej grupy narodowościowej. Z tego też powodu pojawiały się konflikty z podobnymi organizacjami czeskimi i polskimi, które nasiliły się jeszcze w okresie międzywojennym, w zmienionych warunkach politycznych i gospodarczych.
Podział organizacyjny przed I wojną światową.
W 1909 Towarzystwo liczyło już 13 sekcji – najsilniejsze w Bielsku (i Białej – "Sektion Bielitz-Biala", także "Beskiden Bielitz-Biala Verein"), Cieszynie i Vítkovicach. Podział terytorialny wyglądał następująco: Śląsk austriacki – Bielsko, Cieszyn, Frydek, Bilovec (od 1901), Bogumin (od 1909); Morawy – Morawska Ostrawa, Mistek, Vitkovice, Frydlant nad Ostrawicą, Nowy Jiczyn; Górny Śląsk niemiecki: Racibórz (od 1897), Katowice (od 1898), Bytom (od 1906) i Mysłowice (od 1907). I wojna światowa nie spowolniła rozwoju Beskidenvereinu – w 1915 r. liczba sekcji wzrosła do 18 – przybyły kolejne sekcje z Niemiec – Pszczyna, Rybnik, Królewska Huta, a nawet odległa od Beskidów sekcja z Wrocławia.
Najbardziej aktywna była „od zawsze” sekcja bielska – już w roku założenia liczyła 432 członków (w 1909 – 1210) i wyznaczyła szlaki na Szyndzielnię, Klimczok i Błatnią. Na przełomie wieków kierowali nią Paul Niepen i Robert Meinhardt.
Walne zjazdy BV odbywały się każdorazowo w siedzibie innej sekcji, które brały udział w obradach poprzez swoich delegatów.
Liczba członków Beskidenverein w latach 1893–1909.
W roku 1915 liczba członków Towarzystwa przekroczyła 5 tysięcy. Najwięcej z nich (ok. 40%) pochodziło z Rzeszy, nieco mniej ze Śląska austriackiego, a z Moraw ok. 25%.
Działalność znakarska w Beskidach.
Towarzystwo wytyczało i znakowało szlaki turystyczne. W roku powstania BV oznakowało pierwsze szlaki w Beskidach – okolice Klimczoka, Magury i Błatniej, nie wiadomo jednak w jakiej formie i jakie trasy; pierwszy dokładny opis szlaków dotyczy terenów w rejonie Babiej Góry. W sierpniu 1894 r. Wilhelm Schlesinger (członek bielskiego BV), Lajos Klein (poczmistrz z Orawskiej Półgóry) oraz dwóch innych działaczy oznaczyło szlak Oravská Polhora Slana Voda (zakład kąpielowy "Słona woda" w Orawskiej Półgórze) – polana Hucisko – Gajówka Hviezdoslava – Głodna Woda – Diablak. Kolor szlaku był czerwony. 11 czerwca 1895 r. Schlesinger po uzyskaniu zezwolenia z dyrekcji Dóbr Żywieckich (teren był własnością arcyksięcia Karola Stefana Habsburga z Żywca) wraz z zespołem wytyczył pierwszy dokładnie opisany szlak w Beskidach polskich na trasie Zawoja Widły – Gruba Jodła – Markowe Szczawiny – Dejakowe Szczawiny – Stary Groń – Widły. Pierwszy polski szlak pojawił się w tym rejonie (i zarazem w całych Beskidach Zachodnich) dopiero w 1906 r. Na tablicach drogowskazowych znajdowały się napisy tylko w języku niemieckim, m.in. na "Brana" (Cyl), "Branasattel" (przełęcz Brona) oraz "Teufelspitze" (Diablak).
Do roku 1908 BV wyznaczyło już 300 km szlaków, a system znakowania – kolorowy pasek pomiędzy dwoma białymi (ustalony w 1897, a formalnie zatwierdzony w 1899 r.) został później przyjęty w wielu krajach, zaczęło go również używać PTT.
Działalność wydawnicza.
BV było pionierem w Beskidach w wielu dziedzinach – niezwykle istotna była działalność wydawnicza. Opublikowało liczne mapy, pierwsze przewodniki górskie, księgi jubileuszowe, sprawozdania i periodyki (m.in. "Mitteilungen des Beskidenvereines", w latach 1904–1915, najpierw w Bielsku, później w Cieszynie; biuletyn ukazywał się 6 razy w roku, początkowy nakład wynosił 4 tys. egzemplarzy, a później wzrósł do 5,2 tys. egzemplarzy).
Najsilniejsza sekcja bielska zaczęła wydawać własne roczniki ("Jahresbericht der Sektion Bielitz-Biala des Beskiden-Vereines") w roku powstania organizacji i sekcji – 1893. Początkowo były to skromne, kilkustronicowe broszury w formie sprawozdawczej. Od 1900 r. zmieniono nazwę na "Jahresbericht der Sektion Bielitz-Biala des Beskiden-Vereines" i zwiększono objętość. Zaczęły się też pojawiać felietony i ambitniejsze teksty. Rocznik ukazywał się do 1911 r., potem nastąpiła długa przerwa aż do okresu międzywojennego. W 1927 r. wydano sprawozdanie za lata 1912-1925, podobnie jak w roku 1928 za lata 1926-1927. Kolejne numery ukazywały się nieregularnie, w formie krótkiej broszurki. Ostatnie wyszło w 1943 r. – jako sprawozdanie za poprzedni rok. Wówczas sekcja przygotowała też jubileuszową pozycję z okazji 50-lecia działalności – jak się okazało, był to ostatni aspekt aktywności wydawniczej Beskidenverein.
Sekcja Bielsko miała również duży udział w przygotowywaniu map turystycznych i przewodników. Najważniejsze publikacje to:
Z innych sekcji aktywna w działalności wydawniczej była m.in. sekcja z Frydka. Najważniejszą pozycją był przewodnik "Führer durch die Beskiden" autorstwa Johanna Hadaszczoka, kilkakrotnie wznawiany.
Sekcja bielska założyła biblioteczkę, w której gromadziła księgozbiór związany z górami. W 1903 r. liczyła ona 55 tomów.
Schroniska Beskidenverein.
Beskidenverein propagowało zarówno turystykę górską, jak i narciarstwo, ale przede wszystkim budowało pierwsze prawdziwe schroniska w Beskidach (obiekty noclegowe istniały już w górach wcześniej, lecz nie były to typowe schroniska turystyczne – nie korzystali z nich turyści, lecz arystokracja i koła łowieckie). Przed I wojną światową otwarto je w następujących miejscach:
Na Klimczoku w latach 1894–1895 z inicjatywy Towarzystwa rozbudowano dotychczasowe drewniane schronisko z 1872 służące głównie myśliwym ("Klementinenhütte" od nazwiska właścicielki tych terenów – Klementyny von Primavesi). Niestety – obiekt trzykrotnie trawił pożar (w 1895 podczas otwarcia po rozbudowie, w 1910 i w 1913), w związku z tym z pomocą BV w 1914 wybudowano nowy – kamienny, który dotrwał do czasów współczesnych.
Wszystkie wymienione schroniska posiadały restauracje, noclegi były możliwe w osobnych pokojach „dla pań” oraz „dla panów”. Na początku XX wieku nocleg kosztował 1,60 korony, natomiast na materacu 60 halerzy. Z wyjątkiem "Hadaszczok – Hütte" obiekty były czynne przez cały rok.
W 1894 na stokach Dębowca ("Seniorberg") w dawnej gajówce książąt Sułkowskich Związek otworzył gospodę ("Baumgärtel"), jednak nie było to typowe schronisko turystyczne i w początkowych latach służyło jedynie jako miejsce odpoczynku dla turystów zmierzających z Bielska na Szyndzielnię. Dopiero w późniejszym okresie zaczęło udzielaċ noclegów. Nadal istnieje i służy turystom (jako obiekt gastronomiczny).
Wybudowano także drewniany schron na Romance (tzw. "Ski-hütte"), przeznaczony dla narciarzy, zniszczony podczas I wojny światowej przez górali.
Już w tym okresie rodziły się konflikty pomiędzy Towarzystwem a organizacjami polskimi i czeskimi – Niemcy na swoich tabliczkach, znakach oraz w schroniskach używali głównie języka niemieckiego (był on obowiązujący członków BV; na Babiej Górze były jednak również napisy węgierskie, a sporadycznie zdarzały się polskie i czeskie). Polacy i Czesi domagali się nazw dwujęzycznych, na co Niemcy nie chcieli się zgodzić, argumentując, że na szlakach znaczną większość stanowią turyści niemieckojęzyczni.
Organizacja wypoczynku dla dzieci.
Podobnie jak inne niemieckie organizacje turystyczne także Beskidenverein postanowiło organizować kolonie dla dzieci, aby w ten sposób propagować aktywną turystykę od najmłodszych lat. Sekcja z Morawskiej Ostrawy od 1901 wysyłała dzieci do Jabłonkowa, a od 1903 do Poruby. W 1908 przekazała organizację kolonii niezależnemu towarzystwu "Fereinheim".
Oprócz organizowania kolonii BV zapoczątkowało pod koniec XIX wieku świąteczne akcje charytatywne wśród miejscowych biednych dzieci niemieckich lub góralskich. Rozdawano odzież, obuwie i słodycze.
Popularyzacja narciarstwa.
W 1907 sekcja Bielska założyła Zimowy klub sportowy ("Wintersportclub Bielitz-Biala des Beskidensvereines") propagujący sporty zimowe, głównie narciarstwo – działalność prowadził wśród śląskich i małopolskich Niemców; po I wojnie światowej brał on udział w założeniu Polskiego Związku Narciarskiego. Najlepszy narciarz "Wintersportclubu" Teodor Winschenk (Weinschenck) był w okresie międzywojennym trzykrotnym mistrzem Polski, a ponadto reprezentował Polskę w konkurencjach alpejskich na olimpiadzie w Garmisch-Partenkirchen. Sekcja ta dość szybko odłączyła się od macierzystej organizacji i jej historia biegła odtąd osobną drogą.
W styczniu 1906, jeszcze przed założeniem "Wintersportclub", 6 narciarzy z Zabrza, należących do BV jako pierwsi stanęli na szczycie Diablaka. Trasę, w trudnych warunkach atmosferycznych, zaczęli w Jeleśni, następnie skierowali się na Przełęcz Jałowiecką, a po zdobyciu „Królowej Beskidów” nocowali w schronisku pod Babią Górą (które wówczas normalnie zimą było zamknięte).
Pierwsze zawody narciarskie pod patronatem BV odbyły się w 1907 na stokach Łysej Góry i wzięło w nich udział 32 zawodników. Właśnie m.in. dla potrzeb narciarzy wybudowano "Ostrauer Hütte" oraz schrony narciarskie na Romance (w roku 1912) i Skrzycznem (w roku 1924).
Częste zawody oraz kursy szkoleniowe organizowano również na podszczytowych polanach Magurki Wilkowickiej.
Współpraca z innymi organizacjami turystycznymi.
Władze BV zdawały sobie sprawę, że współpraca między organizacjami górskimi będzie bardzo ważna dla propagowania turystyki. Na terenie Rzeszy Niemieckiej i Austro-Węgier działało bardzo wiele podobnych organizacji, głównie niemieckich, które skupiały swą działalność na różnych pasmach górskich.
W 1895 zorganizowano w Cieszynie wystawę, która ilustrowała dotychczasową działalność BV oraz podkreślała piękno Beskidów – do udziału w niej zaproszono również towarzystwa z innych pasm górskich.
W 1899 sekcja bielska BV zaproponowała Morawsko-Śląskiemu Sudeckiemu Towarzystwu Górskiemu wymianę zniżek – członkowie MSSGV mieli uzyskać zniżki w schronisku na Szyndzielni, którym administrowała sekcja bielska, w zamian za zniżki w schroniskach sudeckich. Zarząd Główny MSSGV przyjął propozycję przychylnie, ale ostatecznie ją odrzucił, uchwalając, że wymiana zniżek może nastąpić tylko między organizacjami a nie z jedną sekcją.
Dopiero w 1902 Beskidenverein przystąpiło do wielostronnej umowy o współpracy i wymianie zniżek – oprócz MSSGV podpisały ją liczne sekcje z Niemieckiego i Austriackiego Towarzystwa Alpejskiego ("Deutscher und Oesterreichischer Alpenverein, DuÖAV"), Towarzystwo Niemieckich Turystów z Brna ("Verein deutscher Touristen in Brünn") oraz kilka innych, mniejszych organizacji (w sumie ponad 50 sekcji i ponad 100 schronisk). Umowę zerwano w 1906 (z przyczyn finansowych nie była ona korzystna dla towarzystw alpejskich, których członkowie rzadko zaglądali w Beskidy lub Sudety). W 1913 członkowie BV ponownie uzyskali zniżki w schroniskach MSSGV, a od 1914 schroniska Beskidenverein stosowały takie same ulgi wobec członków towarzystwa Morawsko-Śląskiego.
Podział Beskidenverein po I wojnie światowej.
Działalność Towarzystwa Beskidzkiego była kontynuowana także po I wojnie światowej – Śląsk należący dotychczas do monarchii Habsburgów został podzielony między Polskę i Czechosłowację, natomiast dawny Śląsk pruski pomiędzy Polskę i Republikę Weimarską. Losy poszczególnych sekcji Beskidenvereinu, które znalazły się po różnych stronach granicy, zaczęły biec osobnymi torami, w zależności od państwa w jakim się one znalazły. W praktyce powstały dwie osobne organizacje (polska i czechosłowacka), które jednak ze sobą współpracowały.
Działalność Towarzystwa Beskidzkiego w niepodległej Polsce.
Polskie Beskidenverein ostro rywalizowało z polskimi organizacjami turystycznymi (m.in. "wojna na pędzle" na stokach Babiej Góry, której początki sięgają pierwszej dekady XX wieku). Na początku jednak kontakty pomiędzy dwoma organizacjami wcale nie były złe – co więcej, Towarzystwo Tatrzańskie (pod taką nazwą funkcjonowało Polskie Towarzystwo Tatrzańskie przed 1920 rokiem) było członkiem Beskidenverein i obie organizacje udzielały sobie wzajemnie zniżek. Współpraca ta została zerwana w 1904/1905, kiedy Towarzystwo Tatrzańskie podjęło uchwałę o utworzeniu osobnego oddziału obejmującego Beskidy oraz budowę schroniska na Markowych Szczawinach. Wtedy też Polacy podjęli uchwałę o zaprzestaniu udzielana zniżek członkom BV, choć formalnie z jej struktur nie wystąpili. Konflikty trwały nadal po 1918, praktycznie do końca okresu międzywojennego – krótkie czasy współpracy przeplatane były ciężką walką o turystów, prowadzoną często w sposób niezgodny z prawem (m.in. niszczono szlaki przeciwnika). Jednym z głównych powodów była rywalizacja na tle narodowościowym – BV propagowała w Beskidach „niemieckość” i działała głównie na rzecz turystów niemieckich, z kolei PTT za wszelką cenę chciało wpływy niemieckie ograniczyć.
Polskie państwo podejmowała próby zmuszenia Towarzystwa Beskidzkiego do połączenia z PTT, aby ograniczyć jego wpływ na terenie Beskidów (czego nie czyniono w stosunku do innych organizacji turystycznych), drobiazgowo kontrolowano niemieckie obiekty, nie wydawano tzw. "kart tatrzańskich" na przekraczanie granicy górskiej z Czechosłowacją, dochodziło też do sabotażu (nie tylko przemalowywań szlaków, w którym zresztą cechowały obie strony, ale również podpaleń). Działacze niemieccy skarżyli się, że w sprawozdaniach polskich komisarzy lepiej wyposażone schroniska BV wypadały gorzej od polskich. Inną działalnością było lokowanie polskich obiektów w pobliżu istniejących już budynków niemieckich – niepotrzebne były wówczas żmudne procedury budowlane, a schroniska niemieckie miały mniejszą liczbę turystów. Beskidenverein z tytułu działalności gospodarczej musiało odprowadzać podatki, natomiast polskie organizacje turystyczne były z nich zwolnione jako podmioty użyteczności publicznej. Rodziło to wśród polskich Niemców częste podejrzenia i pretensje, że państwo polskie nie traktuje ich tak samo jak polskich odpowiedników.
Podobnie jak przed wojną, najsilniejszą sekcją w niepodległej Polsce była bielska i ona przejęła nieformalną rolę kierowniczą w Beskidenverein (w spotkaniach z innymi organizacjami turystycznymi polskie BV występowało często jako Beskidenverein Bielsko) – była najbardziej aktywna i posiadała największą liczbę członków (w Bielsku oraz Białej mieszkała największa liczba Niemców w granicach polskiego Śląska i zachodniej Małopolski). Bielsko zostało także główną siedzibą polskiej części BV, która zgodnie z polskim prawem nie mogła być częścią zagranicznego związku, więc odłączyło się od sekcji, które znalazły się w Czechosłowacji.
W 1927 Towarzystwo liczyło około 4000 członków, w 1933 5000 członków, ale później ich liczba stopniowo spadała – w 1936 miała wynosić około 1600, lecz ta wartość wydaje się zaniżona. Tak nagły spadek liczby członków tłumaczony wzrostem aktywności PTT na Śląsku Cieszyńskim jest raczej mało prawdopodobny; większe znaczenie miał prawdopodobnie wielki kryzys gospodarczy, który wpływał negatywnie na aktywność turystyczną w górach.
Najsilniejsza sekcja z Bielska w 1927 miała 2300 członków (w porównaniu z 1035 w roku 1911), a w 1931 – 2600.
W drugiej połowie lat 30. cieniem na Towarzystwie kładło się zbliżenie części działaczy z "Jungdeustche Partei" – w mniej lub bardziej jawny sposób popierającej Hitlera i prowadzącej antypolską politykę. Niektórzy z członków BV byli jednocześnie członkami partii „młodoniemieckiej” i wykorzystywali związkowe obiekty do celów dywersyjnych i szpiegowskich.
Próby porozumienia i konflikty z Polskim Towarzystwem Tatrzańskim.
Na początku lat 20. PTT zaproponowało BV wejście do polskiej organizacji na prawach osobnego oddziału (domagały się tego także polskie władze) – Beskidenverein nie odpowiedziało na tę propozycje, obawiając się wchłonięcia przez Polaków i traktując jako zamach na własną suwerenność i dotychczasową tradycję pioniera turystyki beskidzkiej. Na terenach gdzie prowadzono działalność znakarską starało się o uzyskanie wyłączności.
W 1927 powstał Związek Towarzystw Beskidzkich w Polsce ("Verband Beskidenvereine in Polen") z główną siedzibą w Bielsku. Utworzyły go niepolskie organizacje turystyczne, aby posiadać większą siłę przebicia w rywalizacji z organizacjami polskimi. W jego skład, oprócz BV weszło Towarzystwo „Przyjaciół Przyrody” ("Naturfreunde") z Bielska i Aleksandrowic ("Alexanderfeld"), Wintersportclub z Bielska (który odłączył się wkrótce po swoim powstaniu od „górskiego” BV), Żydowskie Towarzystwo Sportowe „Makkabi” z Bielska oraz Alpenverein, który od 1913 posiadał swoją sekcję w Katowicach i w 1930 liczył 307 członków. W tym czasie BV rywalizowało z polskimi organizacjami również ceną – pod koniec lat 20. składka wynosiła 5 zł plus 1 zł wpisowego, dzięki czemu otrzymywało się 50% zniżki w schroniskach należących do Towarzystwa Beskidzkiego w Polsce i Czechosłowacji (oraz w obiektach organizacji zaprzyjaźnionych) – w tym samym czasie PTT pobierało odpowiednio 18 zł i 5 zł.
Na początku 1928 wybuchł spór o rozbudowę schroniska na Babiej Górze – protestowali Polacy, obawiając się, że większe schronisko niemieckie spowoduje marginalizację obiektu na Markowych Szczawinach i jednocześnie wskazując, że rozbudowa będzie miała miejsce na terenie objętym ochroną przyrody. Starostwo nowotarskie przyznało PTT rację i zakazało prac przy niemieckim schronisku. W związku z takim rozwojem sytuacji BV postanowiło wybudować nowy obiekt w innej części Beskidów – na Hali Lipowskiej
W październiku 1928 w lokalu PTT w Katowicach odbyła się wspólna konferencja w celu zakończenia konfliktu. BV wystąpiło jako Związek Towarzystw Beskidzkich w Polsce, reprezentując istniejące oddziały z Bielska i Białej, Cieszyna, Pszczyny, Nowego Bytomia, Królewskiej Huty oraz pozostałe organizacje sojusznicze. Polacy zgadzali się, aby prowadziło działalność znakarską według swojego systemu w okolicach Magury, Klimczoka, Błatniej i Skrzycznego (czyli w rejonie, gdzie było najbardziej aktywne), z kolei szlak z Przyborowa na Babią Górę pozostałby pod opieką niemiecką, ale system znakowania byłby PTT-owski. Polska organizacja nie wykluczała powiększenia „strefy wpływów” Beskidenverein, ale domagała się ograniczenia działalności w rejonie od Cieszyna po Babią Górę (a więc na południowych terenach polskiego Beskidu Śląskiego i Żywieckiego), gdzie i tak dominowało PTT.
W 1929 doszło do kolejnego spotkania wysłanników obu organizacji, tym razem w Cieszynie. Po raz kolejny ustalono zakres terytorialny działalności Beskidenverein (nie różnił się on zbytnio od tego z Katowic) – Beskid Mały na lewym brzegu Soły, grupa Klimczoka (włącznie z Błatnią) po przełęcz Beskidek między Brenną a Szczyrkiem, trasa na Skrzyczne oraz szlaki do schroniska na Babiej Górze i na przełęcz Salmopolską. Jednocześnie działacze BV definitywnie odmówili wejścia w skład Polskiego Towarzystwa Tatrzańskiego i uznawania zwierzchności tej organizacji.
W 1931 BV wstąpiło do Związku Polskich Towarzystw Turystycznych w Warszawie (utworzonego w 1927), ale nie wiązało się to z żadnymi konkretnymi rozwiązaniami; zbyt dużo różnych organizacji wchodziło w jego skład, reprezentujących często przeciwstawne interesy i liczne konflikty doprowadziły do jego rozwiązana w 1937.
Porozumienie z Katowic i Cieszyna trwało krótko – do 1931, kiedy to Polskie Towarzystwo Tatrzańskie uzyskało od Ministerstwa Robót Publicznych wyłączność na prowadzenie gospodarki turystycznej w górach – wszystkie pozostałe organizacje miały swoją działalność uzgadniać z PTT; działacze BV naturalnie nie pogodzili się z takim stanem rzeczy. Ponieważ nie mogli rozbudować schroniska na Babiej Górze wystąpili do ministerstwa z prośbą o dofinansowanie budowy nowego obiektu na Hali Lipowskiej, ale okazało się, że odpowiednie fundusze zostały już przekazane PTT, z którym należy omówić kwestię budowy oraz ewentualną subwencję. Polacy zaopiniowali pozytywnie potrzeby Towarzystwa Beskidzkiego, ale na remont szlaków turystycznych oraz bieżące naprawy w już istniejących schroniskach. Na nowy niemiecki obiekt nie wyrażono zgody, argumentując, że znajduje się on poza „strefą wpływów” uzgodnioną w Katowicach w 1928. Beskidenverein nie pogodziło się z kompetencjami PTT do decydowania o lokalizacji nowych schronisk i, będąc legalnym nabywcą właściwych gruntów, po otrzymaniu odpowiednich administracyjnych zezwoleń rozpoczęło budowę. Obiekt pod koniec 1931 miał wykonaną podmurówkę i został zabezpieczony na zimę w sposób umożliwiający przyjmowanie turystów. Oficjalnie otwarto je w sierpniu następnego roku (w okresie II wojny światowej funkcjonował pod nazwą "Dr. Stonawski-Schutzhaus"); po licznych przebudowach pełni swą funkcję również dzisiaj.
Polskie Towarzystwo Turystyczne w 1931 oficjalnie uznało wszelkie kontakty z Beskidenverein za zerwane. Na zebraniu jednej z podkomisji ustaliło także m.in. że rozgraniczy tereny przyznane przedtem BV pomiędzy własne oddziały oraz że zwróci się do odpowiednich starostw aby nie wydawały zezwoleń budowlanych bez zgody PTT. W mniej oficjalny sposób Polacy chcieli również zwrócić uwagę władz, że BV prowadzi, ich zdaniem, "podejrzaną działalność polityczną", a Straż Graniczna powinna szczególnie uważnie kontrolować turystów narodowości niemieckiej, którzy poruszają się po szlakach bez przepustek górskich (które wydawało tylko PTT). Z innych ustaleń proponowano również przeprowadzić akcję propagandową w "redakcjach najpoczytniejszych gazet polskich", podjęcie działań w celu usunięcia BV ze Związku Polskich Towarzystw Turystycznych w Warszawie, a Wintersportclubu z Polskiego Związku Narciarskiego (co się nie udało, a Niemcy pozostali członkami do końca istnienia tych organizacji), natomiast wszyscy członkowie BV, którzy należą równocześnie do PTT, mają zostać z polskiego towarzystwa wykluczeni.
Postawa państwa wobec Beskidenverein zmieniła się w 1934 roku, kiedy to w styczniu Polska i Niemcy podpisały deklarację o niestosowaniu przemocy.
W 1935 Ministerstwo Komunikacji zażądało, aby PTT i PZN zaczęły zapraszać Beskidenverein jako równorzędnego partnera do omawiania spraw gospodarki turystycznej, ale Terenowa Komisja Porozumiewawcza (złożona z działaczy PTT i PZN) żądanie to odrzuciła wykorzystując luki proceduralno-regulaminowe.
Pewne ocieplenie we wzajemnych relacjach nastąpiło w 1936 – Beskidenverein uwzględniło polskie postulaty o obniżeniu cen w schroniskach, co miało służyć popularyzacji turystyki (na przykład w schronisku na Hali Lipowskiej członkowie BV płacili za nocleg 1,20 zł, turyści niezrzeszeni 2,30, natomiast wycieczki szkolne i zbiorowe miały znaczne zniżki – odpowiednio 1,50 zł i możliwość negocjacji do 0,80 zł).
Zaostrzenie sytuacji międzynarodowej kładło się cieniem i na turystyce górskiej – w 1937 Halę Lipowską włączono do strefy nadgranicznej, co spowodowało ograniczenia w ruchu turystycznym – powodem były podejrzenia właścicieli schroniska o działalność antypolską. Okazały się one później niebezpodstawne, także w stosunku do właściciela pobliskiego schroniska na Rysiance, które oficjalnie było obiektem „polskim”. Ponieważ jednak schroniska na Rysiance (znajdującego się bliżej granicy) nie włączono do strefy przygranicznej, działacze Beskidenverein odebrali krok polskich władz jako kolejną szykanę pod swoim adresem. W 1939, w związku z coraz większym napięciem polsko-niemieckim, dostęp do schroniska na Lipowskiej został całkowicie uniemożliwiony.
W tym samym roku w Szczyrku odbyły się mistrzostwa Beskidenverein w narciarstwie – dzięki przychylnej postawie polskiego państwa przeprowadzono wówczas z zawodów transmisję radiową na falach niemieckiego radia – był to fakt bez precedensu w historii imprez sportowych w Beskidzie Śląskim.
Według ostatniego przedwojennego rejestru w sierpniu 1939 polskie Beskidenverein liczyło 1882 członków – głównie z Górnego Śląska, ale również z odległych od gór miast, którymi były na przykład Chojnice, Grudziądz, Gdańsk, Leszno, Poznań, Stanisławów, Toruń i Warszawa.
Nowe schroniska w niepodległej Polsce.
Oprócz wspomnianego na Hali Lipowskiej Beskidenverein przejęło również kolejne:
Powstała także stacja turystyczna „Biały Krzyż” w budynku szkolnym na przełęczy Salmopolskiej – uległa ona zniszczeniu w 1945, podczas potyczki pomiędzy partyzantami a wojskami niemieckimi.
W 1924 na Skrzycznem ("Rauhkoppe", rzadziej "Skrzycznehütte") wybudowano drewniany schron narciarski, który przetrwał do II wojny światowej.
Czasem pojawiają się niepotwierdzone informacje, że schronisko, wybudowane w 1935 na Chrobaczej Łące, również należało do BV.
Towarzystwo Beskidzkie w Czechosłowacji.
Upadek Austro-Węgier nie zakończył działalności Towarzystwa także i w Czechosłowacji. Oddzielone od polskich sekcji granicą czechosłowackie BV stało się praktycznie i formalnie samodzielną organizacją, choć nadal współpracowało z kolegami działającymi w Polsce (zniżki BV honorowane były po obu stronach granicy). Główną siedzibą czechosłowackiej części Towarzystwa została Morawska Ostrawa.
Po I wojnie światowej przestała działać sekcja we Frydlancie, powstały jednak nowe – w miejscowościach takich jak Frysztat, Kopřivnice, Karwina i Jabłonków (działała tylko przez kilka lat), a w późniejszym okresie również sekcja w Fulneku. W Cieszynie istniały dwie – po czechosłowackiej i polskiej stronie. W 1926 sekcje BV w Czechosłowacji skupiały ok. 3500 członków (a więc niewiele mniej niż polskie); najliczniejsze były z Cieszyna (siedziba główna przedwojennego BV, która została po czechosłowackiej stronie granicy) i Vítkovic.
Towarzystwo Beskidzkie w Czechosłowacji wydawało także własne czasopismo, nazwą nawiązujące do przedwojennego – "Mitteilungen des Beskidenvereines. Sitz des Hauptvereines Mähr-Ostrau". W propagowaniu turystyki sięgało czasem po nowoczesne środki – np. w 1933 w Morawskiej Ostrawie zaprezentowano niemy film „Wir und die Beskiden”. Zachętą do wędrówek miały też być organizowane przez BV konkursy fotograficzne o tematyce górskiej.
W momencie powstania Czechosłowacji BV było jedną z najliczniejszych organizacji turystycznych w tym kraju. Jego rola pozostała istotna przez cały okres Republiki, jednak, podobnie jak w Rzeczypospolitej, działalność Towarzystwa spotykała się czasem z niechęcią i podejrzliwością władz, na co niemieccy działacze reagowali podobnie. Akcenty nacjonalistyczne, z których BV nigdy nie chciała do końca zrezygnować, rodziły ciągłe konflikty, podobnie jak sprawy napisów i oznaczeń – wskutek nacisków władz czechosłowackich Niemcy zmuszeni byli do wymiany opisów niemieckich na dwujęzyczne, lecz czynili to z dużymi oporami.
Współpraca z innymi niemieckimi organizacjami turystycznymi.
Niemcy w nowych warunkach czechosłowackiej republiki z narodu rządzącego stali się największą mniejszością narodową. Dla obrony wspólnych interesów konieczna stała się szersza współpraca, również wśród niemieckich organizacji turystycznych, których na terenie Czechosłowacji było kilkadziesiąt.
W 1920 w Usti nad Labem założono Związek Niemieckich Towarzystw Górskich i Wędrownych w Republice Czechosłowackiej ("Hauptverband deutscher Gebirgs- und Wandervereine in der Tschechoslowakischen Republik", HDGW), który miał reprezentować niemieckie organizacje przed rządem w Pradze. Czechosłowackie sekcje BV weszły w skład Związku w 1923 – członkom przysługiwały zniżki na przejazdy koleją, rozmaite ulgi w różnych miejscach na terenie Czechosłowacji, ułatwienia w ruchu granicznym z Niemcami, ubezpieczenia od wypadków oraz możliwość otrzymania dotacji państwowych (które jednak przyznawano rzadko i były niewielkie). Niemieckie organizacje górskie i wędrowne po początkowych oporach (chodziło głównie o wysokość składek) wstępowały do HDGW chętnie i w 1928 należało do niego 51 organizacji, czyli niemal wszystkie funkcjonujące w Czechosłowacji. Prace Związku skupiały się, oprócz kontaktów z rządem, na wspólnej promocji turystyki szczególnie wśród niemieckiej młodzieży (organizowano obozy wędrowne w Niemczech), wspólnie przygotowywano też wielkie imprezy jak Niemiecki Dzień Wędrowny. HDGW wydawał własny miesięcznik turystyczny "Deutsches Bergland".
W 1938 do Związku należały wszystkie niemieckie organizacje górskie w Czechosłowacji oraz niemal wszystkie wędrowne – w sumie 83 towarzystwa, liczące 70 tysięcy członków. HDGW działał do aneksji Kraju Sudetów przez III Rzeszę, a następnie pod zmienioną nazwą i w zmienionych warunkach politycznych do 1942.
Oprócz współpracy ogólnoczechosłowackiej BV postanowiło również stworzyć porozumienie towarzystw górskich Moraw, Śląska i Słowacji. W jego skład miało wejść m.in. Karpathenverein ("Towarzystwo Karpackie, KV") oraz MSSGV. Początkowo głównym celem miała być wymiana zniżek pomiędzy organizacjami (w HDGW nie było wzajemnej wymiany zniżek; poszczególne towarzystwa regulowały to w osobnych umowach między sobą). Do 1922 obowiązywała stara, przedwojenna umowa pomiędzy BV a MSSGV – po trzyletniej przerwie czeskie Towarzystwo Beskidzkie przyznało w swoich schroniskach zniżki członkom sekcji MSSGV z Opawy.
W 1928 w Czeskim Cieszynie doszło do spotkania przedstawicieli BV z obu stron granicy oraz KV i MSSGV, a także przedstawicieli władz polskich i czechosłowackich. Ustalono, że utworzona zostanie wolna grupa robocza bez statusu ("Arbeitsgemanschatf"), w skład której nieformalnie weszło również Kłodzkie Towarzystwo Górskie, a polskie BV ostatecznie pozostało poza grupą, ale zawsze mogło liczyć na jej "pomoc i wsparcie"). Ustalono, że wzajemnie zniżki w obiektach turystycznych będą miały formę znaczków uzupełniających wklejanych do legitymacji własnej organizacji (polskie Beskidenverein i Karpathenverein dołączyły do tego systemu w 1931). Początkowo zainteresowanie zniżkami nie było duże (np. w 1930 znaczki BV wykupiło 49 z 1444 członków sekcji MSSGV w Opawie). Czeskie sekcje BV podpisały także wzajemne umowy o zniżkach z Praskim Klubem Turystów oraz Alpejskim Towarzystwem „Donauland”. Oprócz kwestii zniżek grupa robocza pracowała nad propozycją wolnego przekraczania granicy pomiędzy Polską i Czechosłowacją na podstawie legitymacji turystycznych, która miała zostać przedstawiona rządom w Warszawie i Pradze, jednak postulaty te nie znalazły zrozumienia u władz aż do II wojny światowej. Grupa robocza planowała również nawiązać współpracę z Klubem Czechosłowackich Turystów oraz Jednością Górską „Radhoszcz”. Ponadto MSSGV oraz GGV obiecały rozreklamować Beskidy na głównych terenach swojej aktywności.
W latach 30. aktywność grupy roboczej znacznie osłabła. W 1934 utworzono komórkę "Ost und West", która miała organizować grupowe wyjazdy członków Beskidenverein i Karpathenverein w Jesioniki, a MSSGV w Beskidy i Karpaty. W 1937 planowano wyjazdy w Tatry, jednak nie wiadomo, czy doszły one do skutków. Ostatnie zebranie grupy roboczej odbyło się w Morawskiej Ostrawie w 1938, a po włączeniu Kraju Sudetów do Rzeszy przestała istnieć.
Przy niektórych sekcjach górskich istniały także sekcje sportów zimowych, które weszły w skład Związku Niemieckich Towarzystw Sportów Zimowych ("Hauptverband der deutschen Wintersportvereine"). Funkcjonowało 8 takich sekcji – w Vitkovicach, Czeskim Cieszynie, Karwinie, Morawskiej Ostrawie, Boguminie, Frydku, Mistku i Kopřivnicy.
Schroniska BV w Czechosłowacji.
Po kilku latach bezczynności, spowodowanej niepewną sytuacją na pograniczu oraz brakiem funduszy Towarzystwo Beskidzkie ponownie rozpoczęło inwestycje w obiekty noclegowe, aczkolwiek już nie tak duże jak przed wojną
BV w przededniu wojny.
Podobnie jak w Polsce niektórzy członkowie Beskidenverein związali się w latach 30. z ruchem wszechniemieckim oraz nazistowskim, który szczególnie aktywny był na terenach Kraju Sudetów. Działali w partiach DNP ("Deutsche Nationalpartei"), SdP ("Sudetendeutsche Partei") oraz DNSAP ("Deutsche Nationalsozialistische Arbeiterpartei"). Najbardziej zaangażowana była sekcja z Bogumina, którą bacznie obserwowała czechosłowacka policja i kilka razy sprawdzała niemiecki lokal – okazało się jednak, że nawet w tej sekcji nikt z kierownictwa ani większość członków nie należała (przynajmniej formalnie) do wyżej wymienionych partii.
Po polskiej aneksji Zaolzia w 1938 kilka schronisk Beskidenverein też znalazło się w granicach Polski – obiekty na Jaworowym, Skalce, górze Sławicz i Wielkiej Czantorii. Brak jednak informacji o zmianie administratorów tych schronisk, były zresztą zarządzane przez sekcje z terenów, które również znalazły się w Polsce – cieszyńską i bogumińską.
Towarzystwo Beskidzkie w Republice Weimarskiej.
Sytuacja Beskidenverein w Rzeszy Niemieckiej stała się najtrudniejsza, gdyż z dawnych niemieckich sekcji pozostały jedynie 3 – w Bytomiu i Raciborzu, które szybko zakończyły działalność oraz we Wrocławiu. Odległość i przeszkody polityczne sprawiły, że sekcja wrocławska z konieczności musiała ograniczyć swą aktywność. W 1924 stała się częścią Grupy Roboczej Śląskich Towarzystw Górskich ("Arbeitsgemeinschaft der schlesischen Gebirgsvereine" – porozumienia wrocławskich towarzystw górskich, w ramach którego uzgadniano wspólne terminy imprez, wspólne wystąpienia do władz w sprawie połączeń kolejowych, organizowano wspólne konferencje). Niewiele wiadomo o udziale członków sekcji Towarzystwa Beskidzkiego w tych pracach – wiadomo, że sama Grupa Robocza istniała jeszcze w 1942.
Beskidenverein podczas II wojny światowej.
W listopadzie 1939 kierownik Towarzystwa, dr Edward Stonawski, został administratorem komisarycznym Oddziału Babiogórskiego PTT (BV przejęło także majątek oddziału po rozwiązaniu PTT), a Beskidenverein otrzymało w późniejszym czasie kilka polskich schronisk (choć znacznie mniej, niż się spodziewało). Położone były na terenach polskich włączonych do III Rzeszy, choć Związek starał się także o budynek na Markowych Szczawinach leżący w Generalnym Gubernatorstwie. Dr Stonawski powoływał się na zasługi swojej organizacji, utrzymywał też kontakt z dotychczasowym właścicielem, Rudolfem Wielgusem, którego chciano pozostawić na stanowisku. Ostatecznie jednak Markowe Szczawiny jesienią 1940 przejął nowo utworzony krakowski oddział Alpenverein ("Zweig Krakau des Deutschen Alpenvereins"). W dodatku schronisko pod Babią Górą zostało przekazane słowackiej Straży Granicznej, co dla Towarzystwa było dotkliwą stratą, gdyż liczono na jego powrót w zarząd niemiecki, albo chociaż na przekazanie go organizacji Karpathenverein, działającej na Słowacji.
Utworzenie Głównego Związku Beskidzkiego.
Początkowo po zakończeniu wojny na Beskidenverein i jego kierownictwo spłynęły pochwały jako organizacji, która była "zasłużonym pionierem w walce o niemieckie Beskidy i niemiecką ziemię".
Szybko jednak okazało się, że władze niemieckie traktowały Beskidenverein dość podejrzliwie – mimo to dr Stonawski miał nadzieję, że jego organizacja stanie się zarządem głównym dla wszystkich niemieckich towarzystw beskidzkich. Tak się jednak nie stało – najpierw, we wrześniu 1939, podporządkowano byłe czechosłowackie Beskidenverein ogólnoniemieckiemu związkowi towarzystw górskich ("Reichsverband der Deutschen Gebirgs- und Wandervereine") z siedzibą w Usti nad Labem, a w czerwcu 1940 w Cieszynie odbyło się posiedzenie założycielskie nowego Głównego Związku Beskidzkiego ("Beskidenhauptverein in Teschen"), którego siedziba miała znajdować się w tym mieście nad Olzą. Ustalono na nim, że poszczególne stowarzyszenia z polskiej i czechosłowackiej strony staną się oddziałami tej organizacji. Prezesem nie został jednak Edward Stonawski, a starosta cieszyński dr Krueger.
Przy okazji powołania wspólnego Związku uściślono nazwy poszczególnych jego członków – Główny Związek Beskidzki w Cieszynie ("Hauptverein Beskidenverein"), natomiast pozostałe zostały określone jako „oddziały”, a nie „sekcje” ("Zweigstelle Beskidenverein").
W praktyce „stare” Beskidenverein zostało podporządkowane administracji niemieckiej i sprowadzone do roli jednej z mniejszych organizacji, podległej centralnemu związkowi w Rzeszy.
W skład połączonego Związku weszły następujące oddziały: Bielsko, Frysztat, Frydek, Karwina, Bogumin, Cieszyn i Pszczyna ze Śląska, Morawska Ostrawa, Mistek i Vítkovice z Protektoratu Czech i Moraw oraz Kopřivnice, Fulnek, Bílovec, Nowy Jiczyn i Opawa z Kraju Sudetów.
Próbowano również reaktywować oddział w Katowicach oraz istniejące w przeszłości sekcje w Raciborzu, Królewskiej Hucie i Bytomiu, a także założyć nową w Gliwicach. Powodzeniem zakończyło się utworzenie oddziału w Zabrzu ("Hindenburg").
Trudno oszacować liczbę członków Towarzystwa w czasie wojny – wiadomo, że sekcja bielska liczyła w latach 1940–1942 1500 – 1800 osób.
Ostatnim przejawem działalności była broszura wydana w 1943, przygotowana z okazji półwiecza istnienia BV. Autorem był dr Stonawski – podsumował on w skrócie dzieje Towarzystwa. "Beskidenverein w polskich czasach wykonał swój obowiązek jako związek niemiecki i w tym czasie torował na wschodzie drogę niemieckości". W kwietniu tego roku główny oddział z Morawskiej Ostrawy wykreślono z rejestru stowarzyszeń.
Dawne polskie i czechosłowackie schroniska pod administracją niemiecką.
O rozdziale schronisk decydował prezydent Katowic w porozumieniu z Komisariatem Wschód, jako uprawniony do podejmowania działań na terenach nowo przyłączonych do Rzeszy. Większość z nich należała przed wojną do PTT, choć Niemcy przejmowali zarówno schroniska prywatne, jak i te, które do 1938 znajdowały się w granicach Czechosłowacji.
Ku wielkiemu rozczarowaniu członków Towarzystwa sporo obiektów dostały inne organizacje niemieckie i to nie zawsze turystyczne. Schroniska na Kozubowej (położone w Czechosłowacji, ale prowadzone przez Polskie Towarzystwo Turystyczne „Beskid” z Cieszyna), Praszywce i Ropiczce (czechosłowackie) otrzymał Związek Krajowych Schronisk Młodzieżowych na Śląsku ("Landesjugendherbergsverband Schlesien"), budynek w Zwardoniu narodowo-socjalistyczna organizacja pracy N.S. Gemeinschaft „Kraft durch Freude” (przez krótki okres, do sierpnia 1940), Przysłop pod Baranią Górą przejęła Państwowa Administracja Leśna, która wydzierżawiła go Wintersportverein z Katowic, natomiast schronisko na Wielkim Połomie (do 1938 na terenie Czechosłowacji) objął w administrację "Landesverkehrsverband" (organizacja przemysłowa działająca w różnych krajach Rzeszy) z zamiarem utworzenia tam Górskiego Domu Gościnnego.
Oddział cieszyński BV otrzymał dawne obiekty czechosłowackie na Girowej ("Schutzhaus auf der Girova") i Ostrym ("Schutzhaus auf dem Ostry") oraz polskie na Stożku i Równicy; w tym ostatnim schronisku, w zamian za podpisane "Volkslisty", pozostawiono dotychczasowego prowadzącego Rudolfa Hulanika. Frekwencja na Równicy była podczas wojny duża, a oprócz mowy niemieckiej słychać było także polską, która była przez Hulanika tolerowana.
Nowy oddział powstał w Żywcu, a jego przewodniczącym został dr Hering, landrat żywiecki. Administrował on dawnymi polskimi schroniskami na Przegibku, na Hali Boraczej (należało przed wojną do Żydowskiego Towarzystwa Sportowego „Makkabi”), a w późniejszym okresie i w Zwardoniu. Na Wielkiej Raczy oddział wyremontował obiekt oraz wybudował nowy budynek gospodarczy, a od 1940, za zgodą Heringa, gospodarzył ponownie jak przed wojną Bronisław Jarosz (jego sprawne zarządzanie sprawiło, że schronisko aż do końca wojny było należycie utrzymywane i dopiero po wycofaniu się Niemców zniszczyli je szabrownicy).
Oddział bielski otrzymał jedynie Halę Miziową, a w późniejszym okresie Leskowiec, do czasu podjęcia decyzji o jego dalszej przynależności (decyzja ta nigdy nie zapadła i schronisko pozostało w rękach BV do końca wojny; z powodu złego stanu technicznego, braku wody oraz położenia w mocno zalesionym terenie nie przyjmowało turystów, a dotychczasowy gospodarz Jan Targosz pilnował tylko, aby go do reszty nie zniszczono). Być może w przyszłości pod administrację Związku weszłoby także projektowane schronisko na Malinowskiej Skale; inicjatywa budowy podjęta przez prezydenta Zabrza (i jednocześnie prezesa zabrzańskiego oddziału) nie wyszła jednak poza stadium planowania.
Inaczej miała się sprawa ze schroniskami prywatnymi i nienależącymi do PTT – na Skrzycznem prowadziła je osoba niemieckiego pochodzenia; często kwaterował tam Wehrmacht. Podobna sytuacja (przedwojenni niemieccy właściciele – organizacja "Naturfreunde") istniała na Błatniej. Rysianka była oficjalnie schroniskiem działającym pod egidą polskiego Tatrzańskiego Towarzystwa Narciarzy z Krakowa, ale grunt i budynek pozostawał własnością osoby prywatnej – Gustawa Pustelnika. Oddał on sporo usług III Rzeszy (prawdopodobnie szpiegował dla Niemców przed wojną), więc podczas okupacji schronisko utrzymał w swoich rękach, zmieniając je w dom wypoczynkowy dla żołnierzy i organizując wojskowe kursy narciarskie.
Także schronisko na Soszowie należało do osób prywatnych – rodziny Gajdziców. Wykorzystując wyjazd właściciela na prace przymusowe, a później powołanie do Wehrmachtu oddział zabrzański BV wymógł na żonie dzierżawę obiektu – nie udało się mu jednak pozbyć dawnych właścicieli całkowicie.
Nawet w schroniskach, które należały przed wojną do Towarzystwa Beskidzkiego, często kwaterowano wojsko lub członków organizacji narodowo-socjalistycznych – na przykład na Białym Krzyżu ulokowano młodzież z "Hitlerjugend", która teoretycznie miała pomagać w ochronie obiektów przed potencjalnymi partyzantami, ale pod koniec wojny, w momencie zagrożenia, bardzo szybko się ze schroniska ewakuowała.
Korzyści jakie BV czerpał ze schronisk górskich miały charakter wyłącznie prestiżowy (polscy właściciele, którzy zostali na stanowiskach mieli dbać o ich stan techniczny i co miesiąc składać raporty z działalności – nie przysługiwało im wynagrodzenie). Obroty były małe, choć w niektórych obiektach pojawiali się przedwojenni turyści, liczni Niemcy oraz patrole żołnierzy (szczególnie przy granicy ze Słowacją); dochody przynosiła głównie sprzedaż alkoholu. Zyski starczały na utrzymanie gospodarzy, ale nie na bardziej aktywną działalność, w dodatku w lasach dość często pojawiały się grupy partyzantów. Pod koniec wojny działalność Towarzystwa praktycznie zamarła. Sam dr Stonawski w swoich listach kilka razy przyznawał, że wobec trudnej sytuacji Beskidenverein jest bezradne – mała liczba turystów, restrykcyjne przepisy utrudniające poruszanie się, wreszcie wiele obiektów zostało faktycznie zarekwirowanych na potrzeby niemieckiego wojska i pozostawały w ewidencji organizacji jedynie na papierze.
Okres hitlerowski to także koniec aktywnej współpracy pomiędzy niemieckimi organizacjami turystycznymi – poszczególne towarzystwa rywalizowały ze sobą o wpływy, często o aktualnej polityce nie decydowały potrzeby turystyki, ale ambicje „wodza” danej sekcji lub oddziału. Wiele organizacji zakończyło swoje istnienie wskutek zaniku ruchu turystycznego, braku funduszy, albo zostało na siłę przyłączone do szerszego związku, który łatwiej było władzom kontrolować. Również dawny system wymiany zniżek został mocno ograniczony – BV posiadało odpowiednią umowę tylko z Morawsko-Śląskim Sudeckim Towarzystwem Górskim, zawartą w 1941.
Koniec istnienia BV.
Po II wojnie światowej majątek organizacji na terenie Polski był często niszczony i rozkradany, a to co z niego pozostało zostało przejęte przez PTT, a następnie przez PTTK, które nadal pozostaje jego właścicielem. Wszystkie obiekty funkcjonują do dnia dzisiejszego (z wyjątkiem schroniska na Babiej Górze i stacji turystycznej na Przełęczy Salmopolskiej), ale zostały przebudowane – najbardziej różni się od oryginału schronisko na Hali Lipowskiej.
W Czechosłowacji terenowe oddziały BV zostały rozwiązane mocą rozporządzenia Ministerstwa Spraw Wewnętrznych z dnia 20 maja 1945, potem na podstawie dekretów Benesza wysiedlono niemieckich mieszkańców, a ich mienie (a więc również schroniska) upaństwowione – przekazano je różnym organizacjom – zarówno turystycznym (Klub Czechosłowackich Turystów – KČT), jak i pracowniczym. Większość dotrwała do czasów współczesnych.
Obiekty na Białym Krzyżu zajęło państwo – również znajdujący się w pobliżu hotel "Baron" (dziś po słowackiej stronie granicy pod nazwą "Kysuca"), gdyż jego właściciel w czasie II wojny światowej współdziałał z Niemcami. Dawny "Berghotel" w okresie socjalistycznym oddano związkom zawodowym jako miejsce wypoczynku „ludu pracującego”. Obecnie (2016 r.) jest on po gruntownym remoncie i funkcjonuje jako apartamentowiec.
Na Łysej Górze "Steinerne Haus" istnieje do dzisiaj (prowadzone przez KČT) i służy turystom jako "Bezručova chata na Lysé hoře", w przeciwieństwie do budynku, któremu patronował arcyksiążę Albrecht – spłonął w 1972. "Ostrauer Hütte" pod nazwą "Ostravská chata" funkcjonuje nadal na czerwonym szlaku, prowadzącym na szczyt. Działa również pierwsze schronisko wybudowane przez BV na Jaworowym (w okresie II wojny światowej funkcjonowało też pod nazwą "Schutzhaus Ahornberg") – cieszy się dużą popularnością, zwłaszcza zimą (obok funkcjonuje stacja narciarska).
Chata na Skałce, użytkowana przez Klub Czeskich Turystów, choć dwukrotnie po wojnie trawił ją pożar, wygląda jak w dniu otwarcia w latach 20. XX wieku – zawsze gruntownie ją odbudowywano. "Hadaszczok-Hütte" już nie istnieje – spłonęła w czasie II wojny światowej (wiadomo, że jeszcze w 1942 przyjmowała turystów) lub, według innych źródeł, budynek rozebrano dopiero w 1949 ze względu na znaczne uszkodzenia oraz zaatakowanie drewna szkodnikami. Pozostały po nim tylko fundamenty, położone niedaleko działającego do dzisiaj schroniska "Kolářova chata Slavíč". Z kolei schronisko na Wielkiej Czantorii, znajdujące się obecnie w prywatnych rękach, po otwarciu granicznego przejścia turystycznego, a zwłaszcza po wejściu Polski do strefy Schengen, jest bardzo popularnym celem wycieczek ze strony polskiej, choć funkcjonuje w nim tylko bufet (bez możliwości noclegu).
Większość działaczy i członków Beskidenverein uciekła do Niemiec przed zbliżającą się Armią Czerwoną i często zasiliła stowarzyszenia ziomkostw, natomiast ci, którzy przed wojną byli aktywni w niemieckich partiach, również Związek Wypędzonych. W Polsce udało się natomiast zostać drowi Stonawskiemu. Władze Polski Ludowej wytoczyły mu co prawda proces, ale nie udowodniły bezpośredniego związku z działalnością faszystowską ani z działaniem na szkodę Polaków. Zaraz po wojnie wystosował list do PTT, aby mógł zostać pochowany w okolicy schroniska na Hali Lipowskiej, zwrócony twarzą w kierunku Pilska i Babiej Góry, ale Zarząd Główny PTT odpisał, że sprawą tą zajmować się nie będzie. Dr Stonawski mieszkał w Bielsku, zajmując się działalnością charytatywną na rzecz niemieckich mieszkańców oraz gloryfikując dawną działalność BV. Zmarł w 1966 w wyniku wypadku w górach i został pochowany w rodzinnym grobie w Skoczowie.
W Niemczech zachodnich pamięć o Beskidenverein pozostała długo żywa – w wiele lat po zakończeniu jego istnienia wydawano pamiątkowe albumy oraz książki.

</doc>
<doc id="551698" url="https://pl.wikipedia.org/wiki?curid=551698" title="Team Jumbo-Visma">
Team Jumbo-Visma

Team Jumbo–Visma () – holenderska profesjonalna grupa kolarska. W latach 1996-2012 jej sponsorem tytularnym był holenderski bank Rabobank, jednak po opublikowaniu przez USADA wyników dochodzenia przeciwko Lance'owi Armstrongowi zarząd banku zdecydował o wycofaniu się ze sponsorowania kolarstwa. Od tej pory do końca 2014 lub do czasu znalezienia nowego sponsora grupa nazywała się Blanco. Firma Belkin, która podpisała umowę sponsorską przed Tour de France 2013, wycofała się po zakończeniu sezonu 2014 i obecnie drużyna jest sponsorowana przez holenderską loterię Lotto oraz sieć supermarketów Jumbo. Od 2019 roku firmę Lotto w roli drugiego sponsonra tytularnego zastąpiła norweska firma Visma.
Grupa posiada licencję UCI WorldTeams na sezon 2019.

</doc>
<doc id="551699" url="https://pl.wikipedia.org/wiki?curid=551699" title="Żywotnik wschodni">
Żywotnik wschodni



</doc>
<doc id="551700" url="https://pl.wikipedia.org/wiki?curid=551700" title="Związek małżeński">
Związek małżeński



</doc>
<doc id="551701" url="https://pl.wikipedia.org/wiki?curid=551701" title="Hrabstwo Montgomery (Nowy Jork)">
Hrabstwo Montgomery (Nowy Jork)

Montgomery – hrabstwo (ang. "county") w stanie Nowy Jork w USA. Populacja wynosi 49 708 mieszkańców (stan według spisu z 2000 r.).
Powierzchnia hrabstwa wynosi 1063 km². Gęstość zaludnienia wynosi 47 osób/km².

</doc>
<doc id="551702" url="https://pl.wikipedia.org/wiki?curid=551702" title="Śląsk austriacki">
Śląsk austriacki



</doc>
<doc id="551703" url="https://pl.wikipedia.org/wiki?curid=551703" title="Schoten">
Schoten

Schoten – miejscowość i gmina w Belgii, należące do prowincji Antwerpia. W 2006 roku liczba mieszkańców gminy wynosiła 33 159 osób.
Co roku w kwietniu odbywa się tu najstarszy (od 1907 roku) belgijski wyścig kolarski – Grote Scheldeprijs.

</doc>
<doc id="551704" url="https://pl.wikipedia.org/wiki?curid=551704" title="Indult">
Indult

Indult – zezwolenie wydawane przez przedstawiciela władzy duchownej (np. papieża, biskupa) na odstąpienie od obowiązujących w prawie kanonicznym przepisów. Może dotyczyć m.in. sposobu odprawiania mszy (np. w pozycji siedzącej) lub zawierania związku małżeńskiego (np. w przypadku pokrewieństwa) czy innych sakramentów.

</doc>
<doc id="551715" url="https://pl.wikipedia.org/wiki?curid=551715" title="Hrabstwo Nassau (Nowy Jork)">
Hrabstwo Nassau (Nowy Jork)

Nassau – hrabstwo (ang. "county") na wyspie Long Island w stanie Nowy Jork w USA. Populacja wynosi 1 334 544 mieszkańców (stan według spisu z 2000 r.).
Powierzchnia hrabstwa wynosi 1173 km². Gęstość zaludnienia wynosi 1798,5 osób/km².

</doc>
<doc id="551720" url="https://pl.wikipedia.org/wiki?curid=551720" title="Studio 54">
Studio 54

Studio 54 – nowojorski klub nocny mieszczący się przy 254 West 54th Street na Manhattanie. Działał w latach 1977-1980.
Początek.
Klub założyli Steve Rubell, Ian Schrager, oraz Jack Dushey. Rubell i Schrager byli przyjaciółmi znającymi się jeszcze z czasów, kiedy studiowali na Uniwersytecie Syracuse. Dushey został ich cichym wspólnikiem, który wniósł przede wszystkim pieniądze na urządzenie klubu. Miejsce, które wybrali Rubell i Schrager było ogromne. Na początku mieli obawy, czy będą w stanie zagospodarować taką przestrzeń, ale ich wspólny znajomy Uva Harden przekonał ich, że tak. Budynek znajdował się przy 254 West 54th Street na Manhattanie. Powstał w 1927 roku i na początku swego istnienia był teatrem, później przez dekady służył stacji CBS jako studio nagraniowe dla programów radiowych i telewizyjnych (stąd też nazwa Studio, liczba 54 nawiązywała po prostu do adresu). W styczniu 1977 roku stał pusty, wtedy właśnie został wynajęty przez Rubella i Schragera. Koszt remontu miał wynieść 400 tysięcy dolarów.
Rubell i Schrager chcieli, by wnętrza klubu różniły się od tych znanych w innych lokalach. Miało być dużo świateł, kolorowych dekoracji, przestrzeni dla gości, a centralnym punktem Studia powinien zostać parkiet. Wszystkie meble oprócz baru i konsolety były ruchome. Chodziło o to, by z imprezy na imprezę móc zmieniać wystrój klubu. Efektami dźwiękowymi i świetlnymi sterował komputer – było to pierwsze takie rozwiązanie w nocnym klubie w USA. Za architekturę wnętrz odpowiadała firma Aerographics. To oni zaprojektowali słynny wiszący półksiężyc z ludzką twarzą, który wciąga kokainę ze srebrnej łyżeczki. Oświetlenie zaprojektował duet Paul Marantz – Jules Fisher, którzy wcześniej odpowiadali za koncerty The Rolling Stones. Cała aranżacja klubu zajęła 6 tygodni.
Rozreklamowaniem Studia jeszcze przed otwarciem zajął się sam Rubell przy pomocy Carmen D’Alessio, która była jedną z pierwszych promotorek imprez klubowych. Spotykali się oni z członkami nowojorskiej śmietanki towarzyskiej i wspominali, że wkrótce otworzy się w mieście nowe, ekskluzywne miejsce idealne dla nich.
Otwarcie.
Datę otwarcia wyznaczono na 26 kwietnia 1977 roku. Punktualnie o 21:00 otwarto wejście. Przy drzwiach stał Mark Benecke, który miał decydować o tym, kto wejdzie do klubu. Selekcje wprowadzono na wzór nowojorskich klubów dla gejów. Na liście zaproszonych gości pojawiły się gwiazdy (m.in. Mikhail Baryshnikov, Mel Brooks, Yul Brynner, Cary Grant, Halston, Dustin Hoffman, Calvin Klein, Sidney Lumet, Al Pacino, Lee Radziwill) oraz wielu dziennikarzy z najważniejszych gazet w USA (m.in. Playboy, Vogue, New York Times, Billboard, People, New Yorker, Rolling Stone). Początek wieczoru nie zapowiadał jednak sukcesu. W klubie gości było niewielu, a właściciele zaczęli się denerwować. Wszystko zmieniło się o północy, tłum przed wejściem był tak duży, że nie można było otworzyć drzwi (otwierały się na zewnątrz). Na ulicy w limuzynie czekał na wejście Frank Sinatra, ale w końcu nie dał rady przedrzeć się przez tłum i nie wszedł do środka. Jack Nicholson też nie dostał się do Studia. Szczęśliwcy, którzy weszli, a było ich ponad tysiąc, podziwiali nowoczesny i oryginalny wystrój nowego klubu. Tańczyli w rytm disco, które z winylowych płyt puszczał DJ Richie Kaczor. Tej nocy na parkiecie można było spotkać m.in. Cher, Grace Jones, Margaux Hemingway i Biankę Jagger. Dzień później na pierwszej stronie New York Post pojawiło się zdjęcie Cher, i choć Studio 54 nie zostało wymienione z nazwy, był to pierwszy raz, kiedy fotografia z dyskoteki znalazła się na okładce poczytnej gazety.
Działalność.
Otwarcie okazało się wielkim sukcesem, a na kolejną dużą imprezę nie trzeba było długo czekać. Już 2 maja projektant mody Halston wyprawił w Studio 54 imprezę urodzinową dla Bianki Jagger. Powstało wtedy słynne zdjęcie, na którym nagi mężczyzna wprowadza białego konia do środka, którego Bianca dosiada. Wraz z mężem Mickiem Jaggerem stali się wizytówką Studia. W kolejnym miesiącu imprezę wyprawił Stevie Wonder, a Robert De Niro, Martin Scorsese i Liza Minelli byli gwiazdami zabawy zorganizowanej z okazji premiery ich najnowszego filmu "New York, New York". Informacje o szalonym miejscu pełnym gwiazd, dochodziły do najdalszych zakątków USA i powoli zaczęły przekraczać granice kraju. Każdego wieczoru, gdy odbywała się impreza, przed Studiem zbierał się tłum. Polityka klubu była prosta – dyktatura przed wejściem, demokracja na parkiecie. Żeby dostać się do środka, nie trzeba było być kimś znanym, ale trzeba było odpowiednio wyglądać. Selekcja bywała okrutna, ale gdy już się ją przeszło, można było zatańczyć z Michaelem Jacksonem albo porozmawiać z Trumanem Capote.
Choć przez kilka pierwszych miesięcy istnienia klubu jego popularność wznosiła się na wyżyny, prawdziwe szaleństwo miało dopiero nadejść. 14 grudnia do kin weszła "Gorączka Sobotniej Nocy" z Johnem Travoltą w roli głównej. Życie nowojorskich dwudziestolatków sportretowane na tle sobotnich dyskotek tętniących muzyką disco okazało się wielkim sukcesem finansowym i artystycznym. Muzyka zespołu The Bee Gees, która zdominowała ścieżkę dźwiękową z filmu królowała w każdym klubie, również w Studio. Nowojorczycy pragnęli poczuć się jak bohater filmu Tony Manero i być podziwianym na parkiecie, a najlepszym do tego miejscem okazało się właśnie Studio 54.
Na wieczorze sylwestrowym bawili się Andy Warhol (który stwierdził, że Studio stało się jego biurem), Halston, Bianca Jagger, Liza Minnelli i wielu innych. Klub wchodził w nowy 1978 rok, a jego sława zdawała się go wyprzedzać. Alkohol, narkotyki, przygodny seks stały się częścią Studia. W marcu w klubie odbyły się urodziny Elizabeth Taylor, w kwietniu Truman Capote i Andy Warhol zorganizowali imprezę z okazji rozdania Oscarów, a kilka tygodni później kreator mody Karl Lagerfeld urządził bal przebierańców. W maju Valentino świętował tam czterdzieste szóste urodziny, a w czerwcu studio filmowe Paramount Pictures wyprawiło przyjęcie z okazji premiery filmu Grease. Latem 1978 roku klub przeszedł renowacje (jedną z ważniejszych zmian było przeniesienie konsolety nad parkiet). We wrześniu Yves Saint Laurent wydał przyjęcie z okazji premiery swoich nowych perfum Opium. Imprezy w Studio 54 były magnesem zarówno dla nowojorskich maklerów pracujących na Wall Street, studentów prestiżowych uczelni, gwiazd kina i muzyki, pisarzy, projektantów mody jak i szarych ludzi, którzy na chociaż jedną noc chcieli wejść w świat pełen blichtru i przepychu. Na jednej z imprez pojawiła się matka ówczesnego prezydenta USA Jimmy’ego Cartera, Lillian. Po wyjściu dziennikarze spytali ją jak jej się podobało, ona odparła „Nie wiem czy byłam w piekle czy w niebie, ale było wspaniale”. O Studio 54 było coraz głośniej, jego popularność była gigantyczna, a stali bywalcy myśleli, że zabawa nie będzie miała końca, jednak on zbliżał się wielkimi krokami. W wywiadzie prasowym z grudnia 1978 roku Steve Rubell wypowiedział zaskakujące słowa, które w dużej mierze przyczyniły się do końca klubu. Stwierdził, że więcej pieniędzy zarabia tylko mafia i dziwi się, że IRS (amerykański urząd skarbowy) jeszcze ich nie skontrolował. Reakcja służb była tylko kwestią czasu. 
Kolejne miesiące mijały, a lista sław odwiedzających klub robiła się coraz dłuższa. Paul Newman, Keith Richards (który poznał tam swoją żonę), Tina Turner, Bill Murray, Sylvester Stallone, John F. Kennedy Jr., Salvador Dali, Diana Ross, Elton John, Lou Reed, Donna Karan, Alice Cooper, Michael Caine, John Belushi czy Muhammad Ali.
Koniec.
14 grudnia 1979 roku agenci federalni weszli do Studia. W ścianach znaleźli ukryte setki tysięcy dolarów, a Rubell i Schrager wkrótce mieli zostać oskarżeni o oszustwa podatkowe i zostać skazani na 18 miesięcy więzienia. Mimo kłopotów sylwestrowa impreza roku 1979 jak zwykle okazała się sukcesem, jeszcze w styczniu Giorgio Armani wyprawił tam swoje urodziny. 2 lutego 1980 roku zorganizowano "Going Away Party" – imprezę pożegnalną dla Rubella i Schragera. Dwa dni później rozpoczęli odsiadywać swój wyrok. Oficjalnie klub zamknięto w marcu. Plotka głosi, że ostatniego drinka wypił tam Sylvester Stallone. W listopadzie Studio zostało sprzedane Markowi Flaishmanowi za 4,75 miliona dolarów. Rubell i Schrager zostawili sobie rolę konsultantów. Z więzienia wyszli wcześniej – 30 stycznia 1981 roku. Studio 54 ponownie otwarto 12 września tego samego roku. Pod tą nazwą działało jeszcze 5 lat i choć przyciągało klientelę, już nigdy nie zyskało takiego statusu jak wcześniej. Rubell i Schrager zaangażowali się jeszcze w otwarcie nowojorskiego klubu "Palladium". Steve Rubell zmarł 25 lipca 1989 roku z powodu komplikacji związanych z AIDS. Ian Schrager zaangażował się w biznes hotelarski i handel nieruchomościami, który z sukcesami prowadzi do dziś.

</doc>
<doc id="551721" url="https://pl.wikipedia.org/wiki?curid=551721" title="Yayuk Basuki">
Yayuk Basuki

Yayuk Basuki (ur. 30 listopada 1970 w Yogyakarcie) – indonezyjska tenisistka, zwyciężczyni zawodowych turniejów w grze pojedynczej i podwójnej, reprezentantka w Pucharze Federacji, olimpijka.
Jest córką oficera policji, treningi tenisowe rozpoczęła w wieku 7 lat. Uczęszczała do centrum sportowego w Dżakarcie oraz studiowała w Akademii Bankowości tamże. Oficjalną karierę zawodową rozpoczęła w 1990. Rok później jako pierwsza Indonezyjka triumfowała w turnieju zawodowym, wygrywając imprezę w Pattaya. W latach 1991–1994 odniosła łącznie sześć singlowych zwycięstw w cyklu WTA Tour, wszystkie w Azji. Była ponadto w dwóch finałach, w tym w turnieju na kortach trawiastych w Birmingham. Największym osiągnięciem Basuki w turnieju wielkoszlemowym był ćwierćfinał Wimbledonu w 1997 i wynik ten znacznie przyczynił się do awansu Indonezyjki na 19. miejsce w rankingu światowym gry pojedynczej w październiku 1997. Latem 1996 Basuki była w półfinale turnieju "Canadian Open", notując zwycięstwa nad m.in. Ivą Majoli (nr 4 WTA), Amy Frazier i Jeleną Lichowcewą.
Jeszcze większe sukcesy Basuki odniosła w grze podwójnej. W lipcu 1998 została sklasyfikowana na 9. miejscu na świecie w deblu. Najlepszą parę tworzyła z Holenderką Caroline Vis, z którą wygrała cztery turnieje (dodatkowo cztery finały), w tym "Canadian Open" w 1997, oraz trzy razy kwalifikowała się do turnieju Masters (1996, 1997, 1998). W 1998 Basuki i Vis osiągnęły półfinał Masters, eliminując najwyżej rozstawione Martinę Hingis i Janę Novotną. Łącznie Basuki wygrała dziewięć turniejów deblowych i zaliczyła osiem dalszych finałów. Karierę przerwała w 1999 po urodzeniu dziecka. Powróciła do rywalizacji w 2000 i odniosła jeszcze kilka sukcesów (głównie deblowych), a ostatecznie zakończyła karierę sportową na początku 2004. Jej zawodowe zarobki na korcie przekroczyły półtora miliona dolarów.
Yayuk Basuki była obok Japonek Kimiko Date i Naoko Sawamatsu czołową tenisistką azjatycką w połowie lat 90. Sezony 1991–1998 regularnie kończyła w czołowej pięćdziesiątce na świecie. Niewysoka (164 cm), praworęczna, bekhend grała jedną ręką i preferowała styl ofensywny, dzięki czemu mogła liczyć na sukcesy na szybkich nawierzchniach. Na wimbledońskiej trawie poza ćwierćfinałem w 1997 cztery razy dochodziła do 1/8 finału i trzy razy do 1/16 finału. W latach 1985–2001 występowała w reprezentacji narodowej w Pucharze Federacji, wygrywając łącznie 58 spotkań (na 28 porażek). W ramach tych rozgrywek odniosła szereg cennych zwycięstw, m.in. nad Patty Schnyder, Martiną Hingis, Silvią Fariną, Gabrielą Sabatini.
Basuki broniła barw narodowych również na igrzyskach olimpijskich. W debiucie w Seulu w 1988, gdzie grała tylko w singlu, odpadła już w I rundzie. W Barcelonie w 1992 dotarła do III rundy, eliminując rozstawioną Francuzkę Mary Pierce, a ulegając późniejszej mistrzyni Jennifer Capriati (w deblu w parze z Suzanną Wibowo odpadła w I rundzie z Niemkami Anke Huber i Steffi Graf). W Atlancie (1996) start singlowy Basuki zakończyła na I rundzie (porażka z rozstawioną Słowaczką Kariną Habšudovą), a deblowy – z Romaną Tedjakusumą – na II rundzie (porażka z Novotną i Sukovą). W Sydney w 2000 wystąpiła tylko w deblu, odpadając w I rundzie z Japonkami Sugiyamą i Miyagi (partnerowała jej Wynne Prakusya). W 1998 Yauk Basuki triumfowała w grze pojedynczej na igrzyskach azjatyckich, pokonując w finale Tajkę Tamarine Tanasugarn.
W styczniu 1994 Basuki wyszła za mąż za swojego trenera Hary Suharyadi. Sukcesy sportowe przyniosły jej szereg nagród, m.in. kilkakrotnie tytuł sportowca roku w Indonezji oraz nagrodę prezydenta Sukarno w 1991, a także wyróżnienia WTA Tour.
W 2008 wznowiła karierę – występuje jednak tylko w grze podwójnej. W 2010 roku, partnerując Kimiko Date-Krumm, zagrała w wielkoszlemowym Australian Open. Przegrały w pierwszej rundzie z rozstawionymi z nr 10, Sanią Mirzą i Virginią Ruano Pascual.

</doc>
<doc id="551725" url="https://pl.wikipedia.org/wiki?curid=551725" title="Izabela Bawarska">
Izabela Bawarska

Izabela z Bawarii, niem. "Isabella von Bayern", fr. "Isabeau de Bavière" (ur. 1371, zm. 24 września 1435) – królowa i regentka Francji.
Jej ojcem był Stefan III, książę Bawarii (wnuk cesarza Ludwika IV i Elżbiety Sycylijskiej – córki króla Sycylii – Fryderyka III). Jej matką była Taddea Visconti (córka Bernabò Viscontiego, pana Mediolanu i Beatrice Reginy della Scala).
17 lipca 1385 poślubiła w Amiens króla Karola VI Szalonego i została królową Francji. Izabela nie była popularną władczynią, ale miała bardzo duży wpływ na rządy Francją. Jej mąż miał stale ataki szaleństwa, a począwszy od 1392 cierpiał prawdopodobnie na ataki schizofrenii. Izabela rządziła krajem w jego imieniu i sama nazwała się regentką. Do łoża męża wysłała Odette de Champdivers (która stała się stałą kochanką Karola VI), a ten z łatwością zaakceptował nowy stan rzeczy – nigdy nie lubił pojawiać się publicznie i był wdzięczny żonie, że tak często go zastępuje.
Izabela i Karol mieli 12 dzieci, ale większość z nich nie przeżyła dzieciństwa. Izabela nie była przywiązana do swoich dzieci. Swojego syna – Karola VII darzyła nieukrywaną niechęcią, kiedy objął on rządy Izabela przeniosła się na terytoria kontrolowane przez Anglików i już więcej nie wywierała wpływu na politykę. Zmarła w Paryżu w 1435 i została pochowana w bazylice Saint-Denis.

</doc>
<doc id="551730" url="https://pl.wikipedia.org/wiki?curid=551730" title="Angela Bassett">
Angela Bassett

Angela Evelyn Bassett (ur. 16 sierpnia 1958 w Nowym Jorku) – amerykańska aktorka, reżyserka i producentka filmowa. Laureatka Złotych Globów za role Tiny Turner w filmie "Tina" (1993) i Królowej Ramondy w filmie "" (2022) oraz Nagrody Gildii Aktorów Ekranowych jako część obsady filmu "Czarna Pantera" (2018). Nominowana do Oscara za role w "Tinie" i "Czarnej Panterze: Wakandzie Forever" oraz dziewięciokrotnie do Emmy.
Życiorys.
Wczesne lata.
Urodziła się w Nowym Jorku jako córka Betty Jane (z domu Gilbert; 1935–2014), i Daniela Benjamina Bassetta (1924–1981). Dorastała w Harlemie. Po separacji rodziców przeniosła się z matką i młodszą siostrą D’nette z Winston-Salem w Karolinie Północnej do St. Petersburga na Florydzie, gdzie wychowywana była przez samotną matkę, która pracowała jako urzędnik państwowy i pracownik socjalny. Po ukończeniu szkoły podstawowej Jordan Park Elementary School, w 1970 zaczęła uczęszczać do Disston Middle School. Po ukończeniu siódmej klasy została przeniesiona do Azalea Middle School, gdzie ukończyła ósmą i dziewiątą klasę.
W młodości Bassett była „zakochana” w The Jackson 5 i wraz z rozwojem jej zainteresowań rozrywką z siostrą często wystawiały przedstawienia, czytały wiersze lub wykonywały muzykę popularną dla swojej rodziny. Nauczycielka szkoły średniej zachęciła ją do złożenia wniosku na Uniwersytet Yale. Po ukończeniu Boca Ciega High School w Gulfport (1976), otrzymała stypendium i podjęła afroamerykańskie studia na Uniwersytecie Yale w New Haven (1980). W roku 1983 uzyskała tytuł magistra sztuk pięknych w Yale School of Drama, a jako studentka poznała swojego przyszłego męża Courtneya B. Vance’a.
Podczas studiów w latach 1981–1982 występowała w przedstawieniu autorstwa Dereka Walcotta "Beef, No Chicken" w Yale Repertory Theatre. W 1982 była obsadzona w produkcji off-broadwayowskiej "Colored People’s Time". W latach 1984–1985 była związana z Hartford Stage Company w Hartford, gdzie wystąpiła jako Eve, Żona Noego, Mary i Gill w "The Mystery Plays".
Kariera.
W 1985 jej pierwszym występem na Broadwayu był spektakl "Czarna kobieta" w Second Stage Theatre. Wystąpiła także w dwóch dramatach Augusta Wilsona w Yale Repertory Theatre, pod kierunkiem swojego instruktora Lloyda Richardsa: "Ma Rainey’s Black Bottom" (1985) i "Joe Turner’s Come and Gone" (1985–1986) jako Martha Pentecost. Zadebiutowała na szklanym ekranie jako prostytutka przy HQ w dreszczowcu telewizyjnym CBS "Podwójne ujęcie" ("Doubletake", 1985) z Richardem Crenną i Beverly D’Angelo. Jej pierwszym występem na kinowym ekranie była niewielka rola dziennikarki w filmie sensacyjnym "F/X" (1986) u boku Bryana Browna i Briana Dennehy’ego. Potem przyłączyła się do Screen Actors Guild (SAG).
W 1988 przeniosła się do Los Angeles, gdzie podjęła pracę na planie dramatu gangsterskiego Johna Singletona "Chłopaki z sąsiedztwa" (1991) u boku Laurence’a Fishburne’a, Cuby Goodinga Jr. i Ice’a Cube’a. Dwukrotnie zagrała postać Betty Shabazz, wdowy po Malcolmie X: w dramacie biograficznym Spike’a Lee "Malcolm X" (1992) z Denzelem Washingtonem i Maria Van Peeblesa "Czarne Pantery" ("Panther", 1995) z Kadeemem Hardisonem.
W miniserialu biograficznym ABC "The Jacksons: An American Dream" (1992) w reżyserii Karena Arthura wystąpiła jako Katherine Jackson, matka słynnych dzieci (Michael Jackson, Randy Jackson, Jackie Jackson, Jermaine Jackson, Marlon Jackson, Tito Jackson, La Toya Jackson i Janet Jackson). W 1993 przyjęła rolę Tiny Turner (do roli kandydowały też Halle Berry i Robin Givens) w dramacie biograficznym Briana Gibsona "Tina" ("Tina – What’s Love Got To With It"), za którą otrzymała Złoty Glob dla najlepszej aktorki w filmie komediowym lub musicalu i zdobyła nominację do Oscara dla najlepszej aktorki pierwszoplanowej (nagrodę odebrała Holly Hunter za "Fortepian").
W 1995 zagrała w komedii grozy Wesa Cravena "Wampir w Brooklynie" jako torturowana policjant detektyw Rita Veder z mroczną tajemnicą u boku Eddiego Murphy’ego, dreszczowcu Kathryn Bigelow "Dziwne dni" jako szofer i ochroniarz Lornette „Mace” Mason (Nagroda Saturn w kategorii najlepsza aktorka drugoplanowa) z Ralphem Fiennesem i melodramacie Foresta Whitakera "Czekając na miłość" wg powieści Terry McMillan jako Bernadine Harris z Whitney Houston.
Trzy razy zdobyła NAACP Image Awards: jako Ruby Delacroix, zamężna właścicielka baru w Luizjanie w dramacie Showtime "Gdzieś w Luizjanie" ("Ruby’s Bucket of Blood", 2001), za kreację Rosy Parks w dramacie telewizyjnym CBS "Droga do wolności – historia Rosy Parks" ("The Rosa Parks Story", 2002) i za rolę Cate Banfield w serialu NBC "Ostry dyżur" (2008–2009).
Była sześciokrotnie nominowana do nagrody Emmy: w 1996 za występ w programie PBS "Storytime", w 2002 za "Droga do wolności – historia Rosy Parks" ("The Rosa Parks Story", 2002), w 2003 jako producentka dramatu Showtime "Ich Ameryka" ("Our America", 2002) z Joshem Charlesem, w 2014 jako Marie Laveau w ' (2013–14), w 2015 za rolę Desiree Dupree w ' (2014–15) oraz w 2017 jako Catherine w jednym z odcinków serialu Netflix "Specjalista od niczego" – pt. „Thanksgiving” (2017).
Życie prywatne.
12 października 1997 wyszła za mąż za Courtneya B. Vance’a. 27 stycznia 2006 zostali rodzicami bliźniaków: Bronwyn Golden i Slatera Josiaha, urodzonymi w Kalifornii przez surogatkę.
Ambasadorka dobrej woli UNICEF. Zwolenniczka Boys &amp; Girls Clubs of America (BGCA).
Jest osobą wierzącą, uczęszcza na nabożeństwa do Kościoła Bożego w Los Angeles wraz ze swoim kolegą Denzelem Washingtonem.

</doc>
<doc id="551731" url="https://pl.wikipedia.org/wiki?curid=551731" title="Niziny (opera)">
Niziny (opera)

Niziny ("Tiefland") – dwuaktowa opera z muzyką napisną przez Eugena d’Alberta do libretta Rudolfa Lothara.
Treść.
Miejsce akcji: Pireneje, XX wiek.
Sebastiano chce, aby Pedro poślubił jego kochankę, Martę. Pedro nie wie o związku łączącym jego przyszłą żonę i aktualnego chlebodawcę. Sebastiano zaś chce się bogato ożenić, gdyż popadł w długi. Pedro zgadza się i szybko dochodzi do ślubu. Sebastiano chciał potajemnie spędzić noc poślubną z Martą. Ona jednak w ostatniej chwili podejmuje decyzję, że spędzi ją ze swoim mężem i już nie będzie więcej ulegać Sebastianowi. Pedro dowiaduje się prawdy o przyczynach szybkiego ślubu. Kłóci się z żoną. Sytuacja wyjaśnia się szybko. Marta zapewnia Pedra o swoim uczuciu i małżonkowie się godzą. Po kłótni z Sebastianem, Pedro zabija go i odchodzi z żoną.
Historia utworu.
Libretto zostało oparte na tekście Angela Guimery.
Prapremiera miała miejsce w "Nowym Teatrze Niemieckim" (obecnie "Opera Państwowa") w Pradze w 1903 roku. Pierwsze polskie wykonanie odbyło się w marcu 1911 roku Operze Warszawskiej.

</doc>
<doc id="551732" url="https://pl.wikipedia.org/wiki?curid=551732" title="Hrabstwo Oneida (Nowy Jork)">
Hrabstwo Oneida (Nowy Jork)

Oneida – hrabstwo (ang. "county") w stanie Nowy Jork w USA. Populacja wynosi 235 469 mieszkańców (stan według spisu z 2000 r.).
Powierzchnia hrabstwa wynosi 3256 km². Gęstość zaludnienia wynosi 75 osób/km².

</doc>
<doc id="551733" url="https://pl.wikipedia.org/wiki?curid=551733" title="Irrlicht">
Irrlicht

Irrlicht – silnik graficzny rozpowszechniany na licencji open source. Obsługuje wiele systemów operacyjnych. Obecnie można korzystać z niego na Microsoft Windows, OS X i Linux, a nieoficjalnie są również dostępne porty na platformy: Xbox, PlayStation Portable i SymbianOS. Irrlicht jest znany ze swojej szybkości, możliwości silnika 3D oraz prostoty w nauce. 
Irrlicht to biblioteka służąca do tworzenia gier trójwymiarowych. Irrlicht to nie tylko silnik 3D, ale i zestaw mechanizmów pozwalających tworzyć własne interfejsy użytkownika i obsługiwać inną funkcjonalność obecną w grach.
Irrlicht korzysta z OpenGL, Direct3D (wersja 8 lub 9) lub jednego z dwóch dostępnych programowych rendererów. Obsługuje animację postaci, którymi można nie tylko dowolnie poruszać, ale i manipulować powierzchnią nałożonych na nie tekstur. Ma wiele efektów specjalnych, m.in. mapowanie środowiskowe, mapy świetlne i efekty cząsteczek.
Irrlicht obsługuje import popularnych formatów, takich jak pliki obiektowe Maya, 3D Studio, Milkshape, pliki poziomów Quake 3 i obiektów Quake 2, jak również obiektów DirectX. Możemy więc stworzyć obiekt 3D pod Linuksem, np. w darmowej wersji True Space działającej pod Wine, następnie zapisać jako obiekt DirectX i wykorzystać w grze. Import nie ogranicza się tylko do obiektów trójwymiarowych, znacznie dłuższa jest lista formatów tekstur obsługiwanych przez bibliotekę. Na główniej witrynie projektu dostępne jest demo, dzięki któremu można się zapoznać z możliwościami tej biblioteki.

</doc>
<doc id="551737" url="https://pl.wikipedia.org/wiki?curid=551737" title="Hrabstwo Onondaga">
Hrabstwo Onondaga

Onondaga – hrabstwo (ang. "county") w stanie Nowy Jork w USA. Populacja wynosi 458 336 mieszkańców (stan według spisu z 2000 r.).
Powierzchnia hrabstwa wynosi 2087 km². Gęstość zaludnienia wynosi 227 osób/km² (806 mil kwadratowych).

</doc>
<doc id="551744" url="https://pl.wikipedia.org/wiki?curid=551744" title="Hrabstwo Ontario">
Hrabstwo Ontario

Ontario – hrabstwo (ang. "county") w stanie Nowy Jork w Stanach Zjednoczonych.
Powierzchnia hrabstwa wynosi 662,53 mi² (około 1716 km²). Według stanu na 2010 rok jego populacja wynosi 107 931 osób, a liczba gospodarstw domowych: 148 193. W 2000 roku zamieszkiwały je 100 224 osoby, a w 1990 mieszkańców było 95 101.
Podział administracyjny.
Na terenie hrabstwa leżą 2 miasta: Canandaigua i Geneva, przy czym to ostatnie częściowo leży także w hrabstwie Seneca. W obrębie hrabstwa leży 16 "towns". Są to:
Ponadto na terenie hrabstwa znajdują się "villages": 
oraz CDP: Crystal Beach, Gorham, Hall, Honeoye i Port Gibson.

</doc>
<doc id="551748" url="https://pl.wikipedia.org/wiki?curid=551748" title="Kadet Kelly">
Kadet Kelly

Kadet Kelly – amerykański film, wyprodukowany przez Disney Channel. Fabuła filmu opowiada o dziewczynie, która została wysłana do szkoły wojskowej.
Premiera filmu miała miejsce 8 marca 2002 roku. Premiera filmu w Polsce odbyła się 27 czerwca 2009 roku w wersji z lektorem (opracowana przez Start International Polska). Premiera filmu z dubbingiem odbyła się 4 czerwca 2012 roku na kanale Disney Channel.
Wersja polska.
Wersja polska: Sun Studio Polska
Reżyseria: Joanna Węgrzynowska-Cybińska
Dialogi: Dominik Kaczmarski
Wystąpili:
oraz:
i inni
Lektor: Paweł Bukrewicz

</doc>
<doc id="551749" url="https://pl.wikipedia.org/wiki?curid=551749" title="Krajowy Związek Lokatorów i Spółdzielców">
Krajowy Związek Lokatorów i Spółdzielców

Krajowy Związek Lokatorów i Spółdzielców (KZLiS) – polska organizacja społeczno-polityczna zarejestrowana jako stowarzyszenie o ogólnokrajowym zasięgu działania, która powstała na bazie niezadowolenia zaistniałego w spółdzielczości mieszkaniowej po wejściu w życie ustawy z dnia 30 listopada 1995 r. o pomocy państwa w spłacie niektórych kredytów mieszkaniowych.
Rejestracja stowarzyszenia KZLiS jako organizacji ogólnopolskiej miała miejsce 17 lutego 1997 w Sądzie Wojewódzkim w Koninie.
Działania stowarzyszenia zmierzają do wyzwolenia w spółdzielcach wiary w potrzebę dokonywania zmian w przepisach, które mają służyć spółdzielcom, a nie działać na ich niekorzyść.
Należy zauważyć, że Związek liczy ponad 50 oddziałów w całym kraju, w których zrzesza kilkanaście tysięcy członków oraz licznych sympatyków.
Cała działalność odbywa się bez żadnych dotacji. Podstawą bytu są składki i środki własne członków.
Prezesem Honorowym Związku jest Andrzej Krzyżański.

</doc>
<doc id="551750" url="https://pl.wikipedia.org/wiki?curid=551750" title="Hrabstwo Orange (Nowy Jork)">
Hrabstwo Orange (Nowy Jork)

Orange – hrabstwo (ang. "county") w stanie Nowy Jork w USA. Populacja wynosi 341 367 mieszkańców (stan według spisu z 2000 r.).
Powierzchnia hrabstwa wynosi 2172 km². Gęstość zaludnienia wynosi 161 osób/km².

</doc>
<doc id="551753" url="https://pl.wikipedia.org/wiki?curid=551753" title="Katey Sagal">
Katey Sagal

Katey Sagal, właściwie Catherine Louise Sagal (ur. 19 stycznia 1954 w Los Angeles) – amerykańska aktorka, piosenkarka, autorka tekstów i pisarka. Rozpoznawalność zapewniła jej rola Peggy Bundy, w sitcomie Fox "Świat według Bundych" (1987–1997), postać Leeli, w animowanym sitcomie fantastycznonaukowym "Futurama" (1999–2003, 2008–2013) oraz Cate S. Hennessy w sitcomie ABC "8 prostych zasad" (2002–2005). Rola Gemmy Teller Morrow w serialu Fox "Synowie Anarchii" (2008–2014) przyniosła jej Złoty Glob dla najlepszej aktorki w serialu dramatycznym w 2011.
Życiorys.
Wczesne lata.
Urodziła się w Los Angeles w Kalifornii w rodzinie związanej z show businessem jako jedno z pięciorga dzieci. Miała dwóch braci Joego i Davida oraz dwie młodsze siostry bliźniaczki, Barbarę Jean i Elizabeth (ur. 9 października 1961). Jej ojciec, Boris Sagal, był rosyjsko-żydowskim imigrantem, który pracował jako reżyser i zmarł w 1981 roku w wypadku na planie miniserialu NBC "III wojna światowa" ("World War III") z Davidem Soulem. Jej matka, Sara Zwilling była piosenkarką (pseudonim Sara Macon) i scenarzystką telewizyjną, która zmarła na chorobę układu krążenia w 1975. Po śmierci matki, ojciec w 1977 poślubił Marge Champion, tancerkę i aktorkę. Dorastała w sekcji Kanionu Mandeville w Brentwood w Los Angeles. Studiowała w The California Institute of the Arts w Valencii w dzielnicy Santa Clarita w Kalifornii.
Jej ojciec chrzestny, Norman Lear, to producent telewizyjny i scenarzysta.
Kariera.
Po raz pierwszy trafiła przed kamery jako pacjentka w dreszczowcu telewizji ABC "The Failing of Raymond" (1971) z Jane Wyman i Deanem Stockwellem w reżyserii jej ojca. Wystąpiła gościnnie jako młoda pielęgniarka w serialu medycznym NBC "The Bold Ones: The New Doctors" (1972) z E.G. Marshallem i Johnem Saxonem oraz była sekretarką w jednym z odcinków detektywistycznego serialu NBC "Columbo" (1973) - pt. „Kandydat do zbrodni” ("Candidate for Crime"), który wyreżyserował jej ojciec. 
Od 1973 została wokalistką wspomagającą dla wielu znanych artystów, takich jak Bob Dylan, Bette Midler, Gene Simmons, Tanya Tucker i Olivia Newton-John. Następnie, w 1975, dołączyła do zespołu rockowego The Group with No Name.
Pierwszą ważną rolą była felietonistka Jo Tucker w sitcomie CBS "Mary" (1985–1986) z Mary Tyler Moore. Wkrótce została obsadzona w roli Margaret „Peg/Peggy” Wanker Bundy, seksownej i zawsze perfekcyjnie wystylizowanej żony pracownika sklepu obuwniczego, która uwielbia wydawać pieniądze męża - wielbicielki "The Oprah Winfrey Show" i "The Phil Donahue Show", zajadającej się popcornem, czekoladkami i popalającej papierosy w sitcomie Fox "Świat według Bundych" (1987–1997), za którą dwukrotnie była nominowana do Złotego Globu dla najlepszej aktorki w serialu komediowym lub musicalu. 
W 1998 Matt Groening wybrał ją jako głos postaci fioletowowłosej zmutowanej kapitan statku kosmicznego, Leeli w animowanym sitcomie fantastycznonaukowym "Futurama" (1999–2003, 2008–2013). Wystąpiła jako Edna Hyde, matka Stevena (Danny Masterson) w trzech odcinkach sitcomu "Różowe lata siedemdziesiąte" (1999). W sitcomie ABC "8 prostych zasad" (2002–2005) została obsadzona jako Cate S. Hennessy, żona Paula (John Ritter). W 2011 otrzymała Złoty Glob dla najlepszej aktorki w serialu dramatycznym za rolę Gemmy Teller Morrow w serialu Fox "Synowie Anarchii" (2008–2014).

</doc>
<doc id="551754" url="https://pl.wikipedia.org/wiki?curid=551754" title="Mahmud Darwisz">
Mahmud Darwisz

Mahmud Darwisz (Mahmoud Darwish) (ur. 13 marca 1941 w Al-Birwa, zm. 9 sierpnia 2008 w Houston) − współczesny poeta i prozaik palestyński.
Wydał ponad dwadzieścia tomów poezji, siedem książek prozą i był redaktorem kilku publikacji, jak: "Al-Dżadid", "Al-Fadżr", "Szu'un Filistinijja" i "Al-Karmel". Zdobył światowe uznanie dzięki poezji skupiającej się na jego silnym uczuciu dla zagubionej ojczyzny. Zdobył liczne nagrody i był tłumaczony na co najmniej dwadzieścia dwa języki. Polskie przekłady jego utworów można znaleźć m.in. w antologii "Pieśni gniewu i miłości. Wybór arabskiej poezji współczesnej", PIW, Warszawa 1990 oraz w półroczniku "Lewą Nogą" nr 15/2003. Większość nie została jednak przetłumaczona na język polski.
W latach 60. XX w., Darwisz działał w Komunistycznej Partii Izraela, "Rakah", ale lepiej jest znana jego aktywna praca w Organizacji Wyzwolenia Palestyny – OWP. Był członkiem Komitetu Wykonawczego OWP odpowiedzialnym za sprawy kultury. W roku 1993 wycofał się z działalności w strukturach OWP, na znak protestu przeciw zbyt ugodowemu, jego zdaniem, stanowisku strony palestyńskiej podczas rokowań z Izraelem w Oslo.

</doc>
<doc id="551756" url="https://pl.wikipedia.org/wiki?curid=551756" title="Gdzie jest święty Mikołaj">
Gdzie jest święty Mikołaj

Gdzie jest święty Mikołaj – amerykański film animowany nakręcony w 2002 roku przez reżysera Williama R. Kowalchuka.

</doc>
<doc id="551758" url="https://pl.wikipedia.org/wiki?curid=551758" title="David Faustino">
David Faustino

David Anthony Faustino (ur. 3 marca 1974 w Los Angeles) – amerykański aktor, scenarzysta, producent filmowy i piosenkarz. Odtwórca roli Buda Bundy’ego w sitcomie sieci Fox "Świat według Bundych" (1987–1997).
Napisał scenariusz do jednego z odcinków "Świata według Bundych" – pt. „T*R*A*S*H”, zrealizowanym 27 stycznia 1997. Był też autorem scenariusza do seriali komediowych – "Rules of the Game" (2008) z udziałem Dave’a Navarro i internetowym "Star-ving" (2009), gdzie wcielił się w walczącego aktora. 
Życiorys.
Wczesne lata.
Przyszedł na świat w Los Angeles, w stanie Kalifornia jako drugie z trojga dzieci Kay (z domu Freeman) i hollywoodzkiego projektanta kostiumów Rogera Faustino. Jej ojciec był pochodzenia włoskiego, a matka miała korzenie angielskie, niemieckie, holenderskie, kornwalijskie, szkockie i irlandzkie. Dorastał ze starszą siostrą Nichole (ur. 1969) i młodszym bratem Michaelem Jamesem (ur. 1979). Miał zaledwie trzy miesiące, gdy pojawił się u boku Lily Tomlin w jej programie komediowym. W wieku pięciu lat występował w reklamach telewizyjnych. Mając sześć lat zadebiutował na małym ekranie w dramacie telewizyjnym "Dzieło miłości" ("Act of Love", 1980) z Mickeyem Rourke i Ronem Howardem oraz seryjnym westernie familijnym NBC "Domek na prerii" ("Little House on the Prairie", 1980) u boku Michaela Landona i Melissy Gilbert.
Kariera.
Na kinowym ekranie zagrał po raz pierwszy niewielką rolę w adaptacji sztuki Neila Simona "Chcę być gwiazdą filmową" ("I Ought to Be in Pictures", 1982) z Walterem Matthau, Ann-Margret, Michaelem Dudikoffem i Lewisem Smith. Rok później wystąpił w roli syna sprawiedliwego i prawego sędziego najwyższego (Michael Douglas) w dramacie sensacyjnym "Trybunał" ("The Star Chamber", 1983). Był także ekranowym synem prywatnego detektywa (w tej roli Victor Garber) w serialu CBS "Miałam trzy żony" ("I Had Three Wives", 1985).
Od 5 kwietnia 1987 do 9 czerwca 1997 grał rolę Budricka „Buda” Franklina Bundy’ego, najmłodszego i najinteligentniejszego w rodzinie absolwenta szkoły średniej i studenta, który nie ma powodzenia u dziewczyn w sitcomie "Świat według Bundych" ("Married...With Children"), za którą był sześciokrotnie nominowany w Los Angeles do nagrody dla młodego artysty. W 1992 pod pseudonimem D Lil zrealizował hip-hopowo-funkowy album "Balistyx" prezentowany w nocnych klubach.
Życie prywatne.
21 stycznia 2004 poślubił Andreę Elmer; od 2006 byli w separacji, 6 lutego 2007 wniósł sprawę o rozwód. 28 grudnia 2007 doszło do rozwodu.
12 maja 2007 roku był aresztowany podczas ulicznej kłótni z byłą żoną. Podczas przeszukania okazało się, że ma przy sobie marihuanę. Zwolniony tego samego dnia (według niektórych źródeł następnego).
Ze związku z Lindsay Bronson ma córkę Avę Marie (ur. 14 listopada 2015).

</doc>
<doc id="551759" url="https://pl.wikipedia.org/wiki?curid=551759" title="Hrabstwo Oswego">
Hrabstwo Oswego

Oswego – hrabstwo (ang. "county") w stanie Nowy Jork w USA. Populacja wynosi 122 377 mieszkańców (stan według spisu z 2000 r.).
Powierzchnia hrabstwa wynosi 3399 km². Gęstość zaludnienia wynosi 50 osób/km².

</doc>
<doc id="551762" url="https://pl.wikipedia.org/wiki?curid=551762" title="Budynek wagi miejskiej">
Budynek wagi miejskiej



</doc>
<doc id="551766" url="https://pl.wikipedia.org/wiki?curid=551766" title="IV (ujednoznacznienie)">
IV (ujednoznacznienie)

i.v.:

</doc>
<doc id="551773" url="https://pl.wikipedia.org/wiki?curid=551773" title="Hrabstwo Otsego (Nowy Jork)">
Hrabstwo Otsego (Nowy Jork)

Otsego – hrabstwo (ang. "county") w stanie Nowy Jork w USA. Populacja wynosi 61 676 mieszkańców (stan według spisu z 2000 r.).
Powierzchnia hrabstwa wynosi 2597 km². Gęstość zaludnienia wynosi 24 osoby/km².

</doc>
<doc id="551780" url="https://pl.wikipedia.org/wiki?curid=551780" title="Joanna z Owernii">
Joanna z Owernii

Joanna z Owernii, fr. "Jeanne d'Auvergne" (ur. 8 maja 1326, zm. 29 września 1360, w Chateau d'Argilly) – hrabina Owernii i Boulogne, królowa Francji jako druga żona króla Jana II Dobrego.
Życiorys.
Jedyne dziecko Wilhelma XII, hrabiego Owernii i Małgorzaty d'Évreux (córki Ludwika d'Évreux). W 1332 po śmierci swojego ojca, odziedziczyła jego tytuły. 26 września 1338 wyszła za mąż po raz pierwszy, za Filipa Burgundzkiego (1323-1346), syna księcia Burgundii Odona IV. Urodziła mu troje dzieci:
W 1346 roku owdowiała.
19 lutego 1349 w Nanterre wyszła za mąż po raz drugi, za króla Jana II Dobrego (1319-1364), wdowca po Bonnie Luksemburskiej. Urodziła mu troje dzieci, które zmarły w dzieciństwie:

</doc>
<doc id="551783" url="https://pl.wikipedia.org/wiki?curid=551783" title="Hrabstwo Putnam (Nowy Jork)">
Hrabstwo Putnam (Nowy Jork)

Putnam – hrabstwo (ang. "county") w stanie Nowy Jork w USA. Populacja wynosi 95 745 mieszkańców (stan według spisu z 2000 r.).
Powierzchnia hrabstwa wynosi 638 km². Gęstość zaludnienia wynosi 160 osób/km².

</doc>
<doc id="551786" url="https://pl.wikipedia.org/wiki?curid=551786" title="Hrabstwo Rensselaer">
Hrabstwo Rensselaer

Rensselaer – hrabstwo (ang. "county") w stanie Nowy Jork w USA. Populacja wynosi 152 538 mieszkańców (stan według spisu z 2000 r.).
Historia.
Hrabstwo było częścią zakupu obszarów ziemskich dokonanych przez Kiliaena van Rensselaera od plemion indiańskich Mohawk i Mohikanów w roku 1630.
W momencie gdy nastąpił podział prowincji Nowego Jorku w 1683 roku, obecne hrabstwo Rensselaer było częścią hrabstwa Albany. To było ogromne powierzchniowo hrabstwo, zawierające północną część dzisiejszego stanu Nowy Jork jak również stanu Vermont.
W 1786 roku Hrabstwo Albany zostało zredukowane przez podział na hrabstwo Columbia.
W 1791 roku Hrabstwo Rensselaer jak również hrabstwo Saratoga oddzieliły się od hrabstwa Albany.
Geografia.
Rensselaer położone jest we wschodniej części stanu Nowy Jork. Wschodnia granica hrabstwa biegnie wzdłuż granic stanowych Nowego Jorku-Vermont i Nowego Jorku-Massachusetts.
Ukształtowanie terenu od zachodu to nizinne przy rzece Hudson, następnie w środkowej części wyżyna Rensselaer Plateau w pobliżu Poestenkill i Sand Lake, a na wschodnim krańcu pasmo górskie Taconic Mountains biegnące wzdłuż granicy ze stanem Massachusetts. Najwyżej położony punkt w hrabstwie to Berlin Mountain, o wysokości 859 m n.p.m.

</doc>
<doc id="551788" url="https://pl.wikipedia.org/wiki?curid=551788" title="Hrabstwo Rockland">
Hrabstwo Rockland

Rockland – hrabstwo (ang. "county") w stanie Nowy Jork w USA.
Geografia.
Powierzchnia hrabstwa wynosi 199,34 mi² (około 516,3 km²). W 2010 roku jego populacja wynosiła 311 687 osoby, a liczba gospodarstw domowych: 104 057. W 2000 roku zamieszkiwało je 286 753 osób, a w 1990 mieszkańców było 265 475.

</doc>
<doc id="551789" url="https://pl.wikipedia.org/wiki?curid=551789" title="Laleczka Chucky (seria)">
Laleczka Chucky (seria)

Laleczka Chucky – seria filmów o Laleczce Chucky (ang. "Child’s Play"), która na stałe wpisała się do kinematografii i historii horroru. Opowiada ona o sadystycznym mordercy Charlesie Lee Rayu, który, gdy ginie, wstępuje w laleczkę, i za jej pomocą morduje w sposób wyszukany i brutalny, mszcząc się za swój los. Dodatkowo pragnie przejąć ciało chłopca, który jest jego „właścicielem”, aby nie zostać na wieki w ciele lalki.

</doc>
<doc id="551790" url="https://pl.wikipedia.org/wiki?curid=551790" title="Miedziana (województwo dolnośląskie)">
Miedziana (województwo dolnośląskie)

Miedziana (niem. "Küpper", daw. "Miedziane") – wieś w Polsce, położona w województwie dolnośląskim, w powiecie zgorzeleckim, w gminie Sulików.
Położenie.
Miedziana to wieś łańcuchowa o długości około 2,2 km, leżąca na Pogórzu Izerskim, na południowo-zachodnim skraju Wzgórz Zalipiańskich, na wysokości 280–335 m n.p.m.
Podział administracyjny.
W latach 1945–1954 siedziba gminy Miedziane. W latach 1975–1998 miejscowość administracyjnie należała do województwa jeleniogórskiego.
Historia.
Miedziana została założona najprawdopodobniej na początku XIV wieku przez kolonistów niemieckich. W połowie XIV wieku musiała to być już duża wieś, ponieważ istniał w niej kościół parafialny. W XVIII wieku wieś była jednym z większych ośrodków tkactwa w okolicy, w 1978 roku wśród mieszkańców było 28 tkaczy, 3 wytwórców artykułów drewnianych i 3 handlarzy. W 1825 roku w miejscowości był dwór, 2 folwarki, kościół ewangelicki ze szkołą, 142 domy, 4 młyny wodne, 2 tartaki, 23 warsztaty płóciennicze. W 1840 roku w Miedzianej było 108 warsztatów bawełnianych i 130 lnianych, a wśród mieszkańców było 31 różnych rzemieślników i 7 handlarzy. Pod koniec XIX wieku miejscowość ucierpiała znacznie w kilku powodziach. W okresie międzywojennym Miedziana cieszyła się sporą popularnością jako letnisko.&lt;br&gt;
Po 1945 roku miejscowość znacznie się wyludniła. W 1978 roku było tu 112 gospodarstw rolnych, w 1988 roku ich liczba zmalała do 48.
Zabytki.
Do wojewódzkiego rejestru zabytków wpisane są:
Szlaki turystyczne.
Przez Miedzianą przechodzi szlak turystyczny:

</doc>
<doc id="551793" url="https://pl.wikipedia.org/wiki?curid=551793" title="Zamarłe oczy">
Zamarłe oczy

Zmarłe oczy ("Die Toten Augen") – jednoaktowa opera z muzyką napisaną przez Eugena d’Alberta do libretta Hannsa Heinza Ewersa i Marca Henry’ego.
Treść.
Miejsce i czas akcji: Jerozolima, Niedziela Palmowa, początek naszej ery.
Do Jerozolimy ma przybyć Jezus. Myrtocle ma nadzieję odzyskać wzrok. Nie wie jednak, że jej mąż jest garbaty. Do domu przybywają Arcesius i Galba. Gdy Arcesius dowiedział się, że jego żona odzyskała wzrok ukrył się (żeby jej nie rozczarować). Mortocle widzi tylko Galba i rzuca mu się w objęcia. Arcesius zazdrosny natychmiast zabija swojego przyjaciela. Dopiero Arsinoe wyjaśnia Mortocle, że garbaty morderca to jej mąż. Zrozpaczona kobieta przeklina odzyskany wzrok. Wpatruje się w zachodzące słońce tak długo, aż ponownie ślepnie. Arcesius wraca i zastaje niewidomą żonę. Odprowadza ją do domu.
Historia utworu.
Opera jest uważana za najlepsze dokonanie d’Alberta. Pierwsze wykonanie miało miejsce w Dreźnie w 1916 roku. Zaś w Polsce w 1920 roku w Operze Warszawskiej

</doc>
<doc id="551794" url="https://pl.wikipedia.org/wiki?curid=551794" title="Hrabstwo Saratoga">
Hrabstwo Saratoga

Saratoga – hrabstwo (ang. "county") w stanie Nowy Jork w USA.
Geografia.
Powierzchnia hrabstwa wynosi 843,81 mi² (około 2185 km²). W 2010 roku jego populacja wynosiła 219 607 osób, a liczba gospodarstw domowych: 98 656. W 2000 roku zamieszkiwało je 200 635 osób, a w 1990 mieszkańców było 181 276.

</doc>
<doc id="551800" url="https://pl.wikipedia.org/wiki?curid=551800" title="Joanna de Bourbon">
Joanna de Bourbon

Joanna de Bourbon, fr. "Jeanne de Bourbon" (ur. 3 lutego 1338 w Vincennes, zm. 6 lutego 1378 w Paryżu) – delfina Francji (w latach 1350-1364), następnie królowa Francji (1364-1378), żona Karola V Mądrego.
Córka Piotra I – księcia Burbonii i Izabeli de Valois. Izabela była córką Karola de Valois i jego trzeciej żony – Mahaut de Châtillon, była więc przyrodnią siostrą króla Filipa VI Walezjusza. Ojciec Joanny (Piotr), jej dziadek (Ludwik I) i brat (Ludwik II) cierpieli na zaburzenia psychiczne.
8 kwietnia 1350 roku w Tain-l’Hermitage Joanna poślubiła przyszłego króla Karola V Mądrego. Joanna również cierpiała na zaburzenia psychiczne – po urodzeniu swojego siódmego dziecka miała poważne załamanie nerwowe. Jej najstarszy syn, który przeżył dzieciństwo, Karol VI został nazwany Szalonym, ponieważ miał częste ataki schizofrenii.
Potomstwo.
Joanna i Karol V mieli dziewięcioro dzieci:

</doc>
<doc id="551801" url="https://pl.wikipedia.org/wiki?curid=551801" title="Henryk Dmachowski">
Henryk Dmachowski



</doc>
<doc id="551804" url="https://pl.wikipedia.org/wiki?curid=551804" title="Rena Rolska">
Rena Rolska

Rena Rolska, właśc. Regina Rollinger-Jonkajtys (ur. 19 stycznia 1932 w Warszawie) – polska piosenkarka i aktorka estradowa.
Życiorys.
Rena Rolska zadebiutowała w 1955 roku, podczas koncertu audycji radiowej „Zgaduj zgadula”, w Hali Gwardii w Warszawie jako solistka Orkiestry Tanecznej Polskiego Radia pod dyrekcją Jana Cajmera. W latach 1956-1960 występowała w kabarecie architektów "Pineska". W 1961 roku „Piosenka prawdę Ci powie” (Marek Sart - Kazimierz Kord) w jej wykonaniu otrzymała I nagrodę w konkursie na polską piosenkę. Ten sam utwór śpiewała również na Międzynarodowym Festiwalu Piosenki Sopot '61, gdzie otrzymała wyróżnienie. Na I Krajowym Festiwalu Piosenki Polskiej w Opolu (1963) została także wyróżniona w kategorii wykonawców. Od tej chwili występowała wiele razy na festiwalach w Opolu - w koncertach Mikrofon i ekran lub w Premierach Opola. Wyjeżdżała ponadto wielokrotnie z własnymi recitalami do ZSRR i brała udział w koncertach galowych polskiej estrady. Występowała również w kabarecie Dreszczowiec z Marianem Jonkajtysem, R. Polakiem, Wojciechem Młynarskim, w telewizji (recitale) i w audycji radiowej Podwieczorek przy mikrofonie, gdzie odtwarzała postać uczennicy w scenkach „Rolska do tablicy” (Zenona Wiktorczyka, J. Baranowskiego, R. Sadowskiego). W latach 1971–1978 występowała w Teatrze Syrena w Warszawie. W 1981 zakończyła karierę na estradzie. Występowała w ZSRR, USA, Kanadzie, Belgii, Austrii, Mongolii, krajach demokracji ludowej. 
Dwukrotnie otrzymała Złoty Mikrofon, nagrodę Polsko-Amerykańskiej Agencji Artystycznej i zaproszenie do USA od Impresario Henryka Michalskiego.

</doc>
<doc id="551808" url="https://pl.wikipedia.org/wiki?curid=551808" title="Live ’99">
Live ’99

Live ’99 jest to trzeci w historii album Edyty Górniak, ale pierwszy w jej dokonaniach album koncertowy. Płyta jest wynikiem trasy koncertowej "Live ’99", która miała miejsce w 1999 roku na terenie Polski. Utwory zarejestrowane pochodzą z dwóch ostatnich koncertów w Krakowie, w Teatrze im. J. Słowackiego, wykonanym 30 kwietnia 1999 oraz koncertu w Warszawie, w Sali Kongresowej PKiN, dnia 4 maja 1999. Polska premiera albumu miała miejsce 25 września 1999, europejska wersja ukazała się natomiast 1 listopada tego samego roku.
Piosenki wykonywane przez wokalistkę na tej płycie są znane z poprzednich dokonań artystki. Przedstawione zostały w nowych aranżacjach autorstwa Adama Sztaby, który razem z Edytą Górniak jest producentem tej płyty. 
Lista utworów.
Koncert obejmował 19 piosenek choć na albumie znalazło się ostatecznie 14 utworów i ze względu na pojemność nośnika, pominięto Będę śniła, Szczęśliwej drogi już czas, That's The Way I Feel About You, Linger, oraz One &amp; One.
Wykonawcy.
Materiał został zrealizowany w studio im. A. Osieckiej w Warszawie przez Tadeusza Mieczkowskiego i Piotra Madziara.

</doc>
<doc id="551814" url="https://pl.wikipedia.org/wiki?curid=551814" title="Ruch jednostajnie przyspieszony">
Ruch jednostajnie przyspieszony

Ruch jednostajnie przyspieszony – ruch, w którym prędkość ciała zwiększa się o jednakową wartość w jednakowych odstępach czasu, a ciało porusza się po linii prostej. Ciało takie ma przyspieszenie o stałej wartości, a jego kierunek i zwrot są równe kierunkowi i zwrotowi prędkości tego ciała. Skoro ruch odbywa się po prostej, to opisywany jest w jednowymiarowej przestrzeni, dlatego wszystkie wielkości fizyczne są skalarami.
Wzór:
Droga, a także wartość przesunięcia, wynosi w tym ruchu, z uwzględnieniem, że w momencie gdy czas równa się zero droga może być różna od zera:
gdzie:

</doc>
<doc id="551815" url="https://pl.wikipedia.org/wiki?curid=551815" title="Aleksander I Szkocki">
Aleksander I Szkocki

Aleksander I w języku gaelickim Alaxandair mac Maíl Coluim (1078 – 23 kwietnia 1124) – syn Malcolma III Szkockiego (Malcolma Canmore) i Małgorzaty Szkockiej, brat Edgara i Dawida I Szkockiego, przyrodni brat Dunkana II.
Od 1107 król Szkocji z dynastii Dunkeld.

</doc>
<doc id="551822" url="https://pl.wikipedia.org/wiki?curid=551822" title="Biecz (stacja kolejowa)">
Biecz (stacja kolejowa)

Biecz – stacja kolejowa w Bieczu, w województwie małopolskim, w Polsce. Znajduje się ona przy ul. Kolejowej.
W roku 2017 stacja obsługiwała 0–9 pasażerów na dobę.
Od stacji odchodzi nieużywana bocznica kolejowa do zakładu drzewnego.
Ostatni pociąg osobowy zatrzymał się na stacji 31 maja 2010. Później ruch pasażerski obsługiwany był przez zastępczą komunikację autobusową Przewozów Regionalnych, dla której Biecz był stacją końcową, jednak 31 grudnia 2011 także i ona została zlikwidowana.
Od grudnia 2006 do 31 maja 2010 Biecz był stacją końcową dla pociągu relacji Stróże – Biecz, który przez większą część roku (z wyjątkiem wakacji) był jedynym kursującym pociągiem pasażerskim na tej trasie. Przed grudniem 2006 pociąg ze Stróż dojeżdżał do Jasła.
Aktualnie (maj 2016 r.) Biecz posiada regularne, bezpośrednie połączenia kolejowe z Gorlicami, Jasłem i Rzeszowem (połączenia regio spółki Przewozy Regionalne) oraz z Warszawą, Krakowem i Zagórzem (połączenia TLK spółki PKP Intercity).

</doc>
<doc id="551827" url="https://pl.wikipedia.org/wiki?curid=551827" title="Komora wstępna">
Komora wstępna

Komora wstępna – komora spalania w silnikach wysokoprężnych z wtryskiem pośrednim.
Geneza.
Kluczowym czynnikiem w każdym silniku wysokoprężnym jest dobre rozpylenie paliwa i jego dokładne wymieszanie się z powietrzem. W początkowym okresie rozwoju silnika wysokoprężnego wtrysk paliwa odbywał się przy użyciu sprężonego powietrza, przez co paliwo było dobrze rozpylone i co bardzo ułatwiało sam zapłon i spalanie. Próba przejścia na wtrysk paliwa bezpośrednio do cylindra spowodowała jednak gorsze rozpylenie paliwa, a przez to niską szybkobieżność silnika, leniwą reakcję na „dodanie gazu”, „twardą” pracę silnika i silne drgania. Wykluczało to zastosowanie takiego silnika jako źródła napędu samochodu.
Aby usunąć te wady inż. Prosper L’Orange zatrudniony w firmie Benz &amp; Cie zaprojektował w 1908 r. komorę wstępną. Komora wstępna połączona była z komorą główną (nad tłokiem) wąskim przewężeniem, dzięki czemu uzyskano łagodniejszy przebieg procesu spalania paliwa (samorozpylenie paliwa) w głównej komorze oraz niższe ciśnienia maksymalne obiegu i łagodną pracę silnika oraz mniejsze drgania. Dobra była reakcja na „dodanie gazu”, silniki wysokoprężne z komorą wstępną w połowie lat 50. XX wieku, jako pierwsze osiągnęły szybkobieżność pracy 4000 obr./min, a nie są problemem obroty rzędu 5000 obr./min. Dzięki tym cechom jednostka napędowa nadawała się do napędu samochodu osobowego. Wiodącą firmą która stosowała silniki wysokoprężne z komorą wstępną była firma Daimler-Benz.
Konstrukcja.
Jest to komora, w której objętość wynosi 20–40% objętości całej przestrzeni spalania. Komorę wstępną z przestrzenią nad tłokiem łączą otwory o stosunkowo niskim przekroju, wykonane w dolnym dnie komory. Wtryskiwacz jest osadzony w górnym dnie komory. Komora może być umiejscowiona centralnie, jak i stycznie do komory głównej.
Specyfika pracy.
Spalanie w komorze wstępnej można podzielić na dwie fazy. Pierwsza faza są to przeciwprądowe wtryskiwanie paliwa do komory i wtłaczanie do niej powietrza. Strumienie paliwa i powietrza zderzają się w komorze i w czasie tego procesu powstają ogniska samozapłonu. Objętość komory jest ograniczona – dlatego powstające gazy spalinowe o rosnącym ciśnieniu szukają drogi ujścia z komory. Druga faza spalania charakteryzuje się współprądowym przepływem mieszaniny gazów spalinowych, powietrza oraz cząstek nieodparowanego paliwa przez otworki w dnie komory do przestrzeni nad tłokiem, gdzie odbywa się dalsza część właściwego spalania. Podczas przepływu z komory wstępnej do przestrzeni nad tłokiem zachodzi dokładne rozpylanie i odparowanie paliwa i tym samym dobre wymieszanie gazów i paliwa. Komora wstępna stanowiąca odrębną część jest mocowana w głowicy i może być w niej osadzona centralnie lub bocznie. Zaletą komory wstępnej jest też mniejsza wrażliwość silnika na spadek liczby cetanowej – silniki z komorą wstępną potrafią pracować na paliwie niskocetanowym.
Zmierzch.
Rozwój technik wysokociśnieniowego wtrysku paliwa sprawił, że silniki z komorami dzielonymi (komora wstępna i komora wirowa) z powodu swoich wad wychodzą z produkcji.

</doc>
<doc id="551830" url="https://pl.wikipedia.org/wiki?curid=551830" title="Anna Czeska (królowa Anglii)">
Anna Czeska (królowa Anglii)

Anna Czeska, ang. "Anne of Bohemia" (ur. 11 maja 1366 w Pradze, zm. 7 czerwca 1394), córka cesarza Karola IV – króla Czech i Elżbiety pomorskiej, siostra Zygmunta Luksemburskiego; wnuczka Bogusława V pomorskiego, prawnuczka Kazimierza Wielkiego. Królowa Anglii jako pierwsza żona króla Ryszarda II.
Życiorys.
W 1370 została zaręczona z Albrechtem II, synem księcia bawarskiego i hrabiego Holandii, Zelandii i Hainaut Albrechta I. Ostatecznie 22 stycznia 1383 poślubiła Ryszarda w Westminster Abbey. Nie mieli dzieci. Nie wniosła mężowi żadnego posagu, za to Ryszard musiał zapłacić jej bratu 20 tysięcy florinów (około 13 tysięcy funtów). Jednak korzyścią z tego małżeństwa był fakt, że od tego momentu kupcy angielscy mogli handlować z czeskimi ziemiami oraz ziemiami całego Świętego Cesarstwa (to znowu wywołało wojnę z Francją). Brak innych korzyści sprawił jednak, że małżeństwo Ryszarda nie spełniało oczekiwań wysokich osobistości w królestwie i członków parlamentu Anglii; również kronikarze przedstawiają Annę w niekorzystnym świetle.
Anna zmarła w czasie zarazy, 12 lat po ślubie – Ryszard odczuł tę stratę bardzo mocno. Swój przydomek „dobra królowa Anna” i swoją popularność wśród mieszkańców Anglii zaskarbiła sobie ujmującym sposobem bycia, np. starała się o ułaskawienie dla uczestników rewolty chłopskiej z 1381, bywało, że prosiła o wybaczenie dla winowajców. Pochowana jest w Opactwie Westminsterskim obok swojego męża. Kiedy w 1871 otworzono jej grób to okazało się, że wiele kości zostało wykradzionych przez otwór w boku trumny. 
Ryszard II ożenił się ponownie z Izabelą de Valois 31 października 1396.
Przypisy.
 

</doc>
<doc id="551832" url="https://pl.wikipedia.org/wiki?curid=551832" title="Bitwa pod Walcourt">
Bitwa pod Walcourt

Bitwa pod Walcourt – starcie zbrojne, które miało miejsce 27 sierpnia 1689 i była częścią wojny palatynackiej.
Wstęp.
Francuski marszałek d'Humières, mając przeważające siły, postanowił zaatakować wojska sprzymierzone. Zostawiając za sobą garnizony w Lille i Tournai dla osłony przed Hiszpanami, ruszył śpiesznym marszem z Maubeuge przeciwko wojskom angielsko-holenderskim, które posuwały się wolno z Namur do Philippeville. Ponieważ Wilhelm III Orański przebywał w tym czasie w Anglii, armią sprzymierzonych dowodził Waldeck. Pod rozkazami Waldecka służył Marlborough, któremu Wilhelm Orański powierzył dowództwo nad brygadą liczącą 8 000 żołnierzy. Drugim po Marlboroughu w komendzie i drugim, jeśli chodzi o zdolności wojskowe był Thomas Tollemache.
Bitwa.
Awangarda francuskiej armii zaskoczyła furażystów ochranianych przez brytyjski 16. regiment piechoty dowodzony przez pułkownika Hodgesa. Zaciekły opór jaki stawił wspomniany regiment dał czas armii sprzymierzonych na uformowanie szyków i przygotowanie się do bitwy.
D'Humières rzucił swe przednie straże na most i sąsiednie fortyfikacje w celu oczyszczenia drogi po to by przeprawić swe wojska za rzekę Heure. Próba ta kosztowała go stratę 1000 ludzi. Wobec niepowodzenia, rozpoczął odwrót.
Około godziny 6 Waldeck wyprowadził podwójny kontratak. Holendrzy pod wodzą generała Slangenberga uderzyli na lewe skrzydło, natomiast Anglicy pod dowództwem Marlborougha na prawe. Francuzi wycofywali się, a znakomita postawa francuskiej kawalerii zapobiegła przekształceniu się odwrotu w paniczną ucieczkę. Przez kilka dni obie armie stały naprzeciw siebie, od czasu do czasu prowadząc wzajemny ostrzał artyleryjski, lecz do walk już nie doszło. D'Humières wycofał się w okolice twierdzy Scheldt, natomiast Waldeck ruszył do Brukseli.

</doc>
<doc id="551835" url="https://pl.wikipedia.org/wiki?curid=551835" title="Sławomir Woźniak">
Sławomir Woźniak

Sławomir Woźniak (ur. 2 listopada 1967 we Wrocławiu) – polski artysta baletu, tancerz, pedagog i choreograf.
Uczył się w Poznańskiej Szkole Baletowej. Już jako uczeń występował na scenie Teatru Wielkiego w Poznaniu. Jako tancerz debiutował w 1986 w roli Księcia w "Kopciuszku" w choreografii Teresy Kujawy na scenie Opery Wrocławskiej, gdzie występował jako solista do 1988. Tam także poznał swoją przyszłą żonę Irenę, ówczesną solistkę baletu Opery Wrocławskiej. Występowali tam razem m.in. w "Jeziorze łabędzim".
Od 1988 był solistą, a od 1989 pierwszym tancerzem Teatru Wielkiego w Łodzi. Pierwszą jego premierą był tam również "Kopciuszek". Amerykańska pedagog i choreografka Irina Fokina, która zrealizowała to przedstawienie, kilkakrotnie zapraszała go później do swojego studia tanecznego w USA, z którym występował gościnnie w przedstawieniach szkolnych "Dziadka do orzechów". W Łodzi tańczył czołowe partie w repertuarze klasycznym i współczesnym; m.in. popisową rolę Johna w "Greku Zorbie" Lorki Massine'a, którą później zdobył także uznanie w Warszawie. Za tę rolę był nominowany przez francuski magazyn "Danse" do tytułu "Rewelacja Roku 1992".
W 1991 związał się na stałe z Teatrem Wielkim – Operą Narodową w Warszawie, najpierw jako pierwszy solista, a od 2000 jako pierwszy tancerz. Tańczył tam wszystkie czołowe role męskie w repertuarze baletowym. Występował także gościnnie w wielu teatrach zarówno w Polsce, jak i za granicą. W roku 2000 ukończył Akademię Muzyczną im. Fryderyka Chopina w Warszawie (kierunek Pedagogika Balet) i odtąd pracował okazjonalnie z młodzieżą amerykańską w ramach letnich obozów tanecznych.
W 1998 zadebiutował jako choreograf baletem "Tylko miłość" z muzyką Tomaso Albinoniego. na scenie kameralnej Teatru Wielkiego – Opery Narodowej. W 2001 współpracował tam z Emilem Wesołowskim przy realizacji spektaklu teatralno-baletowego "Święta wiosna", a w 2005 zrealizował choreografię "Komix-komedia" w wieczorze baletowym "Taniec według mężczyzn". Od 2006 był Członkiem Rady Fundacji Centrum Twórczości Narodowej.
Od 2008 przebywa na stałe w Stanach Zjednoczonych, gdzie wraz z żoną Ireną prowadzą obecnie prywatną szkołę tańca w Phenix (Arizona). W 2009 był zaproszony jako choreograf do Poznania, gdzie wystawił Coppelię w Teatrze Wielkim im. Stanisława Moniuszki.

</doc>
<doc id="551837" url="https://pl.wikipedia.org/wiki?curid=551837" title="Świsłocz (rejon świsłocki)">
Świsłocz (rejon świsłocki)

Świsłocz (, "Swisłacz", , "Swisłocz") – miasto w zachodniej części Białorusi, w obwodzie grodzieńskim, 15 km od granicy z Polską, centrum rejonu świsłockiego. W 2010 roku miało 6,9 tys. ludności.
Historia.
Świsłocz po raz pierwszy pojawia się w źródłach w 1256 roku w Latopisie Ipatijewskim. W połowie XIV wieku niezależne księstwo świsłockie zostało podbite przez Wielkie Księstwo Litewskie. Miejscowość rozwijała się dzięki wygodnemu położeniu geograficznemu. Miasto królewskie lokowane przed 1523 rokiem, położone było w powiecie wołkowyskim. W 1560 roku przy miejscowym kościele kalwińskim powstała szkoła. Od 1563 roku Świsłocz wraz z okolicami weszła w posiadanie Jana Hieronima Chodkiewicza, który w 1572 roku odstąpił je w zamian za miasteczko Lachowicze. W 1581 roku ponownie stało się własnością Chodkiewiczów, którzy w 1594 roku sprzedali je Sebastianowi Pakoszowi. Od 1666 roku należało do pruskiego szlachcica Krishpin-Kirshenstein, który zbudował tam kościół (w latach 70. XIX wieku uwieczniony przez Napoleona Ordę) i otworzył przy nim szkołę. W 1668 roku podskarbi wielki litewski Hieronim Kryszpin-Kirszensztein z małżonką Anną z Młockich odbudowali i uposażyli kościół w Świsłoczy.
Od 1754 roku Świsłocz należała do Romerów, od 1778 roku do Wincentego Tyszkiewicza, senatora i męża Marii Teresy z Poniatowskich. Doszło wówczas do przebudowy miasta, wyznaczenia w centrum dużego rynku, miejsca słynnych jarmarków. W Świsłoczy powstał wówczas teatr, zwierzyniec i park. Świsłocz, będący własnością magnacką położony był w końcu XVIII wieku w hrabstwie świsłockim w powiecie wołkowyskim województwa nowogródzkiego.
W 1805 roku Tyszkiewicz ufundował słynne gubernialne gimnazjum, w którym w 1825 roku nauczycielem historii był Jan Czeczot. W 1845 rok gimnazjum utraciło status gubernialnego, a następnie za poparcie powstania styczniowego zostało zredukowane do progimnazjum. W 1876 roku na jego bazie otwarto Świsłockie Seminarium Nauczycielskie, istniejące do 1921 roku. Do najbardziej znanych absolwentów gimnazjum należeli: Napoleon Orda, Konstanty Kalinowski, Romuald Traugutt, Wiktor Heltman, Józef Ignacy Kraszewski. W XIX wieku Świsłocz należała do Pusłowskich i Krasińskich. W Świsłoczy często bywała Eliza Orzeszkowa.
W czasach II Rzeczypospolitej Świsłocz była siedzibą gminy wiejskiej w powiecie wołkowyskim i wchodziła w skład województwa białostockiego.
W 1929 miasto było siedzibą Sądu Grodzkiego. Były tu dwa kościoły katolickie, cerkiew i cztery synagogi. Jedna z nich jest zachowana do dziś i pełni rolę kinoteatru.
Po 17 września 1939 roku pod okupacją ZSRR. 26 czerwca 1941 roku została zajęta przez wojska niemieckie. W listopadzie 1942 roku zlikwidowano świsłockie getto i rozstrzelano 1536 Żydów. W lipcu 1944 Świsłocz zajęły wojska radzieckie.
Współczesność.
W Świsłoczy znajduje się kilka zakładów przemysłowych i wychodzi jedna gazeta („Swisłoczskaja gazieta”, w jęz. białoruskim i rosyjskim). Stacja kolejowa Świsłocz znajduje się około 2,5 km od miejscowości. Działają tu dwie parafie prawosławne (wchodzące w skład mającego siedzibę w mieście dekanatu świsłockiego) oraz parafia rzymskokatolicka pw. św. Franciszka z Asyżu. Znajduje się tam jedyny na Białorusi pomnik Stalina.

</doc>
<doc id="551841" url="https://pl.wikipedia.org/wiki?curid=551841" title="Czarna lista (informatyka)">
Czarna lista (informatyka)

Czarna lista (ang. "black list") – w informatyce lista niepożądanych rzeczy. Czarne listy są zazwyczaj bardzo duże i wbudowane bezpośrednio w poszczególne aplikacje. W wypadku programów antyspamowych, na czarnej liście znajdują się adresy IP i e-mail, które wysyłają duże ilości spamu. Dla efektywnego działania konieczne jest regularne aktualizowanie czarnych list tak, aby oprogramowanie mogło skutecznie chronić komputer przed niechcianymi treściami, na przykład spamem.

</doc>
<doc id="551842" url="https://pl.wikipedia.org/wiki?curid=551842" title="Dyskografia (box Edyty Górniak)">
Dyskografia (box Edyty Górniak)

Dyskografia jest podsumowaniem wydanym przez EMI Music Poland i ukazuje wszystkie dotychczasowe wydawnictwa Edyty Górniak.
Wyjątkowym jest dodatek w postaci płyty DVD z wybranymi teledyskami z kariery piosenkarki plus 20-minutowy wywiad promujący płytę "Edyta Górniak".

</doc>
<doc id="551844" url="https://pl.wikipedia.org/wiki?curid=551844" title="Białe złoto">
Białe złoto

Białe złoto – stop złota z niklem, cynkiem (25%), czasem srebrem i palladem imitujący barwą platynę.
Większość nowych obrączek z białego złota ma srebrny kolor. Spowodowane jest to tym, iż są poddawane rodowaniu, tzn. pokrywa się je warstwą rodu. Z czasem rod się ściera i obrączka ma wtedy również kolor srebrny, ale nie ma już takiego blasku jak z warstwą rodu. Istnieje jednak białe złoto nierodowane i jednocześnie posiadające właściwy kolor i połysk – jest to stop złota z niklem. Właściwości fizyczne białego złota różnią się, ponieważ zawiera ono inne domieszki i może wykazywać np. większą twardość. Właściwości chemiczne są praktycznie takie same jak złota innych kolorów.

</doc>
<doc id="551845" url="https://pl.wikipedia.org/wiki?curid=551845" title="Izabela de Valois">
Izabela de Valois

Izabela Valois (fr. "Isabella de Valois"), (ur. 9 listopada 1389 w Paryżu, zm. 13 września 1409) – księżniczka francuska, córka króla Karola VI Szalonego i Izabeli Bawarskiej. Królowa Anglii w latach 1396–1400.
Urodziła się w Paryżu, jej rodzeństwo to między innymi: Jan de Touraine i Karol VII Walezjusz. Jej młodsza siostra – Katarzyna de Valois poślubiła później króla Anglii – Henryka V.
31 października 1396, by przypieczętować pokój francusko-angielski, 6-letnia Izabela poślubiła starszego od niej o 22 lata, owdowiałego króla Ryszarda II. Małżeństwo nie zostało skonsumowane z powodu młodego wieku panny młodej. Izabela zamieszkała w Wallingford Castle, ponieważ Ryszard pojechał na wyprawę do Irlandii. Po powrocie do Anglii został w sierpniu 1399 pojmany, a w lutym 1400 zamordowany. Izabela na rozkaz nowego króla – Henryka IV musiała opuścić Windsor i przenieść się do Sunninghill.
Henryk IV nie wiedział, co począć z tą 10-letnią królową-wdową. Ale że była córką króla Francji wymyślił, że poślubi jego 12-letniego syna, również Henryka (przyszłego króla Henryka V Lancastera). Izabela jednak stanowczo odmówiła, pogrążyła się w żałobie po Ryszardzie i na prośby Henryka nie odpowiadała. Ostatecznie postanowiła wrócić do Francji. Henryk, zostawszy królem w 1413 r. jako Henryk V, rozkazał ekshumować ciało Ryszarda II i pochować je z pełnymi honorami w opactwie westminsterskim. Ostatecznie poślubił francuską królewnę, tyle że inną. Była to młodsza siostra Izabeli, Katarzyna (1401–1438), a stało się to w 1420 r., w wyniku traktatu w Troyes zawartego z matką sióstr, królową Izabelą Bawarską, zastępującej swojego męża, szalonego króla Karola. 
Izabela ponownie wyszła za mąż w wieku lat 16, 29 czerwca 1406, za swojego kuzyna – Karola, księcia Orleanu, wtedy niespełna 12-letniego. Zmarła w połogu mając lat 19, pozostawiając jedyną córkę:

</doc>
<doc id="551847" url="https://pl.wikipedia.org/wiki?curid=551847" title="Marina Sirtis">
Marina Sirtis

Marina Sirtis (ur. 29 marca 1955 w Londynie, Wielka Brytania) – urodzona w Anglii amerykańska aktorka greckiego pochodzenia. Znana przede wszystkim jako doradca Deanna Troi z serialu ' oraz czterech filmów pełnometrażowych serii Star Trek. Wystąpiła również epizodycznie w trzech odcinkach serialu " "oraz w finałowym odcinku '.
Ponadto wystąpiła gościnnie w odcinku "Watergate" (2000) serialu "Gwiezdne wrota" (czwarty sezon) jako dr Svetlana Markov.

</doc>
<doc id="551848" url="https://pl.wikipedia.org/wiki?curid=551848" title="Apollo Creed">
Apollo Creed

 
Apollo Creed (ur. 22 lutego 1943, zm. 31 sierpnia 1985) – fikcyjna postać z serii filmów o Rockym Balboa, bokser. Grał go Carl Weathers.
Był mistrzem świata wagi ciężkiej. Pewnego dnia on i promotorzy wpadli na pomysł, by zorganizować walkę pomiędzy Apollo a zupełnie nieznanym bokserem. Postanowili tak, gdyż Mac Lee Green, który miał być przeciwnikiem Apollo, doznał poważnej kontuzji ręki. Wybór padł na Rocky’ego Balboa. Apollo traktował tę walkę niezbyt poważnie. Podczas walki Apollo pierwszy upada na deski. Mimo to, wygrywa niejednogłośnie na punkty, stosunkiem 8:7.
Obaj po walce trafiają do szpitala. Apollo jest atakowany przez media, które mówią, że walka była ukartowana. Urażony mistrz decyduje się na rewanż. Rocky unika go, gdyż przy każdym mocniejszym uderzeniu może stracić wzrok. W piętnastej rundzie walki, obaj bokserzy padają na deski. Pierwszy wstaje Rocky i zostaje nowym mistrzem świata.
Rocky broni 10 razy tytułu mistrza świata. Pojawia się jednak groźny przeciwnik – Clubber Lang. Chce on walczyć z mistrzem. Walkę tę komentuje Apollo. Włoski Ogier traci tytuł. Chce zakończyć karierę. Apollo zostaje jego trenerem. Zabiera go do Los Angeles, gdzie go ciężko trenuje. W rewanżu Rocky odzyskuje tytuł.
Do USA z ZSRR przyjeżdża mistrz świata amatorów, Ivan Drago. Wyzywa Rocky’ego na pojedynek. Zamiast niego chce walczyć Apollo. Uważa, że to będzie dobry sposób, by wrócić na ring po pięciu latach przerwy w pokazowej walce. Rocky mu to odradza. Przed pojedynkiem, Apollo urządza wielki show. Po pierwszej rundzie, Apollo jest mocno zakrwawiony. W drugiej rundzie, po lewym sierpowym Ivana, pada nieżywy na deski.
Ostateczny bilans Apollo wynosił 47 wygranych (42KO) i 2 przegrane.
Był żonaty z Mary Anne. Miał trójkę dzieci.
Jego pierwowzorem byli prawdopodobnie Muhammad Ali i Jack Johnson.

</doc>
<doc id="551849" url="https://pl.wikipedia.org/wiki?curid=551849" title="Karolina Kosińska">
Karolina Kosińska

Karolina Kosińska (ur. 17 czerwca 1986) – polska tenisistka.
Kariera tenisowa.
W swojej karierze wygrała w sześciu turniejach singlowych i czternastu deblowych rangi ITF. Najwyżej w rankingu WTA notowana była na 253. miejscu w singlu (4 lipca 2005) i na 144. miejscu w deblu (10 września 2007).
W latach 2004–2005 reprezentowała Polskę w rozgrywkach Pucharu Federacji, występując w ośmiu meczach.
W 2005 jej trenerem był Tomasz Wiktorowski.
W latach 2000–2011 wielokrotnie zdobywała medale mistrzostw Polski i halowych mistrzostw Polski w różnych kategoriach wiekowych.

</doc>
<doc id="551850" url="https://pl.wikipedia.org/wiki?curid=551850" title="Marian Lalewicz">
Marian Lalewicz

Marian Lalewicz (ur. 21 listopada 1876 w Wyłkowyszkach, zm. w sierpniu 1944 w Warszawie) – polski architekt, przedstawiciel akademickiego klasycyzmu.
Życiorys.
W 1895 r. ukończył gimnazjum w Suwałkach. Studiował na Wydziale Architektury Cesarskiej Akademii Sztuk Pięknych w Petersburgu, kończąc studia z wyróżnieniem w 1901 r. Dzięki uzyskanemu stypendium kształcił się w Szwecji, Norwegii, Niemczech, Austrii i Włoszech. Do 1917 r. wykładał historię sztuki i architektury w uczelniach petersburskich, jednocześnie projektując budowle w Moskwie i Petersburgu.
Po powrocie do kraju (1918) wykładał w Akademii Sztuk Pięknych i na Politechnice Warszawskiej. W latach 1925–1927 dziekan Wydziału Architektury, a w 1935–1938 prorektor Politechniki Warszawskiej. Działał w Towarzystwie Opieki nad Zabytkami Przeszłości pełniąc od 1930 r. aż do wybuchu wojny funkcję prezesa Towarzystwa.
Podczas obrony Warszawy w 1939 r. komendant Pogotowia Technicznego. Uczestniczył w tajnym nauczaniu studentów architektury, od 1942 r. nauczyciel w Państwowej Wyższej Szkole Technicznej. W 1943 r. został wysiedlony przez Niemców ze swojego domu przy ul. Górnośląskiej 41. Zamieszkał przy ul. Muranowskiej 12.
Został rozstrzelany przez Niemców w czasie powstania warszawskiego w sierpniu 1944 wraz z ok. 200 innymi osobami w egzekucji przy ul. Dzikiej 17. Jego symboliczny grób znajduje się na cmentarzu Powązkowskim (kwatera 244-I-29).
Był autorem słownika zwrotów używanych w literaturze w czterech językach, który zaginął w czasie powstania warszawskiego.
Ważniejsze projekty w Polsce.
Oprócz tego kierował pracami konserwatorskimi w warszawskich pałacach: Rady Ministrów (1918–1921), Prymasowskim (adaptacja na siedzibę Ministerstwa Rolnictwa i Reform Rolnych), Komisji Rządowej Przychodów i Skarbu i Ministra Skarbu (na siedzibę Ministerstwa Skarbu) oraz Raczyńskich (adaptacja na siedzibę Ministerstwa Sprawiedliwości). Według projektu Mariana Lalewicza przebito ulicę Bonifraterską przez budynek Sądu Apelacyjnego (1936–1937).
W 1939 opracował niezrealizowany projekt rekonstrukcji Kaplicy Moskiewskiej.

</doc>
<doc id="551851" url="https://pl.wikipedia.org/wiki?curid=551851" title="Stanisław Anioł (postać filmowa)">
Stanisław Anioł (postać filmowa)

Stanisław Anioł – postać filmowa odgrywana przez Romana Wilhelmiego w serialu Alternatywy 4 z 1983, wyreżyserowanym przez Stanisława Bareję. Gospodarz domu i karierowicz.
Działalność.
Anioł początkowo działał jako kierownik Wydziału Kultury w Pułtusku. Mieszkał tam przy ul. Szarej 5. Wyjechał z Pułtuska, twierdząc, że otrzymał mieszkanie i wysokie stanowisko w stolicy. W rzeczywistości został gospodarzem domu w nowo wzniesionym bloku przy ul. Alternatywy 4. Ulubionym pisarzem Anioła jest Anatolij Sofronow, którego często cytuje.
Anioł inwigiluje i zastrasza lokatorów. Nieustannie organizuje czyny społeczne, zebrania, próby chóru i kabaretu. Poskromiony zostaje nawet Balcerek, który jako jedyny nie chciał się poddać reżimowi Anioła. Gospodarz przedstawia mu sfabrykowane skierowanie na odwyk alkoholowy i obiecuje załatwić jego unieważnienie, ale w zamian za posłuszeństwo. Anioł szuka też ciągle możliwości awansu – wyznaje zasadę "nieważne, co kto mówi, ważne pod kogo jest podwieszony".
Gospodarz nie przepuszcza żadnej okazji, aby zyskać coś dla siebie. Inicjatywę obywatelską (ogrzewanie domu przy pomocy lokomotywy) przekuwa szybko na swój sukces (artykuł w prasie). Pozyskane informacje wykorzystuje do szantażu lub manipulowania innymi. Przypadkowo odebrany telefon jest dla niego okazją do ściągnięcia na ul. Alternatywy 4 światowej delegacji burmistrzów i pochwalenia się swoimi osiągnięciami. W wyniku porozumienia mieszkańców pokazówka przygotowana na wizytę delegacji okazuje się fiaskiem. Anioł jednak i tak wychodzi na swoje – zostaje kierownikiem osiedla.
Upamiętnienie.
W listopadzie 2016 roku na bloku przy ul. Kazury 10 w Warszawie odsłonięto mural upamiętniający postać Stanisława Anioła. Projekt graficzny przedstawia Romana Wilhelmiego w pozie „takiego orła” z rękoma uniesionymi do góry, ze sceny, w której grając gospodarza domu przekazywał instrukcje mieszkańcom na temat układanki z potłuczonych talerzy.

</doc>
<doc id="551852" url="https://pl.wikipedia.org/wiki?curid=551852" title="Nas">
Nas

Nas, również Nasty Nas lub Escobar, właśc. Nasir bin Olu Dara Jones (ur. 14 września 1973 w Nowym Jorku) – amerykański raper i aktor. Był członkiem zespołu The Firm. Słowo "Nasir" (jęz. arabski نصير) oznacza Wojownik.
Współpracował z takimi wykonawcami jak Lil Jon &amp; the East Side Boyz, Wu-Tang Clan, Eminem, Ja Rule, Ashanti, Jay-Z, Ludacris, Game, Busta Rhymes, Mary J. Blige, Jennifer Lopez, AZ, Foxy Brown, DJ Premier, Kelis, Puff Daddy, Dr. Dre, 50 Cent, DMX, Aaliyah, Olu Dara, Quan, Capone-N-Noreaga, Mobb Deep, Large Professor, R. Kelly, Damian Marley, K'naan, Lauryn Hill, Rakim, Chris Brown, Amy Winehouse czy Korn.
8 czerwca 2007 Nas wystąpił po raz pierwszy w Polsce w warszawskiej "Stodole".
Życiorys.
Wczesne lata.
Nasir bin Olu Dara Jones urodził się w Brooklynie w Nowym Jorku. Jego ojciec Olu Dara jest muzykiem jazzowym. Matka Fannie Ann Jones była pracownikiem United States Postal Service. Ma młodszego brata Jabari Freta, który jak on, również jest raperem. Występuje pod pseudonimem Jungle. Jest częścią grupy hip-hopowej Bravehearts. Wydał z nią dwa albumy. Rok 1985 był trudnym okresem dla Nasa, jego rodzice rozwiedli się. Porzucił szkołę w ósmej klasie.
Kariera i jej początki.
Karierę rozpoczął jako nastolatek. Przyjął wówczas pseudonim "Kid Wave". Pod koniec lat 80. spotkał producenta muzycznego "Large Professor" i razem z nim udał się do studia, gdzie Rakim i Kool G Rap nagrywali swoje albumy. Gdy nikogo nie było w studiu, Nas rozpoczął nagrywanie własnego materiału, który nigdy się nie ukazał.
W 1991 r. wystąpił na koncercie "Live at the Barbeque", obok zespołu hip-hopowego Main Source. Zadebiutował w połowie 1992 roku, wydając singel "Halftime" pod pseudonimem "Nasty Nas". Utwór pochodził ze ścieżki dźwiękowej do filmu "Zebrahead".
Debiutancki album Nasa pt "Illmatic" został wydany w 1994 roku. Sam raper nagrywał kompozycję dwa lata, od 1992 do 1993 roku. Produkcją zajęli się Large Professor, Pete Rock, Q-Tip, L.E.S. i DJ Premier, gościnnie wystąpili tylko AZ i ojciec Nasira – Olu Dara. Singlami promującymi album są utwory: "The World Is Yours", "It Ain't Hard to Tell", i "One Love". Album zdobył pozytywne recenzje. Jest to jeden z najlepszych albumów w całej karierze Nasa. Późniejsze albumy przyczyniły się do wzrostu popularności rapera.

</doc>
<doc id="551853" url="https://pl.wikipedia.org/wiki?curid=551853" title="Łotewska SRR">
Łotewska SRR



</doc>
<doc id="551855" url="https://pl.wikipedia.org/wiki?curid=551855" title="Armeńska SRR">
Armeńska SRR



</doc>
<doc id="551856" url="https://pl.wikipedia.org/wiki?curid=551856" title="Azerbejdżańska SRR">
Azerbejdżańska SRR



</doc>
<doc id="551857" url="https://pl.wikipedia.org/wiki?curid=551857" title="Białoruska SRR">
Białoruska SRR



</doc>
<doc id="551859" url="https://pl.wikipedia.org/wiki?curid=551859" title="Estońska SRR">
Estońska SRR



</doc>
<doc id="551860" url="https://pl.wikipedia.org/wiki?curid=551860" title="Zos Kia Cultus (Here and Beyond)">
Zos Kia Cultus (Here and Beyond)

Zos Kia Cultus (Here and Beyond) – szósty album studyjny polskiej grupy muzycznej Behemoth. Wydawnictwo ukazało się w 2002 roku w Europie nakładem Avantgarde Music. W Stanach Zjednoczonych płyta ukazała się w 2003 roku nakładem Olympic Recordings. Tego samego roku album ukazał się również na płycie winylowej nakładem Osmose Productions. Był to ostatni album zrealizowany z gitarzystą Mateuszem Śmierzchalskim i basistą Marcinem Nowakiem. Tytuł płyty odnosi się bezpośrednio do systemu magicznego Zos Kia Cultus opracowanego przez Austina Osmana Spare'a.
Realizacja.
Nagrania albumu zespół rozpoczął latem 2002 roku w lubelskich Hendrix Studios, we współpracy z Arkadiuszem "Maltą" Malczewskim. Podczas trwającej 700 godzin sesji nagraniowej zespół zrealizował piętnaście utworów. Na płycie ukazało się dwanaście utworów, pozostałe utwory zostały wydane rok później na minialbumi "Conjuration". Gościnnie w nagraniach wziął udział klawiszowiec Jerzy "U.Reck" Głód (członek grupy Lux Occulta). 
W wydawnictwie tym zespół po raz pierwszy zastosował siedmiostrunowe gitary elektryczne. Charakterystyczne dla albumu są także zmiany tempa i partie solowe perkusisty grupy, Zbigniewa "Inferna" Promińskiego. W utworze "Here and Beyond" został wykorzystany riff rozpoczynający utwór "Cursed Angel of Doom" z dema "Endless Damnation".
Promocja.
Wydawnictwo ukazało się w 2002 roku w Europie nakładem Avantgarde Music. W Stanach Zjednoczonych płyta ukazała się w 2003 roku nakładem Olympic Recordings. Tego samgo roku album ukazał się również na płycie winylowej nakładem Osmose Productions. Okładkę i oprawę graficzną albumu stworzył Tomasz "Graal" Daniłowicz na podstawie pomysłu Adama Darskiego. Postać widniejąca na okładce nawiązuje do postaci Baphometa. Książeczka utrzymana jest w kolorach czerni i czerwieni, znajdują się w niej fotografie autorstwa Maurycego Śmierzchalskiego, przedstawiające muzyków Adama "Nergala" Darskiego, Mateusza "Havoca" Śmierzchalskiego i Zbigniewa "Inferna" Promińskiego.
Wydawnictwo było promowane zrealizowanym kosztem 4000 zł teledyskiem do utworu "As Above So Below" w reżyserii Jakuba Miszczaka oraz podczas europejskiej trasy koncertowej m.in. we Włoszech oraz krajach skandynawskich wraz z australijską grupą Deströyer 666, amerykańską Diabolic, Darkane oraz polskimi zespołami Frontside i Crionics. 
Zespół odbył również szereg koncertów w Stanach Zjednoczonych, w których brały udział takie grupy jak: Deicide, Amon Amarth i Revenge. Behemoth na zaproszenie wokalisty Glenna Danziga zagrał również na objazdowym festiwalu Blackest of the Black Festivals w USA, występując wraz z zespołami Opeth, Nile, Superjoint Ritual oraz Danzig.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
oraz

</doc>
<doc id="551862" url="https://pl.wikipedia.org/wiki?curid=551862" title="Gruzińska SRR">
Gruzińska SRR



</doc>
<doc id="551863" url="https://pl.wikipedia.org/wiki?curid=551863" title="Karelo-Fińska SRR">
Karelo-Fińska SRR



</doc>
<doc id="551864" url="https://pl.wikipedia.org/wiki?curid=551864" title="Val di Fiemme">
Val di Fiemme

Val di Fiemme () – dolina w Dolomitach w północnych Włoszech, w regionie Trydent-Górna Adyga, 40 km na południe od Bolzano i 60 km na północny-wschód od Trydentu. Dolina rozciąga się na długości 35 km wzdłuż linii łączącej od strony północno-wschodniej dolinę Fassa i od strony południowo-zachodniej dolinę Cembra.
Dolinę otacza łańcuch gór Lagorai, grupa gór dolomitowych Latemar oraz grzbiet górski Corno Bianco.
W dolinie położone są miejscowości: Capriana, Carano, Castello-Molina di Fiemme, Cavalese, Daiano, Masi di Cavalese, Panchià, Predazzo, Tesero, Valfloriana, Varena i Ziano di Fiemme.
Sport.
Val di Fiemme jest ośrodkiem sportów zimowych, w dolinie znajduje się 5 ośrodków narciarstwa alpejskiego, trasy biegów narciarskich i kompleks skoczni narciarskich (Trampolino Dal Ben).
Dolina jest co roku gospodarzem jednego z biegów Tour de Ski. 
W tej dolinie miały miejsce mistrzostwa świata w narciarstwie klasycznym w roku 1991, 2003 oraz 2013.

</doc>
<doc id="551865" url="https://pl.wikipedia.org/wiki?curid=551865" title="Kazachska SRR">
Kazachska SRR



</doc>
<doc id="551867" url="https://pl.wikipedia.org/wiki?curid=551867" title="Kirgiska SRR">
Kirgiska SRR



</doc>
<doc id="551868" url="https://pl.wikipedia.org/wiki?curid=551868" title="Bitwa u brzegów Minorki">
Bitwa u brzegów Minorki

Bitwa morska u brzegów Minorki – starcie zbrojne, które miało miejsce 20 maja 1756 roku pomiędzy eskadrami Francji i Wielkiej Brytanii wkrótce po wypowiedzeniu wojny przez królestwo Wielkiej Brytanii Domowi Burbonów. Minorka znalazła się pod panowaniem brytyjskim w roku 1708, w rezultacie wojny o sukcesję hiszpańską. Teraz Brytyjczycy dążyli do przerwania francuskiego oblężenia brytyjskiego garnizonu wyspy. Bitwa była pierwszym starciem wojny siedmioletniej na jej europejskim teatrze. Jej niesatysfakcjonujący Brytyjczyków rezultat stał się przyczyną późniejszego sądu wojennego nad admirałem Johnem Byngiem i jego egzekucji.
Podłoże.
24 kwietnia 176 statki transportowe, eskortowane przez 12 okrętów liniowych i 5 fregat, wysadziły na Minorce 12 000 piechoty francuskiej, która obległa brytyjski garnizon.
Wielka Brytania i Francja rozpoczęły działania wojenne już wcześniej – w 1754 roku – ale toczyły się one w koloniach Nowego Świata (tzw. wojna o kolonie amerykańskie). W 1756 roku, wskutek francuskich sukcesów, sprawy przybrały niepokojący dla Brytyjczyków obrót. Rząd brytyjski był przekonany, iż niedługo może nastąpić francuskie uderzenie na same Wyspy Brytyjskie (Francuzi faktycznie planowali inwazję). Francuski atak na Minorkę spowodował, iż Admiralicja wysłała eskadrę 10 okrętów liniowych w celu jej obrony. Mimo informacji wywiadu o znacznej sile francuskiej floty z Tulonu, która była przeznaczona do opanowania Minorki, okręty przydzielone Byngowi były w złym stanie technicznym, a ponadto miały zdekompletowane załogi, o czym Byng donosił do Londynu z Gibraltaru. Król Jerzy II zareagował nerwowo: „Ten człowiek nie będzie walczył!” i kazał wysłać do Gibraltaru sir Edwarda Hawke’a, by przejął komendę. Hawke wyruszył 16 czerwca, ale było już za późno.
Starcie.
Kiedy Byng (jego flota została wzmocniona przez kilka okrętów eskadry z Minorki, które zdołały opuścić wyspę przed desantem) przybył 19 maja w okolice Minorki, okazało się, iż wyspa została już zajęta przez Francuzów. Tylko garnizon Fortu St. Philip (później Port Mahón, obecnie Maó) trzymał się nadal. Byng miał zamiar uwolnić garnizon, ale ukazała się francuska eskadra. Obie strony szykowały się do bitwy następnego dnia rano.
Byng uformował trzynaście największych okrętów w pojedynczą linię bojową i zbliżał się z wiatrem do przeciwnika. Francuska linia szła na zbliżenie równoległym kursem. Brytyjski admirał wydał rozkaz wskazujący poszczególnym okrętom przeciwników we francuskiej linii, jednak niedoskonała sygnalizacja tamtych czasów spowodowała powikłania i opóźnienia. Czołowe okręty brytyjskie dostały się pod ogień lepiej uzbrojonych liniowców francuskich przeciwników i doznały licznych uszkodzeń z powodu bardziej efektywnego ognia działowego Francuzów. Pozostałe liniowce brytyjskie nie wzięły udziału w walce. Byng wykazał się ostrożnością i zachowawczością nie potrafiąc odejść od sztywnych zasad szyku liniowego. Kilka jego okrętów zostało poważnie uszkodzonych, chociaż żaden z nich nie zatonął. Również Francuzi nie utracili żadnego okrętu. Naprędce zwołana Rada Wojenna, złożona ze wszystkich starszych oficerów, zgodnie stwierdziła, iż nie ma szans na zadanie większych strat Francuzom i na zdjęcie oblężenia, dlatego też Byng rozkazał odwrót do Gibraltaru.
Po bitwie.
Bitwę można by było uznać za nierozstrzygniętą, lecz zaniechanie przez Bynga nacisku na flotę francuską koło Minorki oraz brak pomocy dla garnizonu wyspy przyczynił się do kapitulacji Brytyjczyków 29 czerwca 1756 roku, co wywołało oburzenie brytyjskiej opinii publicznej.
Admiralicja, prawdopodobnie w celu zatuszowania własnych niedociągnięć przy organizowaniu odsieczy dla wyspy, oskarżyła Bynga o naruszenie Artykułów Wojennych. Sąd Wojenny uznał go winnym i skazał na rozstrzelanie; wyrok został wykonany 14 marca 1757 roku na okręcie liniowym HMS "Monarch" w porcie w Portsmouth.
Minorka wróciła pod panowanie brytyjskie po zawarciu pokoju paryskiego w 1763 roku.

</doc>
<doc id="551869" url="https://pl.wikipedia.org/wiki?curid=551869" title="Litewska SRR">
Litewska SRR



</doc>
<doc id="551871" url="https://pl.wikipedia.org/wiki?curid=551871" title="Rosyjska FSRR">
Rosyjska FSRR



</doc>
<doc id="551874" url="https://pl.wikipedia.org/wiki?curid=551874" title="Tadżycka SRR">
Tadżycka SRR



</doc>
<doc id="551875" url="https://pl.wikipedia.org/wiki?curid=551875" title="Turkmeńska SRR">
Turkmeńska SRR



</doc>
<doc id="551877" url="https://pl.wikipedia.org/wiki?curid=551877" title="Ukraińska SRR">
Ukraińska SRR



</doc>
<doc id="551878" url="https://pl.wikipedia.org/wiki?curid=551878" title="Uzbecka SRR">
Uzbecka SRR



</doc>
<doc id="551880" url="https://pl.wikipedia.org/wiki?curid=551880" title="Zakaukaska FSRR">
Zakaukaska FSRR



</doc>
<doc id="551884" url="https://pl.wikipedia.org/wiki?curid=551884" title="Uplink (gra komputerowa)">
Uplink (gra komputerowa)

Uplink – gra komputerowa angielskiego wydawcy Introversion Software, w której gracz pełni rolę tajnego agenta/hakera pracującego dla dużych, międzynarodowych korporacji. Gra została wydana w Polsce kilka lat po premierze na świecie, dostępna jest także w internetowym systemie Steam.
W grze możliwe jest łamanie zabezpieczeń konkurencyjnych firm, włamywanie się do ich systemów, wykradanie tajemnic przemysłowych, sabotowanie pracy oraz szantażowanie i zastraszenie ich pracowników. Za każde poprawnie wykonane zlecenie, gracz dostaje pewną sumę pieniędzy, które może przeznaczyć na rozbudowę sprzętu komputerowego dostępnego w trakcie rozgrywki i zakup nowego oprogramowania. Każdy nowy gadżet zwiększa skuteczność i możliwości w grze, a to z kolei podnosi reputację w branży i tym samym wynagrodzenie za zlecenie.
W grze dostępnych jest wiele lokalizacji, do komputerów których można się włamać. Gracz ma także możliwość ingerowania w transfery bankowe, modyfikowania akt ludzi w bazie komputerów policyjnych oraz tworzenia wirusów komputerowych.

</doc>
<doc id="551890" url="https://pl.wikipedia.org/wiki?curid=551890" title="Liczba mnoga">
Liczba mnoga

Liczba mnoga – szereg form fleksyjnych oznaczających wielość przedmiotów. Liczba ta może służyć do oznaczenia mnogości przedmiotów, a także w przypadku przedmiotów zbiorowych – grupy tych przedmiotów (np. "piasek" w liczbie pojedynczej oznacza wiele ziaren piasku, ale istnieje też forma w liczbie mnogiej – "piaski" – mogąca się odnosić do większych zbiorów – np. "piaski pustyni"; podobnie "armia" to grupa ludzi, gramatycznie liczba pojedyncza, istnieje jednak rzeczownik "armie" w liczbie mnogiej).
Tworzona jest w najróżniejszy sposób, za pomocą końcówek (np. angielskie "-s"), prefiksów, a nawet zmiany tonu.
W języku polskim.
Istnieje w nim wiele końcówek liczby mnogiej, najpopularniejsze to "-e", "-i", "-y" oraz "-owie". Wybór końcówki zależy od zakończenia wyrazu, rodzaju, a także aspektów semantycznych: "Arabowie" (lud) ale "araby" (konie).
Nieliczne rzeczowniki mają tylko formy liczby mnogiej, np. "drzwi", "odrzwia", "wrota", "ludzie", "spodnie", "majtki", "gacie", "gatki", "sanie" albo "sanki". Takie rzeczowniki nazywane są "pluralia tantum".

</doc>
<doc id="551893" url="https://pl.wikipedia.org/wiki?curid=551893" title="Rudolf Świerczyński">
Rudolf Świerczyński

Rudolf Świerczyński herbu Ostoja (ur. 23 kwietnia 1887 w Rudniku, zm. 14 maja 1943 w Warszawie) – polski architekt, przedstawiciel neoklasycyzmu i modernizmu, w latach 1931–1934 dziekan Wydziału Architektury Politechniki Warszawskiej.
Życiorys.
Syn Teodora Świerczyńskiego i Heleny z Myszkiewiczów. Urodził się w Rudniku k. Łowicza (obecnie część wsi Piaski Rudnickie), w majątku swego ojca. Po ukończeniu w 1903 nauki w średniej szkole realnej w Warszawie, Świerczyński rozpoczął studia w Instytucie Politechnicznym w Warszawie, od roku 1904 także na warszawskiej Szkole Sztuk Pięknych. Od 1905 studiował na Wydziale Budowlanym Politechniki w Darmstadcie, potem na Politechnice w Dreźnie. W 1910 ukończył studia uzyskując dyplom inżyniera architekta. Praktykował przez rok w pracowni Fritza Schumachera w Hamburgu. Następnie przeniósł się do Krakowa, gdzie zatrudnił się w pracowni Józefa Gałęzowskiego.
Od 1912 pracował w Warszawie. W 1915 był jednym ze współtwórców Wydziału Architektury Politechniki Warszawskiej, którego był profesorem, a w latach 1931–1934 – dziekanem.
Na początku swojej działalności projektował główne dwory i pałace (m.in. restauracja Pałacu Biskupów Kujawskich w Wolborzu). W latach 20. zainteresował się ideą miasta-ogrodu, co jest widoczne w zrealizowanych projektach na Żoliborzu w Warszawie (1921–1925).
Punkt zwrotny w karierze Świerczyńskiego stanowi projekt gmachu Banku Gospodarstwa Krajowego w Warszawie (1927) i późniejsze gmachy użyteczności publicznej jego projektu, gdzie od rozwiązań nawiązujących do klasycyzującej tradycji architektury polskiej przeszedł do form modernistycznych.
W 1937 otrzymał Grand Prix na Wystawie Światowej w Paryżu za całokształt twórczości. Był członkiem grupy twórczej „Praesens” i Towarzystwa Urbanistów Polskich. Od 1934 prezes oddziału warszawskiego Stowarzyszenia Architektów Polskich.
Na wniosek Polskiej Akademii Literatury 5 listopada 1938 został mu nadany Złoty Wawrzyn Akademicki.
Zmarł na zawał serca 14 maja 1943. Pochowany na cmentarzu Powązkowskim w Warszawie (kwatera 85-6-1,2).

</doc>
<doc id="551894" url="https://pl.wikipedia.org/wiki?curid=551894" title="Barnabici">
Barnabici

Barnabici, Zgromadzenie Księży świętego Pawła – Ojców Barnabitów, zakon założony przez św. Antoniego Marie Zaccaria w 1530, a zatwierdzony przez papieża Klemensa VII 18 lutego 1533.
Historia.
Zakon założył św. Antoni Maria Zaccaria w 1530, inspiracją do założenia zakonu było powstanie pierwszego Zgromadzenia Księży Regularnych założonego przez św. Kajetana. Zakon barnabitów został zatwierdzony przez papieża Klemensa VII 18 lutego 1533, a w 1535 papież Paweł III poddał zakonników pod bezpośrednią jurysdykcję Stolicy Apostolskiej. Pierwsze konstytucje zakonne – napisane przez św. Antoniego Zaccarie wraz z abp. Mediolanu Karolem Boromeuszem – zostały przyjęte w 1579.
Misje.
Pierwsze prace misyjne barnabici prowadzili we Włoszech, Francji, Sabaudii, Austrii i w Czechach. W XVIII wieku rozpoczęli misje w Chinach i Brazylii. Dzisiaj barnabici są obecni w 16 krajach (Demokratyczna Republika Konga, Rwanda, Argentyna, Brazylia, Kanada, Chile, Meksyk, USA, Afganistan, Filipiny, Albania, Belgia, Polska i Hiszpania).
Nazwa zakonu.
Potoczna nazwa zakonu – barnabici – wzięła się od pierwszego ośrodka działalności – kościoła św. Barnaby w Mediolanie.

</doc>
<doc id="551895" url="https://pl.wikipedia.org/wiki?curid=551895" title="Flaga RPA">
Flaga RPA



</doc>
<doc id="551898" url="https://pl.wikipedia.org/wiki?curid=551898" title="PgAdmin">
PgAdmin

pgAdmin – program open source do zarządzania i zwykłej pracy użytkownika z bazą danych PostgreSQL. Aktualnie program jest oznaczony jako pgAdmin 4. Jest to już kolejna, czwarta gałąź rozwojowa programu napisana w języku Python.
Poprzednia gałąź rozwojowa była nazwana pgAdmin III i jest napisana w języku C++. Ostatnią oficjalną wersją w tej gałęzi jest pgAdmin III 1.22 z 10 listopada 2016 roku. Od wydania 6.13 program wspiera PostgresSQL minimum w wersji 10.
Program posiada interfejs graficzny i jest dobrym zamiennikiem programu konsolowego psql. Aktualnie, z poziomu programu można m.in. administrować bazami danych, replikami baz danych, tworzyć wszelkie obiekty bazodanowe, wydawać zapytania oraz analizować plan zapytania prezentowany w postaci klasycznej lub graficznej. Oprócz tego z programem można pracować jak ze zwykłym programem konsolowym. Program od wersji 1.10.0 wydawany jest na licencji PostgreSQL. Poprzednie wersje były wydawane na licencji artystycznej.

</doc>
<doc id="551900" url="https://pl.wikipedia.org/wiki?curid=551900" title="Wikipedia litewskojęzyczna">
Wikipedia litewskojęzyczna

Wikipedia litewskojęzyczna – litewskojęzyczna edycja Wikipedii i zarazem największa litewska darmowa encyklopedia. Założona została 20 lutego 2003, a w grudniu 2005 miała około 10 000 artykułów. Pułap 50 000 został osiągnięty pierwszego dnia sierpnia 2007 roku, a 18 stycznia 2010 liczba artykułów przekroczyła 100 000. Obecnie (grudzień 2013) ich liczba przekroczyła 160 000, a litewskojęzyczna Wikipedia znajduje się na 36. miejscu międzynarodowego rankingu. Posiada 14 artykułów medalowych i 92 dobre artykuły.

</doc>
<doc id="551902" url="https://pl.wikipedia.org/wiki?curid=551902" title="Szymon Szurmiej">
Szymon Szurmiej

Szymon Szurmiej ( "Simche Szurmiej" lub "Szimen Szurmej"; ur. 18 czerwca 1923 w Łucku, zm. 16 lipca 2014 w Warszawie) – polski aktor, reżyser i działacz społeczności żydowskiej, dyrektor naczelny i artystyczny Teatru Żydowskiego im. Ester Rachel i Idy Kamińskich w Warszawie, poseł na Sejm PRL IX kadencji z ramienia PZPR, członek Rady Krajowej PRON, głowa wielopokoleniowej rodziny aktorów.
W lipcu 2004 został mu przyznany tytuł honorowego obywatela miasta stołecznego Warszawy. W latach 1986–2003 był przewodniczącym Towarzystwa Społeczno-Kulturalnego Żydów w Polsce, od 2003 do śmierci pełnił funkcję prezesa honorowego tej organizacji.
Życiorys.
Urodził się w Łucku na Wołyniu. Jego ojciec, Jan Szurmiej, był Polakiem, a matka, Rebeka z domu Biterman, Żydówką. Podczas II wojny światowej, po 1941, został wysłany do obozu pracy na Kołymie, a następnie po trzech latach na dalsze zesłanie do Dżambułu w Kazachstanie. Na zesłaniu zdobył pierwsze doświadczenia sceniczne, grając m.in. w teatrze w Ałma-Acie, przy którym ukończył studium aktorskie. W 1946 przymusowo wysiedlony z rodzinnych stron, znalazł się w nowych granicach Polski i osiedlił się we Wrocławiu.
Swoją karierę aktorską i jako asystent reżysera rozpoczął w 1951 w Teatrze Polskim we Wrocławiu, w którym od 1953 do 1955 był reżyserem. W latach 1955–1956 był kierownikiem artystycznym i reżyserem Teatru Ziemi Opolskiej w Opolu i następnie w latach 1956–1962 Dolnośląskiego Teatru Powszechnego we Wrocławiu. W latach 1962–1967 był reżyserem we wrocławskim Teatrze Rozmaitości. W 1966 zdał egzamin eksternistyczny i stał się dyplomowanym reżyserem. W 1986 został przewodniczącym Zarządu Głównego Towarzystwa Społeczno-Kulturalnego Żydów w Polsce.
W 1967 został reżyserem Teatru Żydowskiego w Warszawie. W 1969 przeprowadził się do Warszawy, gdzie od 1 września 1969 był dyrektorem Teatru Żydowskiego w Warszawie, którym kierował do śmierci. Wówczas powołał przy teatrze Studium Aktorskie, które miało za zadanie uzupełnienie rozbitego po wydarzeniach z marca z 1968 zespołu aktorskiego. Dzięki temu uratował teatr przed upadkiem i zamknięciem. 27 kwietnia 1971 objął funkcję kierownika artystycznego teatru po zmarłym Chewelu Buzganie.
Był członkiem Rady Krajowej Patriotycznego Ruchu Odrodzenia Narodowego. Od 13 października 1985 do 3 czerwca 1989 był posłem na Sejm PRL IX kadencji z ramienia Polskiej Zjednoczonej Partii Robotniczej. Wówczas pełnił funkcję wiceprzewodniczącego Sejmowej Komisji Kultury. W latach 1986–1987 był członkiem Narodowej Rady Kultury. W wyborach w 1989 ubiegał się o mandat poselski z listy krajowej, jednak przegrał, uzyskując 48% głosów w skali kraju. Startował w wyborach do Senatu w 2001 z ramienia koalicji Sojusz Lewicy Demokratycznej – Unia Pracy w okręgu warszawskim, zdobywając 182 838 głosów. Ponownie nie uzyskał mandatu. W 2000 odcisnął dłoń na Promenadzie Gwiazd w Międzyzdrojach.
W 80. rocznicę urodzin postanowieniem prezydenta Polski Aleksandra Kwaśniewskiego został odznaczony Krzyżem Wielkim Orderu Odrodzenia Polski „w uznaniu wybitnych zasług w długoletniej pracy twórczej, za osiągnięcia w działalności artystycznej i społecznej”. W lipcu 2004 został honorowym obywatelem miasta stołecznego Warszawy.
Szymon Szurmiej był przewodniczącym Komisji Koordynacyjnej Organizacji Żydowskich w RP, członkiem Światowego Kongresu Żydów, wiceprezydentem Światowej Federacji Żydów Polskich, członkiem Egzekutywy Europejskiego Kongresu Żydów oraz członkiem Prezydium Światowego Komitetu Kultury Żydowskiej. Wchodził także w skład Komitetu Wspierania Muzeum Historii Żydów Polskich Polin w Warszawie.
W 2007 ukazała się książka "Szymon Szurmiej", będąca biografią aktora przedstawioną w formie wywiadu przeprowadzonego przez dziennikarkę i poetkę Krystynę Gucewicz.
Zmarł 16 lipca 2014 w Warszawie. Został pochowany 24 lipca w Alei Zasłużonych Cmentarza Wojskowego na Powązkach (kwatera D 31-Tuje-2).
Życie prywatne.
Szymon Szurmiej był głową wielopokoleniowej rodziny aktorów. Jego pierwszą żoną była rosyjska tancerka i choreografka, Aida z domu Szaszkina (1925–2005), którą poznał w Związku Radzieckim. Miał z nią dwoje dzieci: Jana (ur. 1946) i Helenę (ur. 1947). Małżeństwo to po kilku latach zakończyło się rozwodem. Z drugą żoną Ewą (zm. 2016) miał córkę Małgorzatę (1951–2016), która poślubiła Krzysztofa Krauzego. To małżeństwo Szymona Szurmieja również zakończyło się rozwodem. Jego ostatnią żoną była aktorka Teatru Żydowskiego, Gołda Tencer (ur. 1949), z którą miał syna Dawida (ur. 1985). Jego wnukami są aktorzy Joanna Szurmiej-Rzączyńska (ur. 1975) i Jakub Szurmiej.
Jego jedyna siostra, Żenia (Fejga) Szurmiej, zmarła 17 marca 2008 w Łucku.
Filmografia.
Reżyser.
Teatr Żydowski w Warszawie
Teatr Rozmaitości we Wrocławiu
Dolnośląski Teatr Powszechny we Wrocławiu
Teatr Ziemi Opolskiej w Opolu
Teatry Dramatyczne we Wrocławiu

</doc>
<doc id="551904" url="https://pl.wikipedia.org/wiki?curid=551904" title="Sigurd Wongraven">
Sigurd Wongraven

Sigurd Wongraven (ur. 28 listopada 1975), znany również jako Satyr – norweski muzyk, kompozytor, wokalista, autor tekstów i multiinstrumentalista, a także producent muzyczny oraz inżynier dźwięku. Sigurd Wongraven znany jest przede wszystkim z wieloletnich występów w blackmetalowej grupie muzycznej Satyricon. W 2003 roku wraz z zespołem otrzymał nagrodę norweskiego przemysłu fonograficznego Spellemannprisen. W 1995 roku wydał solowy album pt. "Fjelltronen" w stylistyce dark ambient. W latach 1993-1995 współtworzył folk metalową grupę Storm.
Był także członkiem krótkotrwałego projektu Black Diamond Brigade. Skład współtworzyli ponadto Knut "Euroboy" Schreiner z zespołu Turbonegro, Torgny Amdam związany z kwintetem Amulet, lider Ralph Myerz and the Jack Herren Band - Tarjei Strøm oraz Billy Gould znany z występów w Faith No More. Formacja zarejestrowała jeden singel na którym znalazła się interpretacja utworu "Black Diamond" z repertuaru Kiss. Utwór dotarł do 5. miejsca norweskiej listy przebojów. Muzyk współpracował również z takimi zespołami jak: Darkthrone, Grim Faeries, Eibon, Celtic Frost czy Thorns. Wongraven jest współwłaścicielem wytwórni muzycznej Moonfog Productions. Firma wydała m.in. nagrania takich zespołów jak: Darkthrone, Dødheimsgard czy Gehenna. Od 2008 roku jest endroserem gitar amerykańskiego producenta firmy ESP.
Chodził do szkoły podstawowej we wsi Alværn w Nesodden. W wieku dziesięciu lat przeprowadził się wraz z rodziną do Oslo, gdzie ukończył gimnazjum Forsøksgymnaset. Według muzyka pierwszym albumem który kupił za własne pieniądze była płyta zespołu AC/DC pt. "Let There Be Rock" (1977). Miał wówczas osiem lat. Wongraven jest miłośnikiem motoryzacji, jest właścicielem dwóch samochodów: Porsche Boxster 987 Racing Sport i Porsche 911 Carrera Sport.
Od 2010 roku w sprzedaży dostępne są wina sygnowane nazwiskiem muzyka wytwarzane przez włoską winiarnię Roagna w Piemoncie. Produkt dostępny jest w dwóch odmianach: Langhe Rosso Alleanza Nero di Wongraven 2009 oraz Barolo Unione Nero di Wongraven 2006. Również w 2010 roku ukończył kurs dla sommelierów Wine &amp; Spirit Education Trust (WSET) Advanced Certificate 2. stopnia. W 2011 roku muzyk poprowadził degustację własnych win w ramach festiwalu muzyki heavymetalowej Inferno Metal Festival.
Obecność w mediach.
Zespół Satyricon cieszy się znaczną popularnością w rodzimej Norwegii, sam Sigurd Wongraven jest natomiast określany powszechnie jako gwiazda i celebryta. W 1994 roku Wongraven wystąpił w filmie dokumentalnym pt. "Det svarte alvor" w reżyserii Gunnara Grøndahla. Obraz został poświęcony zjawisku satanizmu, a także muzyce blackmetalowej. W 2004 roku w ramach programu telewizyjnego "Norsk Rocks Historie" emitowanego na antenie norweskiej telewizji publicznej NRK1 wystąpił w odcinku poświęconemu muzyce blackmetalowej.
W 2004 roku telewizja NRK1 zrealizowała także film dokumentalny poświęcony występowi zespołu Satyricon na festiwalu Wacken Open Air w Niemczech. W 2010 roku w ramach promocji własnych win, muzyk wystąpił w programie "God Morgen Norge!" emitowanym na antenie norweskiej stacji telewizyjnej TV2. Był także gościem takich programów jak: "Senkveld med Thomas og Harald" (TV2), "Sommertid" (TV2), "Lydverket" (NRK1) czy "Dama til" (NRK3).

</doc>
<doc id="551906" url="https://pl.wikipedia.org/wiki?curid=551906" title="Nieznany Buntownik">
Nieznany Buntownik

Nieznany Buntownik (, dosł. Człowiek-Czołg) – mężczyzna, który 5 czerwca 1989 roku, dzień po stłumieniu protestów na placu Niebiańskiego Spokoju, próbował na alei Chang’an zatrzymać kolumnę chińskich czołgów wracającą z akcji. Zdjęcia i nagranie, na których uwieczniono to zdarzenie, obiegły cały świat. Człowiek ten stał się symbolem walki o wolność funkcjonującym w świadomości społeczności międzynarodowej.
Opis zdarzenia.
Na jedynym materiale wideo przedstawiającym zdarzenie nieznany mężczyzna trzymający w rękach siatki samotnie zastąpił drogę wycofującej się kolumnie czołgów Typu 59. Pierwszy wóz bojowy zatrzymał się parę metrów przed przechodniem. Wtedy nieznany mężczyzna zaczął wymachiwać siatkami oraz krzyczeć. Po paru sekundach czołg kilka razy próbował wyminąć protestującego, lecz ów człowiek zastępował drogę. Gdy wóz się zatrzymał, mężczyzna wdrapał się na niego i zaczął coś krzyczeć przez włazy do załogi. Wówczas nastąpiła wymiana zdań pomiędzy manifestantem a czołgistą, który wychylił się z wieżyczki. Następnie cywil zeskoczył z pancerza i odszedł na bok. Zaraz po tym do mężczyzny podjechał rowerzysta oraz podbiegły cztery osoby, z czego dwie odsunęły protestującego.
Zdjęcia i nagranie wideo.
Powstało kilka zdjęć przedstawiających zajście na Chang’an Jie w odległości około kilometra od Placu Niebiańskiego Spokoju (plac Tian’anmen). Najsłynniejsze i najczęściej reprodukowane zdjęcie Chińczyka wykonał Jeff Widener pracujący dla Associated Press. Inne popularne zdjęcie wykonał Charlie Cole z Newsweeka. Widener został nominowany do Nagrody Pulitzera, zaś Cole otrzymał nagrodę World Press Photo. Pierwszym zdjęciem przedstawiającym Nieznanego Buntownika była fotografia Terrila Jonesa – na jego zdjęciu widać dwóch niezidentyfikowanych Chińczyków uciekających przed czołgami oraz Tank Mana, który spokojnie idzie po lewej stronie ulicy. Zdjęcie to zrobiono zanim Nieznany Buntownik zatrzymał czołgi. Zdjęcie Terrila Jonesa jako jedyne spośród znanych zdjęć z 5 czerwca wykonano bezpośrednio na ulicy, a nie z hotelu. Inne zdjęcie z Chang’an Jie zrobił także Stuart Franklin.
Oprócz zdjęć powstało nagranie wideo wykonane przez Maxa Uechtritza oraz Petera Cave’a.
Nocą z 4 na 5 czerwca Cole natknął się na chińską tajną policję. Według wspomnień fotografa Chińczycy obezwładnili go za pomocą elektrycznego poganiacza bydła, zdjęli z niego kamizelkę fotoreportera, kopali oraz szturchali. Cole'owi udało się ocalić trzy rolki filmu, które ukrył w wewnętrznej kieszeni. Dzięki nim udało mu się zrobić zdjęcia owego przechodnia. Po wykonaniu zdjęć schował film w szczelnym pojemniku, który następnie zatopił w zbiorniku spłuczki w toalecie. W ciągu dziesięciu minut od sfotografowania placu do pokoju weszli chińscy agenci. Odebrali od niego pozostałe dwie rolki oraz kazali mu się wynosić. 7 czerwca Cole'owi udało się zakraść do pokoju hotelowego i odzyskać film schowany w spłuczce.
Jeff Widener wykonał swoje zdjęcie z balkonu Bejing Hotel. Gdy na balkonie Widener zorientował się, że nie ma filmu, posłał swojego towarzysza po jedną rolkę. Niemal natychmiast, gdy ten wrócił, Widener spostrzegł kolumnę czołgów wyjeżdżających z placu. Jak przyznał, prawie „uciekło” mu ujęcie – Widener zdołał zrobić trzy zdjęcia. Rolkę z filmem schował w majtkach. Zdjęcie Widenera ukazało się na czołówkach gazet z całego świata 6 czerwca.
Tożsamość i losy mężczyzny.
Tożsamość mężczyzny nie jest znana. Brytyjski dziennik Sunday Express napisał, że był to 19-letni student imieniem Wang Weilin (王維林), jednak informacji tej nie udało się potwierdzić. 
Nie są także znane dalsze losy mężczyzny. Nie wiadomo, czy został uwięziony i być może stracony, czy też ocalał wyprowadzony z miejsca zajścia przez przechodniów. W 1990 roku, podczas wywiadu udzielonego amerykańskiej telewizji American Broadcasting Company, Jiang Zemin zapytany przez dziennikarkę Barbarę Walters o los przechodnia odpowiedział łamanym angielskim: „Myślę, że nie zabić”. Według amerykańskiego polityka Bruce’a Herschensohna Nieznany Buntownik został zabity 14 dni później. Według innej hipotezy rozstrzelał go oddział strzelców. Z kolei według Yonhap news agency Tank Man uciekł na Tajwan. Wysunięto także hipotezę, że był archeologiem z Changsha, który wraz z przyjacielem dołączył do protestów w Pekinie. Po wydarzeniach z 5 czerwca miał uciec do Tajpej i pracować w Narodowym Muzeum Pałacowym. Muzeum zaprzeczyło tej informacji.
W kwietniu 1998 roku magazyn "Time" umieścił Nieznanego Buntownika na liście „100 najważniejszych osób XX wieku”, które wpłynęły na ludzką świadomość.

</doc>
<doc id="551910" url="https://pl.wikipedia.org/wiki?curid=551910" title="Kjetil-Vidar Haraldstad">
Kjetil-Vidar Haraldstad

Kjetil-Vidar Haraldstad pseudonim Frost, (ur. 28 czerwca 1973 w Øyer, Oppland) - norweski perkusista. Haraldstad znany jest przede wszystkim z występów w grupach muzycznych Satyricon i 1349. Muzyk współpracował również z grupami Gorgoroth, Zyklon-B, Furze, Ov Hell, Gehenna oraz Keep of Kalessin. W 2003 roku wraz z zespołem Satyricon otrzymał nagrodę norweskiego przemysłu fonograficznego Spellemannprisen.
W latach 90. XX w. odbył karę pięciu miesięcy pozbawienia wolności z powodu pobicia. Był żonaty z prezenterką stacji telewizyjnej MTV - Ann Christin Rihm. W 2008 roku w albumie Petera Beste'a pt. "True Norwegian Black Metal" () znalazły się zdjęcia przedstawiające sylwetkę muzyka. Ponadto w książce został opublikowany wywiad z perkusistą. W 2011 roku Haraldstad wraz z członkami zespołu 1349 nawiązał współpracę z projektantką odzieży Karoline Bakken Lund. Efektem był model ręcznie wytwarzanych spodni jeansowych powstały na rzecz norweskiej firmy Anti Denim.

</doc>
<doc id="551911" url="https://pl.wikipedia.org/wiki?curid=551911" title="Nicolas de Catinat">
Nicolas de Catinat

Nicolas de Catinat de La Fauconnerie (ur. 1 września 1637 w Paryżu, zm. 22 lutego 1712 w Saint-Gratien) – marszałek Francji w epoce Ludwika XIV.
W 1660 wstąpił do ekskluzywnego pułku gwardii królewskich ("Gardes Françaises") i wyróżnił się podczas oblężenia Lille w 1667. W 1677 został komendantem twierdzy w Dunkierce, w 1680 uzyskał rangę generała brygady ("maréchal de camp"), a w 1688 awansowany został na generała porucznika. Z sukcesami uczestniczył w kampaniach we Flandrii podczas francuskiej wojny z koalicją (1676-1678), następnie zwalczał waldensów (1686), a po udziale w oblężeniu Philippsburga na początku wojny palatynackiej, został mianowany naczelnym wodzem wojsk francuskich na południowym teatrze wojny. W 1690 najechał Sabaudię, a w 1691 zdobył Niceę i Carmagnolę. Dwukrotnie pokonał siły sabaudzkiego księcia Wiktora Amadeusza II: najpierw w bitwie pod Staffardą, a następnie odnosząc zwycięstwo pod Marsaglią.
W 1696 skłonił władcę Sabaudii do zawarcia sojuszu z Francją. W 1693 otrzymał buławę marszałka Francji. Na początku hiszpańskiej wojny sukcesyjnej dowodził operacjami w północnych Włoszech, będąc jednak ograniczony w działaniach zarówno instrukcjami dworu, jak i słabością przydzielonych mu sił. W czerwcu 1701 został pobity przez wojska cesarskie ks. Eugeniusza Sabaudzkiego i zmuszony do odwrotu spod Carpi. Po tej porażce zastąpił go książę de Villeroi, którego komendzie podlegał już w bitwie pod Chiari.
Pośmiertnie zbiór jego wspomnień wraz z korespondencją opublikowano w 1819 ("Mémoires et correspondances du maréchal de Catinat").

</doc>
<doc id="551915" url="https://pl.wikipedia.org/wiki?curid=551915" title="Ted Skjellum">
Ted Skjellum

Ted Arvid Skjellum pseudonim Nocturno Culto (ur. 4 marca 1972 w Norwegii), znany również jako Kveldulv – norweski muzyk i instrumentalista, znany z występów w black metalowej grupie muzycznej Darkthrone, do której dołączył w 1988 roku, obejmując funkcję wokalisty i gitarzysty. 
Poza macierzystą formacją udzielał się jako gitarzysta w grupie Satyricon (używając pseudonimu Kveldulv). Brał udział w sesji nagraniowej albumu "Nemesis Divina", wystąpił także w teledysku tego zespołu do utworu "Mother North". W 2007 został wydany film dokumentalny "The Misanthrope" w całości stworzony przez Skjelluma.
W 2008 roku dołączył jako wokalista do black-thrash metalowego zespołu Sarke, wziął udział w sesji nagraniowej albumu "Vorunah" oraz w występie na festiwalu Wacken Open Air w 2009 roku. Również w 2009 roku napisał przedmowę do książki Thomasa Gabriela Fischera pt. "Only Death Is Real: An Illustrated History of Hellhammer and Early Celtic Frost 1981-1985" ().
Mieszka w małej leśnej wiosce w pobliżu Oslo.

</doc>
<doc id="551920" url="https://pl.wikipedia.org/wiki?curid=551920" title="Merlin.pl">
Merlin.pl

Merlin.pl – polski sklep internetowy prowadzony do listopada 2015 roku przez spółkę Merlin.pl S.A.
Historia.
Sklep został oficjalnie otwarty 1 kwietnia 1999. Merlin.pl rozwijał się w szybkim tempie, wykorzystując boom technologiczny i rozwój infrastruktury informatycznej. Zaczynając od 20 tys. książek jako księgarnia internetowa, rozwinął się i przekształcił w duży sklep internetowy. Sklep oferuje ponad 200 tys. produktów, ma ponad milion zarejestrowanych klientów oraz blisko 100 tysięcy realizowanych zamówień miesięcznie. Wartość towarów sprzedanych od początku działalności za pośrednictwem sklepu osiągnęła prawie 0,5 mld złotych.
W 2009 roku wolumen sprzedaży osiągnął rekordową wartość 3 mln towarów. Jak wynika z raportu „E-commerce w Polsce” z 2008 roku, przygotowanego przez Gemius, Merlin.pl jest obecnie najlepiej rozpoznawalnym sklepem internetowym w Polsce. Według badań SMG/KRC, 75% internautów rozpoznaje markę Merlin.pl, natomiast 60% badanych ceni ją za wysoką jakość usług. Ponad 1,2 mln osób w całej Polsce choć raz kupiło coś za pośrednictwem sklepu Merlin.pl.
W październiku 2004 Merlin zdobył pierwsze miejsce w rankingu Deloitte &amp; Touche na najszybciej rozwijającą się firmę w Europie Środkowej w branży informatycznej. Rok później przez tygodnik Wprost i portal money.pl został uznany na najlepszy polski sklep internetowy w kategorii książki, filmy i muzyka. Otrzymał również m.in.: nagrodę NASK im. prof. Tomasza Hofmokla „za propagowanie idei społeczeństwa informacyjnego”, tytuł CoolBrand Polska, tytuł Superbrand, złote godło Laur Klienta 2009.
W marcu 2006 Merlin.pl został przekształcony w spółkę akcyjną. Przewodniczącym Rady Nadzorczej Merlina został jego założyciel Zbigniew Sykulski, a wiceprzewodniczącym – Piotr Wilam, współtwórca portalu Onet.pl. Trzecim członkiem Rady jest Jacek Herman-Iżycki.
W lipcu 2010 roku NFI Empik Media &amp; Fashion podpisało umowę inwestycyjną na mocy której miało objąć 60 proc. akcji Merlin.pl poprzez wniesienie do tej spółki pionu handlu internetowego spółki Empik sp. z o.o. pod nazwą E-Newco. Aby połączyć się, firmy potrzebowały zgody Urzędu Ochrony Konkurencji i Konsumentów. Takiej zgody nie uzyskano, wobec czego transakcja nie doszła do skutku.
W maju 2013 Grupa Czerwona Torebka zawarła umowę inwestycyjną dotyczącą przejęcia spółki Merlin.pl. Wartość całej transakcji została ustalona na blisko 51,3 mln zł. Zgodnie z zawartą umową do Czerwonej Torebki aportem wniesione zostało 99,6% akcji Spółki Merlin.pl. W zamian Grupa Kapitałowa wydała właścicielom sklepu internetowego nieco ponad 1,5 mln akcji serii E (stanowiących około 3% kapitału zakładowego). Akcjonariusze Czerwonej Torebki podjęli 25 kwietnia 2013 stosowną uchwałę dotyczącą podwyższenia kapitału.
We wrześniu 2013 spółka przeniosła siedzibę z Warszawy do Poznania.
28 grudnia 2015 w Sądzie Rejonowym w Poznaniu spółka Merlin.pl S.A. złożyła wniosek o upadłość z możliwością zawarcia układu.
Pod koniec listopada 2015 roku spółka Topmall zawarła ze spółką Merlin.pl S.A. umowę o długoterminowej współpracy handlowej, która zakłada m.in. wydzierżawienie znaku towarowego oraz domeny internetowej merlin.pl. Topmall jest polską firmą działającą na rynku e-commerce. Specjalizuje się w sprzedaży internetowej w modelu cross-border, rozwijając skierowany do mieszkańców Ukrainy sklep topmall.ua.
Na początku marca 2016 merlin.pl ruszył w nowej odsłonie.
W lipcu 2018 roku notowana na giełdzie Merlin Group poinformowała o chęci tokenizacji spółki. W tokenizacji miał pomóc KryptoJam, prowadzony przez Rafała Zaorskiego. 14 lutego 2019 roku, podmiot poinformował o zerwaniu umowy współpracy, tłumacząc to słabą koniunkturą na kryptowaluty. Akcje spółki w dniu ogłoszenia zerwania współpracy z KryptoJam i wycofania się z próby tokenizacji firmy, traciły 18 procent wartości.

</doc>
<doc id="551922" url="https://pl.wikipedia.org/wiki?curid=551922" title="TIN">
TIN

TIN (Triangulated Irregular Network) – typ obiektu w systemach GIS, który reprezentuje informację o terenie. 
TIN jest rozwiązaniem kompromisowym (posiadającym zalety wektora oraz rastra). Dana płaszczyzna odwzorowywana jest za pomocą sieci nieregularnych trójkątów, gdzie wierzchołki tych trójkątów to punkty z informacją (atrybutem), a powierzchnie trójkątów są pochodną tych atrybutów (np. nachylenie bądź ekspozycja).

</doc>
<doc id="551923" url="https://pl.wikipedia.org/wiki?curid=551923" title="GRID (odwzorowanie)">
GRID (odwzorowanie)

GRID - rodzaj typu odwzorowania przestrzeni w GIS. 
Łączy zalety grafiki wektorowej oraz grafiki rastrowej. Ma postać regularnej siatki, na której przypisano atrybuty w miejscu przecięcia się linii. Punkt przecięcia siatki ma wymiar 0, jednakże zasięg atrybutu definiowany jest poprzez wymiar "oczka" siatki. Ten typ odwzorowania przestrzeni znajduje zastosowanie przede wszystkim w przedstawianiu powierzchni ciągłych, gdyż ułatwia ich odwzorowanie za pomocą trójwymiarowego konturu.

</doc>
<doc id="551924" url="https://pl.wikipedia.org/wiki?curid=551924" title="Gylve Nagell">
Gylve Nagell

Leif Gylve Nagell (ur. 28 listopada 1971 w Kolbotn), znany również jako Fenriz - norweski muzyk, kompozytor, wokalista, autor tekstów i multiinstrumentalista, a także producent muzyczny. Gylve Nagell działalność artystyczną rozpoczął w 1986 roku jako perkusista i wokalista deathmetalowego zespołu Black Death. Muzyk występował wówczas pod pseudonimem Death. W 1988 roku formacja została rozwiązana, a na jej kanwie powstał Darkthrone. W początkowym okresie działalności zespół funkcjonował jako kwartet deathmetalowy. Po 1991 roku grupa zmieniła styl wykonywanej muzyki na black metal, natomiast Nagell przyjął pseudonim Fenriz. W 1993 roku Darkthrone funkcjonował już jako duet Nocturno Culto i Fenriz, który w latach późniejszych oprócz obowiązków perkusisty okazjonalnie śpiewał, grał na gitarze elektrycznej i basowej, a także pisał teksty. Do 2010 wraz z Darkthrone Nagell nagrał czternaście albumów studyjnych.
Od 1987 z przerwami występuje także w black-doom metalowym zespole Valhall. W ramach występów w grupie posługiwał się pseudonimami Lee Bress i Gribb. Pod koniec lat 80. XX w. Nagell powołał solowy projekt pod nazwą Isengard. W początkowym okresie kompozycje oscylowały wokół stylistki death-blackmetalowej, natomiast w latach późniejszych Nagell odwołał się do folk metalu. Następnie nagrywał w ramach Fenriz' Red Planet, doom metalowego projektu, którego kompozycje ukazały dopiero w kilkanaście lat od ich realizacji. Kolejnym, krótkotrwałym projektem instrumentalisty był Neptune Towers, w jego ramach prezentował muzykę z nurtów noise i ambient. Gylve Nagell wystąpił gościnnie, a także jako autor tekstów na płytach takich zespołów jak: Satyricon, Seth, Ulver, Aura Noir, Red Harvest, Cadaver Inc., Audiopain oraz Trashcan Darlings. Przez krótki okres grał także w zespołach Eibon, Dødheimsgard, Storm oraz Fuck You All.
Od 1988 Nagell poza działalnością artystyczną pracuje jako pracownik poczty. Wbrew obiegowej opinii nie jest listonoszem. W 2004 roku nakładem Peaceville Records ukazała się kompilacja utworów dobranych przez Nagella. Na wydawnictwie zatytułowanym "Fenriz Presents... The Best of Old-School Black Metal" znalazły się m.in. utwory takich zespołów jak: Blasphemy, Sarcófago i Celtic Frost. W 2008 roku w albumie Petera Beste'a pt. "True Norwegian Black Metal" () znalazły się zdjęcia przedstawiające sylwetkę muzyka. Ponadto w książce został opublikowany wywiad z instrumentalistą.
W 2016 roku muzyk uzyskał mandat w wyborach do rady miejskiej Kolbotn.

</doc>
<doc id="551927" url="https://pl.wikipedia.org/wiki?curid=551927" title="Monthly Notices of the Royal Astronomical Society">
Monthly Notices of the Royal Astronomical Society

Monthly Notices of the Royal Astronomical Society (MNRAS) – jedno z wiodących na świecie czasopism
naukowych dotyczących astronomii i astrofizyki. w imieniu brytyjskiego Królewskiego Towarzystwa Astronomicznego (RAS), jednak wbrew nazwie nie jest miesięcznikiem (rocznie ukazuje się 36 numerów), ani nie zawiera obwieszczeń RAS.
W MNRAS publikowane są oryginalne prace badawcze zarówno naukowców z Wielkiej Brytanii jak i z innych krajów. Kontrola redakcyjna sprawowana jest poprzez zespół złożony z zawodowych astronomów. Wszystkie artykuły przed drukiem poddawane są procedurze peer review - recenzji przez eksperta w danej dziedzinie.
Pierwszy numer MNRAS ukazał się 9 lutego 1827, jako "Monthly Notices of the Astronomical Society of London".

</doc>
<doc id="551934" url="https://pl.wikipedia.org/wiki?curid=551934" title="Jean-Alain Boumsong">
Jean-Alain Boumsong

Jean-Alain Boumsong (ur. 14 grudnia 1979 w Duali w Kamerunie) – francuski piłkarz, grający na pozycji obrońcy, do 2013 roku występujący w Panathinaikosie. Wcześniej występował w Olympique Lyon, do którego trafił podczas zimowego okienka transferowego w styczniu 2008 z włoskiego Juventusu za kwotę 3 milionów euro. W reprezentacji Francji od 2003 rozegrał ponad 27 meczów i strzelił 1 gola.

</doc>
<doc id="551935" url="https://pl.wikipedia.org/wiki?curid=551935" title="MTBE">
MTBE



</doc>
<doc id="551938" url="https://pl.wikipedia.org/wiki?curid=551938" title="Grace Jones">
Grace Jones

Grace Beverly Jones (ur. 19 maja 1948 w Spanish Town) – jamajska piosenkarka, autorka tekstów i aktorka, była modelka; ikona światowej popkultury lat 70. i 80., znana ze swojego oryginalnego stylu i androgynicznego wizerunku.
Karierę rozpoczęła jako modelka na początku lat 70., pozując dla takich projektantów jak Yves Saint Laurent i Kenzō Takada oraz pojawiając się na okładkach m.in. „Elle” i „Vogue”. W roku 1977 wydała swój pierwszy album muzyczny. Początkowo nagrywała w stylistyce disco, jednak w latach 80. ukierunkowała swoją twórczość na reggae i muzykę nowofalową, a następnie na bardziej komercyjny pop. Jej najbardziej znane przeboje to „Pull Up to the Bumper”, „Slave to the Rhythm”, „I’m Not Perfect (But I’m Perfect for You)” oraz covery „I’ve Seen That Face Before (Libertango)”, „La vie en rose”, „Love Is the Drug” i „Private Life”. W 1984 zadebiutowała w roli Zuli w dużej produkcji filmowej "Conan Niszczyciel" u boku Arnolda Schwarzeneggera i Sarah Douglas. Następnie zagrała May Day w filmie o przygodach Jamesa Bonda "Zabójczy widok" (1985). Była muzą takich artystów jak Andy Warhol i Jean-Paul Goude.
Grace Jones wywarła silny wpływ na twórczość takich artystów jak m.in. Annie Lennox, Róisín Murphy, La Roux, Lorde, Lady Gaga i Rihanna. Kanał muzyczny VH1 umieścił ją w swoim rankingu stu najlepszych piosenkarek, a magazyn "Billboard" uznał ją za jedną z czterdziestu najlepszych wykonawców muzyki klubowej wszech czasów.
Pochodzenie i wczesne lata.
Jones urodziła się w Spanish Town na Jamajce w 1948, choć część źródeł błędnie utrzymuje 1952. Jej nazwisko jest też czasem niepoprawnie podawane jako Mendoza – w rzeczywistości był to pseudonim, którego używała jako tancerka na początku kariery.
Jej rodzicami byli Marjorie Nell (z domu Williams) i Robert Winston Jones. Grace przyszła na świat jako trzecie z ich siedmiorga dzieci, a później adoptowali oni jeszcze jedną córkę. Wychowywała się w wierze zielonoświątkowców i codziennie musiała brać udział w spotkaniach modlitewnych i czytaniach biblijnych (jej brat Noel został później pastorem). Rodzice przeprowadzili się na Wschodnie Wybrzeże Stanów Zjednoczonych, gdzie ojciec pracował jako robotnik rolny, dopóki duchowe doświadczenie podczas nieudanej próby samobójczej nie zainspirowało go do zostania pastorem zielonoświątkowym Kościoła Apostolskiego. Podczas ich pobytu w USA, Jones i jej rodzeństwem opiekowała się babka ze strony matki i jej nowy mąż. Jako dziecko, nieśmiała Jones miała tylko jednego klasowego przyjaciela; dobrze radziła sobie jednak w zajęciach sportowych.
Kiedy miała 13 lat, jej rodzina osiedliła się w Lyncourt w mieście Salina w stanie Nowy Jork. Uczyła się na wydziale języka hiszpańskiego w college’u w Syracuse. Z czasem Jones zaczęła buntować się przeciwko rodzicom i ich religii; zaczęła nosić makijaż, pić alkohol i wraz z bratem Christianem odwiedzać gejowskie kluby. W college’u pobierała także lekcje teatralne, a za namową jednej z nauczycielek dołączyła do niej podczas jej letniej trasy w Filadelfii, gdzie mieszkając w komunach hippisowskich, zarabiała jako tancerka go-go i zażywała LSD oraz inne narkotyki.
Kariera.
Lata 70. i 80..
Mając 18 lat przeprowadziła się do Nowego Jorku i rozpoczęła karierę jako modelka z agencją Wilhelmina Modelling. Agencja wysłała ją jednak do Europy, uznając, że jej uroda jest zbyt radykalna jak na amerykańskie gusta. Zamieszkała w Paryżu, gdzie pracowała dla takich projektantów mody i stylistów jak m.in. Yves Saint Laurent, Kenzō Takada i Claude Montana. Pojawiła się na okładkach francuskich wydań magazynów mody "Elle" i "Vogue" oraz niemieckiego "Stern". Dzieliła paryski apartament z Jerry Hall i Jessicą Lange. W 1973 trafiła na okładkę albumu Billy’ego Paula "Ebony Woman". Karierę aktorską Jones rozpoczynała od występów w niskobudżetowych produkcjach: amerykańskim kryminale Ossie Davisa "Wojna Gordona" (1973) u boku Paula Winfielda oraz komedii francuskiej Gérarda Pirèsa "Attention les yeux!" (1976) z Claude’em Brasseurem.
Po powrocie do USA podpisała kontrakt płytowy z wytwórnią Island Records i nagrała swój debiutancki album "Portfolio", wydany w 1977 roku. Zawierał on taneczny materiał utrzymany w modnym wówczas gatunku disco, w tym single „I Need a Man” (numer 1 na amerykańskiej liście klubowej) i stylowy cover piosenki „La vie en rose” z repertuaru Édith Piaf, który cieszył się dużym sukcesem we Włoszech i Francji. Nagrała później jeszcze dwa albumy utrzymane w stylu disco: "Fame" (1978), zawierający singel „Do or Die”, i "Muse" (1979), który jednak przeszedł bez echa. Wzięła udział w kontrowersyjnym programie rozrywkowym "Stryx" emitowanym we włoskiej telewizji, u boku Amandy Lear i Patty Pravo. W tamtym czasie uchodziła za jedną z barwniejszych postaci klubu Studio 54 w Nowym Jorku. Została obwołana „królową gejowskich dyskotek”.
Kiedy nurt disco mocno stracił na popularności, Jones porzuciła dawny wizerunek na rzecz charakterystycznej kanciastej fryzury, która stała się na wiele lat jej znakiem firmowym. Wystylizowana przez ówczesnego partnera, francuskiego kreatora mody Jean-Paula Goude, jej nowy image był prowokujący, ambiwalentna seksualnie i androgyniczny. Zmianie uległ także jej styl muzyczny: na początku lat 80. zaczęła nagrywać muzykę nowofalową z wpływami reggae. Jej czwarta płyta, wydana w 1980 roku "Warm Leatherette", zawierała własne wersje utworów z repertuaru takich wykonawców jak m.in. The Pretenders, Roxy Music i Tom Petty. Choć płyta nie była dużym sukcesem komercyjnym, to zawierała przełomowy dla Grace Jones przebój „Private Life”, dzięki któremu udało jej się przebić na rynku brytyjskim.
W 1981 roku artystka wydała album "Nightclubbing", który zawierał covery piosenek takich wykonawców jak Iggy Pop, Flash and the Pan czy Bill Withers. Album spotkał się z pozytywnym przyjęciem krytyków oraz sukcesem komercyjnym, a single „I’ve Seen That Face Before (Libertango)” i „Pull Up to the Bumper” stały się jednymi z największych przebojów Jones. Album promowany był trasą koncertową A One Man Show, w ramach której Jones przedstawiła kultowe już widowisko. W tym samym roku podczas programu telewizyjnego w Wielkiej Brytanii spoliczkowała na wizji prezentera Russella Harty’ego, twierdząc, że ją ignoruje. Następna płyta, "Living My Life", ukazała się w 1982 roku i również okazała się sukcesem, przynosząc kolejne przeboje: „Nipple to the Bottle” i „My Jamaican Guy”.
Pierwszą dużą rolę aktorską w hollywoodzkiej produkcji Jones zagrała w filmie "Conan Niszczyciel" (1984) z odtwarzającym rolę tytułową Arnoldem Schwarzeneggerem. Za tę kreację amazońskiej wojowniczki Zuli została nominowana do nagrody filmowej Saturn. Następnie wcieliła się w postać demonicznej May Day w czternastym z kolei oficjalnym filmie z cyklu o Jamesie Bondzie – "Zabójczy widok" (1985) u boku Rogera Moore’a. Jej ekranowy duet z Christopherem Walkenem uchodził za jedną z najwyrazistszych par czarnych charakterów w historii filmów o przygodach Jamesa Bonda, a dzięki m.in. spektakularnej scenie skoku ze spadochronem z Wieży Eiffla, swoją rolą Jones przyćmiła prawdziwą dziewczynę Bonda graną przez Tanyę Roberts. Razem ze swoim ówczesnym chłopakiem Dolphem Lundgrenem pozowała do sesji zdjęciowej dla Helmuta Newtona, która ukazała się w lipcowej edycji magazynu "Playboy".
Jones nawiązała współpracę z producentem Trevorem Hornem, z którym zrealizowała płytę "Slave to the Rhythm", wydaną jesienią 1985. Okazała się ona jednym z jej najlepiej sprzedających się albumów, a piosenka tytułowa – jednym z największych hitów Jones, docierając do pierwszej dziesiątki na międzynarodowych listach przebojów, w tym do 1. miejsca na amerykańskiej liście klubowej. Zaledwie kilka tygodni później ukazała się kompilacja "Island Life" z największymi przebojami, wieńcząca współpracę artystki z Island Records. Płyta promowana była remiksem „Love Is the Drug” i spotkała się z sukcesem komercyjnym. Jones wzięła udział w reklamie samochodu Citroën CX i skutera Honda Elite 150.
W 1986 roku Jones zagrała dobrze przyjętą rolę w filmie "Wamp". Jej kolejna płyta, "Inside Story", została wydana pod koniec 1986 przez Manhattan Records. Wyprodukowana przez Nile’a Rodgersa, zawierała ona bardziej mainstreamowy materiał w stylu pop i R&amp;B. Album cieszył się sukcesem na listach przebojów, podobnie jak pierwszy singel „I’m Not Perfect (But I’m Perfect for You)”. Teledysk do tego nagrania wyreżyserowała sama piosenkarka, a jej wizerunek w klipie był efektem współpracy z Keithem Haringiem. Następnie zagrała w filmach "Z piekła rodem" Alexa Coxa i "Sjesta" Mary Lambert, które ukazały się w roku 1987. W 1989 roku nakładem Capitol Records ukazała się kolejna płyta Jones, "Bulletproof Heart". Nie cieszyła się ona przychylnymi recenzjami i poniosła klęskę na listach sprzedaży, choć promujący ją singel „Love on Top of Love” dotarł do 1. miejsca na amerykańskiej liście klubowej. Płyta promowana była trasą koncertową o nazwie Grace in Your Face.
Lata 90. i XXI wiek.
W latach 90. Grace Jones ograniczyła działalność muzyczną. Zagrała w komedii romantycznej "Bumerang" z 1992 roku, do której nagrała singel „7 Day Weekend”. W 1993 wytwórnia Island Records wydała kolejną składankę, "The Ultimate". W tym samym roku Jones wydała nowy singel, „Evilmainya”, nagrany do filmu animowanego "Freddie – agent F.R.O.7.", a następnie taneczne nagranie „Sex Drive”, które dotarło do 1. miejsca listy klubowej w USA. Singel „Sex Drive” zapowiadał kolejną płytę Jones, "Black Marilyn", planowaną na rok 1994, jednak ostatecznie nigdy nie ujrzała ona światła dziennego. W 1996 roku Jones wydała kolejny taneczny utwór, „Love Bites”. W roku 1997 razem z Trickym pracowała nad nową płytą, "Force of Nature", jednak album nigdy się nie ukazał z powodu nieporozumień między artystami, i ostatecznie wydano jedynie promocyjny singel „Hurricane (Cradle to the Grave)”. W roku 1998 ukazała się dwupłytowa kompilacja "Private Life: The Compass Point Sessions", zawierająca głównie materiał nagrany w latach 1980–82, ciesząca się niewielkim sukcesem. Jones nagrała też piosenkę „Storm” do filmu "Rewolwer i melonik". W 1999 roku wystąpiła w jednym odcinku serialu "Władca zwierząt".
W 2000 roku duński DJ Funkstar De Luxe wydał remiks „Pull Up to the Bumper” w duecie z Grace, który osiągnął niewielki sukces. W 2001 roku Jones pojawiła się w filmach telewizyjnych "Krwawy księżyc" i "Zulus Czaka: Cytadela", a rok później wzięła udział w koncercie charytatywnym Luciano Pavarottiego we włoskim mieście Modena. W 2004 zaśpiewała na koncercie-hołdzie dla Trevora Horna w londyńskiej Wembley Arena. W roku 2006 artystka pierwszy raz w swojej karierze wystąpiła w Polsce (3 lutego w Sali Kongresowej w Warszawie).
Jesienią 2008 roku, piosenkarka otrzymała Q Idol Award. Wtedy też wydała swój pierwszy od 19 lat album studyjny, "Hurricane". Wyprodukował go Ivor Guest, a muzycznie powracał on do stylu spod znaku nowej fali i reggae. Płytę promowały single „Corporate Cannibal” i „Williams’ Blood”, a także trasa koncertowa The Hurricane Tour. Album spotkał się z pozytywnym przyjęciem krytyków oraz umiarkowanym sukcesem na listach sprzedaży. W 2009 roku Jones pojawiła się gościnnie na płycie "Prohibition" Brigitte Fontaine, a dwa lata później na jej kolejnym albumie, "L’un n’empêche pas l’autre". W 2011 ukazała się wersja dubowa płyty "Hurricane", a w 2012 roku Jones wystąpiła podczas koncertu z okazji diamentowego jubileuszu panowania brytyjskiej królowej Elżbiety II, wzbudzając sensację wykonaniem utworu „Slave to the Rhythm”, podczas którego nieprzerwanie obracała biodrami hula-hoop.
W 2014 roku nagrała utwór „Original Beast” na do filmu "". Jesienią 2015 wydała autobiografię "I’ll Never Write My Memoirs". W międzyczasie ukazały się też rozbudowane reedycje albumów "Nightclubbing" i "Warm Leatherette", a także trzypłytowa kompilacja "Disco". Nagrała duet z zespołem Gorillaz na ich album "Humanz", a jesienią 2017 premierę miał poświęcony jej film dokumentalny "Grace Jones: Bloodlight and Bami", znany w Polsce jako "Grace Jones: Życiodajne światło", wyreżyserowany przez Sophie Fiennes. W 2018 roku została uhonorowana Orderem Jamajki. Obecnie razem z Ivorem Guestem pracuje nad kolejnym albumem, który ma brzmieniowo odnosić się do muzyki afrykańskiej.
Życie prywatne.
Ma 5' 8" wzrostu (ok. 173 cm).
Jest poliglotką: mówi po angielsku, francusku, hiszpańsku i włosku.
Była związana z francuskim artystą Jean-Paulem Goude, z którym ma syna Paulo (ur. 1979). Para poznała się pod koniec lat 70. i rozstała w 1984 roku. W latach 1983–1986 była w związku z Dolphem Lundgrenem. W 1989 poślubiła producenta muzycznego Chrisa Stanleya, jednak małżeństwo zakończyło się po dwóch latach. W roku 1990 zaczęła spotykać się z duńskim aktorem Svenem-Ole Thorsenem, z którym w 2007 roku wznowiła związek otwarty. W 1996 jej mężem został Atila Altaunbay, z którym rozwiodła się w 2004 roku. W pierwszej dekadzie XXI wieku jej partnerem był też producent muzyczny Ivor Guest, z którym była rzekomo zaręczona. Jest biseksualistką i uprawiała seks w trójkącie z modelką Janice Dickinson.

</doc>
<doc id="551943" url="https://pl.wikipedia.org/wiki?curid=551943" title="Unity (moduł Międzynarodowej Stacji Kosmicznej)">
Unity (moduł Międzynarodowej Stacji Kosmicznej)

Unity (z ang. „jedność”), także:Node 1 – pierwszy zbudowany przez Stany Zjednoczone komponent Międzynarodowej Stacji Kosmicznej. Został wyniesiony na orbitę 4 grudnia 1998 roku jako główny ładunek wahadłowca misji STS-88 – lot montażowy 2 A. Pełni funkcję korytarza łącznikowego między innymi modułami stacji; ma kształt walca; posiada sześć przejść (węzłów).
Node 1 został zbudowany przez firmę Boeing Company w ośrodku produkcyjnym Marshall Space Flight Center w Huntsville w stanie Alabama. Unity jest pierwszym z trzech modułów łącznikowych zbudowanych na potrzeby stacji.
Dostarczony na orbitę na pokładzie wahadłowca Endeavour, Unity został połączony 6 grudnia 1998 roku z już orbitującym modułem Zaria (komponentem stacji finansowanym przez Stany Zjednoczone, a zbudowanym przez Rosję), wystrzelonym wcześniej na pokładzie rakiety Proton z kosmodromu Bajkonur (Kazachstan). Dodatkowo do Unity są przyłączone:
Istotne zasoby stacji – takie jak płyny, systemy kontroli środowiska i podtrzymywania życia, systemy elektryczne i danych – przebiegają przez Unity, dostarczając zaopatrzenie niezbędne do życia i pracy na ISS. We wnętrzu modułu znajduje się przeszło 50 000 części mechanicznych, 216 przewodów od płynów i gazów oraz 121 kabli elektrycznych (wewnętrznych i zamontowanych na zewnątrz poszycia) o łącznej długości ponad 11 kilometrów. Node 1 posiada cztery specjalne półki na ekwipunek, wyposażony jest również w system komunikacji umożliwiający transmisję danych, głosu i sygnałów wideo niskiej jakości pomiędzy ISS a Centrum Kontroli Misji w Houston, używany na wczesnym etapie działania stacji. Konstrukcja modułu opiera się na aluminiowym szkielecie.
W czasie wystrzeliwania Unity na pokładzie Endeavour do obu końców modułu przyłączone były dwa stożkowe porty dokujące. Urządzenia PMA (ang. "Pressurized Mating Adapter") pozwalają systemom dokującym o różnych standardach, używanych na amerykańskich wahadłowcach i modułach rosyjskich, na przyłączanie do włazów węzłów. Jeden z PMA na stałe łączy moduły Unity i Zaria, podczas gdy drugi zapewniał możliwość dokowania wahadłowcom (w toku dalszej rozbudowy stacji PMA ten został przeniesiony na dalsze moduły).

</doc>
<doc id="551944" url="https://pl.wikipedia.org/wiki?curid=551944" title="Szlif taflowy">
Szlif taflowy

Szlif taflowy, szlif tablicowy – szlif w jubilerstwie, wykorzystujący ośmiościenne kryształy diamentu. W najprostszej wersji zeszlifowaniu podlegają górny i dolny wierzchołek ośmiościanu, przy czym tafla górna jest większa niż dolna.
Szlif taflowy powszechnie stosowali dawni Indianie, zaś w Europie został rozpowszechniony w XIV wieku przez szlifierzy z Norymbergi.
Współcześnie znanych jest wiele odmian szlifu taflowego.

</doc>
<doc id="551945" url="https://pl.wikipedia.org/wiki?curid=551945" title="Pressurized Mating Adapter">
Pressurized Mating Adapter

PMA-1, 2, 3, Pressurized Mating Adapter-1, 2, 3 (po ang. hermetyczny adapter cumowniczy) – porty dokujące używane na Międzynarodowej Stacji Kosmicznej.
Wszystkie trzy urządzenia to tzw. przejściówki, minimoduły pełniące funkcje prostych portów cumowniczych. Wszystkie trzy moduły mają kształt kolana, z obu stron zakończonego portami cumowniczymi dwojakiego rodzaju (APAS-95 i CBM). Pierwszy, mniejszy to port umożliwiający dokowanie wahadłowcom oraz port zgodny z rosyjskimi standardami. Drugi, większy to port służący do przymocowania PMA do portów zachodnich modułów. PMA-1 wyróżnia od pozostałych adapterów fakt, że został już zamontowany na stałe jako przejściówka pomiędzy rosyjską częścią stacji a modułami zachodnimi (dokładnie pomiędzy modułami Zaria i Unity). Dwa pozostałe moduły będą często demontowane, po czym ponownie montowane w portach nowo dołączanych modułów.
PMA-1 i PMA-2 zostały dostarczone na orbitę w ramach lotu 2A (misja STS-88 wahadłowca Endeavour). W trakcie lotu 3A (STS-92), PMA-3 domontowany został początkowo do jednego z wertykalnych portów Unity. PMA-2 i PMA-3 w trakcie budowy stacji były kilkakrotnie przemieszczane. Ostatecznie PMA-2 został głównym portem cumowniczym dla wahadłowców (finalnie zamontowany przy głównym, horyzontalnym węźle Harmony), natomiast PMA-3 będzie portem pomocniczym i ostatecznie zamontowany został przy głównym, wertykalnym węźle Node 3.

</doc>
<doc id="551947" url="https://pl.wikipedia.org/wiki?curid=551947" title="Demonica">
Demonica

Demonica – kompilacyjny box-set zawierający utwory zrealizowane przez polską grupę muzyczną Behemoth wydany przez szwedzką wytwórnię płytową Regain Records 6 czerwca 2006 w limitowanym nakładzie 10 000 sztuk.
Wydawnictwo składało się z dwóch płyt kompaktowych zawierających utwory wcześniej niepublikowane, rzadkie nagrania demo (zawartość dwóch dem: "The Return of the Northern Moon" i "...From the Pagan Vastlands") oraz utwory pochodzące z początku działalności zespołu ponownie nagrane podczas sesji nagraniowej albumu "Demigod". Ponadto do wydawnictwa dołączona była 44 stronicowa książka zawierająca m.in. rzadkie fotografie zespołu oraz teksty utworów.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="551948" url="https://pl.wikipedia.org/wiki?curid=551948" title="Raffaele Melia">
Raffaele Melia



</doc>
<doc id="551959" url="https://pl.wikipedia.org/wiki?curid=551959" title="Umar ibn al-Chattab">
Umar ibn al-Chattab

Umar ibn al-Chattab, także Omar (arab. عمر بن الخطاب; ur. ok. 591, zm. 3 listopada 644 w Medynie) – od 634 drugi kalif, drugi z czterech zwanych później sprawiedliwymi, jeden z twórców potęgi imperium arabsko-muzułmańskiego.
Życiorys.
Osobowość Umara.
„Był wysoki jak wieża, silnie zbudowany i łysy. Zajmował się handlem, nawet jako kalif. Prowadził niezwykle skromny tryb życia: miał tylko jedną koszulę i płaszcz, jedno i drugie bardzo połatane. Spał na łóżku z liści palmowych i nie kłopotał się o nic, prócz sprawy utrzymania czystości wiary.”
Teść Mahometa.
Był teściem proroka Mahometa, który ożenił się z jego córką, Hafsą. Hafsa liczyła wówczas 20 lat i już była wdową – jej mąż poległ pod Uhud w 625. Według tradycji Umar przypadkowo natrafił na swoją siostrę Fatimę i jej męża, Saida, nawróconych już wcześniej na islam i słuchających sury XX („Ta ha”). Tak go poruszyły słowa Koranu, iż przyjął nową religię Umar należał według tradycji do 7 „emigrantów”, którzy wraz z 7 „pomocnikami” (ansar) wynieśli proroka rannego w bitwie pod Uhud w niedostępne góry. Poparł wybór Abu Bakra na kalifa po śmierci proroka Mahometa w 632. Po rychłej śmierci Abu Bakra w 634 sam został wybrany kalifem. Pierwsi trzej kalifowie rezydowali w Medynie. Umar sprawował kalifat w latach 634–644.
Podbój Syrii.
Oprócz pobudek religijnych, do podboju pchnęły Arabów względy ekonomiczne. Stosunkowo obiektywny Al-Balazuri (zm. 892) pisze, że Abu Bakr wzywając mieszkańców Arabii do „świętej wojny” rozbudzał w nich „pragnienie wojny i łupu, jaki można zdobyć na Grekach” Działania przeciw Syrii (krajowi Asz-Szam) podjął już Abu Bakr. Za Umara arabscy zdobywcy operują jednocześnie w Iraku i Syrii. Chalid ibn al-Walid, “miecz Allaha”, zdobywszy Al-Hirę, stolicę buforowego państwa arabskiego Lachmidów w Iraku, w ciągu 17 dni forsownej jazdy na wielbłądach przedziera się do Syrii. Tu pokonuje inne arabskie państewko buforowe, Ghassanidów, w bitwie pod Mardż Rahit i pod Bosrą, jedną ze stolic Ghassanidów, łączy się z resztą sił muzułmańskich. Chalid Ibn al-Walid zostaje głównodowodzącym Arabów. 30 lipca 634 Arabowie odnoszą zwycięstwo pod Adżnadajn. Zdobył Busrę bez oporu, następnie Al-Fihl (gr. Pella) w styczniu 635. W lutym pokonują przeciwnika pod Mardż as-Suffar, we wrześniu 635, po 6 miesiącach oblężenia zajmują Damaszek. Dalej dostają się w ich ręce kolejno: Baalbak, Hims, Hama i inne miasta. Mieszkańcy Szajzaru witają zdobywców przy akompaniamencie orkiestry. 20 sierpnia 636 nad rzeką Jarmuk 25-tysięczna armia Arabów pokonuje wojska bizantyjskie liczące 50 tys., pod wodzą Teodora, brata cesarza Herakliusza (610–641). Po tym zwycięstwie Chalid, którego kalif Umar nie lubił, został odwołany, a jego miejsce zajął Abu Ubajda Ibn al-Dżarrah. Z kolei po nim obejmie zarząd Mu’awija, przyszły kalif (661–680). Jerozolima broniła się jeszcze do 638, Cezarea do 640; ta ostatnia padła po 7 latach oblężenia, w wyniku zdrady jednego z mieszkańców. Ludność miejscowa Syrii i Palestyny czuła silniejszą więź z Arabami, należącymi również do ludów semickich, niż z Konstantynopolem, ponadto jako wyznawcy głównie monofizytyzmu, była zrażona do cesarza bizantyjskiego, który narzucał im własne dogmaty religijne.
Podbój Iraku, Iranu i Armenii.
W Mezopotamii dowodził Arabami Sad ibn Abi Wakkas, jeden z towarzyszy Proroka. W czerwcu 637 rozbił Persów pod wodzą Rustama w bitwie pod al-Kadisijją i wkroczył do stolicy Sasanidów w Ktezyfonie (Al-Madain). Zdobywcy prowadzili operacje wojskowe przeciw Persom ze świeżo założonych obozów wojskowych, Al-Basry i Al-Kufy (ta ostatnia powstała koło stolicy Lachmidów w Al-Hirze), które w przyszłości staną się ważnymi ośrodkami miejskimi. Al-Kufa będzie za Alego i pierwszych Abbasydów stolicą kalifatu. Pod koniec 637 Arabowie rozbijają Persów pod Dżalula, a w 641 zdobywają Mosul. W 642 dobijają resztki wojsk perskich w bitwie pod Nihawandem (koło starożytnej Ekbatany), w której dowodził bratanek Sada ibn Abi Wakkasa. W 640 podbijają Al-Ahwaz (zwany również Chuzistanem lub Arabistanem), w 649–650 zdobywają Istachr (starożytne Persepolis) stolicę Farsu i miejsce pochówku starożytnych królów perskich z dynastii Achemenidów, dalej Chorasan, Beludżystan, i około 643 docierają do granic Indii. W latach 640–652 muzułmanie podbijali bizantyńską Armenię. W 651 Jazdagird III zostaje zgładzony w czasie ucieczki koło Merwu przez jednego z własnych ludzi – skończył podobnie, jak Dariusz III uciekający przed Aleksandrem Macedońskim.
Podbój Egiptu.
W 639 Amr Ibn al-As samowolnie wyrusza przeciw Egiptowi i stawia kalifa Umara przed faktem dokonanym. W styczniu 640 zdobywa Peluzjum (arab. Al-Farama) po miesięcznym oblężeniu, następnie Bilbajs na wschód od dzisiejszego Kairu i przystępuje do oblężenia Babilonu – twierdzy nad Nilem, w pobliżu wyspy Ar-Rawda. Kalif dosyła mu posiłki pod wodzą Az-Zubajra Ibn al-Awwama, Cyrus (arab. Al-Mukawkas), patriarcha Aleksandrii i gubernator bizantyjski Egiptu, pośpieszył do Babilonu z wojskiem pod wodzą Augustalisa Teodora. W lipcu 640 Amr rozbił armię bizantyjską pd Ajn asz-Szams (ob. Heliopolis, dzielnica Kairu z lotniskiem). Teodor uciekł do Aleksandrii, a Cyrus zamknął się w Babilonie. Cyrus nawiązał rokowania z Arabami i zgodził się płacić daninę, o czym powiadomił cesarza. Cesarz Herakliusz (610–641) oskarżył go o zdradę i skazał na banicję. Arabowie zdobyli Babilon w 641 i zawarli pokój z Cyrusem, który tymczasem wrócił do łask po śmierci cesarza Herakliusza w lutym 641. Zgodził się, licząc na zachowanie choć części władzy pod panowaniem Arabów, na płacenie podatków i nie wpuszczanie wojsk bizantyjskich. Młodziutki Konstans II (641–668) ratyfikował układ w 642. Koptowie poinstruowani przez przywódcę religijnego podporządkowali się nowej władzy, zwłaszcza że za Bizantyjczykami nie przepadali. Późniejsza tradycja koptyjska uznała jednak Cyrusa za Antychrysta i prześladowcę kościoła koptyjskiego. Na miejscu obozu Amra oblegającego Babilon stanęło nowe miasto – Al-Fustat (ob. tzw. ‘stary Kair’) z pierwszym w Afryce meczetem (z 641–642), nazwanym imieniem Amra Ibn al-Asa. Amr został odwołany ze stanowiska gubernatora Egiptu przez następnego kalifa, Usmana. Istnieje legenda o Bibliotece Aleksandryjskiej, którą mieli zniszczyć zdobywcy arabscy. Jednak starożytny księgozbiór zniszczyli już legioniści Cezara w 48 p.n.e., a kolejny, tzw. Bibliotekę-Córkę (gdy pełniła funkcję nie tylko biblioteki, ale też pogańskiej świątyni) kazał zniszczyć cesarz Teodozjusz I na mocy edyktu z 389.
Śmierć.
Umar został zasztyletowany 3 listopada 644 w meczecie w Medynie przez jeńca perskiego, chrześcijanina imieniem Abu Lulu’a, któremu rzekomo udało się zbiec do miasta Kaszan.
Dokonania.
Tzw. konstytucja Umara.
Jest to w istocie dokument fikcyjny, który faktycznie nie pochodzi od kalifa Umara, ale z czasu znacznie późniejszego. Jego podstawowe założenia streszczają się w następujących punktach:
W rzeczywistości za kalifa Umara nie rozróżniano jeszcze podatków pogłównego (dżizja) i gruntowego (charadż). Natomiast podział na tereny podbite przez kapitulację (sulhan) oraz przemoc (unwatan) to całkowita fikcja historyczna.
Inne zasługi Umara.
Umarowi przypisuje się przeprowadzenie pierwszego spisu powszechnego w państwie. Na czele listy znaleźli się członkowie Ahl al-Bajt (rodziny Mahometa), dalej towarzysze proroka, a następnie plemiona arabskie uszeregowane według zasług wojennych i znajomości Koranu. Z systemu perskiego zapożyczono instytucję diwanu – swego rodzaju ministerstwa finansów.
Armia została zorganizowana na wzór perski i bizantyjski, z podziałem na centrum i skrzydła oraz wyodrębnieniem straży przedniej i tylnej. Czysto arabski wkład do cywilizacji islamu zaznacza się jedynie w dziedzinie języka i w pewnym stopniu religii. Arabska kultura była „u podstaw oparta na zhellenizowanych kulturach aramejskiej i irańskiej”.

</doc>
<doc id="551962" url="https://pl.wikipedia.org/wiki?curid=551962" title="Herb Olsztyna">
Herb Olsztyna

Herb Olsztyna – jeden z symboli miejskich Olsztyna w postaci herbu.
Wygląd i symbolika.
Herb miasta przedstawia na błękitniej tarczy postać apostoła świętego Jakuba Starszego ubraną w długą do stóp szatę, z gotycka pofałdowaną, z laską w prawej i z muszlą w lewej ręce w kapeluszu i z nimbem. Szaty i kapelusz białe zaznaczone szarą kreską, nimb, laska, muszla i ciżmy w kolorze złotym. Stosunek szerokości herbu do jego wysokości 5:6.
Wizerunek herbowy nawiązuje do zmarłego w 44 roku n.e. patrona najstarszej parafii miasta przy bazylice konkatedralnej. 
Historia.
Postać apostoła, która znajdowała się na jednej z dwóch pieczęci z II połowy XIV wieku, tzw. pieczęci większej, widniała w różnej formie na kolejnych pieczęciach miejskich. Na tzw. pieczęci mniejszej widniał herb kapituły warmińskiej, czyli półkrzyż i brama miejska. Apostoł Jakub był godłem rady miejskiej, a półkrzyż i brama godłem zamku olsztyńskiego, który pozostawał własnością kapituły. W okresie zaborów połączono dwa herby w jeden: półkrzyż i bramę (wieżę) gotycką oraz wędrowca ubranego w suknię pielgrzymią. W czasie II wojny światowej postać wędrowca usunięto. Po powrocie Olsztyna do Polski używano pełnego herbu cesarsko-niemieckiej wersji lub samej postaci świętego. W 1973 r. w związku z rozbudową Olsztyńskich Zakładów Opon Samochodowych herb podzielono na dwa pola – w jednym widniał wizerunek wędrowca, w drugim wizerunek opony z przetkniętym przez tę oponę kłosem. W 1982 powrócono do dawnych tradycji heraldycznych Olsztyna i uchwalono herb ze świętym Jakubem, a autorem wersji graficznej był Piotr Obarek.

</doc>
<doc id="551963" url="https://pl.wikipedia.org/wiki?curid=551963" title="Omar I">
Omar I



</doc>
<doc id="551964" url="https://pl.wikipedia.org/wiki?curid=551964" title="Cubewano">
Cubewano

Cubewano (klasyczne obiekty Pasa Kuipera) – rodzaj planetoid (obiektów transneptunowych) z Pasa Kuipera, okrążających Słońce w odległości 40–50 au po orbitach o stosunkowo niewielkiej ekscentryczności.
Cechą charakterystyczną tych ciał niebieskich jest to, iż nie występuje u nich rezonans orbitalny z Neptunem i nie przecinają one jego orbity w drodze wokół Słońca; skutkuje to stabilnością ich orbit w długich przedziałach czasu.
Nazwa „cubewano” (czyt. "kiu-bi-uan-ou") pochodzi od oznaczenia tymczasowego pierwszego odkrytego obiektu z tej grupy, 1992 QB1 i angielskiej wymowy skrótu „QB1”. Alternatywnie stosowana jest nazwa „klasyczne obiekty Pasa Kuipera” (ang. "Classical Kuiper Belt Objects", CKBO), odnosząca się do faktu, że ich orbity najlepiej odpowiadają przewidywaniom dynamicznych modeli stworzonych po odkryciu pierwszych ciał Pasa Kuipera.
Przedstawiciele.
Wybrane cubewana:

</doc>
<doc id="551966" url="https://pl.wikipedia.org/wiki?curid=551966" title="Omar">
Omar

Omar może odnosić się do:

</doc>
<doc id="551968" url="https://pl.wikipedia.org/wiki?curid=551968" title="Omar Ibn Abi Rabi'a">
Omar Ibn Abi Rabi'a

Omar Ibn Abi Rabi'a, właściwie Umar Ibn Abi Rabi'a (ur. w 644 r. w Mekce, zm. w 719 r. tamże) – poeta arabski, jeden z największych liryków klasycznej literatury arabskiej, "beduiński" piewca gorącej i beznadziejnej miłości; pierwszy przedstawiciel (wraz z Dżamilem) ghazalu (liryki miłosnej). Jego utwory są cennym źródłem poznania społecznej pozycji kobiet arabskich.

</doc>
<doc id="551969" url="https://pl.wikipedia.org/wiki?curid=551969" title="Kościół św. Jadwigi w Zabrzu">
Kościół św. Jadwigi w Zabrzu

Kościół św. Jadwigi Śląskiej w Zabrzu – drewniany kościół katolicki, wybudowany w latach 1928–1929 w Zabrzu (dzielnica Poremba), wpisany do rejestru zabytków nieruchomych województwa śląskiego.
Historia.
Na skutek migracji ludności dzielnica Zabrza, Poremba, była zamieszkiwana przez przeszło 5 tys. katolickich wiernych po I wojnie światowej. Z tej przyczyny postanowiono wybudować tamże nowy kościół; inicjatorem przedsięwzięcia był proboszcz parafii św. Franciszka w Zabrzu, ks. Józef Bennek, do jego realizacji przystąpiono dopiero w latach 20. XX wieku, parafia św. Franciszka 13 kwietnia 1926 roku nabyła działkę od Groegera pod budowę nowej świątyni. Fundatorami były następujące podmioty: Kuria Biskupia we Wrocławiu, Państwowy Zespół Kopalń oraz Górnośląski Zakład Koksowniczy.
Kierownikiem budowy i projektantem świątyni był Karl Kattentidt, budowniczy rejencyjny, natomiast radca budowlany Beck wykonał dokumentację techniczną. Zdecydowano się na drewno jako główny budulec z uwagi na ryzyko wystąpienia szkód górniczych. Prace budowlane zostały rozpoczęte 16 maja 1928 roku, a 8 lipca 1928 roku ks. Józef Bennek wmurował kamień węgielny w krypcie pod prezbiterium. Świątynia powstała w latach 1928–1929, mimo że pozwolenie na budowę otrzymano dopiero w 1929 roku. Całkowity koszt budowy wyniósł 360 tys. marek.
25 sierpnia 1929 roku ks. Józef Bennek dokonał benedykcji nowego kościoła. 23 lutego 1930 świątynia zyskała status lokalii podległej parafii św. Franciszka. 30 sierpnia 1932 roku biskup sufragan Walenty Wojciech dokonał konsekracji świątyni. 4 sierpnia 1937 kard. Adolf Bertram wydał dekret podnoszący dotychczasową lokalię do rangi kuracji, który wszedł w życie 1 października tegoż roku. Po II wojnie światowej kuracja została uznana przez władze kościelne bez dekretu za samodzielną jednostkę – parafię św. Jadwigi w Zabrzu.
W latach 1994–2001 kościół był remontowany, zamontowano wówczas 18 nowych witraży oraz nabyto obrazy przedstawiające Matkę Boską Nieustającej Pomocy oraz Jezusa Miłosiernego.
8 czerwca 2008 roku kościół został wpisany do rejestru zabytków nieruchomych województwa śląskiego; znajduje się również na Szlaku Architektury Drewnianej województwa śląskiego.
Architektura.
Budowla drewniana posadowiona na płycie żelbetowej o masie 57 ton, na planie owalnego dwunastoboku z czterema ośmiobocznymi wieżami narożnymi w stylu modernizmu z elementami ekspresjonizmu. Kryty wysokim dachem wielospadowym wykończonym dachówką ceramiczną, hełmy wież kryte blachą miedzianą.
We wnętrzu umieszczono sześć ołtarzy. Ołtarz główny w postaci tryptyku wykonał Franz Schink, rzeźbiarz z Bytomia. Na belce tęczowej umieszczono Grupę Ukrzyżowania. w postaci rzeźb. Na stropie zamontowano kasetony, na niektórych otynkowanych ścianach naniesiono malowidła
Na emporze organy z 1833 roku zbudowane przez firmę Gebrüder Walter, które umieszczono w kościele w 1930 roku, wcześniej znajdowały się w Lutyni niedaleko Wrocławia.
W latach 2005–2006 ze względu na szkody spowodowane mrozami, ks. proboszcz Jerzy Pająk zadecydował o zmianie dachówek na dolnej części dachu kościoła.

</doc>
<doc id="551970" url="https://pl.wikipedia.org/wiki?curid=551970" title="Omar Ibn al-Farid">
Omar Ibn al-Farid

Omar Ibn al-Farid, właściwie Umar Ibn al-Farid (ur. w 1181 r. w Kairze, zm. w 1235 r. tamże) - najwybitniejszy arabski poeta mistyczny, autor poematów, m.in. słynnego "At-Tai'jja al-kubra" ("Wielki poemat na t"), zawierającego 760 wierszy zrymowanych na literę t, jednego z najoryginalniejszych w literaturze arabskiej zbioru poezji. 
Mieszkał w Egipcie. Zanim poświęcił się życiu mistycznemu, studiował prawo muzułmańskie szkoły szafi'ickiej. Jedynym dziełem Ibn al-Farida jest "Diwan" (zbiór wierszy) o charakterze wyłącznie sufickim. Jego najsłynniejszym utworem jest "At-Tai'jja al-kubra" ("Wielki poemat rymujący się na literę ta"), zwany także "Nazm as-suluk" ("Wiersz drogi"). Drugim ważnym poematem jest "'Chamrija" ("Poemat winny"). Polskie przekłady fragmentów jego wierszy znajdują się w antologii "Jak modlą się muzułmanie", oprac. Marek M. Dziekan, , Warszawa 1997.

</doc>
<doc id="551971" url="https://pl.wikipedia.org/wiki?curid=551971" title="Rick Perry">
Rick Perry

Rick Perry, właśc. James Richard Perry (ur. 4 marca 1950 w Paint Creek w Teksasie) – amerykański polityk, 47. gubernator Teksasu, wcześniej wicegubernator; od 1989 roku związany z Partią Republikańską. Urząd gubernatora objął 21 grudnia 2000, po rezygnacji George'a W. Busha wybranego prezydentem Stanów Zjednoczonych; następnie Perry wygrywał wybory w 2002, 2006 i 2010 roku. Sprawował urząd do stycznia 2015 roku, co czyni go najdłużej pełniącym swą funkcję gubernatorem w historii Teksasu. W 2017 prezydent Donald Trump mianował go na sekretarza energii USA. 2 marca 2017 objął ten urząd.
Kariera przed wyborem na gubernatora.
Zanim rozpoczął działalność polityczną, Perry służył w US Air Force (1972−1977), osiągając stopień kapitana. W młodości był aktywnym skautem. W 1972 uzyskał dyplom uniwersytetu stanowego w zakresie weterynarii.
Perry stwierdził, iż po raz pierwszy polityką zainteresował się w grudniu 1961, kiedy jego ojciec, ranczer Ray Perry, zabrał go na pogrzeb wieloletniego demokratycznego spikera Izby Reprezentantów Sama Rayburna. Jego matka, Amelia Perry, była wieloletnią szefową władzy wykonawczej w Haskell County.
W 1978, rok po zakończeniu zawodowej służby wojskowej, Perry powrócił do Teksasu i został wybrany, jeszcze z ramienia demokratów, do stanowego zarządu szkolnictwa. Zaś w 1984, wciąż z ramienia tej partii, na członka stanowej legislatury, gdzie był ważną figurą w "House Appropriations and Calendars Committees". W 1989 "The Dallas Morning News" nazwał go "najbardziej skutecznym stanowym legislatorem". Podczas demokratycznych prawyborów prezydenckich Perry popierał senatora z Tennessee (i późniejszego wiceprezydenta w gabinecie Billa Clintona, 1993−2001) Ala Gore’a.
W 1989 wstąpił do Partii Republikańskiej.
W latach 1991−1999 był stanowym sekretarzem ds. rolnictwa, zaś w latach 1999−2000 wicegubernatorem u boku innego republikanina George’a W. Busha.
Gubernator.
Po rezygnacji Busha w grudniu 2000 został zaprzysiężony na 47. gubernatora stanu Teksas, na kadencję kończącą się w styczniu 2003. W 2002 został wybrany na "własne" cztery lata, pokonując demokratę Tony’ego Sancheza stosunkiem głosów 58,1%-40,3%.
Uchodzi za bliskiego współpracownika Busha w rodzinnym stanie. Jego kampanię w 2002 prowadził "czarodziej polityczny" prezydenta Karl Rove. Uchodzi za polityka zdecydowanie konserwatywnego.
W 2006 wywalczył 3 reelekcję zdobywając jednak tylko 39,3% (spadek poparcia o 18,8% w stosunku z poprzednimi wyborami). Kandydat demokratów Chris Bell uzyskał 29,8%, niezależni: Carole Keeton Strayhorn i Richard "Kinky" Friedman uzyskali kolejno 18,1% i 12,4%. Tak nikłe poparcie związane jest z wynikami niezależnych kandydatów, ale również świadczy o niepopularności Perry'ego. Mimo to cieszy się on żelaznym poparciem partyjnego aparatu.
W 2010 roku Rick Perry pewnie wygrał reelekcję zdobywając 54,97% głosów i pokonując swojego kontrkandydata z Partii Demokratycznej Williama White'a, który zdobył 42,28% głosów. Rick Perry jest znany z tego, że dotąd nie przegrał żadnych wyborów, w których brał udział.
Działalność polityczna w skali krajowej.
13 sierpnia 2011 gubernator Perry postanowił wziąć udział w walce o nominację Partii Republikańskiej na kandydata tej partii na Prezydenta USA w wyborach prezydenckich w 2012 roku. Został sekretarzem energii w administracji Donalda Trumpa w 2017r.
Kontrowersje.
Perry wzbudza liczne kontrowersje. Jest m.in. zagorzałym zwolennikiem kary śmierci. Za jego kadencji przeprowadzono łącznie 279 egzekucji. Perry zawetował ustawę, która zabraniała wykonywania ich na przestępcach chorych lub upośledzonych umysłowo i zezwolił na dalsze ich wykonywanie. W 2003 wykonano w Teksasie ostatni w historii USA wyrok na osobie niepełnoletniej w momencie popełnienia czynów. Perry tylko raz skorzystał z prawa łaski.
Życie osobiste.
Perry od 1982 jest żonaty z Anitą Thigpen, którą zna od czasów szkoły średniej. Państwo Perry mają córkę Sydney i syna Griffina.

</doc>
<doc id="551972" url="https://pl.wikipedia.org/wiki?curid=551972" title="Umar Ibn al-Farid">
Umar Ibn al-Farid



</doc>
<doc id="551973" url="https://pl.wikipedia.org/wiki?curid=551973" title="Umar Ibn Abi Rabi'a">
Umar Ibn Abi Rabi'a



</doc>
<doc id="551975" url="https://pl.wikipedia.org/wiki?curid=551975" title="Umar Ibn Al-Chattab">
Umar Ibn Al-Chattab



</doc>
<doc id="551976" url="https://pl.wikipedia.org/wiki?curid=551976" title="Ludwik Filip I Orleański">
Ludwik Filip I Orleański

Ludwik Filip I Orleański (ur. 12 maja 1725 w Wersalu, zm. 18 listopada 1785 w Sainte-Assise) zwany Gruby ("Le Gros"), czwarta z kolei głowa orleańskiej linii Burbonów, książę Chartres w latach 1725-1752, później, po śmierci ojca (1752) książę Orleanu, de Nemours, de Valois i de Montpensier, syn Ludwika I Orleańskiego i Augusty Marii Joanny Badeńskiej.
Ludwik Filip urodził się 12 maja 1725 w Wersalu. Jako młodzieniec brał udział w kampaniach wojskowych lat 1742, 1743 i 1744 we Flandrii i Niemczech i uzyskał rangę generała-lejtnanta. Walczył m.in. w bitwie pod Fontenoy. Już we wczesnych latach zapałał odwzajemnioną miłością do Madame Henrietty (1727–1752) – córki Ludwika XV. Król początkowo popierał plany matrymonialne młodej pary, ale wkrótce przeszkodziły sprawie powikłania dyplomatyczne: Ludwik XV nie miał wówczas jeszcze syna i w razie jego śmierci kandydatami do tronu byliby Ludwik Orleański i Filip V Burbon, który nigdy nie pogodził się z wymuszoną w 1713 r. przez Pokój w Utrechcie rezygnacją z praw do tronu Francji za cenę osiągnięcia korony hiszpańskiej. Małżeństwo z córką królewską wzmocniłoby pozycję Ludwika Filipa wobec Filipa V, a więc monarcha hiszpański założył u Ludwika XV formalne veto. W roku 1740 król odmówił Orleańczykowi ręki córki, która zmarła niezamężna.
Następną kandydatką była córka elektora bawarskiego, Karola Alberta, później krótkotrwałego cesarza Karola VII, ale ów namyślał się bardzo długo i zmarł w roku 1745 nie podjąwszy żadnej decyzji. W końcu ojciec Ludwika Filipa - Ludwik Pobożny (1703-1752), ożenił go z daleką kuzynką, Ludwiką Henriettą de Bourbon-Conti (20 czerwca 1726 – 9 lutego 1759), córką Ludwika Armanda II, księcia Conti, i Ludwiki Elżbiety, córki Ludwika III, księcia de Condé. Ślub odbył się 17 grudnia 1743 r. Ludwika była wychowywana w klasztorze i uważana za uosobienie wszelkich cnót - okazała się być ich totalnym przeciwieństwem i zasłynęła wkrótce ze skandalicznego trybu życia. Ludwik Filip miał z Ludwiką Henriettą troje dzieci:
By się pocieszyć, Ludwik Filip wszedł w stały związek z aktorką panną Le Marquis, która mu urodziła jeszcze pięcioro nieślubnych dzieci, wychowywanych jak członkowie rodziny w jego paryskim pałacu Palais-Royal:
Po śmierci żony w roku 1759 Orleańczyk związał się z markizą Szarlotą Joanną de Montesson (1738 – 1806), którą zapragnął poślubić, ale Ludwik XV zgodził się jedynie na małżeństwo morganatyczne (1773), nie przyznał Szarlocie tytułu księżnej Orleanu i odebrał parze prawo przebywania na dworze królewskim. Małżonkowie usunęli się do zamku Szarloty Sainte-Assise położonego nad brzegiem Sekwany w obecnym departamencie Seine-et-Marne, gdzie Ludwik Filip zakończył życie 18 listopada 1785 roku.
Bardziej niż on w historii zapisali się jego syn, niesławnej raczej pamięci Ludwik Filip Józef zwany "Philippe Égalité" (1747–1793), i wnuk Ludwik Filip I, ostatni król Francuzów.

</doc>
<doc id="551980" url="https://pl.wikipedia.org/wiki?curid=551980" title="Mecz szachowy ZSRR kontra reszta świata">
Mecz szachowy ZSRR kontra reszta świata

Mecz szachowy ZSRR (później Rosja) kontra reszta świata – jedyna w swoim rodzaju rywalizacja w szachach. Rozegrano cztery takie turnieje.
I mecz, Belgrad 1970.
Pomysłodawcą rozegrania meczu drużyny Związku Radzieckiego z zespołem składającym się z najlepszych zawodników innych krajów był mistrz świata Max Euwe. Początkowo radziecka federacja szachowa była temu przeciwna, ale ostatecznie wyraziła zgodę, a organizacji tej imprezy podjęła się jugosłowiańska federacja szachowa, która wzorowo wywiązała się z tego obowiązku (m.in. fundując dwa samochody osobowe dla zwycięzców spotkań na dwóch pierwszych szachownicach). Sam mecz był wydarzeniem bezprecedensowym – najlepsi szachiści spoza ZSRR zmierzyli się z drużyną, w skład której wchodził aktualny oraz czterech byłych mistrzów świata, zaś pozostali zawodnicy byli wybitnymi arcymistrzami, wielokrotnymi pretendentami do tytułu mistrza świata oraz zwycięzcami wszystkich szachowych olimpiad od roku 1952. Potencjał drużyny reszty świata był o wiele mniejszy – reprezentowali ją co prawda zawodnicy światowej czołówki, ale niemający tak wybitnych osiągnięć jak ich przeciwnicy. 
Spotkanie rozegrano w Belgradzie w dniach 29 marca – 6 kwietnia 1970 roku na dystansie 4 rund oraz na dziesięciu szachownicach (każda z drużyn posiadała również dwóch rezerwowych, którzy mogli wystąpić na dowolnej szachownicy). Kapitanami zespołów byli Dmitrij Postnikow oraz Max Euwe. Po dwóch rundach drużyna ZSRR prowadziła już 11½ : 8½, co zapowiadało wysokie jej zwycięstwo. Wskazywało na to lepsze przygotowanie do spotkania (przed meczem zawodnicy radzieccy przebywali na specjalnym obozie treningowym), posiadanie w swoim sztabie dwóch trenerów sekundantów oraz prawdziwy duch w drużynie, czego szczególnie brakowało przeciwnikom. Jednak niespodziewane zwycięstwo 6 : 4, odniesione przez drużynę reszty świata w trzeciej rundzie, spowodowało nerwową atmosferę w szeregach zespołu radzieckiego (tym bardziej wzmocnioną fatalną grą mistrza świata Borisa Spasskiego, który w tej rundzie w minimalnie gorszej pozycji podstawił figurę). W ostatniej rundzie zanotowano remis, który ostatecznie dał zawodnikom radzieckim zaledwie minimalne zwycięstwo 20½ : 19½, co uznane zostało za sporą niespodziankę. W drużynie reszty świata zdecydowanie najlepiej zaprezentował się Bobby Fischer, natomiast w zespole radzieckim Paul Keres (obaj zdobyli po 3 punkty, ale wynik Fischera był o bardziej wartościowy).
II mecz, Londyn 1984.
Na spotkanie rewanżowe trzeba było czekać aż 14 lat. Odbyło się ono w Londynie w dniach 23–30 czerwca 1984 roku. Jego oprawa była o wiele skromniejsza niż w pierwszym meczu, głównie dlatego, iż angielska federacja szachowa miała tylko dwa tygodnie na przygotowania, po wcześniejszej rezygnacji Belgradu i Rzymu. Podobnie jak w roku 1970, dużo silniej prezentował się skład drużyny radzieckiej (z aktualnym oraz trzema byłymi mistrzami świata), chociaż pod względem średniej punktacji rankingowej siły przeciwników były prawie jednakowe (ZSRR: 2594, reszta świata: 2593). Londyński mecz rozegrano według tej samej formuły co poprzedni: 4 rundy, 10 szachownic i 2 rezerwowych, którzy mogli zastąpić dowolnego zawodnika. Po remisie w pierwszej rundzie, zespół ZSRR zwyciężył w dwóch kolejnych i nawet minimalna porażka w rundzie ostatniej nie odebrała mu zwycięstwa, które ostatecznie wyniosło 21 : 19. Najlepszym zawodnikiem meczu był Ołeksandr Bielawski, który zdobył 3½ pkt.
III mecz, Madryt 1988.
"do uzupełnienia"
ZSRR wygrało mecz z resztą świata 32½ do 31½.
IV mecz, Moskwa 2002.
Trzeci mecz między drużynami reszty świata a Rosji odbył się w dniach 8–11 września 2002 roku w Moskwie. Tym razem formuła została zmieniona – drużyny miały w swoich składach po 10 zawodników (oraz po 2 rezerwowych), ale rozegrali oni z sobą 10 rund systemem Scheveningen (każdy zawodnik grał z dziesięcioma zawodnikami drużyny przeciwnej, o ile wystąpił we wszystkich rundach), w dodatku tempem szachów szybkich (25 minut na rozegranie całej partii oraz dodatkowo po 10 sekund na każde posunięcie). W nowej formule lepsi okazali się zawodnicy reszty świata, którzy prowadzili od pierwszej rundy i w całym pojedynku zwyciężyli w stosunku 52 : 48. Najlepszym zawodnikiem meczu był Aleksiej Szyrow, który zdobył 7 punktów w 10 partiach.

</doc>
<doc id="551982" url="https://pl.wikipedia.org/wiki?curid=551982" title="Robert Anson Heinlein">
Robert Anson Heinlein



</doc>
<doc id="551983" url="https://pl.wikipedia.org/wiki?curid=551983" title="Faerun">
Faerun



</doc>
<doc id="551985" url="https://pl.wikipedia.org/wiki?curid=551985" title="Edelburga">
Edelburga

Edelburga – imię żeńskie pochodzenia germańskiego. Powstało ono ze staro-wysoko-niemieckich słów "adal" – 'szlachetny ród' oraz "burg" o znaczeniu 'ochraniać, chronić'. Wśród świętych – św. Edelburga, królewna, ksieni (VIII wiek).
Edelburga imieniny obchodzi 7 lipca.

</doc>
<doc id="551988" url="https://pl.wikipedia.org/wiki?curid=551988" title="Pęku">
Pęku

Pęku, właściwie Marcin Pękalski (ur. 2 lutego 1981 w Kielcach), znany też jako PSF - polski raper.
Na polskiej scenie hiphopowej istnieje praktycznie od jej początków. Był związany z ekipą Broken Glass, gdzie tańczył electro. W 1999 wraz z Radoskórem (duet V.E.T.O.) nagrał dobrze przyjętą płytę "Vetomania". Materiał wydała wytwórnia R.R.X. Współpracował ponadto z takimi wykonawcami jak: WYP-3, DJ 600V, Tede, Pih czy Wojtas.

</doc>
<doc id="551989" url="https://pl.wikipedia.org/wiki?curid=551989" title="Intel Core 2">
Intel Core 2

Intel Core 2 – ósma generacja mikroprocesorów firmy Intel w architekturze 64-bit x86-64. Wykorzystana jest w niej nowa mikroarchitektura Intel Core, która zastąpiła architekturę NetBurst, na której oparte były wszystkie procesory tej firmy powstałe po 2000 roku.
Architektura Intel Core wywodzi się, tak jak Pentium II, Pentium III i Pentium M, z architektury Pentium Pro. W procesorach opartych na architekturze NetBurst (np. Pentium 4, Pentium D) najważniejszym czynnikiem decydującym o wydajności była częstotliwość taktowania, natomiast technologia Core 2 kładzie nacisk na zwiększenie ilości pamięci podręcznej (cache) oraz liczby rdzeni. Procesory z serii Core 2 charakteryzują się zdecydowanie mniejszym zużyciem prądu niż procesory Pentium, a co za tym idzie wydzielają mniej ciepła.
Procesory Core 2 odznaczają się stosunkowo wysokim współczynnikiem IPC (Instructions Per Cycle) – około 3,5. Oznacza to, że potrafią one w jednym cyklu rozkazowym wykonać średnio 3,5 rozkazu. Sporym ulepszeniem w stosunku do „dwurdzeniowych” (procesory były jednordzeniowe, ale z wykorzystaniem technologii HT system widział je jako dwa rdzenie) procesorów Pentium 4 jest zastosowanie wspólnej pamięci cache dla obu rdzeni procesora. Dzięki temu uniknięto konieczności „mozolnego” uzgadniania zgodności pamięci podręcznych L2 (cache) w obu rdzeniach.
Konkurentami procesorów Core 2 są procesory AMD Phenom oraz AMD Athlon X2.
Ponadto procesory Core 2 obsługują następujące technologie:
Intel Core 2 Duo.
Jest to wersja procesora Intel Core 2 posiadająca dwa rdzenie. Występują dwie linie procesorów:
Modele mobilnych procesorów Intel Core 2 Duo.
Procesory Wolfdale są wykonane w technologii 45 nm, a pozostałe w 65 nm. Wszystkie korzystają z podstawki LGA 775, która była już wykorzystywana w procesorach Pentium 4, Pentium D oraz w nowych Celeronach (jednakże stare płyty pod LGA775 często procesorów serii Core nie obsługują).
Intel wprowadził również na rynek procesory czterordzeniowe (modele QX6700 i QX6800) o kodowej nazwie Kentsfield. Są one bliźniaczo podobne do rdzeni Conroe. Intel zdecydował się pójść po linii najmniejszego oporu i tak jak w przypadku procesorów Pentium D umieścił na jednej płytce PCB dwa procesory, które do komunikacji ze sobą używają magistrali QPB. W tym wypadku są to po prostu dwa dwurdzeniowe układy Core 2 Duo.
Penryn.
Następcą serii Core2 jest rodzina procesorów Penryn.
Penryn jest nieco ulepszoną architekturą Core 2, wzrost wydajności sięga do 5%. Zmniejszenie rozmiaru tranzystora z 65nm na 45 nm obniżyło pobór energii przez układ o około 40%, ale zwiększyło nieznacznie z nieznanych przyczyn średnią temperaturę pracy. Nowością w Penrynie jest również usprawnienie jednostek SSE4 oraz dodanie algorytmu Radix-16 co przyśpieszyło pracę procesora w czasie dzielenia.
Kontrowersje.
W lutym 2008 Wisconsin Alumni Research Foundation wkroczyło na drogę sądową przeciwko Intelowi. Zdaniem WARF, Intel bezprawnie wykorzystał w wielordzeniowych procesorach Core 2 Duo technologię Advanced Branch Prediction.

</doc>
<doc id="551990" url="https://pl.wikipedia.org/wiki?curid=551990" title="Przełęcz pod Śnieżką">
Przełęcz pod Śnieżką

Przełęcz pod Śnieżką – przełęcz na wysokości 1389 m n.p.m. w Sudetach Zachodnich, w Karkonoszach.
Przełęcz położona jest na południowy zachód od Karpacza, na południowej granicy państwa z Czechami, na terenie Karkonoskiego Parku Narodowego. Oddziela masyw Śnieżki w Czarnym Grzbiecie od Równi pod Śnieżką, położonej na Śląskim Grzbiecie.
Przełęcz jest mało widoczna w terenie, kształtem przypomina rozległe płytkie wgłębienie o bardzo łagodnych zboczach. Otoczenie przełęczy stanowi obszerna górska łąka. W pobliżu przełęczy znajduje się górskie schronisko turystyczne "Śląski Dom" (Schronisko pod Śnieżką) oraz węzeł turystycznych szlaków polskich i czeskich. Do 21 grudnia 2007 r. funkcjonowało tu przejście graniczne na szlaku turystycznym Śląski Dom - Luční bouda zlikwidowane na mocy Układu z Schengen. Do 2005 roku w budynku schroniska na Przełęczy pod Śnieżką mieściła się Strażnica WOP Śnieżka, a w późniejszym okresie strażnica Straży Granicznej.
Szlaki turystyczne.
W okolicy przełęczy prowadzą szlaki turystyczne:
Szlaki po czeskiej stronie:

</doc>
<doc id="551992" url="https://pl.wikipedia.org/wiki?curid=551992" title="Gordon Haskell">
Gordon Haskell

Gordon Haskell (ur. 27 kwietnia 1946 w Bournemouth, zm. 15 października 2020) – angielski muzyk, kompozytor oraz wokalista. Znany z występów w zespole The Fleur de Lys później krótko występował w supergrupie muzycznej King Crimson, w której był wokalistą oraz grał na gitarze basowej i nagrał z nią dwa albumy: "In The Wake Of Poseidon" (1970) (pojawił się tylko w jednym utworze pt. „Cadence and cascade”) oraz "Lizard" (1971). Po latach odejście z King Crimson określił najłatwiejszą decyzją w swoim życiu. 
Po odejściu z grupy występował samodzielnie. Haskell był szkolnym kolegą lidera King Crimson Roberta Frippa z którym w drugiej połowie lat 60. występował w grupie o nazwie The League of Gentlemen. Na początku kariery, pod koniec lat 60. jego współlokatorem w Londynie, w mieszkaniu należącym do członków grupy The Animals (przy Cranley Gardens w South Kensington), był przez jakiś czas Jimi Hendrix, który także gościnnie trzykrotnie wystąpił, a także nagrywał z Haskellem i grupą The Fleur de Lys.
Był także członkiem grup Cupid's Inspiration i The Flower Pot Men.
Pracował jako sesyjny muzyk dla Atlantic Records, gdzie miał m.in. okazję odbyć wielogodzinny jam z grupą Vanilla Fudge. W 1969 roku podpisał swój pierwszy kontrakt z CBS Records, dla której to wytwórni nagrał swój pierwszy album pt. „Sail in My Boat”.
W 1969 utwór autorstwa Haskella pt. „Lazy Life” został wydany na singlu przez australijską grupę Heart'N'Soul i stał się przebojem w RPA oraz Australii, a także zdobył pewną popularność w Wielkiej Brytanii. 
W latach 70. krótko występował z Cliffem Richardem, Timem Hardinem oraz grupą Stackridge. Od lat 80. zaczął występować na małych koncertach podczas których śpiewał własne utwory i sam akompaniował sobie na gitarze. 
Nagrane w latach 1969–2001 albumy solowe (8 tytułów) nie przyniosły artyście rozgłosu. Niespodziewanie przed świętami Bożego Narodzenia w 2001 jego utwór „How Wonderful You Are” znalazł się na drugim miejscu listy przebojów stacji BBC 2. Sukces wydanego w 2002 roku albumu „Harry's Bar” (album uzyskał status platynowej płyty) pozwolił wówczas pięćdziesięciopięcioletniemu artyście zaistnieć w Europie i nagrać w ciągu 18 lat kolejne cztery albumy. W tym czasie Haskellowi towarzyszyli uznani muzycy, m.in. gitarzyści Hamish Stuart oraz Robbie McIntosh, obaj znani z kilkuletniej współpracy z Paulem McCartneyem. Artysta zyskał także popularność poza granicami Wielkiej Brytanii, m.in. w Holandii czy w Polsce. 
W 2005 w duecie z Katarzyną Skrzynecką nagrał singel „All in the Scheme of Things” promujący album "Koa". W 2016 nagrał w duecie z Piotrem Salatą dwa utwory: „Żywago” oraz promowany teledyskiem singel „W Rio”. Singel został nazwany "duetem roku" przez muzyczny portal internetowy Wyspa.fm. Utwory znalazły się na drugim albumie studyjnym Piotra Salaty zatytułowanym "PS". Jego ostatni album pn. „The Cat Who’s Got the Cream” ukazał się w styczniu 2020 roku. Zmarł wskutek choroby nowotworowej. Po śmierci Johna Wettona (2017) był ostatnim żyjącym byłym wokalistą i basistą grupy King Crimson z lat 70.

</doc>
<doc id="551993" url="https://pl.wikipedia.org/wiki?curid=551993" title="Chata Socjologa">
Chata Socjologa

Chata Socjologa – drewniana chata studencka mieszcząca 30 osób, wzniesiona na szczycie pasma Otryt, w miejscu przedwojennego przysiółka wsi Chmiel o nazwie Otryt Górny.
Budowa.
Powstała w 1973 z inicjatywy Henryka Kliszko z Instytutu Socjologii UW oraz Norberta S. Wasilewskiego z Sekcji Turystyki Pieszej „Nogi” warszawskiego TKKF. Zbudowało ją środowisko studenckie skupione głównie wokół Instytutu Socjologii UW – stąd pochodzi nazwa chaty.
Początkowo przy budowie pracowało siedem osób, potem ich liczba rozrosła się do około stu. Wszystkie etapy budowy, oraz późniejsze remonty i odbudowa prowadzone były w formie obozów budowlanych i studenckich. Młodzi ludzie wydobywali żwir z rzeki, cięli drewno na belki w tartaku, kopali doły pod fundamenty, pogłębiali ujęcie wody. Przy budowie pierwszej chaty do postawienia zrębu chaty zatrudniono cieśli podhalańskich. Budowa drugiej chaty przeprowadzona została przez członków i sympatyków Stowarzyszenia Klub Otrycki. Z przyczyn ideowych w chacie nie ma prądu, bieżącej wody, gazu, daleko jest do najbliższych zabudowań wiejskich, sklepu czy poczty. W pobliżu chaty znajdują się dwa źródełka.
13 stycznia 2003 Chata Socjologa spłonęła, pozostał tylko kominek. W ciągu jednego roku ludzie z nią związani odbudowali ją własnymi środkami i z darowizn. Odbudowę rozpoczęto w sierpniu 2003, a w 2004 została oddana do użytku w stanie surowym. Jest nieco większa niż jej pierwsza wersja. W 2015 przy chacie powstało niewielkie obserwatorium astronomiczne.
Działania.
Od początku chata miała być i była miejscem prowadzenia swobodnych dyskusji naukowych, obozów studenckich, domem pracy twórczej oraz wymiany poglądów w duchu ideologii marksistowskiej. Nie prowadzono w niej działalności turystycznej, z wyjątkiem kilku miesięcy w 1982, gdy po aresztowaniu gospodarza chaty przejął ją Almatur.
Od samego początku Chatą opiekuje się Klub Otrycki, od 1990 r. zarejestrowany jako Stowarzyszenie.
Nieprzerwanie organizowane są w niej obozy artystyczne i naukowe m.in. Warsztaty Inicjacyjne organizowane przez Instytut Socjologii Uniwersytetu w Białymstoku, majowe happeningi w stylu Pomarańczowej Alternatywy, koncerty piosenek i ballad wędrownych, pokazy filmowe, a także warsztaty szamańskie.

</doc>
<doc id="551997" url="https://pl.wikipedia.org/wiki?curid=551997" title="David Cross">
David Cross

David Cross (ur. 23 kwietnia 1949 w Anglii) – angielski muzyk i kompozytor, skrzypek. Cross znany jest przede wszystkim z występów w supergrupie muzycznej King Crimson w której grał na skrzypcach oraz melotronie. Od 1990 roku występuje pod własnym nazwiskiem często współpracując z gitarzystą basowym Mickiem Paulem. Jest również wykładowcą na London Metropolitan University.

</doc>
<doc id="551999" url="https://pl.wikipedia.org/wiki?curid=551999" title="(15760) Albion">
(15760) Albion

(15760) Albion (1992 QB1) – obiekt transneptunowy, protoplasta grupy cubewano.
Odkrycie i nazwa.
Planetoida została odkryta przez Davida C. Jewitta oraz Jane Luu 30 sierpnia 1992 roku. Otrzymała prowizoryczne oznaczenie 1992 QB1, a po dokładniejszym obliczeniu orbity nadano jej oficjalny numer 15760.
Od skrótu „QB1” (angielska wymowa: "ku-bi-uan") utworzono nazwę „cubewano”, która stała się obowiązującym określeniem dla obiektów transneptunowych, krążących po orbitach podobnych do 1992 QB1, o małej ekscentryczności i niepozostających w rezonansie orbitalnym z Neptunem.
31 stycznia 2018 planetoida otrzymała nazwę "Albion", pochodzącą z mitologii stworzonej przez Williama Blake’a (1757–1827). W mitologii tej Albion był pradawnym człowiekiem, który podzielił się na czterech Zoa (o imionach Urthona, Urizen, Luvah i Tharmas), każde z nich reprezentowało ważne aspekty ludzkiego charakteru.
Orbita i obserwacje.
Orbita (15760) Albion nachylona jest do płaszczyzny ekliptyki pod kątem 2,18°, a jej mimośród wynosi ok. 0,072. Na jeden obieg wokół Słońca ciało to potrzebuje ok. 292 lat, obiegając je w średniej odległości ok. 44 au.
Planetoida przeszła przez peryhelium swej orbity około początku 1993 roku. W 2021 roku znajdowała się ok. 41,5 au od Słońca, oddalając się od niego, co będzie mieć miejsce aż do osiągnięcia aphelium w 2139 roku.
W sumie do 2019 roku w czasie ponad 26 lat obserwacji wykonano ponad 90 pomiarów jej pozycji.
Właściwości fizyczne.
Jest to ciało o jasności absolutnej ok. 7,3, co pozwala szacować jego wielkość na ok. 154 km, jednak to oszacowanie może być obarczone znacznym błędem.

</doc>
<doc id="552000" url="https://pl.wikipedia.org/wiki?curid=552000" title="Zbigniew Jurewicz">
Zbigniew Jurewicz

Zbigniew Jurewicz pseud. "Miś" (ur. 1 czerwca 1922 w Krakowie, zm. 10 grudnia 2016) – generał brygady Wojska Polskiego, doktor nauk wojskowych.
Życiorys.
Syn Karola i Marii z domu Chudoment, do 1939 uczył się w krakowskim liceum zlikwidowanym w grudniu 1939 przez Niemców. W 1941 zdał maturę w Liceum Administracyjno-Handlowym w Krakowie i został księgowym w majątku Sichów-Szwagrów w powiecie staszowskim. W kwietniu 1943 wstąpił do AK, przybierając pseudonim "Miś". 15 września 1944 powołany do służby w ludowym Wojsku Polskim. Absolwent Oficerskiej Szkoły Artylerii w Chełmie Lubelskim, którą ukończył 29 kwietnia 1945 i został promowany na stopień podporucznika w korpusie oficerów artylerii przez gen. dyw. Bolesława Czarniawskiego. Po promocji został dowódcą plutonu szkolnego, a następnie baterii szkolnej (po przeniesieniu szkoły do Torunia).
W Oficerskiej Szkole Artylerii w Toruniu pełnił służbę do września 1954, będąc kolejno dowódcą baterii szkolnej (1946-1947), wykładowcą instrukcji strzelania (1947-1948) i dowódcą I dywizjonu szkolnego (1948-1954). W latach 1954-1955 ukończył z wyróżnieniem kurs Dowódców i Szefów Sztabu Pułku w Wyższej Szkole Artylerii w Toruniu i został zastępcą komendanta tej szkoły ds. liniowych. We wrześniu 1956 został dowódcą 19 Brygady Artylerii Haubic w Orzyszu, a po rozwiązaniu brygady w czerwcu 1957 objął funkcję zastępcy dowódcy 8 Dywizji Artylerii Przełamania w Bemowie Piskim do spraw szkolenia. W latach 1957-1961 słuchacz Fakultetu Artylerii Akademii Sztabu Generalnego WP w Warszawie, którą ukończył z wyróżnieniem w lipcu 1961 i rozpoczął służbę w Zarządzie Operacyjnym Sztabu Generalnego Wojska Polskiego. W latach 1965-1967 studiował w Akademii Sztabu Generalnego Sił Zbrojnych ZSRR im. K. Woroszyłowa w Moskwie. Po powrocie do kraju został zastępcą szefa, a w kwietniu 1968 szefem Zarządu Operacyjnego Sztabu Generalnego Wojska Polskiego (do czerwca 1972). 9 października 1968 na mocy uchwały Rady Państwa awansowany do stopnia generała brygady. Nominację generalską wręczył mu 12 października 1968 w Belwederze przewodniczący Rady Państwa PRL, marszałek Polski Marian Spychalski.
W trakcie wydarzeń grudniowych 1970 był szefem sztabu Grupy Operacyjnej Obrony Warszawy. Wchodził również, jako reprezentant Ministerstwa Obrony Narodowej, w skład sztabu kryzysowego powołanego w MSW. Od czerwca 1972 do stycznia 1982 zastępca komendanta Akademii Sztabu Generalnego ds. naukowych. 15 czerwca 1979 obronił rozprawę doktorską na temat: "Kierunek doskonalenia organizacji i planowania działalności naukowej w Wyższej Szkole Wojskowej typu dowódczego (na przykładzie ASG WP)", uzyskując stopień doktora nauk wojskowych.
Od kwietnia 1982 do października 1983 minister pełnomocny – przedstawiciel PRL w Międzynarodowej Komisji Kontroli i Nadzoru, nadzorującej zawieszenie broni między Koreą Północną a Koreą Południową. 24 października 1984, w wieku 62 lat przeszedł w stan spoczynku.
Pochowany na Cmentarzu Wojskowym na Powązkach w Warszawie (kwatera EII-1-3).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Warszawie. Żonaty z Krystyną z domu Starczewską (1924-2003). Małżeństwo miało córkę i syna.

</doc>
<doc id="552007" url="https://pl.wikipedia.org/wiki?curid=552007" title="BBC One">
BBC One

BBC One (przez wiele lat jedynkę w nazwie zapisywano jako cyfrę) – kanał telewizyjny pełniący w Wielkiej Brytanii funkcję pierwszego programu telewizji publicznej. Jest to najdłużej nadający ze wszystkich istniejących na świecie kanałów telewizyjnych - pierwsze, testowe przekazy rozpoczęto w 1929, a stałe nadawanie ma miejsce od 1936. Jak większość publicznych "Jedynek", BBC One stawia na bardzo zróżnicowany program, z mocno wyeksponowaną rolą informacji i sportu, ale także rozrywki. Według danych za maj 2006, średnia oglądalność stacji wynosiła 23%, co dawało jej pierwsze miejsce na brytyjskim rynku.
Dostępność.
W Wielkiej Brytanii kanał dostępny jest w cyfrowym przekazie naziemnym, w sieciach kablowych i na platformach cyfrowych. Jego programy można również oglądać w trybie video on demand na platformie BBC iPlayer. Jest to usługa bezpłatna, ale ograniczona tylko do użytkowników posługujących się brytyjskimi adresami IP. Kanał dostępny jest w niekodowanym przekazie z satelity Astra 2E, gdzie można znaleźć, na osobnych pozycjach, wszystkie jego wersje regionalne; pokrycie sygnałem jest ograniczone do terytorium Wysp Brytyjskich, przez co odbiór na innych terenach jest utrudniony. 
Mutacje regionalne.
Sygnał BBC One jest rozszczepiany wielokrotnie w ciągu każdego dnia, w efekcie czego kanał posiada kilkanaście mutacji. Można je podzielić na dwie główne grupy: tzw. narodowe (dla Szkocji, Walii i Irlandii Północnej) oraz regionalne dla poszczególnych części Anglii. W przypadku mutacji regionalnych rozszczepienie ma miejsce tylko w czasie przeznaczonym w ramówce na regionalne serwisy informacyjne i pogodowe. Mutacje narodowe (np. BBC One Wales) różnią się od zasadniczej ramówki w większym stopniu, ponieważ zawierają one również miejscowe programy sportowe, polityczne, społeczne, a nawet (zwłaszcza w szkockiej wersji) seriale. Ponadto każda z mutacji posiada własny zespół tzw. "continuity announcers", czyli lektorów zapowiadających kolejne programy w czasie napisów końcowych oraz w przerwach między audycjami. Dzięki temu widzowie w każdej z czterech części składowych Wielkiej Brytanii słyszą lektorów mówiących z miejscowym akcentem. 
Nazwy.
BBC One czterokrotnie zmieniał swoją nazwę - od 1936 do 7 października 1960 kanał nosił nazwę BBC Television Service; od 8 października 1960 do 19 kwietnia 1964 pod nazwą BBC TV; od 20 kwietnia 1964 do 3 października 1997 pod nazwą BBC1; od 4 października 1997 pod obecną nazwą.

</doc>
<doc id="552009" url="https://pl.wikipedia.org/wiki?curid=552009" title="Peter Sinfield">
Peter Sinfield

Peter John Sinfield (ur. 27 grudnia 1943 w Londynie) – angielski producent muzyczny, poeta i autor tekstów.
Życiorys.
Peter Sinfield znany jest przede wszystkim ze współpracy z supergrupą King Crimson, dla której pisał teksty na potrzeby albumów "In the Court of the Crimson King", "In the Wake of Poseidon", "Lizard" oraz "Islands", a także zajmował się oprawą świetlną ich koncertów. Po odejściu z grupy kontynuował działalność muzyczną jako producent, nagrał również płytę solową, "Still". Sinfield współpracował ponadto z supergrupą Emerson, Lake and Palmer czy Premiata Forneria Marconi, muzykami Davidem Crossem i Garym Brookerem - cenionym pianistą i wokalistą, znanym z występów w grupie Procol Harum oraz z popową wokalistką Céline Dion.

</doc>
<doc id="552010" url="https://pl.wikipedia.org/wiki?curid=552010" title="Abu al-Fida">
Abu al-Fida

Abu al-Fida, znany także jako Abulfeda, Abu Alfida (ur. 1273 w Damaszku, zm. 27 października 1331 w Hama) – władca Hamy z rodu Ajjubidów znany przede wszystkim jako historyk i geograf.
Życiorys.
Abu al-Fida urodził się w Damaszku, w Syrii, gdzie jego ojciec Malik al-Afdal (brat emira Hamy) uciekł przed Mongołami.
W dzieciństwie poświęcił się studiowaniu Koranu i nauce, ale od dwunastego roku życia był prawie stale zajęty wyprawami wojennymi, głównie przeciwko krucjatom. W roku 1285 uczestniczył w ataku na fortece joannitów oraz brał udział w oblężeniach Trypolisu, Akki i Qal’at al-Rumu. W 1298 rozpoczął służbę dla sułtana al-Malika an-Nasira. Po dwunastu latach został namiestnikiem Hamy. W 1312 został emirem oraz otrzymał tytuł al-Malik as-Salih. W roku 1320 przyjął dziedziczną rangę "sułtana" i tytuł Malik al-Mu’ajjad. Przez ponad dwadzieścia lat jego panowania w spokoju i świetności, poświęcił się pracom nad rządowymi podatkami i dziełom literackim, którym głównie zawdzięczał swoją sławę. Był szczodrym patronem nauki. Bardzo wielu uczonych przybywało do niego. Abu al-Fida zmarł w wieku 58 lat w Hamie.
Dzieła literackie.
Jego główną pracą historyczną jest "Al-muchtasar fi tarich al-baszar" (w wolnym tłumaczeniu: Krótka historia rodzaju ludzkiego) w zwięzłej, chronologicznej formie zawierającej się w czasie od stworzenia świata do roku 1329. W częściach poświęconych wcześniejszym stuleciom Abu al-Fida opiera się w dużej mierze na Ibn al-Asirze.
Jego "Geografia" (arab. "Takwim al-buldan") jest zależna od prac poprzedników, szczególnie od Ptolemeusza. Długie wprowadzenie do rozmaitych geograficznych zagadnień jest poprzedzone przez dwadzieścia osiem sekcji ułożonych w tabelarycznej formie z głównymi miastami świata. Przy nazwie podane są:
Części pracy zostały wydane i przetłumaczone w Europie ok. roku 1650.
Upamiętnienie.
Jego imieniem nazwano krater Abulfeda na Księżycu, od którego z kolei wziął nazwę sąsiedni łańcuch kraterów Catena Abulfeda.

</doc>
<doc id="552011" url="https://pl.wikipedia.org/wiki?curid=552011" title="Jerzy Zbaraski">
Jerzy Zbaraski

Jerzy Zbaraski herbu własnego (ur. 1574, zm. 30 sierpnia 1631 roku w Krakowie) – kasztelan krakowski od 1620 roku, podczaszy wielki koronny od 1619, krajczy wielki koronny od 1612, starosta wiślicki w latach 1627-1631, starosta piński w latach 1590-1631, starosta radohowski w latach 1603-1631, starosta sokalski w latach 1607-1631, starosta żarnowiecki w latach 1624-1631, książę.
Był synem Janusza Zbaraskiego i ks. Anny Czetwertyńskiej, bratem Krzysztofa Zbaraskiego. Nie ożenił się i nie miał dzieci. Był ostatnim z rodziny Zbaraskich herbu własnego.
Po początkowych studiach w kraju, wraz z bratem wyjechali w 1591 roku w podróż zagraniczną. Odwiedzili Niemcy, Włochy i Francję. Studiowali w Padwie w latach 1592-1593. Do kraju powrócili na przełomie 1594 i 1595 roku..
Stanął po stronie Zygmunta III Wazy i walczył w szeregach wojsk królewskich w bitwie pod Guzowem.
Poseł województwa bracławskiego na sejm zwyczajny 1613 roku. Poseł na sejm zwyczajny 1620 roku z województwa krakowskiego, jako senator brał udział w sejmach: 1621, 1623, 1627, 1629 (I) i 1631 roku.
Ufundował kaplicę Zbaraskich przy krakowskim kościele Dominikanów pw. św. Trójcy, w której został też pochowany; był też pomysłodawcą budowy nowego zamku w Zbarażu, oraz ufundował w tym mieście kościół i klasztor oo. Bernardynów.

</doc>
<doc id="552012" url="https://pl.wikipedia.org/wiki?curid=552012" title="Abulfeda">
Abulfeda



</doc>
<doc id="552013" url="https://pl.wikipedia.org/wiki?curid=552013" title="The Empire Strikes First">
The Empire Strikes First

The Empire Strikes First to album grupy punkrockowej Bad Religion z 2004 roku.

</doc>
<doc id="552015" url="https://pl.wikipedia.org/wiki?curid=552015" title="Grand opéra">
Grand opéra

Grand opéra (fr. "wielka opera"), opera heroiczna – odmiana gatunkowa opery, która wykształciła się we Francji i była efektem połączenia doświadczeń dwóch dominujących w XVIII wieku szkół operowych: francuskiej (tragédie lyrique) oraz włoskiej (opera seria). Pierwszym artystą, który umiał je skutecznie zsyntetyzować był Wolfgang Amadeus Mozart. 
Charakterystyka.
Charakteryzowała się wystawnością i sensacyjnością historyczną. Związana była z mentalnością mieszczańską, z bezpośredniością. Charakteryzują ją malownicze sceny, zaskakujące zwroty akcji, jaskrawe kontrasty w zestawieniach scen zbiorowych, pojawiają się hasła narodowe.
Cała akcja opery, wątki i konsekwencje znajdują się w tragicznym rozwiązaniu.
Bohaterów nie można sklasyfikować. Postać jest najpierw opisywana, umieszczana w środowisku, w którym działa.
"Grand opéra" była rozumiana jako sztuka integralna, w duchu syntezy sztuk. Stosowano układ 5-aktowy. Środki muzyczne: recytatywy accompagnato, arie, cavatiny, medytacje, modlitwy (odpowiednik monologu w dramacie romantycznym), romanse, ballady, liczne partie chóralne.
Pisana była na wielkie zespoły z użyciem nowych instrumentów. Kompozytorzy stosowali motywy przewodnie, charakterystyczne tematy scalające dzieło. W każdej operze pojawiała się wstawka baletowa.
Twórcy.
Jej najwybitniejszymi twórcami byli Giacomo Meyerbeer, Daniel Auber, Jacques Fromental Halévy.

</doc>
<doc id="552016" url="https://pl.wikipedia.org/wiki?curid=552016" title="Hey Joe">
Hey Joe

Hey Joe lub rzadziej Hey Joe, Where You Gonna Go? – popularna amerykańska piosenka z lat sześćdziesiątych XX wieku, która stała się standardem rockowym. Wykonywana w tak wielu stylach muzycznych przez licznych muzyków, że dziś trudno jest określić pochodzenie oraz autorstwo utworu. Tekst utworu opowiada historię mężczyzny, który ucieka po zabiciu swojej żony.
Autorstwo.
Autorstwo piosenki wielokrotnie błędnie przypisywane było amerykańskiemu muzykowi Dino Valentemu (znanemu też jako Chester Powers lub Jesse Farrow). Piosenka często jest też uznawana za „dzieło tradycyjne”, jednak prawa autorskie zarejestrował w USA w 1962 Billy Roberts. Piosenka miała wielu wykonawców, jednak za najsłynniejsze uznaje się wykonania Jimiego Hendriksa.
Historia.
„Hey Joe” (znany także pod tytułem „Blue Steel .44”) przeważnie przypisuje się Billy’emu Robertsowi, chociaż prawdopodobnie jego prawdziwy twórca zaginął gdzieś, jak wielu bluesmenów. Tim Rose uważał ten utwór za pochodzący z rejonu Appalachów; grał go już gdy mieszkał jeszcze na Florydzie. W 1965 r. ta mroczna piosenka o morderstwie została nagrana przez The Leaves pod tytułem „Hey Joe Where You Gonna Go” i stała się przebojem. Później nagrali ją także The Byrds i Love. Wszystkie te wersje były bardzo szybkie.
Tim Rose zinterpretował ją chyba najbliżej mitycznemu oryginałowi zdecydowanie zwalniając jej tempo, co pozwoliło lepiej zbudować dramaturgię utworu. Utwór ten miał szansę być ogólnokrajowym przebojem, ale został zabroniony w południowych stanach USA, pod zarzutem propagowania przemocy. Dopiero wersja Jimiego Hendriksa, stała się wielkim przebojem. Rose twierdzi, że Chas Chandler (były basista The Animals i menedżer Hendrixa) usłyszał jego wersję w jednym z klubów w Los Angeles i zawiózł kopię Jimiemu do Londynu. Biografowie Hendrixa (Harry Shapiro i Caesar Glebbeek) właściwie także to potwierdzają, chociaż dodają, że Chandler słyszał Jimiego wykonującego „Hey Joe” wcześniej w Cafe Wha? Prawda może być jednak i taka, że obaj mogli słyszeć jedną z wczesnych, wolnych, oryginalnych bluesowych wersji, która ich zainspirowała.
Gitarowy rekord Guinnessa.
Dnia 1 maja 2006 we Wrocławiu po kilku próbach (m.in. w roku 2005) został pobity gitarowy rekord Guinnessa, przy pobijaniu którego piosenkę „Hey Joe” zagrało na wrocławskim Rynku 1581 gitarzystów (dotychczasowy rekord wynosił 1555). Od tej pory rekord pobijano wielokrotnie, w latach: 2007 (1881 gitarzystów), 2008 (1951 gitarzystów), 2009 (6346 gitarzystów), 2012 (7273 gitarzystów), 2014 (7344 gitarzystów), 2016 (7356 gitarzystów), 2018 (7411 gitarzystów) i 2019 (7423 gitarzystów). Obecny światowy rekord Guinnessa w tej materii to właśnie „Hey Joe” zagrane we Wrocławiu przez 7423 gitary.
Organizacją bicia gitarowego rekordu Guinnessa, nieprzerwanie od kilku lat, zajmuje się Leszek Cichoński.

</doc>
<doc id="552019" url="https://pl.wikipedia.org/wiki?curid=552019" title="Al-Bakri">
Al-Bakri

Abu 'Abd Allah al-Bakri, arab.: أبو عبد الله البكري, w polskiej literaturze często jako Al Bekri (ur. ok. 1014 w Huelva, zm. 1094) – arabski geograf, historyk i filolog, żyjący w Hiszpanii.
W swej "Księdze dróg i królestw" zawarł kompilację z opisów krajów Słowian, w tym "kraju M'ško" (identyfikowanego z Polską Mieszka I), oparty na relacji Ibrahima ibn Jakuba i dziełach Al-Masudiego. Pierwsza naukowa edycja rozdziału o Słowianach z dzieła al-Bakriego została opublikowana dopiero w 1946 roku przez Tadeusza Kowalskiego.
Jego imieniem nazwano krater Al-Bakri na Księżycu.

</doc>
<doc id="552021" url="https://pl.wikipedia.org/wiki?curid=552021" title="Daniel François Esprit Auber">
Daniel François Esprit Auber



</doc>
<doc id="552023" url="https://pl.wikipedia.org/wiki?curid=552023" title="Wzgórza Suchedniowskie">
Wzgórza Suchedniowskie

Wzgórza Suchedniowskie - wzniesienia w Puszczy Świętokrzyskiej, w okolicach miasta Suchedniowa. Najwyższe wzniesienie to góra Michniowska (433 m n.p.m.). Wzgórza te znajdują się na terenie Suchedniowsko-Oblęgorskiego Parku Krajobrazowego. Cenny rezerwat ścisły przyrody Świnia Góra.

</doc>
<doc id="552026" url="https://pl.wikipedia.org/wiki?curid=552026" title="Starzy Singers">
Starzy Singers

Starzy Singers – polski zespół alternatywny założony w Warszawie na początku lat 90. XX w.
Skład.
Muzyków grających w Starych Singers można usłyszeć też w innych kapelach:

</doc>
<doc id="552029" url="https://pl.wikipedia.org/wiki?curid=552029" title="Michael Giles">
Michael Giles

Michael Rex Giles (ur. 1 marca 1942 w Winton, Dorset w Anglii) – angielski muzyk i instrumentalista, wirtuoz instrumentów perkusyjnych. Także wokalista.
Michael Giles znany jest przede wszystkim jako współzałożyciel grupy muzycznej Giles, Giles and Fripp, z której powstał jeden z najsłynniejszych zespołów rockowych – King Crimson. Po odejściu z grupy dołączył do Iana McDonalda i nagrał z nim płytę pt. "McDonald and Giles", niedługo potem nagrał również solowy album pt. "Progress", wydany dopiero w 2000 r. Później kontynuował działalność jako muzyk sesyjny. Giles jest również pomysłodawcą 21st Century Schizoid Band, grupy skupiającej byłych członków zespołu King Crimson, prezentującej wczesne nagrania wspomnianego zespołu.

</doc>
<doc id="552033" url="https://pl.wikipedia.org/wiki?curid=552033" title="Terapena diamentowa">
Terapena diamentowa



</doc>
<doc id="552034" url="https://pl.wikipedia.org/wiki?curid=552034" title="Krzysztof Zbaraski">
Krzysztof Zbaraski

Krzysztof Zbaraski herbu własnego (ur. w 1579 roku – zm. 6 marca 1627 roku w Końskowoli) – koniuszy koronny w latach 1610–1627, starosta krzemieniecki w latach 1608-1627, ambasador Rzeczypospolitej w Imperium Osmańskim w latach 1622–1624, starosta wiślicki od 1617 roku, starosta bolesławski od 1615 roku, starosta solecki od 1615 roku, starosta tryliski, książę.
Życiorys.
Był synem Janusza Zbaraskiego i Anny Czetwertyńskiej, bratem Jerzego Zbaraskiego. Nie ożenił się i nie miał dzieci. Był przedostatnim z rodziny Zbaraskich.
Po początkowych studiach w kraju, wraz z bratem wyjechali w 1591 roku w podróż zagraniczną. Odwiedzili Niemcy, Włochy i Francję. Studiowali w Padwie w latach 1592-1593. Do kraju powrócili na przełomie 1594 i 1595 roku. W latach 1602-1605 Krzysztof ponownie przebywał we Włoszech, gdzie odbył gruntowne studia pod okiem słynnego Galileusza.
Był koniuszym wielkim koronnym, członkiem komisji do spraw kozackich i taryf cenowych, starostą wiślickim, hrubieszowskim. Za długi Tęczyńskich przejął klucz końskowolski.
Poseł województwa sandomierskiego na sejm 1620 roku i sejm 1621 roku, sejm 1624, 1625 i sejm nadzwyczajny 1626 roku.
Był też wysyłany w misje zagraniczne. Do legendy przeszło jego poselstwo do Konstantynopola (1622–1624), a to ze względu na fantastyczny przepych towarzyszący jego orszakowi, w dużej mierze własnego sumptu. Misja przeprowadziła m.in. wykup polskich jeńców, w tym Stanisława Koniecpolskiego. Poselstwo to zostało opisane przez jednego z uczestników Samuela Twardowskiego w poemacie: "Przeważna legacyja, Jaśnie Oświeconego Książęcia Krzysztofa Zbaraskiego.." Był też fundatorem kolegium jezuickiego w Winnicy.
Pochowany w kaplicy Zbaraskich przy krakowskim kościele dominikanów pw. św. Trójcy.

</doc>
<doc id="552037" url="https://pl.wikipedia.org/wiki?curid=552037" title="Roger Adam Raczyński">
Roger Adam Raczyński

Roger Adam Antoni Maria Raczyński herbu Nałęcz (ur. 8 grudnia 1889 w Warszawie, zm. 10 listopada 1945 w Atenach) – polski hrabia, wojewoda poznański i dyplomata.
Życiorys.
Jego rodzicami byli Edward Aleksander Raczyński i Róża z Potockich Krasińska. Po ukończeniu gimnazjum im Jana III Sobieskiego w Krakowie odbył studia rolnicze w Lipsku zakończone w 1913, a następnie malarskie w Monachium.
Wybuch I wojny światowej zastał go w Rosji. Tam też związał się z Komitetem Narodowym Polskim, w którego pracach brał czynny udział. Po odzyskaniu przez Polskę niepodległości powrócił do kraju i w latach 1918–1921 pracował w MSZ jako uczestnik prac konferencji wersalskiej, I sekretarz poselstwa polskiego w Rzymie, kierownik referatu mniejszości narodowych w MSZ, a następnie delegat MSZ w Komisji Likwidacyjnej w Poznaniu.
Po tym okresie zajął się powiększaniem majątku rogalińskiego działając jednocześnie na niwie polityki organizując konserwatywne ugrupowania w Poznaniu i Warszawie. Pełnił też wówczas funkcję sekretarza generalnego Komitetu Zachowawczego w Poznaniu. W 1927 roku był jednym z reprezentantów wielkopolskiego ziemiaństwa na zjeździe polskich konserwatystów w Dzikowie. Poparł tam współpracę z władzami sanacyjnymi. Chcąc pozyskać wrogą piłsudczykom Wielkopolskę organizował w Poznaniu Unię Katolicką Ziem Zachodnich. Gdy jego próby zawiodły związał się z rządem wstępując do BBWRu, będąc jego wiceprezesem, a następnie prezesem w Poznańskiem. Pomiędzy 4 października 1929 a 1 sierpnia 1934 był wojewodą poznańskim i pomimo związku z sanacją cieszył się poparciem mieszkańców niechętnej obozowi rządzącemu Wielkopolski.
Następnie, od 1934 do 1936 był wiceministrem rolnictwa, a w 1938 powrócił do służby dyplomatycznej jako ambasador RP w Bukareszcie. Zastał go tam wybuch II wojny światowej. Jako ambasador w Rumunii odegrał we wrześniu 1939 ważną rolę w powstaniu rządu premiera Władysława Sikorskiego w Paryżu. Na stanowisku pozostał do 4 listopada 1940, gdy Rumunia, po klęsce Francji w czerwcu 1940 była zmuszona przystąpić do Paktu Trzech i zlikwidować polską ambasadę. Następnie w 1942 został posłem przy rządzie greckim na wychodźstwie, przebywając z nim kolejno w Londynie, Kairze i Atenach, gdzie zmarł.
W zawartym w 1925 małżeństwie z Heleną Rohozińską (1892–1966) był bezpotomny. Brat Karola Rogera Raczyńskiego oraz Edwarda Bernarda Raczyńskiego.

</doc>
<doc id="552038" url="https://pl.wikipedia.org/wiki?curid=552038" title="Wojewoda poznański">
Wojewoda poznański



</doc>
<doc id="552039" url="https://pl.wikipedia.org/wiki?curid=552039" title="Żółw czerwonouchy">
Żółw czerwonouchy



</doc>
<doc id="552040" url="https://pl.wikipedia.org/wiki?curid=552040" title="Zabitka">
Zabitka

Zabitka, martwica boczna – wada drewna z grupy wad budowy. Jest to przyobwodowa warstwa obumarłego, zranionego drewna, znajdująca się na pniu, powstała w wyniku miejscowego zniszczenia kambium na skutek: pożaru, silnego nasłonecznienia, działania niskich temperatur, uszkodzeń wywołanych przez zwierzęta - osmykiwanie (czemchanie), spałowanie) lub człowieka oraz innych urazów mechanicznych.
Ze względu na stopień zabliźnienia rany zabitki dzieli się na:
Osłabione drzewa mogą nie zdążyć zamknąć rany, atakowane są przez liczne grzyby, mogące spowodować zgniliznę.

</doc>
<doc id="552041" url="https://pl.wikipedia.org/wiki?curid=552041" title="Wojewodowie wielkopolscy">
Wojewodowie wielkopolscy



</doc>
<doc id="552042" url="https://pl.wikipedia.org/wiki?curid=552042" title="Zastoinowa niewydolność serca">
Zastoinowa niewydolność serca



</doc>
<doc id="552043" url="https://pl.wikipedia.org/wiki?curid=552043" title="Tarifgemeinschaft deutscher Länder">
Tarifgemeinschaft deutscher Länder

Tarifgemeinschaft deutscher Länder (skrót: TdL, pol. Wspólnota Niemieckich Krajów Związkowych ds. Układów Zbiorowych) – niemiecka organizacja pracodawców. 
W trakcie negocjacji ze związkami zawodowymi o zawarcie i zmianę układów zbiorowych reprezentuje pracodawców – niemieckie kraje związkowe. Jest jedną z trzech organizacji w Niemczech będących stronami układów zbiorowych zawieranych dla pracowników służb publicznych (obok Federalnego Ministerstwa Spraw Wewnętrznych zawierającego układy dla pracowników federalnych jednostek administracji oraz zrzeszenia pracodawców komunalnych - Vereinigung der kommunalen Arbeitgeberverbände, właściwego w sprawach układów zbiorowych dla pracowników komunalnych jednostek administracji: miast, gmin i powiatów).
Po stronie niemieckich pracodawców publicznych przez wiele lat istniała praktyka wspólnego zawierania układów zbiorowych ze związkami przez wszystkie trzy placówki, dla pracowników wszystkich służb publicznych. W 2003 r. TdL walnie przyczyniła się do przełamania tego zwyczaju, wypowiadając związkom niektóre postanowienia układów, w szczególności dotyczące czasu pracy, wynagrodzeń okazjonalnych (urlopowych i bożonarodzeniowych). Związki zawodowe zrzeszające pracowników zatrudnionych w administracji publicznej - ver.di oraz dbb-Tarifunion odmówiły w związku z tym prowadzenia negocjacji z TdL na temat nowego układu zbiorowego dla służb publicznych – Tarifvertrag öffentlicher Dienst (TVöD), który miał zastąpić przestarzały układ BAT. Dlatego też 1 października 2005 TVöD wszedł w życie tylko z mocą dla pracowników administracji federalnej i komunalnej, podczas gdy do zatrudnionych przez kraje związkowe nadal stosuje się BAT.
Dopiero 19 maja 2006 TdL oraz związki ver.di i dbb beamtenbund und tarifunion doszły do porozumienia w sprawie wejścia w życie TVöD także w zakresie krajów związkowych.

</doc>
<doc id="552046" url="https://pl.wikipedia.org/wiki?curid=552046" title="Saša Ilić (ur. 1977)">
Saša Ilić (ur. 1977)

Saša Ilić (cyr. Саша Илић, ur. 30 grudnia 1977 w Požarevacu) – serbski piłkarz występujący na pozycji pomocnika.
Kariera klubowa.
Ilić rozpoczynał swoją piłkarską karierę w rodzinnym Belgradzie. W 1996 został zawodnikiem pierwszoligowego Partizana, w którym występował przez prawie 10 lat. W 2003 został mistrzem Serbii i Czarnogóry i przeniósł się na krótko do Primera División. Tam występował w Celcie Vigo (1 bramka w 13 meczach), jednak po spadku z 1. ligi Ilić wrócił do Belgradu i w 2005 ponownie wywalczył z klubem mistrzostwo kraju. Dla Partizana rozegrał 200 meczów, w których zdobył 98 bramek. Jego doskonała forma w sezonie 2004/2005 zaowocowała transferem do czołowego tureckiego klubu Galatasaray SK. Już w pierwszym meczu ligowym Ilić zdobył dwa gole. W Galatasaray zaproponowano mu koszulkę z numerem 10, jednak odmówił i gra z numerem 22. W sezonie 2005/2006 zdobył z zespołem mistrzostwo Turcji i strzelił 12 bramek w 30 ligowych meczach. Natomiast w sezonie 2006/2007 zajął z Galatasaray 3. pozycję w lidze.
Latem 2007, za 900 tysięcy euro, Ilić przeszedł do mistrza Austrii, Red Bull Salzburg. Na koniec sezonu 2007/2008 został wicemistrzem kraju. W 2009 roku został mistrzem Austrii, ale w trakcie sezonu został wypożyczony do greckiego AE Larisa. W 2010 roku powrócił do Partizana.
Kariera reprezentacyjna.
Ilić zadebiutował w reprezentacji Jugosławii w sierpniu 2000 roku w meczu przeciwko Irlandii Północnej. W 2006 występował na nieudanych dla Serbii i Czarnogóry Mistrzostwach Świata, na których zdobył jedną z bramek w, przegranym 2:3, ostatnim meczu grupowym przeciwko Wybrzeżu Kości Słoniowej. Do tej pory rozegrał w drużynie narodowej 33 mecze i zdobył 6 bramek.

</doc>
<doc id="552049" url="https://pl.wikipedia.org/wiki?curid=552049" title="Sasa Ilić">
Sasa Ilić



</doc>
<doc id="552051" url="https://pl.wikipedia.org/wiki?curid=552051" title="Sasa Ilic">
Sasa Ilic



</doc>
<doc id="552052" url="https://pl.wikipedia.org/wiki?curid=552052" title="Niema z Portici">
Niema z Portici

Niema z Portici ("La muette de Portici") – pięcioaktowa opera grande z muzyką Daniela Aubera oraz librettem autorstwa Eugène'a Scribe'a i Germaina Delavigne'a.
Treść.
Miejsce i czas akcji: Neapol i Portici, rok 1647.
Alfonso i Elwira mają brać ślub. Jednak Alfonsa dręczą wyrzuty sumienia, ponieważ niedawno uwiódł Fenellę, która zniknęła. Obawia się, że popełniła samobójstwo. Niespodziewanym zbiegiem okoliczności Elwira poznaje Fenellę. Obiecuje jej pomoc ze strony swojego przyszłego małżonka. Gdy Fenella podczas ceremonii ślubnej dowiaduje się kim jest jej wybraniec, postanawia rzucić się w morze. Powstrzymują ją od tego rybacy (wśród nich jej brat). Poznają przyczynę jej samobójczych zapędów (poza imieniem ukochanego). Masaniello podburza ludzi do rewolucji. Dokonuje się krwawa rzeź w Neapolu.
Do domu Fenelli przybywają szukający schronienia Alfonso i Elwira. Ta udziela im pomocy. Wraca Masaniello, który oferuje nieznanym mu wędrowcom gościnę. Przychodzi też Pietro, który rozpoznaje Alfonsa. Żąda jego głowy. Masaniello pomaga uciec Elwirze i Alfonsowi łodzią. Po zdobyciu Neapolu Pietro truje Masaniella, zaś sam przejmuje władzę nad miastem. W międzyczasie Alfonso zebrał wojsko i przybył odbić miasto. Na czele rebeliantów broniących miasta staje osłabiony trucizną Masaniello. W trakcie walk ratuje życie Elwirze, za co zabijają go jego towarzysze. Wojska Alfonsa tłumią rebelię. Fenella na wieść o śmierci brata i przegranej rybaków rzuca się w morze.
Historia utworu.
Główna tytułowa bohaterka jest niema. Rola odtwórczyni tej roli sprowadza się do tańca i gry aktorskiej. Takie potraktowanie tej roli wynikło z tego, że ówczesna primadonna opery paryskiej nie była w stanie wykonać partii na miarę partii napisanych dla jej scenicznych partnerów.
Prapremiera odbyła się 29 lutego 1828 roku w Paryżu. Dwa lata później zaprezentowano ją brukselskiej publiczności. Treść przyczyniła się do wybuchu rewolucji i późniejszego odłączenia Belgii od Holandii. W Polsce premiera odbyła się 15 stycznia 1831 roku w Warszawie.

</doc>
<doc id="552054" url="https://pl.wikipedia.org/wiki?curid=552054" title="Polskie Stowarzyszenie na rzecz Osób z Niepełnosprawnością Intelektualną">
Polskie Stowarzyszenie na rzecz Osób z Niepełnosprawnością Intelektualną

Polskie Stowarzyszenie na rzecz Osób z Niepełnosprawnością Intelektualną (PSONI) – pozarządowa, samopomocowa, niedochodowa organizacja społeczna, zajmująca się pomocą dzieciom, młodzieży i osobom dorosłym z niepełnosprawnością intelektualną, która do marca 2016 funkcjonowała pod nazwą Polskie Stowarzyszenie na rzecz Osób z Upośledzeniem Umysłowym.
Powstała w 1991 roku, po oddzieleniu się od Towarzystwa Przyjaciół Dzieci specjalistycznej struktury o nazwie Komitet i Koła Pomocy Dzieciom Specjalnej Troski – pierwszego w Europie Środkowo-Wschodniej ogólnokrajowego ruchu rodziców reprezentujących interesy dzieci specjalnej troski.
Zasadniczym celem statutowym organizacji jest "działanie na rzecz wyrównywania szans osób z niepełnosprawnością intelektualną, tworzenia warunków przestrzegania wobec nich praw człowieka, prowadzenia ich ku aktywnemu uczestnictwu w życiu społecznym oraz wspieranie ich rodzin" (za "Statutem").
Od 1970 roku organizacja jest członkiem Międzynarodowej Ligi Stowarzyszeń na rzecz Osób z Upośledzeniem Umysłowym – (ang. ILSMH, obecnie Inclusion International). W kręgu organizacji powstał tzw. system stargardzki, służący wspieraniu osób z niepełnosprawnością intelektualną.
Od czerwca 2016 roku Prezesem Zarządu Głównego PSONI jest Monika Zima-Parjaszewska, a prezesem honorowym – Krystyna Mrugalska, wieloletnia prezes PSONI.
Stowarzyszenie od 2005 roku posiada status organizacji pożytku publicznego.

</doc>
<doc id="552055" url="https://pl.wikipedia.org/wiki?curid=552055" title="PSOUU">
PSOUU



</doc>
<doc id="552057" url="https://pl.wikipedia.org/wiki?curid=552057" title="Acumen">
Acumen

Acumen (z łac. "ostrze", "wierzchołek", przen. "bystrość", "dowcip") – w utworze literackim miejsce zetknięcia się dwóch przeciwstawnych metod rozumowania mające wywołać zarówno zaskoczenie jak i przeżycie estetyczne. Sprzeczność ta opiera się na paradoksie i prowadzi do ujawnienia zaskakującej pointy, najczęściej poprzez nietypowy kształt stylistyczny wypowiedzi.
Termin po raz pierwszy pojawił się w tytule traktatu M. K. Sarbiewskiego – "De acuto et arguto" (1619-1620). Jest to jeden z podstawowych terminów poetyki barokowej i jeden z jej najbardziej krytykowanych wyznaczników w późniejszej krytyce literackiej. Pojęcie acumenu stało się również ważnym elementem poetyki rosyjskich akmeistów i słowotwórczą bazą dla nazwy tego kierunku.

</doc>
<doc id="552061" url="https://pl.wikipedia.org/wiki?curid=552061" title="Na sygnale (brytyjski serial telewizyjny)">
Na sygnale (brytyjski serial telewizyjny)

Na sygnale / Gra o życie / Pogotowie () – brytyjski serial telewizyjny, emitowany od 6 sierpnia 1986 na antenie BBC One.
Serial jest najdłużej na świecie emitowanym telewizyjnym dramatem medycznym. Akcja serialu koncentruje się wokół pracy izby przyjęć w fikcyjnym mieście Holby (w rzeczywistości angielski Bristol).
W Polsce można go było oglądać na BBC Prime, choć stacja ta ogłosiła zamiar usunięcia z ramówki większości obyczajowych tasiemców, czego przejawem miała być m.in. rezygnacja z emisji tego serialu. Od 5 marca 2012 serial emitowany jest na TV Puls pod tytułem „Gra o życie”, lecz emisję serialu rozpoczęto od odcinka 587 (pierwszego odcinka 22. serii). Za produkcję wersji polskiej odpowiada Studio Publishing na zlecenie TV Puls, za tłumaczenie scenariusza Katarzyna Michalska, zaś lektorem jest Marek Lelek.
Od 1999 produkowany jest siostrzany serial "Szpital Holby City", opowiadający o losach personelu innych oddziałów tego samego szpitala, natomiast od 2007 roku serial kryminalny "Komisariat Holby", także powiązany z "Casualty".

</doc>
<doc id="552062" url="https://pl.wikipedia.org/wiki?curid=552062" title="Fra Diavolo (opera)">
Fra Diavolo (opera)

Fra Diavolo (tytuł oryginalny: "Fra Diavolo, ou L’hôtellerie de Terracine") – trzyaktowa opera komiczna z muzyką Daniela Aubera oraz librettem autorstwa Eugène'a Scribe'a. Treść bazuje częściowo na autentycznej biografii włoskiego bandyty Michele Pezza, który nosił przydomek Fra Diavolo. Przydomek ten znaczy dosłownie "Brat Diabeł" (słowo "Fra" używano po włosku przed imionami braci zakonnych, "diavolo" znaczy 'diabeł').
Treść.
Czas i miejsce akcji: Terracina i okoliczne góry, rok 1830
Akt I.
Lorenzo odpoczywa w oberży. Poszukuje on rozbójników, którzy napadają w okolicy podróżnych. Za głowę herszta (Fra Diavola) wyznaczono nagrodę, która umożliwi Lorenzowi poślubienie ukochanej Zerliny. Do oberży przybywają napadnięci i obrabowani Anglicy. Lorenzo rusza w pościg. Tymczasem przybywa Fra Diavolo przedstawiający się jako markiz de St. Marco. Rozmawia z obrabowaną Angielką. Wraca Lorenzo z udanego pościgu. Oddaje Anglikom ich zrabowane mienie. Dostaje w nagrodę 10000 lirów. Fra Diavolo postanawia się zemścić.
Akt II.
Fra Diavolo ze swoimi kamratami przyczaili się w pokoju Zerliny. Chcą ją zamordować i ukraść pieniądze, które dał jej na przechowanie Lorenzo. Do pokoju przychodzi Zerlina, chwilę później przychodzi Lorenzo. Bandyci przez przypadek zdradzają się. Jednak sytuację ratuje Fra Diavolo, który (jako markiz de St. Marco) mówi, że umówił się w tym pokoju na schadzkę z pewną damą. Lorenzo podejrzewa Zerlinę, zaś obrabowany Anglik, który przyszedł zwabiony hałasem, swoją żonę. W efekcie obaj pozywają na pojedynek markiza.
Akt III.
W górskim lesie kamraci Fra Diavola znajdują ukryte w dziupli rozkazy od swojego herszta. Nadchodzą żołnierze z Lorenzem na czele. Bandyci chowają się, jednak zaczęli nucić piosenkę, co zdradza ich kryjówkę. Zostają schwytani. Lorenzo znajduje przy nich rozkazy Fra Diavola. Każe zabić w dzwon jednemu ze zbójców, co miało być znakiem dla Fra Diavola, że może wracać, gdyż jest bezpiecznie. Pojawia się markiz, w którym wszyscy rozpoznają poszukiwanego przestępcę. Lorenzo dostaje pokaźną nagrodę za schwytanie złodzieja. Ojciec Zerliny pozwala na ślub zakochanych.

</doc>
<doc id="552063" url="https://pl.wikipedia.org/wiki?curid=552063" title="Pivo">
Pivo

Pivo - polski zespół rockowy założony na początku lat 90. w Głogowie. Zespół gra hendrixowski rock, neogrunge.
W 1995 roku zdobył główną nagrodę w ogólnopolskim konkursie Marlboro Rock-In (współorganizowanym przez magazyn Tylko Rock) w którym nagrodą był kontrakt płytowy z BMG Ariola Poland, w wyniku którego powstała debiutancka płyta zespołu "Dziki dziki", która została wydana w listopadzie 1997 roku. Pomimo nagrania w 1999 roku materiału na 2 płytę, materiał ten nigdy nie został wydany. 30 października 1999 roku odbył się ostatni koncert w Miejskim Ośrodku Kultury w Głogowie.
Następnie wokalista i gitarzysta Wojtek Garwoliński grał w zespole "kOŚCI", współpracował z Małgorzatą Ostrowską, Olafem Deriglasoffem, Kasią Kowalską, Romkiem Puchowskim oraz zespołem Blenders, a od 2011 prowadzi karierę solową jako G.Wolf. W roku 2012 wrócił do grania z Marcinem Patykiem, z którym rozpoczynał swoją ścieżkę muzyczną.
23 marca 2013 zespół PIVO reaktywował się. Na początku 2014 roku zespół odbył trasę koncertową jako support zespołu Kazik na Żywo.

</doc>
<doc id="552065" url="https://pl.wikipedia.org/wiki?curid=552065" title="Geoemydidae">
Geoemydidae



</doc>
<doc id="552066" url="https://pl.wikipedia.org/wiki?curid=552066" title="Żółw żółtouchy">
Żółw żółtouchy



</doc>
<doc id="552069" url="https://pl.wikipedia.org/wiki?curid=552069" title="Scar Tissue">
Scar Tissue

Scar Tissue (ang. "Splot Blizn") – ballada rockowa amerykańskiego zespołu Red Hot Chili Peppers, wydana jako pierwszy singiel z ich albumu "Californication" (1999). W 2000 roku utwór zdobył Nagrodę Grammy w kategorii rockowa piosenka roku.
Teledysk do piosenki, reżyserowany przez Stéphane Sednaoui, przedstawia muzyków zespołu jadących samochodem przez kalifornijską pustynię. W pierwszym ukazanym fragmencie teledysku samochód prowadzi gitarzysta John Frusciante, który w rzeczywistości nie posiada prawa jazdy. Jest to symboliczne odniesienie do jego powrotu do zespołu po kilkuletniej przerwie (lata 1993–1998).
"Scar Tissue" to także tytuł autobiografii wokalisty zespołu Red Hot Chili Peppers, Anthony’ego Kiedisa, w Polsce wydanej pod tytułem "Blizna".

</doc>
<doc id="552070" url="https://pl.wikipedia.org/wiki?curid=552070" title="Komora wirowa">
Komora wirowa

Komora wirowa – komora spalania silnika wysokoprężnego z wtryskiem pośrednim.
Geneza.
Kluczowym czynnikiem w każdym silniku wysokoprężnym jest dobre rozpylenie paliwa i jego dokładne wymieszanie się z powietrzem. Po opatentowaniu przez firmę BOSCH hydraulicznego systemu wtrysku paliwa problemem było takie rozpylenie dawki paliwa, aby przyśpieszyć jego proces samozapłonu. W komorze wirowej jest kanał stycznie łączący ją z komorą główną. Podczas ruchu tłoka w górę w suwie sprężania powietrze wtłaczane jest do komory stycznie do ścianek, dzięki czemu następuje jego intensywny ruch wirowy. Wtryskiwacz jest umieszczony w komorze w taki sposób, że wtryskiwane paliwo ma kierunek współprądowy z wirującym powietrzem. Dzięki współprądowemu wtryskowi paliwa i wirowemu ruchowi powietrza cała struga paliwa jest omywana krążącym powietrzem – co przyśpiesza i ułatwia wymieszanie strugi paliwa w powietrzu i utworzenie mieszanki paliwowo-powietrznej. Dzięki ruchowi wirowemu skracany jest pierwszy okres spalania – przemian fizyko-chemicznych paliwa do momentu wystąpienia początków zapłonu. Celem komory wirowej jest przyśpieszenie momentu wystąpienia samozapłonu, aby kolejna porcja paliwa z tej samej dawki uległa stopniowemu zapaleniu od zainicjowanego już procesu spalania. W efekcie tego procesu maleje porcja paliwa ulegająca jednoczesnemu samozapłonowi – co wydatnie obniża maksymalne ciśnienia obiegu i pozwala na lżejszą konstrukcję silnika. Ponadto szybszy początek wystąpienia samozapłonu pozwala na mniejszy kąt wyprzedzenia wtrysku – co ułatwia rozruch silnika. Przyśpieszenie kąta wyprzedzenia wtrysku podczas pracy silnika powoduje łatwość w osiąganiu wyższych prędkości obrotowych – co oprócz niskiej masy jednostkowej jest cenną zaletą silnika trakcyjnego. Po spaleniu części paliwa gazy spalinowe przedostają się kanałem do komory głównej gdzie dochodzi do ich dopalenia i wyzyskania ich energii podczas suwu pracy. Duże doświadczenie w zakresie komór wirowych miała firma Ricardo Engineering.
Konstrukcja.
Komora wirowa ma najczęściej kształt kuli. Jej objętość stanowi 50 – 80% objętości całej przestrzeni spalania. Komorę z przestrzenią nad tłokiem łączy szeroki kanał styczny do ścianek komory. Komora jest wykonana zwykle jako samodzielny element, wprasowana w głowicę i od dołu zamknięta stalową wkładką. Wkładka ta odgrywa dodatkową rolę tzw. gorącego miejsca komory spalania, podnoszącego temperaturę we wnętrzu komory spalania i dzięki temu ułatwiającego samozapłon. Komory wirowe stosowane w silnikach wysokoprężnych mogą mieć różny kształt w zależności od producenta silnika. Przykładem silnika z komorą wirową jest polski silnik 4C90.
Specyfika pracy.
W przeciwieństwie do komory wstępnej kanał łączący komorę wirową z komorą główną ma nie dławić przepływu gazów – dobre wymieszanie wtryśniętego paliwa z gorącym powietrzem ma nastąpić na skutek ruchu wirowego powietrza w komorze, a nie poprzez proces samorozpylenia paliwa. Podawana przez wtryskiwacz dawka paliwa ma podczas ruchu wirowego możliwie najszybciej ulec samozapłonowi. Po jego zapoczątkowaniu kolejne porcje jednorazowej dawki paliwa przez ciągłość płomienia ulegają zapłonowi.
Zmierzch.
Rozwój technik wysokociśnieniowego wtrysku paliwa sprawił, że silniki z komorami dzielonymi (komora wirowa i komora wstępna) z powodu swoich wad wychodzą z produkcji.

</doc>
<doc id="552072" url="https://pl.wikipedia.org/wiki?curid=552072" title="Ottmar Hitzfeld">
Ottmar Hitzfeld

Ottmar Hitzfeld (ur. 12 stycznia 1949 w Lörrach) – niemiecki trener piłkarski i piłkarz, znany z długoletniego prowadzenia Bayernu Monachium i reprezentacji Szwajcarii. Podczas swoich dwóch kadencji w niemieckim klubie, trwających (pierwsza) 6 lat i (druga) 1 rok zdobył 5 tytułów mistrza Niemiec, 3 razy Puchar Niemiec, 4 razy Puchar Ligi, 1 tytuł klubowego mistrza świata oraz raz wygrał Ligę Mistrzów i raz przegrał w jej finale. Prowadząc przez 6 lat Szwajcarów udało mu się doprowadzić zespół do udziału w dwóch edycjach Mistrzostw Świata w 2010 r. i 2014 r. W pierwszym Helweci nie wyszli z grupy, natomiast w drugim drużyna odpadła w 1/8 finału. Po porażce reprezentacji Szwajcarii z Argentyną ogłosił zakończenie kariery trenerskiej i rozpoczęcie współpracy ze stacją telewizyjną Sky jako ekspert.
Kariera piłkarska.
Hitzfeld rozpoczynał swoją piłkarską karierę w latach 60. w amatorskich klubach niemieckich, skąd trafił w 1971 do pierwszoligowego klubu szwajcarskiego FC Basel. Z tym zespołem wywalczył w 1972 i 1973 mistrzostwo kraju, zaś w 1975 krajowy puchar. W 1973 był królem strzelców szwajcarskiej Super Ligi. W 1972 Hitzfeld, jako piłkarz amatorski, wystąpił z reprezentacją RFN na olimpiadzie w Monachium, na których jego drużyna odpadła w drugiej fazie grupowej po porażce z NRD 2:3. W tym meczu Hitzfeld zdobył jedną z bramek. W 1975 roku skorzystał z oferty VfB Stuttgart, wówczas klubu 2. Bundesligi. W trakcie dwóch sezonów zdobył 33 gole w 55 meczach ligowych i w 1977 wywalczył z klubem awans do 1. Bundesligi, w której VfB zajęło w 1978 4. miejsce. Hitzfeld zagrał w tym sezonie 22 razy i zdobył 5 bramek. W tym samym roku powrócił jednak do Szwajcarii, gdzie zakończył karierę w klubach z Lugano i Lucerny.
Kariera trenerska.
Pracę trenerską Hitzfeld rozpoczynał w Szwajcarii. Jego pierwszym trofeum był wywalczony w 1988 krajowy puchar z FC Aarau. Sukces ten spowodował zatrudnienie Hitzfelda przez lepszy klub, Grasshoppers Zurych, z którym w 1989 powtórzył osiągnięcie sprzed roku, zaś w 1990 wywalczył dublet – puchar i mistrzostwo Szwajcarii. W 1991 w dobrym stylu obronił mistrzowski tytuł i został doceniony przez kluby Bundesligi. Szybko został szkoleniowcem Borussii Dortmund, gdzie długo pracował bez większych sukcesów, jednak po zdobyciu w 1995 mistrzostwa Niemiec Borussia znalazła się na fali wznoszącej. W 1996 ponownie wywalczył mistrzostwo, zaś w 1997 pokonał w finale Ligi Mistrzów w Monachium Juventus F.C. 3:1, dzięki czemu Borussia Dortmund stała się trzecim niemieckim zdobywcą Pucharu Europy. W 1997 Hitzfeld został wybrany przez FIFA trenerem roku na świecie i opuścił klub z Dortmundu. Od 1998 pełnił funkcję szkoleniowca Bayernu Monachium, z którym również osiągnął pasmo sukcesów. Czterokrotnie (1999, 2000, 2001, 2003) był mistrzem Niemiec, trzykrotnie (2000, 2003, 2008) wywalczył Puchar Niemiec, Puchar Ligi niemieckiej 2007 jednak najbardziej spektakularny sukcesy odnosił w Lidze Mistrzów. W 1999 dotarł do finału, w którym Bayern Monachium przegrał w dramatycznych okolicznościach z Manchesterem United. W 2001 zaś wywalczył drugi raz w karierze trenerskiej Puchar Europy po pokonaniu w serii rzutów karnych Valencii. W 2001 został ponownie wybrany trenerem roku na świecie. Hitzfeld jest obecnie jednym z pięciu trenerów, którym udało się wygrać Puchar Europy z dwoma różnymi klubami (obok Ernsta Happela, José Mourinho, Juppa Heynckesa oraz Carlo Ancelottiego). Może się także pochwalić największą liczbą trofeów wśród wszystkich niemieckich szkoleniowców – wywalczył ich aż 18. W 2004 opuścił Bayern Monachium i został zastąpiony przez Felixa Magatha. Po 3 latach powrócił do klubu z Bawarii, gdzie na trenerskim stanowisku zmienił swojego dawnego następcę Magatha. 19 lutego 2008 Szwajcarski Związek Piłki Nożnej poinformował, że w lipcu 2008 – po zakończeniu Euro 2008 – Hitzfeld objął obowiązki selekcjonera reprezentacji Szwajcarii. Na Mundialu w RPA prowadzona przez niego Szwajcaria zajęła trzecie miejsce w grupie H wygrywając mecz z Hiszpanią 1:0, remis z Hondurasem 0:0, i przegrana z Chile 0:1. Na następnym turnieju – Euro 2012 Szwajcarzy nie brali udziału, lecz udało im się awansować do Mistrzostw Świata 2014. Tam mimo nieznacznie rozczarowującej gry wyszli z grupy po dwóch zwycięstwach (2:1 z Ekwadorem i 3:0 z Hondurasem) oraz dosyć bolesnej porażce w drugim meczu 2:5 z Francją. W 1/8 finału mimo dobrej postawy nie sprostali faworyzowanej Argentynie i przegrali 1:0 po dogrywce. Szwajcaria odpadła z turnieju, a Ottmar dotrzymał przed mundialowej obietnicy i zgodnie z zapowiedzią zrezygnował z funkcji trenera kadry tym samym przechodząc na trenerską emeryturę i kończąc swój związek ze sportem. Wyraził nadzieję w dobrą przyszłość Szwajcarskiego zespołu, który prowadził przez długi okres. Widzi ogromny potencjał w młodych zawodnikach, stanowiących dużą część kadry i liczy, że jego następca będzie wiedział jak go wykorzystać.

</doc>
<doc id="552073" url="https://pl.wikipedia.org/wiki?curid=552073" title="Dekanat Stargard Wschód">
Dekanat Stargard Wschód

Dekanat Stargard Wschód – jeden z dwóch dekanatów w Stargardzie w archidiecezji szczecińsko-kamieńskiej.

</doc>
<doc id="552074" url="https://pl.wikipedia.org/wiki?curid=552074" title="Dekanat Stargard Zachód">
Dekanat Stargard Zachód

Dekanat Stargard Zachód – jeden z dwóch dekanatów w Stargardzie w archidiecezji szczecińsko-kamieńskiej.

</doc>
<doc id="552077" url="https://pl.wikipedia.org/wiki?curid=552077" title="Christopher Wolstenholme">
Christopher Wolstenholme

Christopher Tony Wolstenholme (ur. 2 grudnia 1978 w Rotherham, South Yorkshire, Anglia) – brytyjski basista i drugi głos zespołu Muse od czasu jego powstania. W niektórych utworach grupy gra też na gitarze lub keyboardzie.
Życiorys.
Przed przeprowadzką do Teignmouth w hrabstwie Devon w 1989 Wolstenholme dorastał w miejscowości Rotherham. Już po zmianie miejsca zamieszkania zaczął grać na perkusji w miejscowej kapeli postpunkowej, podczas gdy Matthew Bellamy i Dominic Howard należeli do innej grupy muzycznej. Po dwóch latach, w czasie których Matthew oraz Dominic bez powodzenia poszukiwali dobrego basisty, Chris porzucił perkusję i zaczął uczyć się gry na gitarze basowej, tworząc z Bellamym i Howardem The Rocket Baby Dolls (później przemianowany na Muse). Mimo że przed dołączeniem do grupy nigdy nie grał na basie, Wolstenholme jest obecnie uznawany za jednego z lepszych basistów w przemyśle muzycznym.
Doktor honorowy University of Plymouth.
Życie prywatne.
W latach 2003-2016 był żonaty z Kelly Wolstenholme, z którą ma sześcioro dzieci: Alfie, Ava-Jo, Frankie, Ernie, Buster i Teddi. 1 grudnia 2018 roku poślubił Caris Ball, wcześniej asystentkę rodziny. 3 marca 2020 roku urodziła im się córka Mabel Aurora Ball Wolstenholme. 
Otwarcie przyznaje, że przez wiele lat zmagał się z alkoholizmem; zdecydował się porzucić nałóg w 2009 roku. Jak podkreśla, duży wpływ na jego decyzję miał problem alkoholowy jego własnego ojca, który zmarł w wieku 40 lat. Dominic Howard przyznał, że ostatecznie postawili basiście ultimatum w kwestii podjęcia leczenia, obawiając się, że problem ten może zagrażać przyszłości zespołu. 

</doc>
<doc id="552078" url="https://pl.wikipedia.org/wiki?curid=552078" title="Balint Balassi">
Balint Balassi



</doc>
<doc id="552080" url="https://pl.wikipedia.org/wiki?curid=552080" title="Rik Van Steenbergen">
Rik Van Steenbergen

Constant Hendrik Maria „Rik” Van Steenbergen (ur. 9 września 1924 w Arendonk, zm. 15 maja 2003 w Antwerpii) – belgijski kolarz szosowy i torowy, czterokrotny medalista szosowych mistrzostw świata.
Kariera.
Nazywano go "Rikiem I", z powodu zbieżności imion z innym znanym belgijskim kolarzem, Rikiem Van Looyem. Był jedną z pierwszych „gwiazd” kolarstwa, wielokrotnie wygrywając klasyki. Obok 40 zwycięstw w torowych wyścigach sześciodniowych, odnosił przede wszystkim sukcesy w jednodniowych wyścigach klasycznych na szosie. Do największych sukcesów zaliczyć można zwycięstwa w pierwszej edycji Halle–Ingooigem w 1945 roku, Mediolan-San Remo w 1954 roku, Ronde van Vlaanderen w latach 1944 i 1946, Paryż-Roubaix w latach 1948 i 1952 La Flèche Wallonne w latach 1949 i 1958 oraz Paryż-Bruksela w 1950 roku. Kilkakrotnie startował w Giro d’Italia, wygrywając przy tym 15 etapów. W klasyfikacji generalnej najlepszy wynik osiągnął w 1951 roku, kiedy był drugi, przegrywając tylko z Fiorenzo Magnim. Wygrał też cztery etapy Tour de France, zajmując między innymi 29. miejsce w klasyfikacji generalnej w 1949 roku. W 1956 roku zajął piąte miejsce w Vuelta a España, wygrywając przy tym sześć etapów i klasyfikację punktową.
Pierwszy medal na międzynarodowej imprezie zdobył w 1946 roku, kiedy podczas szosowych mistrzostw świata w Zurychu zdobył brązowy medal w wyścigu ze startu wspólnego. W zawodach tych wyprzedzili go jedynie Szwajcar Hans Knecht oraz inny Belg, Marcel Kint. Na rozgrywanych trzy lata później mistrzostwach świata w Kopenhadze w tej samej konkurencji był najlepszy. Wynik ten Van Steenbergen powtórzył na mistrzostwach świata w Kopenhadze w 1956 roku oraz rozgrywanych rok później mistrzostwach świata w Waregem. Nigdy nie wystąpił na igrzyskach olimpijskich. Wielokrotnie zdobywał medale mistrzostw kraju, zarówno w kolarstwie szosowym, jak i torowym.

</doc>
<doc id="552081" url="https://pl.wikipedia.org/wiki?curid=552081" title="Zbigniew Kicka">
Zbigniew Kicka

Zbigniew Kicka (ur. 9 kwietnia 1950 w Polanicy-Zdroju, zm. 4 maja 2022 w Wodzisławiu Śląskim) – bokser wagi półśredniej (172 cm, 67 kg), trener boksu. Pierwszy medalista mistrzostw świata w boksie (Hawana 1974 – medal brązowy), olimpijczyk z Montrealu (1976). Stoczył w sumie 320 walk (277 zwycięstw, 6 remisów, 37 porażek)
Przed olimpiadą w 1972 roku był sparingpartnerem Jana Szczepańskiego, późniejszego mistrza olimpijskiego z letnich igrzysk olimpijskich w Monachium.
Zmarł 4 maja 2022 w Wodzisławiu Śląskim.
Największy sukces.
Brązowy medal mistrzostw świata w boksie – Hawana (Kuba) – 1974.
Kariera trenerska.
dodatkowo:
Życie prywatne.
Był żonaty (miał dwoje dzieci). Mieszkał w Wodzisławiu Śląskim i Radlinie.

</doc>
<doc id="552082" url="https://pl.wikipedia.org/wiki?curid=552082" title="Lucas Neill">
Lucas Neill

Lucas Neill (ur. 9 marca 1978 w Sydney) – piłkarz australijski grający na pozycji obrońcy.
Kariera klubowa.
Ojciec Lucasa, Eddie, pochodzi z Bangor z Irlandii Północnej. Grał w klubie z Belfastu o nazwie Brantowood FC. W latach 70. wyjechał do Australii i tam właśnie urodził się syn Lucas. Lucas jako junior trafił do australijskiej szkoły sportowej Australian Institute of Sport. W 1995 roku Neill wyjechał do Anglii i jako 17-latek trafił do zespołu Millwall. Tam spędził 6 sezonów grając w niższych klasach rozgrywkowych. We wrześniu 2001 po rozegraniu 170 meczów dla londyńskiego klubu trafił do Premier League. Za około milion funtów przeszedł do Blackburn Rovers i już 8 września zadebiutował w Premier League w przegranym 0:1 meczu z Sunderlandem. Natomiast pierwszą bramkę zdobył 19 września 2001 w zremisowanym 1:1 meczu z Boltonem Wanderers. W Blackburn spędził rundę jesienną sezonu 2006/2007, a w styczniu 2007 za około 2,3 miliona euro przeniósł się do West Ham United. Dwa lata później, po rozegraniu niemal 80 ligowych występów Neill opuścił klub. We wrześniu podpisał kontrakt z Evertonem. W styczniu 2010 roku trafił do Galatasaray SK.
23 sierpnia 2011 Neill przeniósł się do Al-Jazira Club. Następnie grał w zespołach Al-Wasl Dubaj, Sydney, Omiya Ardija, Watford oraz Doncaster Rovers. W 2014 roku zakończył karierę.
Kariera reprezentacyjna.
W reprezentacji Australii Neill zadebiutował 9 października 1996 roku w zremisowanym 0:0 meczu z reprezentacją Arabii Saudyjskiej. Brał udział w Igrzyskach Olimpijskich w 2000. Zagrał w obu barażowych meczach z reprezentacją Urugwaju i pomógł reprezentacji Australii w awansie do finałów Mistrzostw Świata w Niemczech wykorzystując jeden z rzutów karnych, po których "Socceroos" awansowali do finałów. W 2006 roku został powołany przez Guusa Hiddinka do 23-osobowej kadry na finały MŚ. Jako kapitan Australijczyków rozegrał w mistrzostwach wszystkie 4 mecze w pełnym wymiarze czasowym, a Australia zakończyła turniej na 1/8 finału.

</doc>
<doc id="552083" url="https://pl.wikipedia.org/wiki?curid=552083" title="Udokan">
Udokan

Udokan – pasmo górskie w azjatyckiej części Rosji, w obwodzie czytyjskim i Jakucji.
Jest jednym z pasm we wschodniej części Gór Stanowych, stanowi przedłużenie Gór Południowomujskich w kierunku wschodnim; długość pasma ok. 250 km; wysokość do 2515 m n.p.m. Zbudowane z prekambryjskich gnejsów i łupków; porośnięte do wysokości 1200 m n.p.m. tajgą modrzewiową, wyżej tundra górska; w najwyższych partiach lodowce.
Występują złoża rud żelaza (Udokański Region Rudonośny).

</doc>
<doc id="552085" url="https://pl.wikipedia.org/wiki?curid=552085" title="Kommagene">
Kommagene



</doc>
<doc id="552089" url="https://pl.wikipedia.org/wiki?curid=552089" title="Obróbka kamieni barwnych">
Obróbka kamieni barwnych

Obróbka kamieni barwnych dzieli się na następujące dziedziny:
W praktyce nie istnieje na ogół ścisły podział na te dziedziny. Osoby zajmujące się szlifowaniem kamieni szlachetnych nazywane są szlifierami. Często specjalizują się oni w obróbce określonych rodzajów kamieni i dzięki temu potrafią najlepiej wydobyć ich własności, takie jak twardość, pleochroizm, głębię barwy.
Najstarszym sposobem obróbki kamieni szlachetnych i ozdobnych jest grawerowanie na ich powierzchni figur, symboli, znaków.
Początków szlifowania kamieni należałoby szukać szukać w Indiach. Do około 1400 r. w przypadku przezroczystych kamieni szlachetnych i ozdobnych obrabiano zwykle tylko naturalne powierzchnie kryształów lub powierzchnie łupliwości po czym je polerowano. Dzięki temu zyskiwały one silniejszy połysk i większą przejrzystość. Na początku ery nowożytnej rzemiosło szlifierskie diamentów przeniosło się do Amsterdamu i Antwerpii.
Najczęściej spotykane szlify to: markiza, gruszka, szlif fantazyjny schodkowy, bagiet i poduszkowy. Najbardziej znaną oraz efektowną formą szlifu kamienia jest szlif fasetkowy, upowszechniony prawdopodobnie w XV wieku. Początki tego szlifu nie są znane. Prawdopodobnie pierwszy diament fasetkowy oszlifowano około 800 r. w Wenecji. Przez długi czas technika szlifu fasetkowego była pilnie strzeżoną tajemnicą. 

</doc>
<doc id="552090" url="https://pl.wikipedia.org/wiki?curid=552090" title="Celesyria">
Celesyria

Celesyria (, ), Syria Wklęsła lub Syria Niska – region i prowincja w czasach hellenistycznych i rzymskich.
W starożytności miano to nadawano różnym terytoriom na obszarze między Cylicją a Egiptem. Diodor Sycylijski w swym dziele "Biblioteka historyczna" (II 2,3) opisując na podstawie relacji Ktezjasza z Knidos podboje dokonane przez Ninusa (legendarnego założyciela Niniwy), wymienia wśród podbitych krain: Egipt, Fenicję, Celesyrię, Cylicję, Pamfilię, Licję, Karię, Frygię i Lidię. W tym wypadku nazwa ta najprawdopodobniej odnosi się do całej Syrii. W innym miejscu Diodor jednak podaje, że Celesyria otacza Fenicję ("Biblioteka historyczna" XVIII 6,3), co może odnosić się do doliny Bekaa – części Syrii, wklęsłej doliny pomiędzy łańcuchami gór Liban i Antyliban (obecnie w granicach Syrii i Libanu).
W czasach rywalizacji Seleukidów i Ptolemeuszy nazwa ta stopniowo objęła prawie całą południową Syrię (terytoria pomiędzy górami Liban a Eufratem) z Heliopolis (obecnie Baalbek), Palmyrą, Emesą i Damaszkiem – włącznie z Judeą.
Za czasów cesarza Hadriana w II wieku stolicą eparchii Celesyrii był Damaszek w południowej Syrii.
Pod koniec II wieku Septymiusz Sewer podzielił Syrię na dwie prowincje i nazwą Celesyria określano całą Syrię północną (włącznie z Kommageną) ze stolicą w Laodycei Nadmorskiej – w odróżnieniu od "Syria Phoenice" (obejmującej Fenicję i dawną Celesyrię).

</doc>
<doc id="552091" url="https://pl.wikipedia.org/wiki?curid=552091" title="Mel Collins">
Mel Collins

Mel Collins, właściwie: Melvyn Desmond Collins (ur. 5 września 1947 na wyspie Man) – brytyjski saksofonista oraz flecista, kompozytor oraz muzyk sesyjny. 
Collinsowi sławę przyniosły m.in. występy w supergrupie King Crimson, Camel oraz współpraca z Erikiem Claptonem, Dire Straits, Bryanem Ferrym, Marianne Faithfull czy The Rolling Stones.
Collins współpracował ponadto z takimi muzykami i grupami muzycznymi jak: 21st Century Schizoid Band, The Alan Parsons Project, Joan Armatrading, Bad Company, Bucks Fizz, Eric Burdon, Jim Capaldi, Caravan, Clannad, Joe Cocker, Terence Trent D’Arby, Humble Pie, Alexis Korner, Alvin Lee, Phil Lynott, Phil Manzanera, Meatloaf, Robert Palmer, Cozy Powell, Gerry Rafferty, Cliff Richard, Small Faces, Stray Cats, David Sylvian, Tears for Fears, Pete Townshend, Ronnie Lane, Tina Turner, Uriah Heep, Roger Waters, Richard Wright.

</doc>
<doc id="552093" url="https://pl.wikipedia.org/wiki?curid=552093" title="Theodore Levitt">
Theodore Levitt

Theodore Levitt (ur. 1 marca 1925 w Vollmerz w Niemczech, zm. 28 czerwca 2006 w Belmont w Massachusetts) – amerykański ekonomista, profesor Harvard Business School.
Sławę zyskał dzięki artykułowi „Krótkowzroczność marketingu” ("Marketing Myopia"), który ukazał się w Harvard Business Review w 1960 roku. Artykuł ten traktowany jest jako przełomowy dla powstania nowoczesnego marketingu. Levitt wskazuje na liczne przykłady krótkowroczności działań marketingowych ograniczonych charakterystyką produktu i sugeruje redefiniowanie rynku przedsiębiorstwa jako obszaru zaspokajania potrzeb klientów.
Theodore’owi Levittovi przypisywane jest autorstwo terminu globalizacja (artykuł "Globalization of Markets", Harvard Business Review, maj-czerwiec 1983 r.).

</doc>
<doc id="552094" url="https://pl.wikipedia.org/wiki?curid=552094" title="Cmentarz żydowski w Warszawie (Bródno)">
Cmentarz żydowski w Warszawie (Bródno)

Cmentarz żydowski na Bródnie – cmentarz żydowski znajdujący się w Warszawie, w dzielnicy Targówek, u zbiegu ulic Odrowąża i św. Wincentego.
Historia.
Cmentarz został oficjalnie założony w 1780 na gruntach wsi Targówek przez Szmula Jakubowicza Zbytkowera, bogatego kupca i dostawcę dworu Stanisława Augusta Poniatowskiego. Zbytkower uzyskał również wymaganą zgodę na założenie nekropolii od biskupa płockiego Michała Jerzego Poniatowskiego, któremu podlegały tereny na prawym brzegu Wisły. Była ona obwarowana warunkami cichych przemarszów konduktów pogrzebowych oraz dostarczania co roku 10 kamieni (ok. 120 kg) łoju kościołowi parafialnemu w Skaryszewie. Pierwszy odnotowany pochówek odbył się jednak jeszcze przed oficjalnym otwarciem cmentarza, w 1743.
Powierzchnia cmentarza wynosiła w tamtym czasie 0,75 ha. W 1784 żona Szmula Zbytkowera ufundowała ogrodzenie nekropolii; zbudowano także dom przedpogrzebowy. Do rzezi Pragi w 1794 liczba pochówków była jednak stosunkowo niewielka. W 1785 utworzono Bractwo Święte (Chewra Kadisza), które po śmierci Szmula Zbytkowera w 1801, zgodnie z zapisem przywileju lokacyjnego, przejęło zarządzanie nekropolią.
W 1794 na cmentarzu pochowano żołnierzy dowodzonego przez Berka Joselewicza Pułku Lekkokonnego Starozakonnego, którzy polegli w walkach z Rosjanami.
Szmul Zbytkower spoczął na ufundowanym przez siebie cmentarzu. W 1842 pochowano tam wynalazcę Abrahama Sterna, twórcę pierwszego na świecie arytmometru wykonującego pięć podstawowych działań.
W 1843 staraniem wnuka Szmula Zbytkowera, Jakuba Flataua, wzniesiono wzdłuż północno-wschodniej granicy cmentarza ceglany mur, w którym umieszczono tablicę pamiątkową ku czci fundatora. Pozostałe fragmenty muru wzniesiono dopiero w latach 70. XIX wieku z funduszy pochodzących z legatów Jakuba Flataua i jego siostry Rozalii Löwenstein.
W 1870 zarząd cmentarza został przejęty przez Gminę Żydowską w Warszawie. Wzniesiono nowy dom przedpogrzebowy, mur cmentarza, posadzono drzewa, wykopano kilka studni artezyjskich oraz zorganizowano regularną służbę cmentarną. W 1890 nekropolia znalazła się w granicach administracyjnych miasta. Pod koniec XIX wieku powiększono cmentarz od strony południowej.
Cmentarz był uważany za miejsce pochówku uboższych Żydów. Ustalone w 1855 opłaty były niższe o 75% niż na cmentarzu przy ulicy Okopowej, urządzano tam również wiele bezpłatnych pochówków. Ostatni pogrzeb miał miejsce przed zamknięciem getta warszawskiego, w listopadzie 1940. W tamtym czasie powierzchnia nekropolii wynosiła 18,5 ha.
W okresie okupacji i Niemcy zniszczyli znajdujące się na cmentarzu budynki i ogrodzenie oraz dużą liczbę nagrobków. Opuszczona nekropolia ucierpiała również w wyniku działalności hien cmentarnych.
W czasie powstania warszawskiego w sierpniu 1944 Niemcy rozstrzelali pod murem cmentarza 40 Polaków. Miejsce egzekucji zostało upamiętnione w latach 50. XX wieku tablicą Tchorka ustawioną przy ul. Odrowąża.
Dewastacja cmentarza była kontynuowała po 1945. Rozebrano otaczające go pozostałości muru. Między 1948 a 1951 na polecenie władz ocalałe nagrobki wyrwano; część z nich wykorzystano jako materiał budowlany, a kilkadziesiąt tysięcy przygotowano do wywiezienia. Teren nekropolii zalesiono. Planowano urządzenie tam parku rekreacyjnego. Te plany nie zostały zrealizowane, a cmentarz stał się miejscem spotkań miejscowego marginesu społecznego.
W latach 80. XX wieku nekropolia została odrestaurowana przez Fundację Rodziny Nissenbaumów. Cmentarz ogrodzono żelaznym parkanem, a od strony ul. św. Wincentego wzniesiono monumentalną bramę. Tworzą ją dwa pylony z płaskorzeźbami autorstwa Dariusza Kowalskiego, Teresy Pastuszka i Leszka Waszkiewicza. Od bramy w głąb cmentarza przez las prowadzi brukowana centralna aleja. Znajduje się przy niej kilka odtworzonych kwater z charakterystycznymi, półcylindrycznymi nagrobkami z piaskowca i stojącymi przed nimi macewami. Na końcu alei znajduje się lapidarium z kamieni nagrobnych, gdzie miał stanąć pomnik Zamordowanej Kultury Żydowskiej.
Nekropolia została wpisana do rejestru zabytków pod nr A-856 w dniu 5 września 2009.
W 2012 cmentarz został przekazany Gminie Wyznaniowej Żydowskiej w Warszawie. Gmina wybudowała nowe ogrodzenie i odrestaurowała bramę. Na postumencie niezbudowanego pomnika i przy głównej alei ustawiono gabiony wypełnione kawałkami macew.
Wystawa „Bejt almin – Dom wieczności”.
W lutym 2018 w jednym z dwóch wzniesionych przy bramie parterowych pawilonów otwarto wystawę „Bejt almin – Dom wieczności” poświęconą historii bródnowskiej nekropolii oraz śmierci i zwyczajom pogrzebowym w kulturze żydowskiej. Zwiedzający może zapoznać się ze zwyczajami dotyczącymi pogrzebu i żałoby, rolą cmentarza w żydowskiej tradycji, a ponadto z formami inskrypcji i przesłaniem symboliki nagrobnej
Przypadki wykorzystania macew z cmentarza.
Park im. Jana Szypowskiego „Leśnika”.
Do 2014 w parku im. płk. Jana Szypowskiego „Leśnika” przy ul. Grochowskiej znajdowały się pergole częściowo wykonane z macew pochodzących z bródzieńskiej nekropolii. Zbudowano z nich murki oraz słupki pergoli przy kręgu tanecznym.
Na początku lat 90. XX wieku władze Żydowskiego Instytutu Historycznego wystąpiły do władz Pragi-Południe o rozbiórkę pergoli w parku. Wiceburmistrz Jacek Podwysocki stwierdził jednak, że pergola nie zostanie rozebrana ze względu na brak funduszy. Została ona rozebrana w 2014, a kawałki macew użyte do ich budowy przewieziono z powrotem na cmentarz.
Miejski Ogród Zoologiczny w Warszawie.
Podobna sprawa zaistniała również na terenie warszawskiego zoo, gdzie w latach 50. XX wieku macewy wykorzystano do budowy chodników i krawężników w ogródku różanym w pobliżu ul. Ratuszowej. Nie jest wykluczone, że zostały wykorzystane także w innych miejscach.
Po 2007 roku macewy zostały wykopane i złożone koło wybiegu dla hipopotamów. W 2022 roku w uzgodnieniu z Gminą Wyznaniową Żydowską w Warszawie zostały przewiezione na cmentarz na Bródnie.
Brzegi Wisły.
W 2012 w związku z wyjątkowo niskim poziomem wody rzeka odsłoniła fragmenty żydowskich nagrobków, które - prawdopodobnie zmieszane z gruzem pochodzącym z rozebranych dróg – służyły do umacniania brzegów. Pracująca wówczas nad Wisłą grupa archeologów przekazała je policji, skąd trafiły na cmentarz.
Inne informacje.
Otoczony murem cmentarz jest widoczny na jednej z płaskorzeźb umieszczonych na mauzoleum Bera Sonnenberga (syna Szmula Zbytkowera), znajdującym się na cmentarzu żydowskim przy ulicy Okopowej.

</doc>
<doc id="552099" url="https://pl.wikipedia.org/wiki?curid=552099" title="Jerko Leko">
Jerko Leko

Jerko Leko (ur. 9 kwietnia 1980 w Zagrzebiu) – chorwacki piłkarz grający na pozycji pomocnika oraz trener.
Kariera piłkarska.
Kariera klubowa.
Zawodnik rosły, o atletycznej budowie ciała, uważany jest przez wielu za wszechstronnego piłkarza potrafiącego grać gdziekolwiek w linii pomocy. Pierwsze kroki w piłkarskiej karierze stawiał w rodzinnym mieście, gdzie grał w drużynie juniorów Dinama Zagrzeb.
W wieku 19 lat powołany został do pierwszej drużyny Dynama, gdzie występował z powodzeniem przez 2 sezony, po czym został sprzedany za 4 miliony euro do Dynama Kijów. Z Dynamem zdobył wiele tytułów.
W lutym 2006 oświadczył, iż chciałby opuścić Dynamo Kijów. Długo mówiło się o jego przejściu do Werderu Brema, jednak ostatecznie (jeszcze przed Mundialem 2006 w czerwcu) zdecydował się na transfer do AS Monaco. Latem 2010 przeniósł się do tureckiego klubu Bucaspor. W 2011 roku wrócił do Dinama Zagrzeb.
Kariera reprezentacyjna.
Chorwat w swojej reprezentacji zadebiutował w 2002 roku w meczu z Węgrami. Trener drużyny narodowej powołał go na Euro 2004, gdzie przez cały czempionat zagrał zaledwie 22 minuty.

</doc>
<doc id="552100" url="https://pl.wikipedia.org/wiki?curid=552100" title="Droga wojewódzka nr 747">
Droga wojewódzka nr 747

Droga wojewódzka nr 747 (DW747) – droga wojewódzka klasy GP (w woj. lubelskim) oraz klasy G (w woj. mazowieckim), łącząca drogę krajową nr 9 (E371) w Iłży koło Radomia z drogą krajową nr 19 w Konopnicy koło Lublina.
Droga w województwie mazowieckim przebiega przez powiaty: radomski ziemski i lipski, a w lubelskim przez powiaty: opolski i lubelski ziemski. Droga ma długość około 93 km, z czego w województwie mazowieckim leży 40, a w lubelskim około 53 km. Analogicznie zarządami drogi są: Mazowiecki Zarząd Dróg Wojewódzkich w Warszawie (Rejon DW Radom) oraz Zarząd Dróg Wojewódzkich w Lublinie (Rejon DW Puławy i Rejon DW Lublin z/s w Bychawie).
Nieciągłość drogi.
Do roku 2015 trasa była nieciągła. Między Solcem nad Wisłą, a Kamieniem przecina ją Wisła. W tym miejscu przez pięć miesięcy przed II wojną światową istniała drewniana przeprawa, spalona przez wycofujące się we wrześniu 1939 roku wojska polskie. Do października 2015 roku, aby przedostać się na drugą stronę rzeki, należało udać się na prom działający w sezonie, kursujący między miejscowościami Kłudzie (woj. mazowieckie) i Kępa Gostecka (woj. lubelskie). Najbliższe mosty na Wiśle znajdują się: na południe w Annopolu (30 km), a na północ Most im. Ignacego Mościckiego w Puławach (ok. 50 km). Był to najdłuższy odcinek Wisły bez mostu (ok. 70 km). Most został udostępniony kierowcom 17 października 2015 roku.
Rozbudowa drogi w województwie lubelskim.
Przebudowa trasy w województwie lubelskim została podzielona na 9 zadań:
Rozważane jest podniesienie kategorii trasy z drogi wojewódzkiej na drogę krajową.
Wspólne przebiegi z innymi drogami.
Droga wojewódzka nr 747 na jednym odcinku przebiega wspólnie z innymi drogami:

</doc>
<doc id="552104" url="https://pl.wikipedia.org/wiki?curid=552104" title="EJB">
EJB



</doc>
<doc id="552106" url="https://pl.wikipedia.org/wiki?curid=552106" title="DW747">
DW747



</doc>
<doc id="552107" url="https://pl.wikipedia.org/wiki?curid=552107" title="Gert Fredriksson">
Gert Fredriksson

Gert Fredriksson (ur. 21 listopada 1919 w Nyköping, zm. 5 lipca 2006 tamże) – szwedzki kajakarz, sześciokrotny mistrz olimpijski w kajakarstwie.
Na Letnich Igrzyskach Olimpijskich w 1948 w Londynie zdobył dwa złote medale w wyścigach na 1000 m i 10000 m w jedynkach. Na następnych igrzyskach w Helsinkach w 1952 zdobył złoty medal w jedynkach na 1000 m i srebrny na 10000 m. W Melbourne 1956 wygrał zarówno wyścig na 1000 m, jak i na 10000 m. W Rzymie 1960 w jedynkach na 1000 zdobył brązowy medal, ale wywalczył złoto w wyścigu dwójek na tym dystansie (wraz ze Svenem-Olovem Sjödeliusem).
Zdobył też siedem złotych, dwa srebrne i dwa brązowe medale mistrzostw świata i 71 medali mistrzostw Szwecji.

</doc>
<doc id="552109" url="https://pl.wikipedia.org/wiki?curid=552109" title="Asymilacja fonetyczna">
Asymilacja fonetyczna

Asymilacja fonetyczna, upodobnienie fonetyczne (in. uwarunkowania pozycyjne głosek) – jeden z podstawowych zależnych procesów fonetycznych, polegający na upodobnieniu sąsiednich głosek. Upodobnieniem takim określa się przekształcenie postaci fonetycznej danego wyrazu pod wpływem sąsiadujących ze sobą głosek. Istotą każdego upodobnienia fonetycznego jest koartykulacja, której mechanizm działania polega na
wpływie danej głoski na sposób artykulacji głosek, które z nią sąsiadują. Można tu wyróżnić:
Wyróżnia się także upodobnienia żywe i martwe. Upodobnienia żywe są to takie, które występują we współczesnej mowie użytkowników danego języka. Upodobnienia martwe (historyczne) są to upodobnienia, które występowały w przeszłości, a jedynym śladem ich istnienia są źródła pisane.
Biorąc pod uwagę kryterium mechanizmów artykulacyjnych, w języku polskim wyróżnia się:

</doc>
<doc id="552115" url="https://pl.wikipedia.org/wiki?curid=552115" title="Hrabstwo Schenectady">
Hrabstwo Schenectady

Schenectady – hrabstwo (ang. "county") w stanie Nowy Jork w USA.
Geografia.
Powierzchnia hrabstwa wynosi 209,39 mi² (około 542,3 km²). Według stanu na 2010 rok jego populacja wynosi 154 727 osób, a liczba gospodarstw domowych: 68 196. W 2000 roku zamieszkiwało je 146 555 osób, a w 1990 mieszkańców było 149 285.

</doc>
<doc id="552116" url="https://pl.wikipedia.org/wiki?curid=552116" title="Bokser (pięściarz)">
Bokser (pięściarz)



</doc>
<doc id="552117" url="https://pl.wikipedia.org/wiki?curid=552117" title="1850 w literaturze">
1850 w literaturze



</doc>
<doc id="552118" url="https://pl.wikipedia.org/wiki?curid=552118" title="Node 1">
Node 1



</doc>
<doc id="552123" url="https://pl.wikipedia.org/wiki?curid=552123" title="TONSIL">
TONSIL



</doc>
<doc id="552125" url="https://pl.wikipedia.org/wiki?curid=552125" title="Dysymilacja">
Dysymilacja

Dysymilacja ( „niepodobny”), odpodobnienie, rozpodobnienie – proces fonetyczny, w wyniku którego wytwarzają się lub powiększają różnice pomiędzy głoskami w obrębie jakiegoś odcinka wypowiedzi, a więc głoski te stają się mniej podobne do siebie.
Przykłady dysymilacji:
Dysymilacja może dotyczyć zarówno głosek bezpośrednio ze sobą sąsiadujących, jak i oddzielonych innymi głoskami (tzw. dysymilacja na odległość).
Procesem przeciwnym do dysymilacji jest asymilacja.

</doc>
<doc id="552128" url="https://pl.wikipedia.org/wiki?curid=552128" title="Udokański Region Rudonośny">
Udokański Region Rudonośny

Udokański Region Rudonośny (ros. "Удоканский Рудный Район") - obszar występowania bogatych złóż rud metali w Rosji, w obwodzie czytyjskim.
Obejmuje tereny w górach Kałarskich, Udokan i Kodar. Występują tu rudy miedzi (miedzionośne piaskowce i łupki), żelaza (kwarcyty żelaziste), tytanu, manganu, niklu oraz węgiel kamienny. 
Przez obszar Udokańskiego Regionu Rudonośnego przebiega trasa BAM-u; planowana jest budowa okręgu przemysłowego.

</doc>
<doc id="552129" url="https://pl.wikipedia.org/wiki?curid=552129" title="Hrabstwo Schoharie">
Hrabstwo Schoharie

Schoharie – hrabstwo (ang. "county") w stanie Nowy Jork w USA.
Geografia.
Powierzchnia hrabstwa wynosi 626,33 mi² (około 1622 km²). Według stanu na 2010 rok jego populacja wynosi 32 749 osób, a liczba gospodarstw domowych: 17 231. W 2000 roku zamieszkiwały je 31 582 osoby, a w 1990 mieszkańców było 31 859.

</doc>
<doc id="552131" url="https://pl.wikipedia.org/wiki?curid=552131" title="Wzdłużenie zastępcze">
Wzdłużenie zastępcze

Wzdłużenie zastępcze () – proces fonetyczny, w wyniku którego samogłoska staje się długa, aby zachować energię potrzebną na wypowiedzenie wyrazu, kiedy następna samogłoska zanikła. Zaszło np. w łacinie, języku fińskim i w języku polskim (przy zaniku jerów) – z tego samego powodu w języku ukraińskim i w językach łużyckich. Podobnie jak wokalizacja jerów jest wynikiem wyrównań kompensacyjnych. Przy wzdłużeniu zastępczym zanikający jer oddaje swój iloczas samogłosce pełnej – powodując jej wzdłużenie.
Języki słowiańskie.
Przykładem wzdłużenia zastępczego w języku polskim jest rozwój słowa "wóz". Pierwotnie słowo to miało postać "wozъ". Utrata końcowego jeru twardego spowodowało wydłużenie "o": "wooz". Wydłużone "o" uległo pochyleniu do "u" (zapisywanego "ó"). Fonetycznie zmianę można zapisać [ɔ → oː → u]. Śladem ortograficznym jest "ó". Śladem jest także oboczność w odmianie: "wóz : wozu".
Analogiczne to samo słowo w języku czeskim przeszło podobną, lecz nieco inną transformację. Pierwotne "vozъ" przeszło w "vooz", następnie w "vuoz" i w końcu "vůz". Fonetycznie zmianę można zapisać [ɔ → oː → ᵘo → uː]. Śladem ortograficznym jest "ů". Śladem jest także oboczność w odmianie: "vůz : vozu".
Język fiński.
Występuje w skostniałych formach prolatiwu (przypadek) – "ohitse meni" (przeszedł obok) – "m" wymawia się podwójnie, z powodu zaniku spółgłoski "k" w wyrazie "ohitse" (stara forma "ohitsek".)
Spotyka się go również w formie drugiej osoby trybu rozkazującego – "mene tänne" (idź tam) – podwojeniu ulega "t" wskutek zaniku "k" w wyrazie "mene" (stara forma "menek").

</doc>
<doc id="552132" url="https://pl.wikipedia.org/wiki?curid=552132" title="Włodzimierz Stępiński (1929–2000)">
Włodzimierz Stępiński (1929–2000)

Włodzimierz Stępiński (ur. 16 lutego 1929 r. w Częstochowie zm. w 30 czerwca 2000 r.) – aktor niezawodowy, dziennikarz radiowy.
Życiorys.
W 1974 roku zdobył wykształcenie po roku ukończenia studiów na Zaocznym Wyższym Studium Zawodowym Realizacji Telewizyjnej Programów Dziennikarskich PWSFTviT w Łodzi. Nie był aktorem zawodowym, realizował filmy związane z WFDiF, był autorem scenariuszy do filmów dokumentalnych, pracował w Polskim Radiu jako dziennikarz.
Pochowany na Cmentarzu Komunalnym Północnym w Warszawie (kwatera S-VII-10-2-21).

</doc>
<doc id="552133" url="https://pl.wikipedia.org/wiki?curid=552133" title="Zanik iloczasu">
Zanik iloczasu

Zanik iloczasu – proces fonetyczny prowadzący do zaniku długości samogłosek jako cechy fonologicznej relewantnej. Proces ten zaszedł między innymi w łacinie i w języku polskim.
Zanik iloczasu w językach rodziny indoeuropejskiej.
Język polski.
Istnienie iloczasu w języku staropolskim poświadcza w swoim traktacie ortograficznym (1514–1515) Stanisław Zaborowski:
„Antiqui Poloni longas vocales geminabant, breves autem simplicibus pingebant figuris” (tłum. "Dawni Polacy długie samogłoski podwajali, krótkie zaś wyrażali pojedynczymi znakami")
Około roku 1515 iloczas już nie występował, o czym świadczy wyrażenie "Antiqui Poloni" – "dawni Polacy".
Proces zaniku iloczasu w języku polskim przypada na początek XVI w.
Długie samogłoski "i:", "y:", "u:" przeszły w krótkie "i", "y", "u".
kurъ &gt; ku:r &gt; kur
Długie "o" przeszło początkowo w "ó" ("o" pochylone), następnie jego wymowa zlała się z wymową "u".
bogъ &gt; bo:g &gt; bóg /bug/,
"ale" boga &gt; boga &gt; boga
Rozróżnienie długości nosowych głosek "ą" i "ę" (4 nosówki, długość była fonologiczną cechą relewantną) stopniowo zanikało, ich wymowa upodobniła się do "a" nosowego ("Ą"). Ostatecznie krótkie "Ą" przeszło w języku polskim w "ę", natomiast długie "Ą:" w "a" nosowe pochylone ("Ą°", stąd dzisiejsza pisownia "ą").
nesątъ &gt; niosĄ: &gt; niosą,
"ale" nesą &gt; niosĄ &gt; niosę
Wymowa "a" pochylonego ("å") i "a" jasnego (niepochylonego) zlała się w XVIII wieku.
pán &gt; pan
Staropolskie "e" pochylone ("é") wymawiano początkowo jak "i" lub "y", ostatecznie jednak wymowa "e" pochylonego i jasnego zlała się.
Dawne samogłoski długie, które uległy pochyleniu, zaznaczano w piśmie zazwyczaj za pomocą kreseczki (wiém, daléj, ów).

</doc>
<doc id="552135" url="https://pl.wikipedia.org/wiki?curid=552135" title="Węglarz (zawód)">
Węglarz (zawód)

Węglarz – człowiek trudniący się wypalaniem węgla drzewnego w mielerzach – specjalnych kopcach ziemnych, w których drewno poddawane jest procesowi rozkładowej destylacji prowadzonej w temperaturze około 800 °C.
Produkcja węgla drzewnego rozwinęła się w czasach nowożytnych a węgiel drzewny służył jako paliwo używane w piecach hutniczych do wytopu żelaza.

</doc>
<doc id="552138" url="https://pl.wikipedia.org/wiki?curid=552138" title="Zanik końcowej spółgłoski">
Zanik końcowej spółgłoski

Zanik końcowej spółgłoski – proces fonetyczny (rodzaj apokopy, który zaszedł np. w łacinie, w języku prasłowiańskim (np. -os &gt; -o w rodzaju nijakim) i który trzeba uwzględniać przy czytaniu francuskiego (Bordeaux /bordo/, Carnot /Karno/).

</doc>
<doc id="552143" url="https://pl.wikipedia.org/wiki?curid=552143" title="Uproszczenie grup spółgłoskowych">
Uproszczenie grup spółgłoskowych

Uproszczenie grup spółgłoskowych – proces fonetyczny polegający na upodabnianiu się sąsiadujących ze sobą spółgłosek.
W języku polskim najintensywniejsze uproszczenie grup spółgłoskowych miało miejsce po zaniku jerów, gdy spółgłoski pierwotnie rozdzielone utworzyły grupy. Wtedy upodabniały się do siebie pod względem miękkości, dźwięczności i miejsca artykulacji; przy tym czasami dochodziło do zniknięcia którejś z nich.
Tak np. w języku polskim cztwarty &gt; czwarty; w języku prasłowiańskim sъpnъ (od sъpati, pl. spać, + -nъ) &gt; sъnъ &gt; pl. sen.

</doc>
<doc id="552144" url="https://pl.wikipedia.org/wiki?curid=552144" title="Diane Arbus">
Diane Arbus

Diane Arbus vel Nemerov (ur. 14 marca 1923, zm. 28 lipca 1971 w Nowym Jorku) – amerykańska artystka nurtu fotografii dokumentalnej drugiej połowy XX wieku.
Pochodziła z rodziny zamożnych nowojorskich Żydów (jej ojciec – David Nemerov – był właścicielem domu mody "Russeks"). 10 kwietnia 1941 Diane Nemerov wyszła za mąż za Allana Arbusa – fotografa i początkującego aktora, który rozbudził w niej pasję fotografowania. W 1947 założyli studio fotograficzne. Arbus przez 10 lat wykonywała fotografie komercyjne dla: "Esquire", "Harper’s Bazaar", "New York Times", "The Sunday Times Magazine" (London), "Newsweek", "Seventeen", "Vogue" oraz "Glamour".
Od 1955 studiowała u słynnej fotografki Lisette Model. Był to również początek uprawiania przez Arbus fotografii dokumentalnej. W 1967 w galerii Museum of Modern Art w Nowym Jorku otwarto znaczącą wystawę fotografii – "New Documents", w której brała udział obok Garry Winogranda i Lee Friedlandera. Opublikowała ponad 100 fotografii, głównie portretów i "esejów fotograficznych". W latach 1970–1971 wykładała w Rhode Island School of Design. W 1971 popełniła samobójstwo.
W 2006 ukazała się w Polsce książka Patricii Bosworth pt. "Diane Arbus. Biografia". W tymże roku miała również miejsce światowa premiera filmu na podstawie biografii Bosworth "Fur" w reż. Stevena Shainberga. Rolę Arbus zagrała Nicole Kidman.

</doc>
<doc id="552147" url="https://pl.wikipedia.org/wiki?curid=552147" title="Storm">
Storm



</doc>
<doc id="552150" url="https://pl.wikipedia.org/wiki?curid=552150" title="Borówka bagienna">
Borówka bagienna

Borówka bagienna, pijanica ("Vaccinium uliginosum"), zwyczajowo nazywana także łochynią lub włochiną – gatunek krzewinki z rodziny wrzosowatych ("Ericaceae"). Jest szeroko rozprzestrzeniony w Azji, Europie i Ameryce Północnej na obszarach o klimacie arktycznym i umiarkowanym.
Biologia i ekologia.
Krzewinka, chamefit. Kwitnie w maju–czerwcu. Występuje na torfowiskach i bagnach. Owoce jadalne, niezbyt smaczne, często mylnie sądzi się, że powodują odurzenie. W rzeczywistości powoduje to pyłek kwiatowy bagna zwyczajnego ("Ledum palustre"), które rośnie zazwyczaj obok tej borówki. Jagody borówki bagiennej zawierają witaminy oraz kwasy organiczne. Liczba chromosomów 2n = 48. Jest rośliną żywicielską chronionego motyla modraszka bagniczka.

</doc>
<doc id="552153" url="https://pl.wikipedia.org/wiki?curid=552153" title="Boz Burrell">
Boz Burrell

Boz Burrell, właśc. Raymond Burrell (ur. 1 sierpnia 1946 w Lincoln, zm. 21 września 2006 w Puerto Banús) – angielski basista i wokalista.
Burrell znany był z występów w grupach muzycznych King Crimson oraz Bad Company. Współpracował z Tamem White'em. Zmarł na atak serca.

</doc>
<doc id="552154" url="https://pl.wikipedia.org/wiki?curid=552154" title="Richard Williamson">
Richard Williamson

Richard Nelson Williamson (ur. 8 marca 1940 w Londynie) – ekskomunikowany biskup katolicki, były członek Bractwa Świętego Piusa X, z wykształcenia literaturoznawca, konwertyta z anglikanizmu.
Wyświęcony na biskupa w 1988 przez abp. Marcela Lefebvre'a bez zgody Stolicy Apostolskiej,
został w tym samym roku przez papieża uznany za ekskomunikowanego. Biskup Williamson od początku kwestionował ważność ekskomuniki. 21 stycznia 2009 roku została ona formalnie zniesiona przez papieża Benedykta XVI, jednak pozostał suspendowany. 24 października 2012 roku biskup Richard Williamson został wykluczony z Bractwa Kapłańskiego św. Piusa X. W 19 marca 2015 roku bez zgody Stolicy Apostolskiej wyświęcił na biskupa Jeana-Michela Faure'a, przez co ponownie zaciągnął na siebie ekskomunikę.
Poglądy.
Richard Williamson, znany z bezkompromisowości, postrzegany jest jako główny przeciwnik zbliżenia Bractwa z Rzymem. Uważany jest również za negacjonistę i antysemitę – znacząco zaniża on liczbę ofiar Holokaustu (do ogółem 200–300 tys.), twierdząc m.in. iż w obozach koncentracyjnych nie było komór gazowych. Tezy rewizjonistyczne były powodem sprzeciwu środowisk żydowskich wobec zdjęcia ekskomuniki z biskupa. Za negowanie Holokaustu został skazany na grzywnę w wysokości 10 tys. euro.

</doc>
<doc id="552156" url="https://pl.wikipedia.org/wiki?curid=552156" title="Dekanat Olsztyn I">
Dekanat Olsztyn I



</doc>
<doc id="552157" url="https://pl.wikipedia.org/wiki?curid=552157" title="Dekanat Olsztyn II">
Dekanat Olsztyn II



</doc>
<doc id="552158" url="https://pl.wikipedia.org/wiki?curid=552158" title="Dekanat Olsztyn III">
Dekanat Olsztyn III



</doc>
<doc id="552159" url="https://pl.wikipedia.org/wiki?curid=552159" title="Dekanat Olsztyn IV">
Dekanat Olsztyn IV



</doc>
<doc id="552160" url="https://pl.wikipedia.org/wiki?curid=552160" title="Dekanat Olsztyn V">
Dekanat Olsztyn V



</doc>
<doc id="552163" url="https://pl.wikipedia.org/wiki?curid=552163" title="Dekanat Kętrzyn II">
Dekanat Kętrzyn II



</doc>
<doc id="552164" url="https://pl.wikipedia.org/wiki?curid=552164" title="Dekanat Kętrzyn I">
Dekanat Kętrzyn I



</doc>
<doc id="552165" url="https://pl.wikipedia.org/wiki?curid=552165" title="Dekanat Kętrzyn I-Południowy Zachód">
Dekanat Kętrzyn I-Południowy Zachód



</doc>
<doc id="552166" url="https://pl.wikipedia.org/wiki?curid=552166" title="Dekanat Kętrzyn II-Północny Wschód">
Dekanat Kętrzyn II-Północny Wschód



</doc>
<doc id="552168" url="https://pl.wikipedia.org/wiki?curid=552168" title="Dekanat Kętrzyn I - Południowy-Zachód">
Dekanat Kętrzyn I - Południowy-Zachód



</doc>
<doc id="552170" url="https://pl.wikipedia.org/wiki?curid=552170" title="Zeljko Kalac">
Zeljko Kalac

Zeljko Kalac (chorwacka wymowa: ; ur. 16 grudnia 1972 w Sydney) – piłkarz australijski pochodzenia chorwackiego, grający na pozycji bramkarza. Kalac nosi przydomek „Pająk” (po ang. „Spider”), gdyż mierzy 202 cm wzrostu.
Kariera klubowa.
Kalac zaczynał karierę w klubie z rodzinnego miasta – był to Sydney United. Grał tam do lata 1995. Wtedy to trafił do angielskiej drużyny, Leicester City. Przez cały sezon zagrał tam tylko 1 mecz. W 1996 w barażu o Premiership Kalac wszedł na boisko w dogrywce na minutę przed końcem. Menedżer Leicester Martin O’Neill wprowadził Kalaca po to, żeby obronił rzuty karne. Jednak 20 sekund po wejściu na boisku Steve Claridge zdobył zwycięską bramkę dla "Lisów" i Leicester awansował do Premiership. Kalac jednak powrócił do ojczyzny, do macierzystego klubu. W 1998 roku Kalac ponownie trafił do Europy, do Rody Kerkrade, a w 2002 roku był już zawodnikiem włoskiej Perugii. Jednak w 2005 roku klub ten został zdegradowany do Serie C1 z powodu kłopotów finansowych. Kalac na zasadzie wolnego transferu trafił do A.C. Milan, gdzie był rezerwowym dla Didy. Przez pewien czas był jednak pierwszym bramkarzem, gdy Dida odniósł kontuzję kostki. Kalac zadebiutował w barwach Milanu w Serie A a wkrótce w Lidze Mistrzów w meczu z Bayernem Monachium. Na początku sierpnia 2009 roku, w związku ze słabymi występami w meczach sparingowych i przybyciem do klubu Flavio Romy, zarząd Milanu postanowił rozwiązać kontrakt z Kalacem. Następnie Australijczyk został graczem greckiego AO Kawala. W 2010 roku zakończył tam karierę. W 2013 roku wznowił ją na jeden mecz, by zagrać w barwach Tilford Zebras.
Kariera reprezentacyjna.
W reprezentacji Australii Kalac zadebiutował 11 sierpnia 1992 roku w zremisowanym 1:1 meczu z reprezentacją Chorwacji. Przez lata był tylko rezerwowym w kadrze reprezentacji Australii, gdyż pierwszym bramkarzem był Mark Bosnich. Obecnie rywalizuje z Markiem Schwarzerem. Został powołany przez Guusa Hiddinka na mistrzostwa świata w Niemczech. Tam zagrał w jednym meczu zremisowanym 2:2 z reprezentacją Chorwacji. Pomimo dużego błędu, który popełnił przy golu Niko Kovača, Australia awansowała do 1/8 finału MŚ.

</doc>
<doc id="552171" url="https://pl.wikipedia.org/wiki?curid=552171" title="Olgierd Langer">
Olgierd Langer

Olgierd Langer (ur. 1 lipca 1896 we Lwowie, zm. 11 września 1970 w Boulder, Colorado) – polski ekonomista (dr), wykładowca uniwersytecki, dyplomata i urzędnik konsularny.
Absolwent Uniwersytetu Lwowskiego i Harvard Business School na Harvard University (MBA w 1929). Prekursor badania reklamy i pierwszy w Polsce wykładowca przedmiotu reklamy pt "Organizacja sprzedaży i ogłaszania" w Wyższej Szkole dla Handlu Zagranicznego we Lwowie (od 1925). Był autorem pierwszego polskiego podręcznika reklamy pt. "Zasady Ogłaszania". Pracował dla warszawskiego oddziału firmy reklamowej J. Walter Thompson. Przeszedł do służby zagranicznej pełniąc m.in. funkcję "attaché" handlowego w konsulacie RP w Filadelfii (1938-1939) i p.o. kier. konsulatu PRL w Detroit (1946). Pochowany na cmentarzu Green Mountain Cemetery w Boulder.

</doc>
<doc id="552175" url="https://pl.wikipedia.org/wiki?curid=552175" title="Viotia">
Viotia



</doc>
<doc id="552177" url="https://pl.wikipedia.org/wiki?curid=552177" title="Niepowrót">
Niepowrót

Niepowrót ("art. 242 § 2 i 3 k.k.") – prawnicze określenie dwóch przestępstw skierowanych przeciwko wymiarowi sprawiedliwości, polegających na:
Przestępstwa stanowią występki zagrożone grzywną, karą ograniczenia wolności albo pozbawienia wolności do roku.
Sprawca podlega surowszej odpowiedzialności (karze pozbawienia wolności do lat 3), jeżeli działa w porozumieniu z innymi osobami, używa przemocy lub grozi jej użyciem albo uszkadza miejsce zamknięcia.

</doc>
<doc id="552178" url="https://pl.wikipedia.org/wiki?curid=552178" title="Ilidiusz">
Ilidiusz

Ilidiusz - imię męskie pochodzenia łacińskiego, oznaczające "ten, który młóci zboże". Jego żeńskim odpowiednikiem jest Ilidia. Patron - św. Illydiusz, biskup Clermont (IV wiek).
Ilidiusz imieniny obchodzi 7 lipca.

</doc>
<doc id="552179" url="https://pl.wikipedia.org/wiki?curid=552179" title="Helikon">
Helikon

Grecja:
Inne:
Zobacz też:

</doc>
<doc id="552180" url="https://pl.wikipedia.org/wiki?curid=552180" title="Ilidia">
Ilidia

Ilidia – imię żeńskie pochodzenia łacińskiego, oznaczające "ta, która młóci zboże". Jego męskim odpowiednikiem jest Ilidiusz. Patron - św. Ilidiusz, biskup (IV wiek).
Ilidia imieniny obchodzi 7 lipca.

</doc>
<doc id="552181" url="https://pl.wikipedia.org/wiki?curid=552181" title="Lance Henriksen">
Lance Henriksen

Lance James Henriksen (ur. 5 maja 1940 w Nowym Jorku) – amerykański aktor i scenarzysta. Obsadzany zwykle w rolach morderców lub innych czarnych charakterów w produkcjach science fiction, sensacyjnych i horrorach. Grał w filmach Jamesa Camerona – "Terminator" (1984) jako detektyw Hal Vukovich i "Obcy – decydujące starcie" (1986) jako android L. Bishop, sequelu "Obcy 3" (1992) w reżyserii Davida Finchera oraz serialu Fox "Millennium" (1996–1999) w roli agenta FBI Franka Blacka. 
Życiorys.
Wczesne lata.
Urodził się na nowojorskim Manhattanie w biednej rodzinie. Jego ojciec, James Marin Henriksen, był norweskim imigrantem, urodzonym w Tønsberg; pracował jako marynarz w marynarce handlowej, a także zaczął być bokserem o pseudonimie „Icewater”. Jego matka, Marguerite Ann (z domu Werner), była Amerykanką pochodzenia łotewskiego i irlandzkiego; z trudem znajdowała pracę jako instruktorka tańca, kelnerka i modelka portretów artystycznych (także aktów). Jego rodzice rozwiedli się, gdy miał dwa lata, wychowała go i jego brata matka. Jako nastolatek miał trudności z przystosowaniem się do szkół i miał niewielu przyjaciół. Przez krótki okres przebywał w sierocińcu. W wieku 12 lat uciekł z domu i opuścił szkołę. W latach 1955−1958 służył w United States Navy i osiągnął stopień podoficera trzeciej klasy.
Kariera.
Spędzał większość czasu na wędrówce po Nowym Jorku, ale także podróżach po kraju autostopem, w pociągach towarowych i był kilkakrotnie aresztowany za wykroczenia, takie jak włóczęgostwo. To właśnie podczas pobytu w więzieniu w Tucson w Arizonie po raz pierwszy uczestniczył jako statysta w produkcji NBC "Sunday Showcase: The American" (1960) z udziałem Lee Marvina w roli Iry Hayesa. Zainspirowany filmami z Kirkiem Douglasem, chciał zostać aktorem. Pracował jako murarz, robotnik na statkach, zbieracz owoców, a nawet rybak – w tym okresie poznał reżysera Jamesa Camerona i ilustratora Bruce’a Kenselaara, którzy pomogli mu w znalezienia pracy jako asystent scenografa w teatrze. W wieku około 30 lat będąc do tego czasu analfabetą, nauczył się czytać, analizując scenariusze, nad którymi pracował, uczył się też na pamięć swoich wypowiedzi z pomocą innych osób. Ukończył Actors Studio i zaczął grać na scenie off-Broadwayu w spektaklu Eugene’a O’Neilla "Trzy sztuki morza", czyli "Księżyc nad Karybami", "W drodze do Cardiff" i "W strefie". W 1977 roku wystąpił na Broadwayu jako Pierce w przedstawieniu Davida Rabe’a "Podstawowy trening Pavlo Hummela" ("The Basic Training of Pavlo Hummel") z Alem Pacino w roli tytułowej.
Zadebiutował w roli filmowej jako żołnierz United States Marine Corps w biograficznym dramacie wojennym Delberta Manna "The Outsider" (1961) u boku Tony’ego Curtisa, a po jedenastu latach powrócił na ekran jako Randy, który po odbyciu służby wojskowej cierpi na zespół stresu pourazowego, w dramacie przygodowym "It Ain’t Easy" ("To nie jest łatwe", 1972). Następnie pojawiły się role drugoplanowe w różnych filmach, w tym "Pieskie popołudnie" (1975), "Bliskie spotkania trzeciego stopnia" (1977) i "Omen II" (1978). W pierwszym fabularnym filmie Jamesa Camerona "" (1982) zagrał komendanta policji Steve’a Kimbrougha. Był astronautą Walterem Schirrą w dramacie historycznym Philipa Kaufmana "Pierwszy krok w kosmos" (1983). 
Kiedy James Cameron przygotowywał "Terminatora" (1984), początkowo wyobrażał sobie Henriksena, z którym współpracował przy "Piranii II: Latającym mordercy", w roli tytułowego cyborga T-800, którą ostatecznie zagrał Arnold Schwarzenegger. Henriksen pojawił się w filmie w roli drugoplanowej detektywa Hala Vukovicha z Los Angeles Police Department. 
W kolejnym filmie Camerona "Obcy – decydujące starcie" (1986) i jego sequelu "Obcy 3" (1992) w reżyserii Davida Finchera wystąpił w roli androida L. Bishopa. W biograficznym dramacie telewizyjnym NBC "Sens życia – historia Jill Ireland" ("Reason for Living: The Jill Ireland Story", 1991) z Jill Clayburgh zagrał aktora Charlesa Bronsona. Jako Emil Fouchon, bogaty sportowiec, który dla sportu poluje na bezdomnych byłych żołnierzy w dramacie sensacyjnym Johna Woo "Nieuchwytny cel" (1993) z Jean-Claude’em Van Damme’em otrzymał nagrodę Saturna w kategorii najlepszy aktor drugoplanowy. Za kreację telewizyjną agenta FBI Franka Blacka, który potrafi przenieść się do umysłu zabójcy i widzieć to co on w serialu Fox "Millennium" (1996–1999) był trzykrotnie nominowany do Złotego Globu dla najlepszego aktora w serialu dramatycznym (1997, 1998, 1999) i zdobył dwie nominacje do nagrody Saturna w kategorii najlepszy aktor telewizyjny (1997, 1999). Z kolei rola Abrahama Lincolna w telewizyjnym dramacie biograficznym TNT "Dzień w którym zastrzelono Lincolna" ("The Day Lincoln Was Shot", 1998) w reż. Johna Graya z Robem Morrow (John Wilkes Booth) przyniosła mu nominację do nagrody Złotej Satelity w kategorii „Najlepszy aktor drugoplanowy w miniserialu lub filmie telewizyjnym”.
W widowisku Paula W.S. Andersona "Obcy kontra Predator" (2004) wcielił się w postać Charlesa Bishopa Weylanda, miliardera, owładniętego obsesją odnalezienia starożytnej piramidy, który finansuje naukową wyprawę na Antarktydę. W 2009 roku został uhonorowany nagrodą Academy of Science Fiction, Fantasy and Horror Films za całokształt twórczości. W biblijnej "Księdze Daniela" (2013) był Cyrusem Wielkim.
Życie prywatne.
Był trzykrotnie żonaty. Jego pierwszą żoną była Louise Lunde. 10 maja 1985 poślubił Mary Jane Evans, z którą ma córkę Alcamy (ur. 1987). Jednak w 1988 roku doszło do rozwodu. 22 kwietnia 1995 roku ożenił się z Jane Pollock, z którą ma córkę Sage Ariel (ur. 12 października 1999). Henriksen i Jane Pollock 16 maja 2006 rozwiedli się.

</doc>
<doc id="552182" url="https://pl.wikipedia.org/wiki?curid=552182" title="Święty Antoni">
Święty Antoni

Zobacz też:

</doc>
<doc id="552183" url="https://pl.wikipedia.org/wiki?curid=552183" title="Południowojakuckie Zagłębie Węglowe">
Południowojakuckie Zagłębie Węglowe

Południowojakuckie Zagłębie Węglowe (ros. "Южно-Якутский угольный бассейн") - zagłębie węgla kamiennego w azjatyckiej części Rosji, w południowej części Jakucji.
Leży w dorzeczu górnego biegu rzeki Timpton, w Górach Ałdańskich u podnóża Gór Stanowych. Powierzchnia ok. 25 tys. km²; pokłady węgla kamiennego z okresu jury. Zbadane zasoby (20 pokładów do głębokości 300 m) ok. 5,6 mld ton; głównie węgiel koksujący. Główne miejscowości i ośrodki wydobycia: Neriungri, Czulman, Berkakit.
Złoża odkryte w XIX w.; eksploatacja rozpoczęta w 1966 roku, zintensyfikowana po wybudowaniu połączenia kolejowego z BAM-em.

</doc>
<doc id="552186" url="https://pl.wikipedia.org/wiki?curid=552186" title="Pompejusz (imię)">
Pompejusz (imię)

Pompejusz – imię męskie pochodzenia łacińskiego, wywodzące się od nazwy rodu, która przypuszczalnie pochodzi od liczebnika "pięć" w jednym z języków oskijsko-umbryjskich. Wśród patronów – św. Pompejusz, drugi biskup Pawii.
Pompejusz imieniny obchodzi 10 kwietnia, 7 lipca i 14 grudnia.
Znane osoby noszące to imię:

</doc>
<doc id="552187" url="https://pl.wikipedia.org/wiki?curid=552187" title="Bitwa pod Reichenbergiem">
Bitwa pod Reichenbergiem

Bitwa pod Reichenbergiem (niem. nazwa czeskiej miejscowości Liberec) – starcie zbrojne, które miało miejsce 21 kwietnia 1757 podczas wojny siedmioletniej (1756–1763).
Przebieg.
Marszałek von Bevern wkroczył do Czech z 16-tys. korpusem pruskim. Niedaleko Liberca napotkał austriacki korpus Königsegga. Austriacki korpus liczył łącznie 18 000 piechoty i 4900 kawalerii, lecz zaledwie około 10 000 jego żołnierzy znajdowało się w okolicy Liberca. Doświadczony Bevern pokonał przeciwnika. W rezultacie zdobyto wielkie ilości zaopatrzenia z austriackich składów i umożliwiono kontynuację pochodu na Pragę.

</doc>
<doc id="552189" url="https://pl.wikipedia.org/wiki?curid=552189" title="Brad Henry">
Brad Henry

Charles Bradford Henry, znany jako Brad Henry (ur. 10 czerwca 1963) – amerykański polityk związany z Partią Demokratyczną. W latach 2003-2011 pełnił urząd 26. gubernatora stanu Oklahoma.
Urodzony w Shawnee w Oklahomie w osiadłej od dawna tam rodzinie Brad Henry jest synem prominentnego prawnika i sędziego Charlesa Henry’ego. Ukończył publiczne szkoły, w tym "Shawnee High School", po czym studiował nauki ekonomiczne na University of Oklahoma (otrzymując specjalne stypendium programu prezydenckiego, czyli "President’s Leadership"). Dyplom z ekonomii uzyskał w roku 1985, zaś z nauk prawnych (na tej samej uczelni) w 1988. Na studiach prawniczych zajmował się także redagowaniem uczelnianego periodyku "Law review". Początkowo w okresie swej politycznej kariery zasiadał w stanowej legislaturze.
W wyborczym roku [2002 demokraci ponieśli klęskę, tracąc m.in. większość w Senacie. Stracili też kilka starych stanowisk gubernatorskich (m.in. w Alabamie, Alasce, Georgii, Hawajach, Maryland, New Hampshire czy Karolinie Południowej). Zdobyli natomiast władzę w takich stanach, jak Arizona, Maine, Michigan, Wisconsin, Wyoming, Kansas, Tennessee, Illinois. Jednym z takich stanów była właśnie Oklahoma. Urzędujący republikański gubernator Frank Keating nie mógł już, po ośmiu latach − czyli dwóch kadencjach − ubiegać się o ponowny wybór.
Kandydatem Partii Demokratycznej w tym tradycyjnie konserwatywnym i zdominowanym przez republikanów stanie został Brad Henry, który wygrał wybory, choć bardzo nikłą przewagą głosów. On i jego republikański konkurent, kongresmen i były znany futbolista Steve Largent zdobyli łącznie około 43% głosów. Niezależny kandydat Gary Richardson, zdobył 12% głosów, co było drugim najlepszym wynikiem kandydata spoza dwóch głównych partii w kraju. Zwycięstwo Henry’ego nad Largentem wyniosło zaledwie 6866 głosów. Henry prowadził swoją kampanię pod hasłem „edukacyjnego gubernatora”. Obiecywał podniesienie nauczycielskich wynagrodzeń i przeznaczenie większych funduszy na rozwój stanowego szkolnictwa.
Henry został zaprzysiężony na szefa władzy wykonawczej w rodzinnym stanie dnia 13 stycznia 2003 roku przez swego kuzyna, sędziego sądu federalnego Roberta Harlana Henry’ego.
Henry był jednym z najpopularniejszych gubernatorów stanowych (obok m.in. innych demokratów jak Brian Schweitzer z Montany, Dave Freudenthal z Wyoming, Mark Warner z Wirginii czy Mike Easley z Karoliny Północnej, John Lynch z New Hampshire, Kathleen Sebelius z Kansas czy Janet Napolitano z Arizony). Bez większego trudu uzyskał ponowny wybór w roku 2006.
Jako gubernator był członkiem National Governors Association, Southern Governors Association i Democratic Governors Association. W roku 2003 udzielił azylu na terytorium Oklahomy jedenastu demokratycznym senatorom stanowym z Teksasu, którzy uciekli z rodzinnego stanu, aby uniemożliwić zebranie się kworum na jednym z posiedzeń ich izby, mimo pisemnego nakazu sędziego federalnego, aby aresztować ich i zmusić do wzięcia udziału w sesji.
Gubernator Henry popierał stosowanie kary śmierci. Notabene stan Oklahoma wykonał najwięcej, zaraz po Teksasie i Wirginii, wyroków śmierci po przywróceniu najwyższego wymiaru karu. Za jego rządów wykonano 40 wyroków śmierci, przy czym tylko raz skorzystał z prawa łaski. Kiedy legislatura uchwaliła prawo karania śmiercią pedofilów-recydywistów, gubernator Henry natychmiast ją podpisał, nie konsultując się z nikim.
Uważany był za potencjalnego kandydata na prezydenta lub wiceprezydenta w roku 2008 (z uwagi na swoją popularność i możliwość „przyciągnięcia” nowych wyborców z tej części kraju).
Jest żonaty z Kim, z którą ma trzy córki: Leah, Laynię i Bayleę. Jest baptystą.

</doc>
<doc id="552190" url="https://pl.wikipedia.org/wiki?curid=552190" title="Papiasz (imię)">
Papiasz (imię)

Papiasz – imię męskie pochodzenia greckiego ("Παπίας"). Wśród patronów - św. Papiasz, męczennik (II wiek).
Papiasz imieniny obchodzi 29 stycznia, 22 lutego, 25 lutego i 7 lipca.
Znane osoby noszące to imię: 

</doc>
<doc id="552191" url="https://pl.wikipedia.org/wiki?curid=552191" title="Peregryn">
Peregryn

Peregryn – imię męskie pochodzenia łacińskiego, oznaczające „ten, który podróżuje”. Wśród patronów – św. Peregryn, męczennik (II wiek); św. Peregryn, biskup Auxerre (+ 304); św. Peregryn Laziosi – patron chorych na raka. Od tego imienia powstała staropolska forma skrócona (zdrobniała, spieszczona) Grzymek, utworzona za pomocą popularnej w imiennictwie polskim (a także ruskim) techniki ucinania nagłosu (": Pielgrzym").
Peregryn imieniny obchodzi 1 maja, 5 maja, 16 maja, 13 czerwca, 7 lipca, 25 sierpnia i 5 września.

</doc>
<doc id="552192" url="https://pl.wikipedia.org/wiki?curid=552192" title="Święty Ignacy">
Święty Ignacy

Zobacz też: Błogosławiony Ignacy

</doc>
<doc id="552193" url="https://pl.wikipedia.org/wiki?curid=552193" title="Liwadia (Grecja)">
Liwadia (Grecja)

Liwadia (gr. "Λιβαδειά") – miasto w Grecji, w administracji zdecentralizowanej Tesalia-Grecja Środkowa, w regionie Grecja Środkowa, w jednostce regionalnej Beocja, około 130 kilometrów na północny zachód od Aten. Siedziba gminy Liwadia. W 2011 roku liczyło 21 379 mieszkańców.
Mieści się tu siedziba klubu piłkarskiego Levadiakos.

</doc>
<doc id="552194" url="https://pl.wikipedia.org/wiki?curid=552194" title="Kurzaki">
Kurzaki



</doc>
<doc id="552195" url="https://pl.wikipedia.org/wiki?curid=552195" title="Hezychiusz">
Hezychiusz

Hezychiusz – imię męskie pochodzenia greckiego, oznaczające „spokojny”. Wśród patronów tego imienia – Hezychiusz Antiocheński, męczennik (III-IV wiek).
Hezychiusz imieniny obchodzi 15 czerwca, 7 lipca, 3 października, 7 listopada, 18 listopada i 26 listopada.
Znane osoby o imieniu Hezychiusz:

</doc>
<doc id="552197" url="https://pl.wikipedia.org/wiki?curid=552197" title="Livadia">
Livadia



</doc>
<doc id="552198" url="https://pl.wikipedia.org/wiki?curid=552198" title="Kościół św. Stanisława w Ostrowcu Świętokrzyskim">
Kościół św. Stanisława w Ostrowcu Świętokrzyskim

Kościół św. Stanisława w Ostrowcu – kościół parafialny pw. Świętego Stanisława Biskupa i Męczennika zlokalizowany w dzielnicy Denków, Ostrowca Świętokrzyskiego.
Historia.
Pierwszy, drewniany kościół pw. św. Stanisława został ufundowany w 1581 przez Stanisława i Kaliksta Michowskich. Uposażenie kościoła potwierdził w 1612 Stanisław Tarnowski, jeden z kolejnych właścicieli Denkowa. W okresie reformacji na początku XVII w. z kościoła korzystali oprócz katolików także miejscowi kalwiniści. Przez pewien czas był więc świątynią ekumeniczną.
W 1633 miała miejsce rekoncyliacja kościoła. Na pewien czas biskup krakowski Tomasz Oborski zmienił jego wezwanie na św. Trójcy. Pod koniec XVII w. drewniany kościół znajdował się w fatalnym stanie. W 1691 świątynię rozebrano i rozpoczęto budowę nowego murowanego kościoła w stylu barokowym.
Budowę ukończono w 1702. Fundatorami nowej świątyni byli Kacper Teodor i Anna Siemianowscy, dziedzice Bodzechowa. W 1741 miała miejsce konsekracja kościoła. W 1807 hrabia Jacek Małachowski ufundował dzwonnicę oraz zakrystię. W 1904 kościół odnowiono. Budowla została też w tym czasie przedłużona i dobudowano do niej dwie boczne kaplice pw. Przemienienia Pańskiego oraz pw. Najświętszego Serca Jezusowego.
Od 1971 kościołem opiekują się księża Sercanie. W latach 90. XX w. rozebrano drewnianą plebanię z XIX w.
Budowla.
Świątynia ma obecnie kształt krzyża łacińskiego. Na późnobarokowym ołtarzu głównym znajduje się obraz NMP z Dzieciątkiem z przełomu XVII i XVIII w., a także obrazy św. Barbary oraz św. Stanisława. W ołtarzach bocznych umieszczone są obrazy Świętej Rodziny i św. Antoniego Padewskiego. W kaplicy bocznej Najświętszego Serca Jezusowego znajdują się obrazy Serca Jezusowego oraz św. Ignacego.
Na zewnętrznych ścianach prezbiterium kościoła znajdują się trzy figury: św. Floriana pośrodku z 1824, Matki Bożej Niepokalanego Poczęcia z 1865 po lewej oraz św. Stanisława po prawej.
Wewnątrz kościoła umieszczone są epitafia Kacpra Teodora Siemianowskiego, chorążego sandomierskiego z 1704 oraz Franciszka Siemianowskiego z 1723. Przy ołtarzu znajdują się marmurowe tablice nagrobne członków rodu Kotkowskich, z końca XIX w., a także epitafia księży: Jana Nowakowskiego, Franciszka Piotrowskiego, Ignacego Jopowicza oraz Władysława Korpikiewicza.
Otoczenie kościoła.
Przed wejściem do kościoła znajduje się krzyż nagrobny Magdaleny Rogojskiej. Na otaczającym kościół murze, przy jednym z wejść, umieszczona jest tablica epitafijna ks. Stanisława Wielockiego. Wykonano ją w 1714 z piaskowca. Płyta pierwotnie znajdowała się w przedsionku kościoła, rozebranym w trakcie przebudowy. Obok kościoła usytuowana jest drewniana dzwonnica z XIX w.

</doc>
<doc id="552199" url="https://pl.wikipedia.org/wiki?curid=552199" title="Livadeia">
Livadeia



</doc>
<doc id="552200" url="https://pl.wikipedia.org/wiki?curid=552200" title="Węglarz">
Węglarz

Osoby o tym nazwisku:

</doc>
<doc id="552203" url="https://pl.wikipedia.org/wiki?curid=552203" title="Chi Chi LaRue">
Chi Chi LaRue

Chi Chi LaRue, także David Lawrence i Taylor Hudson, właśc. Lawrence David Paciotti (ur. 8 listopada 1959 w Hibbing) – amerykański reżyser, scenarzysta, producent i aktor filmów pornograficznych, DJ, najbogatszy wśród reżyserów filmów erotycznych dla gejów i osób biseksualnych i jeden z najbogatszych w całej branży erotycznej. Jego majątek oceniany jest na kilkaset milionów dolarów. Autor filmów odznaczających się dużym poczuciem humoru i fabułą, w której seks jest zwyczajnym uzupełnieniem życia bohatera, który jest jednak wykonany w każdej możliwej scenerii, sytuacji czy okoliczności. Często pojawia się w ostatnich sekundach swoich filmów na planie zdjęciowym jako statysta.
Życiorys.
Urodził się w Hibbing w stanie Minnesota. Pracę rozpoczął w 1988 i od tamtej pory wyprodukował kilkaset filmów wideo. Przez dłuższy czas współpracował z wytwórnią Vivid Video. W heteroseksualnej ekranizacji porno na motywach powieści Aleksandra Dumasa "Erotyczne przygody trzech muszkieterów" ("The Erotic Adventures of the Three Musketeers", 1992) wystąpił w roli króla Ludwika XIII.
Ściśle współpracuje z przemysłem produkującym prezerwatywy i bezwzględnie podkreśla w swoich filmach konieczność stosowania profilaktyki chorób przenoszonych drogą płciową. Część jego filmów przypomina w sekwencjach dialogów filmy oświatowo-uświadamiające o bezpiecznym seksie. W 2006 zerwał ostentacyjnie współpracę z wytwórnią Vivid Video za to, że ta zaczęła dopuszczać do produkcji filmów erotycznych bez stosowania prezerwatyw przez aktorów.
LaRue jest zapraszany do audycji telewizyjnych w USA i Europie Zachodniej, w których ma okazję prezentować swój punkt widzenia na współczesną erotykę. Jest głosicielem tezy o jedności i spójności natury ludzkiej, w której seks nie może być poddawany nienaturalnym zakazom, np. celibatowi czy być eliminowany czy wykluczany z życia jednostki czy życia publicznego. Twierdzi też, że seks powinien dawać radość a nie być przymusowym obowiązkiem. Dzięki głoszonym przez siebie poglądom – mimo że występuje publicznie jako parodia kobiety, zdobył wielką sympatię pań, które często są obiektami wymuszeń seksualnych. W jego filmach dla gejów regularnie grają aktorki erotyczne i nie-erotyczne, które otrzymują role tolerancyjnych matek, ciotek, sióstr, koleżanek, szefowych czy urzędniczek i które nigdy nie muszą się rozbierać. Zasada ta nie obowiązuje w filmach o tematyce biseksualnej.
Oprócz produkcji filmowej działa jako właściciel firm produkujących akcesoria erotyczne dla sex-shopów. Występuje w lokalach i kabaretach Minneapolis ze swoim programem artystycznym jako drag queen.
Wziął udział w teledysku Madonny „Deeper and Deeper” (1992) u boku Sofii Coppoli, Udo Kiera i Debi Mazar, dramacie "The Fluffer" (2001), a także wystąpił w biograficznym filmie dokumentalnym "Sagat" (2011) z François Sagatem, Christophe’em Honoré i Bruce’em LaBruce’em.
25 października 2012 znalazł się wśród gości na uroczystości 50. urodzin kanadyjskiego producenta i reżysera filmowego Davida Furnisha, męża Eltona Johna.

</doc>
<doc id="552205" url="https://pl.wikipedia.org/wiki?curid=552205" title="Kurzak">
Kurzak



</doc>
<doc id="552206" url="https://pl.wikipedia.org/wiki?curid=552206" title="Andrew Stevens">
Andrew Stevens

Herman Andrew Stephens, lepiej znany jako Andrew Stevens (ur. 10 czerwca 1955 w Memphis) – amerykański, reżyser, scenarzysta, producent i aktor.
Życiorys.
Wczesne lata.
Urodził się w Memphis w Tennessee jako syn aktorki Stelli Stevens i jej pierwszego męża Noble Hermana Stephensa. Jego rodzice rozwiedli 10 lipca 1956.
W latach 1973–74 uczęszczał do Immaculate Heart College w Los Angeles, a w latach 1974–75 był uczniem West Los Angeles College i Los Angeles Valley College. W 1987 studiował psychologię na prywatnym Uniwersytecie Antioch w Yellow Springs, w stanie Ohio. Uczył się aktorstwa pod kierunkiem Lee Strasberga, Davida Craiga, Vincenta Chase i Roberta Eastona.
Kariera.
Po raz pierwszy na dużym ekranie wystąpił w wieku 8 lat ze swoją matką w filmie "Zaloty ojca Eddiego" ("The Courtship of Eddie's Father", 1963). W grudniu 1973 pojawił się w jednym z odcinków serialu "Adam-12".
Po ukończeniu liceum, latem został odkryty przez hollywoodzkiego agenta i mając okrągłe 20 lat powrócił przed kamery kinowe w takich filmach jak: komedia romantyczna "Szampon" ("Shampoo", 1975) z Warrenem Beatty, Julie Christie i Goldie Hawn oraz dramat kryminalny "Las Vegas Lady" (1975) u boku swojej matki.
W grudniu 1975 był przesłuchiwany do roli Luke’a Skywalkera w "" ("Star Wars Episode IV: A New Hope"), lecz ostatecznie postać tę zagrał Mark Hamill. Status młodego i zdolnego aktora zyskał po udziale w horrorze "Masakra w ogólniaku" ("Massacre at Central High", 1976).
Pierwszą główną rolą była postać Billy’ego Raya Pikewa w dramacie wojennym "Chłopcy w kompanii C" ("The Boys in Company C", 1978), a za swój właściwy debiut otrzymał nominację do nagrody Złotego Globu. Wcielając się w rolę syna ex-agenta CIA ze zdolnościami telekinetycznymi w dreszczowcu Briana De Palmy "Furia" ("The Fury", 1978), zaimponował ogromną siłą wyrazu i nastrojowością.
Karierę telewizyjną kontynuował w serialach CBS: "Emerald Point N.A.S." (1983-84) w roli porucznika Glenna Matthews oraz operze mydlanej "Dallas" (1987-89) jako Casey Denault. Jego kolejne filmy, np. kryminał "Za dziesięć minut północ" ("Ten To Midnight", 1983) jako detektyw Paul McAnn, który pomaga w prowadzeniu śledztwa porucznikowi Kesslerowi (Charles Bronson), świadczą o poszukiwaniach na oślep. Bowiem role, które grywał były pozbawione wewnętrznej dynamiki, jakby podczas realizacji tracił do nich serce. Za to grał z zapałem na małym ekranie; m.in. w sitcomie ABC "Statek miłości" ("Love Boat", 1984), w podwójnej roli jako aktor/żigolo Buddy Hudson i tajemniczy syn Sadie LaSalle w miniserialu ABC "Żony Hollywoodu" ("Hollywood Wives", 1985), będącym adaptacją powieści Jackie Collins. W odcinku serialu kryminalnego ABC "Columbo" pt. „Morderstwo w Malibu” ("Murder in Malibu", 1990) został obsadzony w roli ambitnego żigolaka.
Emanował witalizmem i zmysłowością, elektryzował spojrzeniem małych ale wyrazistych oczu, niepokoił pojawiającym się czasem uśmiechem drapieżnika jako uwikłany w pożądliwości ciała ochroniarz w cyklu erotycznych dreszczowców klasy C "Nocne oczy" – w roku 1990 z Tanyą Roberts, 1992, 1993 (także jako reżyser, producent i scenarzysta) i 1996 – oraz "Chemia ciała 3" ("Point of Seduction: Body Chemistry III", 1994) z Morgan Fairchild. Pojawił się z Shannon Tweed w pięciu filmach: "Nocne oczy II" ("Night Eyes II", 1991), "Nocna straż III" ("Night Eyes Three", 1993), "Kobieta odrzucona" ("Scorned", 1994), "Zakazane sny" ("Illicit Dreams", 1994) i "Chemia ciała 4" ("Body Chemistry 4: Full Exposure", 1995).
Był założycielem i prezesem Franchise Pictures. Był reżyserem m.in. filmu "Biały Kruk" ("The White Raven", 1998) z Joanną Pacułą, a zdjęcia kręcono również w Polsce. Jako producent może się pochwalić obrazami, które odniosły duży sukces, m.in. "Jak ugryźć 10 milionów" ("The Whole Nine Yards", 2000) i sequel "Jak ugryźć 10 milionów 2" ("The Whole Ten Yards", 2004) z Bruce’em Willisem, "Obietnica" ("The Pledge", 2001) z Jackiem Nicholsonem i "Teściowie" ("The In-Laws", 2003) z Michaelem Douglasem. Firma Franchise Pictures, po przegranej sprawie oszustwa o wartości wielu milionów dolarów w Los Angeles, ogłosiła upadłość na podstawie rozdziału 11 w dniu 19 sierpnia 2004, a następnie przestała istnieć.
W 2017 opublikował podręcznik do pisania scenariuszy, "Screenwriting for Profit: Writing for the Global Marketplace". Książka omawia, w jaki sposób autorzy mogą wykorzystać lepsze zrozumienie krajowych i międzynarodowych rynków filmowych, aby pomóc w ich scenariuszach.
Życie prywatne.
23 sierpnia 1978 ożenił się z aktorką Kate Jackson, z którą zagrał w telewizyjnym remake'u "Cylinder" ("Topper", 1979). 4 stycznia 1980 doszło do rozwodu. Związany był z Kim Darby (1976), Heather Locklear (1980-1981), Terri Garber (1981), Britt Ekland (1981), Morgan Fairchild (1981), BarBarą Luną (1981), Kelly Harmon (1981-82) i Heather Thomas (1989-1990). W 1995 poślubił Robyn, z którą ma troje dzieci. W 2010 Robyn i Andrew Stevens rozwiedli się.
Jest zdeklarowanym demokratą.

</doc>
<doc id="552209" url="https://pl.wikipedia.org/wiki?curid=552209" title="Nieriungri">
Nieriungri

Nieriungri () – miasto w azjatyckiej części Rosji, w Jakucji.
Leży u podnóża Gór Stanowych, u ujścia rzeki Nieriungri do rzeki Czulman (dopływ Timptonu); ok. 650 km na południowy zachód od Jakucka; główne miasto Południowojakuckiego Zagłębia Węglowego; ośrodek wydobycia węgla kamiennego; przemysł maszynowy; fabryka domów; elektrownia cieplna; połączenie kolejowe w kierunku południowym z Tyndą i Tommotem na północ; w pobliskiej miejscowości Czulman port lotniczy. Powstało w 1975 r. w wyniku połączenia kilku osiedli górniczych, w tym samym roku uzyskało prawa miejskie.
Nauka i oświata.
W mieście znajduje się Instytut Techniczny, będący filią Północnowschodniego Uniwersytetu Federalnego.

</doc>
<doc id="552211" url="https://pl.wikipedia.org/wiki?curid=552211" title="On Stage (album Rainbow)">
On Stage (album Rainbow)

On Stage – pierwszy album koncertowy zespołu Rainbow. Materiał muzyczny został nagrany na niemieckich i japońskich koncertach podczas trasy "Rising World Tour". Oprócz klasycznych utworów zespołu zawiera także cover wcześniejszego zespołu Blackmore'a – Deep Purple ("Mistreated"). Dodatkowo koncert urozmaicony jest znakomitymi solówkami i improwizacjami muzyków.
Kilka utworów pochodzących z różnych koncertów zostało połączonych przez producenta Martina Bircha oraz zmieniona została ich kolejność tak, aby można było je łatwo dopasować do czterech stron wydania winylowego.

</doc>
<doc id="552212" url="https://pl.wikipedia.org/wiki?curid=552212" title="Chíos">
Chíos



</doc>
<doc id="552216" url="https://pl.wikipedia.org/wiki?curid=552216" title="Sfingolipidy">
Sfingolipidy

Sfingolipidy – grupa organicznych związków chemicznych, lipidowych pochodnych aminoalkoholu sfingozyny. Sfingozyna posiada dwie grupy hydroksylowe i jedną aminową. Łańcuch sfingozyny jest połączony przez mostek tlenowy z etanoloaminą, seryną lub choliną i jednocześnie przez wiązanie peptydowe z resztami rozmaitych kwasów tłuszczowych. Sfingolipidy są obecne w błonie komórek nerwowych, gdzie uczestniczą w mechanizmie przekazywania sygnałów elektrycznych i rozpoznawaniu molekularnym.
Znaczenie biologiczne.
Powszechnie uważa się, że sfingolipidy chronią powierzchnię komórek przed niebezpiecznymi czynnikami otoczenia przez tworzenie wytrzymałej mechanicznie i chemicznie najbardziej zewnętrznej warstwy błon komórkowych. Odkryto, że niektóre złożone glikosfingolipidy uczestniczą w mechanizmie rozpoznawania molekularnego i przesyłania sygnałów międzykomórkowych.
Niedawno odkryto, że stosunkowo proste produkty metabolizmu złożonych sfingolipidów, takie jak ceramidy i fosforany sfingozyny są ważnymi mediatorami w kaskadach sygnałów blokujących apoptozę i negatywne skutki stresu.
Lipidy oparte na ceramidach mają tendecję do samoorganizacji, tworząc w błonach komórkowych obszary o większej lepkości niż pozostałe fosfolipidy. Uważa się, że oparte na sfingolipidach mikrodomeny służą do selekcji protein przechodzących przez te membrany. Tematyka badania mechanizmu tej selekcji stanowi jeden z najbardziej "gorących" obszarów badań nad biologią molekularną komórek.
Sfingolipidy są syntezowane w aparacie Golgiego, po czym są modyfikowane w endosomach. Ich transport z aparatów Golgiego do błon komórkowych odbywa się przez cytoplazmę w formie monomerycznej. Sfingolipidy nie występują w błonach wewnątrzkomórkowych otaczających mitochondrium i reticulum. W błonach zewnętrznych stanowią ok. 20-30% ich składu.

</doc>
<doc id="552217" url="https://pl.wikipedia.org/wiki?curid=552217" title="Rezaije">
Rezaije



</doc>
<doc id="552218" url="https://pl.wikipedia.org/wiki?curid=552218" title="Kościół św. Jakuba">
Kościół św. Jakuba

Wiele kościołów pod wezwaniem św. Jakuba znajduje się na jednym z odgałęzień drogi św. Jakuba.

</doc>
<doc id="552220" url="https://pl.wikipedia.org/wiki?curid=552220" title="Jewgienij Czirikow">
Jewgienij Czirikow

Jewgienij Nikołajewicz Czirikow (ur. 5 sierpnia 1864 w Kazaniu, zm. 18 stycznia 1932 w Pradze) – rosyjski prozaik i dramatopisarz. 
Od roku 1920 na emigracji w Sofii, następnie w Pradze, zdeklarowany przeciwnik bolszewizmu, czemu dał wyraz m.in. w powieściach: "Opustoszennaja dusza" ("Ruskaja mysl" 1922 tom 1-2), w której nakreślił psychologiczny wizerunek bolszewika, i "Zwier 'iz biezdny" (Praga 1926), o upadku moralnym żołnierzy w Armii Czerwonej i Armii Ochotniczej. Oprócz opowiadań i opowieści społeczno-obyczajowych, odtwarzających życie rosyjskiej prowincji, Czirikow wydał powieści autobiograficzne: "Żyzń Tarchanowa" (tom 1-4 Berlin 1911 - 1925), w której dominującą rolę pełni wątek miłosny, i "Otczij dom" (tom 1-5 Belgrad 1929 - 1931), ponadto tworzył sztuki teatralne, m.in. "Żydzi" i "Iwan Mironowicz" (obie 1904).

</doc>
<doc id="552222" url="https://pl.wikipedia.org/wiki?curid=552222" title="Roman Rudenko">
Roman Rudenko

Roman Andriejewicz Rudenko, (ur. w Nosówce, zm. 23 stycznia 1981 w Moskwie) – w latach 1953–1981 prokurator generalny ZSRR, Bohater Pracy Socjalistycznej (1972). Oskarżyciel w pokazowym procesie szesnastu (1945), a także główny oskarżyciel z ramienia ZSRR w procesie norymberskim (1946-1946). W 1953 roku otrzymał rangę rzeczywistego państwowego radcy sprawiedliwości. W 1947 odznaczony Krzyżem Komandorskim Orderu Odrodzenia Polski za wybitne zasługi na polu ścigania niemieckich przestępców wojennych oraz okazywanie pomocy delegacji polskiej podczas procesu w Norymberdze.

</doc>
<doc id="552225" url="https://pl.wikipedia.org/wiki?curid=552225" title="Śląski Grzbiet">
Śląski Grzbiet

Śląski Grzbiet (1350-1450 m n.p.m.) – grzbiet górski w Sudetach Zachodnich w paśmie Karkonoszy.
Położenie.
Grzbiet położony jest między Przełęczą Szklarską (886 m n.p.m.) i Przełęczą pod Śnieżką (1394 m n.p.m.). Biegnie nim granica państwowa między Polską a Czechami.
Opis.
Śląski Grzbiet stanowi jedną z części Głównego Grzbietu Karkonoszy. Ma on charakter rozległej zrównanej wierzchowiny, położonej na wysokości 1350-1400 m n.p.m., z której wznosi się większość karkonoskich szczytów. Zazwyczaj są to kopulaste wierzchołki pokryte rumowiskiem skalnym (gołoborzem). W środkowej części Przełęcz Karkonoska (1198 m n.p.m.) i Przełęcz Dołek (1178 m n.p.m.) dzielą grzbiet na dwie części. Grzbiet ma dwie kulminacje: na zachodzie Wielki Szyszak (1509 m n.p.m.), a na wschodzie Smogornię (1489 m n.p.m.).
W obrębie powierzchni szczytowej, na wschodzie pomiędzy Smogornią po polskiej stronie, a Luční horą (1547 m n.p.m.) po stronie czeskiej oraz na zachodzie pomiędzy Łabskim Szczytem (1472 m n.p.m.) po polskiej stronie, a Kotelem (1435 m n.p.m.) po czeskiej stronie, występują rozległe spłaszczenia, tzw. równie, łączące Śląski Grzbiet z sąsiednim, równoległym Czeskim Grzbietem, które kiedyś brane były za zachowane powierzchnie zrównań denudacyjnych.
Rzeźba.
Grzbiet Śląski tworzy długi wał, o w miarę wyrównanej wierzchowinie, z wystającymi niezbyt wysoko, szpiczastymi lub kopulastymi wierzchołkami. Na wierzchowinie można obserwować formy będące efektem działalności procesów peryglacjalnych. Na zrównaniach grzbietowych oraz na zboczach występują obszerne torfowiska wysokie, niecki denudacyjne, kopulaste garby i ostańce skalne. Powierzchnia wierzchowiny grzbietu przechodzi wyraźnym załomem w północny stok Karkonoszy. Północny skłon jest wysoki i stromy z licznymi dolinami potoków, które go rozczłonkowują, tworząc boczne odgałęzienia. Południowy skłon składa się z wyraźnych spłaszczeń pooddzielanych głęboko wciętym dolinami rzecznymi. Z grzbietu i zboczy, zwłaszcza północnych sterczą liczne skałki.
Budowa geologiczna.
Śląski Grzbiet utworzony jest w całości z granitowego trzonu wyniesionego podczas alpejskich ruchów górotwórczych w trzeciorzędzie, z osią o kierunku WWN-EES. Jest on wyniesiony ponad Kotlinę Jeleniogórską o 1200 m. Prawdopodobnie jest to spowodowane uskokiem tektonicznym.
Według niektórych badaczy zróżnicowanie hipsometryczne Karkonoszy i Kotliny Jeleniogórskiej spowodowane jest różną odpornością poszczególnych odmian granitu na wietrzenie. Stwierdzony uskok oddziela Kotlinę Jeleniogórską od Pogórza Karkonoskiego, natomiast do tej pory nie stwierdzono istnienia uskoków oddzielających Pogórze od Karkonoskiego Padołu Śródgórskiego oraz ten ostatni od Śląskiego Grzbietu.

</doc>
<doc id="552226" url="https://pl.wikipedia.org/wiki?curid=552226" title="Ermupoli">
Ermupoli

Ermupoli (gr. "Ερμούπολη") – miasto w Grecji, na wyspie Siros, w regionie Wyspy Egejskie Południowe, w jednostce regionalnej Siros. Siedziba gminy Siros-Ermupoli. W 2011 roku liczyło 11 407 mieszkańców.

</doc>
<doc id="552227" url="https://pl.wikipedia.org/wiki?curid=552227" title="Ermoupolis">
Ermoupolis



</doc>
<doc id="552229" url="https://pl.wikipedia.org/wiki?curid=552229" title="Ermoupoli">
Ermoupoli



</doc>
<doc id="552231" url="https://pl.wikipedia.org/wiki?curid=552231" title="Snow (Hey Oh)">
Snow (Hey Oh)

Snow (Hey Oh) (lub Snow ((Hey Oh))) – ballada rockowa zespołu Red Hot Chili Peppers, trzeci singel z ich dziewiątego studyjnego albumu, "Stadium Arcadium". Premiera singla odbyła się 20 listopada 2006, singel zawiera skróconą wersję utworu trwającą 4:41 zamiast 5:34 w wersji z płyty.

</doc>
<doc id="552233" url="https://pl.wikipedia.org/wiki?curid=552233" title="Hermupolis">
Hermupolis



</doc>
<doc id="552234" url="https://pl.wikipedia.org/wiki?curid=552234" title="Marcin Gawron">
Marcin Gawron

Marcin Gawron (ur. 25 maja 1988 w Nowym Sączu) – polski tenisista, reprezentant Sądeckiego Towarzystwa Tenisowego, medalista mistrzostw Polski.
Występując w gronie juniorów, zakwalifikował się do French Open 2006 odpadając potem w 1 rundzie przegrywając. Na tym samym turnieju w duecie z Błażejem Koniuszem w grze podwójnej przegrał w 1 rundzie 5:7, 6:1, 1:6 z amerykańską parą Jamie Hunt i Donald Young. Na Wimbledonie 2006, osiągnął finał singla chłopców przechodząc wcześniej przez eliminacje. W decydującym meczu uległ najwyżej rozstawionemu Holendrowi Thiemo de Bakkerowi 2:6, 6:7. W grze podwójnej odpadł w 1 rundzie (w parze z Libańczykiem Bassamem Beidasem).
Najwyżej klasyfikowany na 29. miejscu w juniorskim rankingu ITF (lipiec 2006).
15 lipca 2006 zdobył tytuł mistrza Nowego Sącza. W finale wygrał ze swoim trenerem Mario Trnovsky'm (6:3, 6:4)

</doc>
<doc id="552236" url="https://pl.wikipedia.org/wiki?curid=552236" title="Hermoupolis">
Hermoupolis



</doc>
<doc id="552239" url="https://pl.wikipedia.org/wiki?curid=552239" title="High dynamic range imaging">
High dynamic range imaging

High dynamic range imaging – technika w fotografii polegająca na wykonaniu kilku ekspozycji tego samego kadru, z których część jest niedoświetlona, a część prześwietlona. Pozwala ona otrzymać obraz sceny charakteryzującej się dużą rozpiętością tonalną.
Używając tej techniki najczęściej wykonuje się trzy do pięciu fotografii (czasami więcej – w zależności od rozpiętości tonalnej kadru oraz dynamiki aparatu) z poprawnie naświetlonymi cieniami, elementami pośrednimi oraz światłami, z różnicą np. 2 EV (jednak może to być 1 EV albo nawet 3 EV), a następnie łączy się obrazy w jeden plik graficzny. Tak złożony obraz HDR poddawany jest mapowaniu luminancji, dzięki czemu kompresji ulega globalny kontrast zdjęcia, ale zachowane są lokalne zmiany w jasności.
Pierwszy raz technika ta została użyta w roku 1857 przez Gustawa Le Gray, próbującego oddać na jednej fotografii zarówno morze, jak i niebo, choć przekraczało to możliwości techniczne ówczesnych aparatów i filmów. Le Gray rozwiązał problem, wykonując dwie oddzielne fotografie z różnym czasem naświetlania, a następnie wykorzystał różne fragmenty negatywów do otrzymania pozytywu.

</doc>
<doc id="552240" url="https://pl.wikipedia.org/wiki?curid=552240" title="HDRI">
HDRI



</doc>
<doc id="552244" url="https://pl.wikipedia.org/wiki?curid=552244" title="Rozszerzenie (informatyka)">
Rozszerzenie (informatyka)



</doc>
<doc id="552246" url="https://pl.wikipedia.org/wiki?curid=552246" title="Czulman">
Czulman

Czulman (ros. "Чульман") - osiedle typu miejskiego w azjatyckiej części Rosji, w Jakucji.
Leży na południowym krańcu Gór Ałdańskich u podnóża Gór Stanowych, nad rzeką Czulman (dopływ Timptonu); ok. 40 km na północny wschód od Neriungri; 17 tys. mieszkańców (1989); ośrodek wydobycia węgla kamiennego (Południowojakuckie Zagłębie Węglowe); port lotniczy.
Przez Czulman przebiega Magistrala Amursko-Jakucka.

</doc>
<doc id="552247" url="https://pl.wikipedia.org/wiki?curid=552247" title="Chrzemce">
Chrzemce

Chrzemce – wieś w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość administracyjnie należała do województwa piotrkowskiego.
W miejscowości są tylko 2 numery domów.

</doc>
<doc id="552249" url="https://pl.wikipedia.org/wiki?curid=552249" title="Kościół św. Katarzyny Aleksandryjskiej w Sierakowicach">
Kościół św. Katarzyny Aleksandryjskiej w Sierakowicach

Kościół pw. św. Katarzyny Aleksandryjskiej – zabytkowy, drewniany kościół katolicki znajdujący się w Sierakowicach w powiecie gliwickim w województwie śląskim. Jest kościołem filialnym parafii Trójcy Świętej w Rachowicach w dekanacie Pławniowice w diecezji gliwickiej.
Kościół znajduje się na Szlaku Architektury Drewnianej województwa śląskiego na głównej trasie oraz w pętli gliwickiej. W pobliżu kościoła przebiegają także:
Historia.
Pierwsze wzmianki o kościele w Sierakowicach pochodzą z 1447 roku, został on jednak rozebrany w 1673 r. W 1675 wybudowano obecny kościół. W 1679 połączono parafie w Sierakowicach i pobliskich Rachowicach. W 1679 roku kościół w Sierakowicach jest już opisywany jako kościół filialny parafii rachowickiej. Budowniczym świątyni był cieśla Joseph Jozek.
Kościół wielokrotnie odnawiano, m.in. w latach 1819-1820, 1886, 1947, 1953 i 1957. W roku 2001 odkryto oryginalne polichromie z XVII wieku, które następnie poddano gruntownej renowacji w latach 2003-2010. W roku 2011 zbudowano nowe organy.
Architektura i wyposażenie.
Kościół orientowany, drewniany typu śląskiego, wybudowany jest w konstrukcji zrębowej, z wieżą konstrukcji słupowej. Nawa na rzucie wydłużonego prostokąta, prezbiterium węższe, wydłużone, zamknięte trójbocznie. Do prezbiterium po stronie północnej przylega prostokątna zakrystia, poprzedzona przedsionkiem. Od zachodu dostawiona jest wieża na rzucie kwadratu, z kruchtą w przyziemiu. Nawa i prezbiterium kościoła otoczone są otwartymi sobotami. Dach nad nawą wysoki, dwuspadowy, z wieżyczką na sygnaturkę; nad prezbiterium dach wielospadowy. Wieża nakryta dachem namiotowym, ośmiobocznym. Ściany kościoła pobite gontem. Nawa przekryta stropem płaskim, w prezbiterium znajduje się sklepienie pozorne. Tęcza o wykroju półkolistym z profilowaną belką tęczową. W części zachodniej nawy znajduje się chór muzyczny wsparty na 6 słupach. 
Wyposażenie kościoła barokowe. Ołtarz główny z 1678 roku przedstawia św. Katarzynę Aleksandryjską. Ołtarz boczny prawy, barokowy, zapewne z XVII wieku, z obrazem Serce Pana Jezusa z XIX wieku. Ołtarz boczny lewy, z XIX wieku, z obrazem Matki Boskiej Częstochowskiej (sprzed 1800 roku). Barokowa ambona i chrzcielnica z XVIII wieku. W kościele znajdowały się także, skradzione około 1992 r., gotyckie rzeźby św. Marii Magdaleny, Matki Boskiej z Dzieciątkiem i św. Katarzyny. Wewnątrz kościoła zachowały się także drzwi z okuciami i zamkiem z XVII wieku.
Wystrój wnętrza.
W 2001 r. odkryto we wnętrzu całego kościoła zamalowane polichromie figuralne z XVII wieku. Dekorację malarską całkowicie odkryto spod przemalowań oraz poddano konserwacji w latach 2003-2010. Polichromie wykonane są w technice tłustej tempery, bezpośrednio na drewnie. 
Sceny i przedstawienia namalowane we wnętrzu kościoła:
Otoczenie.
Kościół znajduje się na cmentarzu, do którego wejście prowadzi przez drewnianą bramkę krytą gontem. W pobliżu kościoła znajduje się także kaplica św. Jana Nepomucena z XIX wieku.

</doc>
<doc id="552250" url="https://pl.wikipedia.org/wiki?curid=552250" title="Alfred Molina">
Alfred Molina

Alfred Molina (ur. 24 maja 1953 w Londynie) – brytyjski aktor.
Życiorys.
Urodził się w Paddington, dzielnicy w środkowym Londynie jako Alfredo Molina. Jego ojciec, Esteban Molina, był hiszpańskim imigrantem z Madrytu, który przybył do Anglii w 1939, i pracował jako kelner i szofer. Jego matka, Giovanna (z domu Bonelli), była włoską imigrantką, która wyemigrowała do Wielkiej Brytanii po II wojnie światowej, sprzątała pokoje w hotelu i pracowała jako kucharka. Molina dorastał w dzielnicy klasy robotniczej w Notting Hill, w której mieszkało wiele innych rodzin imigrantów. Postanowił zostać aktorem po tym, jak w wieku dziewięciu lat zobaczył "Spartakusa". Uczęszczał do Guildhall School of Music and Drama w Londynie. 
Występował w National Youth Theatre i Royal Shakespeare Company. Mając 21 lat, za namową swojego pierwszego agenta zmienił imię na Alfred. Po raz pierwszy trafił na mały ekran w roli „Butchera”, którego prawdziwe imię to Nigel, młodego zapaśnika i piłkarza w sitcomie ITV "Nieudacznicy" ("The Losers", 1978) z Joe Gladwinem. Zadebiutował na kinowym ekranie w roli przewodnika przez dżunglę w filmie przygodowym Stevena Spielberga "Poszukiwacze zaginionej Arki" (1981) u boku Harrisona Forda. 
W swej karierze wcielał się doskonale w role Francuzów, Rosjan, Anglików, Kubańczyków czy Meksykanów – co było zasługą jego wychowania się w wielokulturowym otoczeniu. Był odtwórcą roli członka Opus Dei, biskupa Aringarosa w filmie "Kod da Vinci". Jego dużą kreacją była też rola doktora Octopusa w "Spider-Manie 2". W grudniu 2020 poinformowano, że powróci do tej roli w .
Życie prywatne.
W 1982, podczas prób do londyńskiego musicalu "Destry Rides Again" ("Destry znowu w siodle") w Donmar Warehouse w Covent Garden poznał starszą o 15 lat brytyjską aktorkę i pisarkę Jill Gascoine, którą poślubił w marcu 1986 w London Borough of Tower Hamlets.

</doc>
<doc id="552251" url="https://pl.wikipedia.org/wiki?curid=552251" title="MG MZKS Kozienice">
MG MZKS Kozienice

MG MZKS Kozienice – klub piłkarski z siedzibą w Kozienicach.
Klub powstał w 1948 za sprawą 15-osobowej grupy założycielskiej. Na początku klub nazywał się Kozieniczanka, później Dąb. Od 1976 oficjalną nazwą był Miejsko-Zakładowy Klub Sportowy, z kolei od 1991 funkcjonował jako Miejsko-Gminny Międzyzakładowy Klub Sportowy Kozienice.
W latach 1995-1998 i 1999-2006 zespół grał w III lidze. Dwukrotnie był o krok od awansu do II ligi, zajmując 2. miejsce na koniec sezonów 1995/96 i 1996/97. W latach 1998-1999 klub występował w IV lidze. Klub trzykrotnie zdobył Puchar Polski na szczeblu okręgu radomskiego. Po rundzie jesiennej sezonu 2006/2007, z powodu nadmiernego zadłużenia, klub wycofał się z rozgrywek III ligi.

</doc>
<doc id="552254" url="https://pl.wikipedia.org/wiki?curid=552254" title="Śląskie Kamienie">
Śląskie Kamienie

Śląskie Kamienie (czes. "Dívčí kameny", niem. "Mädelsteine" lub "Mädelkamm", 1413 m n.p.m.) – szczyt w Sudetach Zachodnich, w paśmie Karkonoszy (Śląski Grzbiet). Znajdują się mniej więcej w połowie drogi między Petrovą boudą a Czarną Przełęczą. Wraz z leżącymi na zachód Czeskimi Kamieniami tworzą rozległą kulminację grzbietu.
Tę samą nazwę nosi grupa skał na szczycie – "Śląskie Kamienie".
Budowa geologiczna.
Jest to masyw zbudowany z granitu karkonoskiego.
Granica.
Przez Śląskie Kamienie przebiega granica między Polską a Czechami.
Roślinność.
Szczyt porośnięty kosodrzewiną, niżej na zboczach górnoreglowe lasy świerkowe.
Ochrona przyrody.
Wzniesienie położone jest na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP").
Legenda.
Legenda mówi o śmierci młodej dziewczyny w miejscu Śląskich Kamieni – stąd czeska i niemiecka nazwa "Dívčí kameny/Mädelsteine" (Kamienie Dziewczęce).
Turystyka.
Przez Śląskie Kamienie prowadzi szlak turystyczny:

</doc>
<doc id="552257" url="https://pl.wikipedia.org/wiki?curid=552257" title="Denise Crosby">
Denise Crosby

Denise Michelle Crosby (ur. 24 listopada 1957 w Hollywood, Kalifornia) – amerykańska aktorka. Jedną z pierwszych poważniejszych ról był jej występ w filmie z 1982 r. "48 godzin". Popularność i rozgłos przyniósł jej występ w serialu "" gdzie wcieliła się w postać Tashy Yar (początkowo miała grać rolę Deanny Troi, ale Gene Roddenberry zadecydował, iż w tę postać wcieli się Marina Sirtis).
Występowała również gościnnie w serialach: „"Flash"” i „"Lois &amp; Clark: Nowe Przygody Supermana"”.
Denise jest wnuczką Binga Crosby’ego, a jej ojcem jest Dennis Crosby.

</doc>
<doc id="552261" url="https://pl.wikipedia.org/wiki?curid=552261" title="Wil Wheaton">
Wil Wheaton

Richard William Wheaton III (ur. 29 lipca 1972 w Burbank) – amerykański pisarz i aktor. 
Życiorys.
Urodził się w Burbank w Kalifornii jako syn Debry „Debbie” Nordean (z domu O’Connor), aktorki, i Richarda „Ricka” Wheatona Jr., specjalisty w zakresie opieki zdrowotnej. Ma dwoje młodszego rodzeństwa: brata Jeremy’ego i siostrę Amy. Uczęszczał na Uniwersytet Kalifornijski w Los Angeles.
W wieku siedmiu lat wziął udział w reklamie Jell-O u boku Billa Cosby’ego. Był współlokatorem aktora Chrisa Hardwicka, gdy obaj byli nastolatkami. W telewizyjnym dramacie ABC "A Long Way Home" (1981) z Timothym Huttonem i Rosanną Arquette wystąpił jako 8-letni Donald Branch. Stał się znany jako Wesley Crusher w serialu "" (1987-1991). Jest popularną postacią w środowisku geeków. 
7 grudnia 1999 ożenił się z Anne L. Prince. Wychowali jej dwóch synów z pierwszego małżeństwa – Ryana i Nolana.

</doc>
<doc id="552262" url="https://pl.wikipedia.org/wiki?curid=552262" title="Chaniá">
Chaniá



</doc>
<doc id="552263" url="https://pl.wikipedia.org/wiki?curid=552263" title="Kalamáta">
Kalamáta



</doc>
<doc id="552264" url="https://pl.wikipedia.org/wiki?curid=552264" title="Patrai">
Patrai



</doc>
<doc id="552265" url="https://pl.wikipedia.org/wiki?curid=552265" title="Ioánnina">
Ioánnina



</doc>
<doc id="552266" url="https://pl.wikipedia.org/wiki?curid=552266" title="Diana Muldaur">
Diana Muldaur

Diana Muldaur (ur. 19 sierpnia 1938 w Nowym Jorku, USA) – amerykańska aktorka, występowała w roli dr Katherine Pulaski w drugim sezonie serialu , ponadto wystąpiła gościnnie w dwóch odcinkach serialu .

</doc>
<doc id="552267" url="https://pl.wikipedia.org/wiki?curid=552267" title="Pf">
Pf



</doc>
<doc id="552268" url="https://pl.wikipedia.org/wiki?curid=552268" title="Ptasia Góra (Góry Bystrzyckie)">
Ptasia Góra (Góry Bystrzyckie)

Ptasia Góra (745 m n.p.m.) – wzniesienie w południowo-zachodniej Polsce w Sudetach Środkowych w Górach Bystrzyckich.
Góra położona jest około 2,0 km na południowy wschód od centrum Dusznik-Zdroju, w północno-zachodniej części Gór Bystrzyckich.
Jest to kopulaste wzniesienie porośnięte lasem świerkowym, regla dolnego z domieszką drzew liściastych, stromo opadające w kierunku północno-zachodnim w stronę Dusznik. Północne zbocze w niższych partiach zajmują górskie łąki. Na północnym zboczu góry znajduje się schronisko pod Muflonem.
Na Ptasiej Górze zadomowiły się muflony, które sprowadzono tutaj z Włoch w XVIII wieku.
Szlaki turystyczne.
Przez Ptasią Górę przechodzą dwa szlaki turystyczne:

</doc>
<doc id="552270" url="https://pl.wikipedia.org/wiki?curid=552270" title="Bitwa morska pod Beachy Head">
Bitwa morska pod Beachy Head

Bitwa morska pod Beachy Head – starcie zbrojne, które miało miejsce 10 lipca 1690 (30 czerwca według kalendarza juliańskiego) koło Beachy Head, przylądka w pobliżu Eastbourne, przy brzegu południowo-wschodniej Anglii podczas wojny palatynackiej.
Bitwa została stoczona pomiędzy flotą angielsko-holenderską dowodzoną przez hrabiego Artura Herberta Torringtona. Flota sprzymierzonych składała się z 56 okrętów, w tym 22 holenderskie tworzyły awangardę dowodzoną przez Cornelisa Evertsena. Wiceadmirał Ralph Delavall dowodził 12 silnymi okrętami tworzącymi ariergardę floty sprzymierzonych. Francuską flotą dowodzili Tourville (awangarda) oraz Victor d'Estrées (ariergarda) z 70 liniowcami i 5 fregatami w 10-kilometrowej linii z największymi okrętami w środku szyku. Chociaż Francuzi wygrali bitwę, nie wykorzystali zwycięstwa i nie zadali sprzymierzonym decydującego ciosu. Holendrzy i Anglicy stracili 7 okrętów, Francuzi – 311 zabitych i 811 rannych.

</doc>
<doc id="552271" url="https://pl.wikipedia.org/wiki?curid=552271" title="Bitwa pod Beachy Head">
Bitwa pod Beachy Head



</doc>
<doc id="552272" url="https://pl.wikipedia.org/wiki?curid=552272" title="Alkad">
Alkad

Alkad (hiszp. "alcalde" z arab. الْقَائِد‎ "al-kadi" 'sędzia') – osoba stojąca na czele władz miejskich w Hiszpanii (przewodniczący zarządu miasta), odpowiednik burmistrza lub prezydenta miasta.

</doc>
<doc id="552278" url="https://pl.wikipedia.org/wiki?curid=552278" title="Twotino">
Twotino

Twotino – typ obiektu transneptunowego z Pasa Kuipera. Cechą charakterystyczną tych planetoid jest to, iż występuje u nich rezonans orbitalny 1:2 z Neptunem: na jeden obieg twotino wokół Słońca przypadają dwa obiegi Neptuna.
Nazwa „Twotino” (czytaj: "tu-ti-no") pochodzi od kombinacji wyrazów "two" (ang. dwa) i "plutino" (jest to nazwa innej grupy planetoid transneptunowych, zwanych także plutonkami).
Przedstawiciele.
W opracowaniu "List of Known Trans-Neptunian Objects" z 18 sierpnia 2020 do twotino zaliczono 87 obiektów (a także 9 jako prawdopodobnie twotino). Należą do nich np.:

</doc>
<doc id="552280" url="https://pl.wikipedia.org/wiki?curid=552280" title="Jerry Zucker">
Jerry Zucker

Jerry Gordon Zucker (ur. 11 marca 1950 w Milwaukee) – amerykański reżyser filmowy, znany jako twórca komedii o charakterystycznym typie absurdalnego humoru.
Życiorys.
Urodził się w Milwaukee w stanie Wisconsin w rodzinie żydowskiej jako syn Charlotte A. (z domu Lefstein) i Burtona C. Zuckera, developera nieruchomości. Uczęszczał do Shorewood High School. Ukończył Uniwersytet Wisconsin w Madison.
Rrozpoczął karierę jako współreżyser komedii "Czy leci z nami pilot?" (1980), "Ściśle tajne" (1984) cyklu "" (od 1988) i innych. W 1990 roku został samodzielnym reżyserem filmu niekomediowego "Ghost" (tytuł używany w Polsce: "Uwierz w ducha"), nominowanego do Oskara jako najlepszy film roku. Grał też epizodyczne role w reżyserowanych przez siebie obrazach.
Wiele komedii współreżyserował wraz z bratem Davidem oraz Jimem Abrahamsem, tworząc wraz z nimi zespół reżyserki Zucker-Abrahams-Zucker o ustalonej renomie w światku filmowym.

</doc>
<doc id="552281" url="https://pl.wikipedia.org/wiki?curid=552281" title="Parafia Najświętszych Imion Jezusa i Maryi w Katowicach">
Parafia Najświętszych Imion Jezusa i Maryi w Katowicach

Parafia Najświętszych Imion Jezusa i Maryi – parafia rzymskokatolicka w Załęskiej Hałdzie-Brynowie, w dekanacie Katowice Panewniki w archidiecezji katowickiej. Liczy 6.951 wiernych.
W 1945 roku mieszkańcy południowej dzielnicy Katowic-Brynowa, należącej do parafii św. Piotra i Pawła postanowili wybudować kościół. 21 października 1945 roku na zebraniu mieszkańców zawiązał się Komitet Budowy Kościoła, który na tymczasową kaplicę wytypował przedwojenną świetlicę strzelecką. Po dwóch miesiącach pracy, kaplica nadawała się do użytku liturgicznego. Przy remoncie zatrudnieni byli między innymi jeńcy wojenni skoszarowani na terenie kopalni "Wujek", którzy wykonali prace malarskie i stacje Drogi Krzyżowej. Główny ołtarz został sprowadzony z parafii Bytom - Rozbark. Tymczasowy kościół poświęcił biskup Stanisław Adamski 23 listopada 1945 roku. 
W latach 1945-1951 kościół brynowski był kościołem filialnym parafii pw. św. Piotra i Pawła w Katowicach. Dekretem biskupa Stanisława Adamskiego z 3 grudnia 1951 roku Brynów stał się samodzielną placówką duszpasterską (kuracja). Obecny istniejący Kościół Najświętszych Imion Jezusa i Maryi został zbudowany w 1957 roku przez księdza Adolfa Kocurka według projektu Karola Gierlotki, poświęcony 24 grudnia 1957 roku przez Herberta Bednorza. 
Dom katechetyczny oddano do użytku z początkiem roku szkolnego 1982/1983. Na mocy dekretu z 20 lutego 1992 roku kuracja brynowska stała się samodzielną parafią. W 1996 przy kościele dobudowano wieże, w której zawisły dzwony; św. Wojciech, św. Barbara i św. Franciszek ufundowane przez Barbarę i Wojciecha Kilarów. 
16 października 1999 roku kościół wzbogacił się o nowe organy – pierwszy instrument firmy Marcussen &amp; Søn w Polsce. Instrument ten został skonstruowany w 1883 roku w kościele ewangelickim w Hamburgu-Steinbecku. Firma Marcussen &amp; Søn z Aapenrade uważana jest za jedną z najlepszych w Europie, a za szczególnie cenne uważa się te instrumenty, które powstały w początkach jej działalności.
Grupy parafialne.
Przy brynowskiej parafii działają następujące grupy duszpasterstwa parafialnego: Dzieci Maryi, Ministranci, Oaza Młodzieżowa Ruchu Światło-Życie, Domowy Kościół, Grupa Młodzieży Studiującej i Pracującej, Grupa Słowa Bożego, Focolari, Żywy Różaniec, Stowarzyszenie Rodzin Katolickich, Comunione e Liberazione.

</doc>
<doc id="552284" url="https://pl.wikipedia.org/wiki?curid=552284" title="Formicinae">
Formicinae

Formicinae – podrodzina mrówek obejmująca ponad 4000 gatunków.
Mrówki te mają głowę z szerokim nadustkiem, a rowkami czułkowymi położonymi daleko od jej przedniej krawędzi i pochylonymi ku jej linii środkowej. Większość ma dobrze rozwinięte oczy, a część także przyoczka. Panewki czułkowe często są ukryte pod listewkami czołowymi. Wąska, oskórkowa beleczka zamyka panewki ich tylnych bioder. Pomostek zbudowany jest tylko z jednego segmentu o całkowicie zlanych tergum i sternum. Przedżołądek jest całkiem zesklerotyzowany. Żądła brak lub występuje w formie szczątkowej i niefunkcjonalnej. Jeśli jest obecne to lancety nie są z nim stawowo połączone. Zbiornik na jad jest powiększony i wyspecjalizowany w produkcji kwasu mrówkowego. Ujście owego zbiornika, zwane acidoporem, położone jest na szczycie hypopygium, ma formę U-kształtną lub okrągłą i zwykle otacza je wieniec szczecinek. Czasem jest ono ukryte pod pygidium. 
Mrówki z tej podrodziny posiadają niektóre prymitywne cechy jak kokony wokół larw (nie występują u wszystkich gatunków), obecność przyoczek u robotnic. Niektóre gatunki posiadają wysoko rozwinięte zachowanie polegające na korzystaniu z niewolników.
Budują przeważnie gniazda podziemne jednak część gatunków zamieszkuje również drzewa.
Systematyka.
W 2016 opublikowane zostały wyniki badań filogenetycznych tej podrodziny autorstwa P.S. Warda i współpracowników. Wyróżnia się na ich podstawie 11 plemion:
W skład podrodziny Formicinae wchodzą ponadto następujące wymarłe rodzaje, nieprzyporządkowane do żadnego plemienia:

</doc>
<doc id="552286" url="https://pl.wikipedia.org/wiki?curid=552286" title="Wagonetka">
Wagonetka

Wagonetka, wóz kopalniany – niewielki wagon o otwartej skrzyni, o małej pojemności (0,5-6 m3), przeznaczony do przewozu towarów, materiałów budowlanych, czy innych obiektów o masie utrudniającej transport ręczny, poruszający się po kolei wąskotorowej. Wózki tego typu służą do transportu głównie towarów, rzadziej ludzi, na krótkich dystansach – zwykle w obrębie terenu przedsiębiorstwa. Używane zwykle na budowach, w przedsiębiorstwach przemysłu ciężkiego, w górnictwie. Wózki napędzane przez ludzi, konie lub małe lokomotywy; Zaprojektowane tak, aby można je było szybko opróżnić. Ze względu na małe prędkości i małe obciążenia część wagonowa wózków jest znacznie uproszczona w porównaniu z wagonami szerokotorowymi.
Podział.
Zgodnie z przeznaczeniem wózki dzielą się na:
Istnieją następujące główne typy wagonów towarowych:
Konstrukcja.
Wózek towarowy składa się z korpusu, ramy, zderzaków i zaczepów. Historycznie najpierw składał się z drewnianej skrzyni osadzonej na drewnianej ramie z czterema kołami. Następnie była to obudowa z blachy stalowej (o grubości od 3 do 4 mm), nitowana, wzmocniona kątownikami i płaskownikami, zamontowana na ramie i dwóch osiach oraz czterech stalowych kołach. (ładowność około 300 kg / 380 litrów pojemność), wyposażone z przodu i z tyłu urządzenia („okucia, łańcuchy i haki sprzęgające”) do tworzenia „pociągów”. W kopalniach ich objętość wynosiła na ogół około 5 hektolitrów, czyli 500 kg węgla i do tony skały płonnej. W kopalniach metali mogą pomieścić do 2 ton rudy.

</doc>
<doc id="552287" url="https://pl.wikipedia.org/wiki?curid=552287" title="Blanche Lincoln">
Blanche Lincoln

Blanche Lambert Lincoln, przed ślubem Blanche Lambert (ur. 30 września 1960) – amerykańska polityk ze stanu Arkansas, która w latach 1999–2011 reprezentowała go w Senacie Stanów Zjednoczonych. Lincoln była najmłodszą kobietą (38 lat), jaką wybrano do izby wyższej Kongresu USA.
Życiorys.
Urodziła się w Helenie w hrabstwie Philips w Arkansas, jako Blanche Lambert. Ukończyła szkoły publiczne i Randolph-Macon Woman's College w Lynchburgu (Wirginia). Posiada dyplom prawnika z University of Arkansas. Jej siostra, Mary Lambert, jest reżyserką filmową.
Po zakończeniu edukacji pracowała jako asystentka kongresmena Billa Alexandra (od 1984). W roku 1992 pokonała go w prawyborach i zajęła miejsce w Izbie. Zasiadała tam w latach 1993–1997, przy czym wybierano ją ponownie w 1994. W 1996 nie ubiegała się o ponowny wybór, gdyż była w ciąży.
W Senacie.
W listopadzie 1998 powróciła do polityki, kiedy została wybrana na miejsce odchodzącego na emeryturę znanego senatora-demokraty Dale’a Bumpersa. Pokonała wtedy swego republikańskiego oponenta Faya Boozmana stosunkiem głosów 55–42%. Wybrano ją ponownie w 2004 (56–44%, jej przeciwnikiem był konserwatysta Jim Holt).
Kiedy 3 stycznia 1999 obejmowała miejsce w Senacie, była najmłodszą kobietą, jaka kiedykolwiek w nim zasiadła. Od stycznia 2003 roku, kiedy demokrata Mark Pryor objął mandat po pokonanym republikaninie Timie Hutchinsonie Lincoln jest starszą senator z Arkansas (ang. "Senior Senator").
Uznawana jest powszechnie za umiarkowaną, bardziej centrową demokratkę. Opowiada się za prawem do przerywania ciąży ("pro-choice"). W roku 2004 senator John Kerry z Massachusetts, ówczesny kandydat demokratów na urząd prezydenta, rozważał poważnie jej kandydaturę na wiceprezydenta (obok takich polityków jak senatorowie Bob Graham z Florydy, Joe Biden z Delaware, John Edwards z Karoliny Północnej, Mary Landrieu z Luizjany, Christopher Dodd z Connecticut, czy gubernatorzy Tom Vilsack z Iowa, Ed Rendell z Pensylwanii czy Janet Napolitano z Arizony). Za Lincoln przemawiało jej pochodzenie i popularność na bardziej republikańskim południu kraju. Ostatecznie Kerry zdecydował się na start z Edwardsem.
Rodzina.
Jest żoną lekarza Steve’a Lincolna, z którym ma bliźnięta: Benneta i Reece’a. Jej ojciec, Jordan Lambert, zmarł w roku 2002. Matka pani senator nazywa się Martha Kelly Lambert.

</doc>
<doc id="552288" url="https://pl.wikipedia.org/wiki?curid=552288" title="Modula 2">
Modula 2



</doc>
<doc id="552293" url="https://pl.wikipedia.org/wiki?curid=552293" title="Bourbon Democrat">
Bourbon Democrat

Terminem Bourbon Democrat określano niegdyś konserwatywnych i reakcyjnych członków Partii Demokratycznej, zwłaszcza tych, którzy popierali pod koniec XIX i w początkach XX wieku prezydenta Grovera Clevelanda i Altona B. Parkera, który kandydował z jej ramienia na prezydenta w roku 1904. Ściślej rzecz ujmując termin ten istniał w świadomości zbiorowej w latach 1876-1904.
Nazwa „Bourbon” jest ironicznym nawiązaniem do dynastii Bourbonów, która słynęła z przywiązania do absolutyzmu i niechęci do wszelkich reform. Ale także do gatunku whisky i był używany wyłącznie przez ich przeciwników politycznych.
Głównymi przeciwnikami "Bourbons Democrats" w łonie partii byli jej członkowie skupieni wokół osoby Williama Jenningsa Bryana, który był kandydatem w wyborach 1896, 1900 i 1908, a potem sekretarzem stanu w administracji prezydenta Woodrowa Wilsona. Uważani byli oni za „frakcję postępową” i reformatorsko nastawioną.

</doc>
<doc id="552296" url="https://pl.wikipedia.org/wiki?curid=552296" title="Clubber Lang">
Clubber Lang



</doc>
<doc id="552297" url="https://pl.wikipedia.org/wiki?curid=552297" title="Plantagenetowie">
Plantagenetowie



</doc>
<doc id="552298" url="https://pl.wikipedia.org/wiki?curid=552298" title="Historia Jerozolimy">
Historia Jerozolimy

Historia Jerozolimy – pierwsze wzmianki na temat miasta sięgają III tysiąclecia p.n.e. Najprawdopodobniej w ostatnich latach XI wieku p.n.e. (ok. 1003 p.n.e.) miasto zamieszkane przez Jebusytów zostało zdobyte przez króla Dawida, który przeniósł do niego z Hebronu stolicę państwa Izrael. Dawid obwarował i rozbudował całe miasto. Sprowadził do Jerozolimy Arkę Przymierza. Jego syn, król Salomon zbudował tam świątynię w X wieku p.n.e. (tzw. Pierwsza Świątynia). Miasto stało się centrum religijnym, kulturowym, politycznym, gospodarczym i militarnym państwa Izrael.
Po rozpadzie Izraela na dwie części – Izrael i Judę – Jerozolima pozostawała stolicą Judy. W VI wieku p.n.e. zdobyli ją Babilończycy i zburzyli świątynię Izraelitów. Mieszkańcy miasta zostali wysiedleni do Babilonu (niewola babilońska). W latach 30 VI wieku p.n.e. Babilon został podbity przez Persów, którzy pozwolili Izraelitom powrócić do Judy. Żydzi odbudowali swoją świątynię. Po upadku Persji, miasto weszło w skład hellenistycznego imperium Ptolemeuszy. Państwo króla Ptolemeusza obejmowało Egipt, Judeę, Fenicję i Cypr. Grecy nazwali Judę mianem Judei.
W 200 r. p.n.e. Judea weszła w skład królestwa Seleucydów, wciąż zachowywała jednak znaczną autonomię. Przywództwo w Jerozolimie spoczywało w rękach żydowskiego arcykapłana, która to godność była dziedziczona.
W latach 175–164 p.n.e. w królestwie Seleucydów sprawował rządy Antioch IV. Był on zwolennikiem hellenizacji Judei i sprofanował żydowską świątynię w Jerozolimie. Z Jerozolimy uczynił greckie miasto pod nazwą Antiochia Judejska. Żydzi podjęli walkę o niepodległość i po zwycięstwie Jerozolima (164 r. p.n.e.) stała się stolicą żydowskiego państwa Machabeuszy, rozpoczęły się rządy dynastii Hasmoneuszy.
W 67 r. p.n.e. Judeę podbili Rzymianie. Po długich walkach, w 63 r. p.n.e. opanowali również Jerozolimę. Rzymianie pozostawili Żydom swobodę w sprawach wewnętrznych. Władzę nad Judeą i Jerozolimą dzielili oni z królami z dynastii Herodów.
Około 30 r. n.e. w Jerozolimie ukrzyżowano Jezusa Chrystusa, uznawanego przez niektórych Żydów za długo oczekiwanego Mesjasza.
W maju 66 r. rzymski prokurator Cezarei (Judei) Gesjusz Florus bezlitośnie złupił całą prowincję. W odpowiedzi wybuchło żydowskie powstanie przeciwko Rzymianom. XII legion rzymski dowodzony przez Wespazjana, a następnie jego syna Tytusa przystąpił do jego tłumienia, czego najważniejszym momentem było oblężenie Jerozolimy w 70 roku. Miasto padło 11 września 70 roku Tacyt podaje, że w walkach zginęło 600 tys. ludzi. Całe miasto zostało zamienione w ruinę. Zniszczeniu uległa Świątynia Jerozolimska (tzw. Druga Świątynia). Wszyscy Żydzi zostali wygnani z terenu miasta.
W 132 roku rzymski cesarz Hadrian postanowił odbudować Jerozolimę jako miasto hellenistyczne ze świątynią Jowisza i nazwą Colonia Aelia Capitolina. Wywołało to wybuch kolejnego powstania żydowskiego pod wodzą Bar-Kochby (lata 132–135). Żydzi odzyskali przejściowo Jerozolimę, jednak w 135 r. ich opór został złamany. Jerozolima została doszczętnie zniszczona, a na jej miejscu założono rzymskie miasto o nazwie Aelia Capitolina. Plac, na którym stała świątynia oraz jej otoczenie, został zaorany. Rzymianie zmienili nazwę kraju z Judei na Syria Palestina (Syria palestyńska, czyli filistyńska). Zakazano Żydom wstępu do miasta.
W 327 r. n.e. chrześcijanie odnaleźli grób Jezusa, co uczyniło Jerozolimę celem pielgrzymek.
W 362 r. cesarz rzymski Julian zezwolił żydom na osiedlanie się w mieście Aelia Capitolina (Jerozolima).
Po podziale cesarstwa rzymskiego (395 r.) miasto znalazło się w Bizancjum.
W 613 r. Żydzi poparli Persów atakujących Palestynę. W 614 r. Persowie zdobyli Jerozolimę, którą doszczętnie złupili. W nagrodę za udzieloną pomoc, Żydzi mogli w latach 614–617 sprawować władzę w mieście. W 629 r. wojsko bizantyńskie cesarza Herakliusza odbiła Jerozolimę. Równocześnie Żydzi zostali wypędzeni z miasta.
W latach 636–640 Palestyna została podbita przez będących od niedawna muzułmanami Arabów. W 637 została zdobyta Jerozolima. Z miasta wypędzono żydów. Cała Palestyna weszła w skład arabskiego kalifatu Ummajjadów. Dynastia Umajjadów, sprawująca z Damaszku władzę nad Palestyną, z powodów politycznych chciała posłużyć się Jerozolimą, aby pomniejszyć znaczenie Arabii. Kalif Omar ogłosił Jerozolimę trzecim co do ważności (po Mekce i Medynie) świętym miastem muzułmanów. W latach 688–691 zbudowali na pozostałościach żydowskiej świątyni pierwszą muzułmańską budowlę, Kopułę na Skale ("Kubbat as-Sachra"). Zmienili nawet w wyrafinowany i zawiły sposób tradycyjną interpretację Koranu, aby zrobić w nim miejsce dla Jerozolimy. Opisując Nocną Podróż Mahometa (isra) Koran podaje: „"[Bóg] bierze Swego sługę [Mahometa] nocą ze Świętego Meczetu do najdalszego meczetu"”. Istniało wtedy (tj. około 621) miejsce znane jako Święte Miejsce, w Mekce. Natomiast „najdalszy z meczetów” był zwykłą metaforą, a nie konkretnym miejscem. Niektórzy rozumieli to jako metaforę jakiegoś miejsca w niebie. W 715 Umajjadzi wznieśli w Jerozolimie, na Wzgórzu Świątynnym, meczet, nazwany „Najdalszym z Meczetów” ("al-masjid al aksa", zwany w skrócie "Al-Aksa").
Rok 750 to początek rządów Abbasydów w Jerozolimie. Wraz z upadkiem Umajjadów, Jerozolima popadła niemal zupełnie w zapomnienie. Miasto straciło rozgłos na 350 lat, a wzniesiona Kopuła na Skale zawaliła się w 1099 roku n.e. Jerozolima została doprowadzona do ruiny. W 1009 fatymidzki kalif al-Hakim zburzył Bazylikę Grobu Świętego, co było jednym z nielicznych przypadków prześladowań religijnych chrześcijan.
W 1072 r. miasto zdobyli Turcy seldżuccy i zabronili chrześcijańskim pielgrzymom przybywać do miasta. W 1095 r. n.e. papież Urban II wezwał do krucjaty, mającej na celu wyzwolenie Ziemi Świętej. Armia krzyżowców zdobyła miasto 15 lipca 1099 r. i uczyniła je stolicą Królestwa Jerozolimy. Zdobywcy wymordowali większość mieszkańców zdobytego miasta.
Około 1150 r. przywódcy muzułmańscy zaczęli ponownie podkreślać znaczenie Jerozolimy dla Islamu. W 1187 Saladyn, kurdyjski sułtan Egiptu i Syrii, pokonał krzyżowców i zdobył Jerozolimę. Po odbiciu Jerozolimy zainteresowanie miastem zmalało do tego stopnia, iż w 1229 jeden z wnuków Saladyna scedował okresowo rządy nad nim na rzecz cesarza Fryderyka II w zamian za obietnicę militarnego wsparcia przeciwko swemu bratu w walce o tron. Jerozolima została ponownie zdobyta przez krzyżowców w 1229 i ostatecznie utracona w 1244.
W 1259 roku Tatarzy splądrowali Jerozolimę.
Rok 1260 to początek panowania egipskich Mameluków w Jerozolimie.
W 1517 r. Jerozolimę zdobyli Turcy. Pod panowaniem tureckiego imperium osmańskiego (1517–1917) Jerozolimę zdegradowano do roli majątku dzierżawionego powoływanym na okres roku poborcom podatkowym. Czerpano dochody, łupiąc chrześcijańskich pielgrzymów, przy czym nic nie robiono dla promowania rozwoju gospodarczego miasta. Jedynym towarem eksportowym, który figurował w ówczesnych rejestrach podatkowych, było mydło. Wyjątek stanowią tu mury obronne Jerozolimy wzniesione w 1538 przez tureckiego sułtana Sulejmana, które do dzisiaj otaczają Stare Miasto.
Panowanie osmańskie zakończyło się w grudniu 1917 roku, gdy do miasta wmaszerowały wojska brytyjskie. Na mocy międzynarodowych porozumień powojennych Palestyna weszła w skład brytyjskiego mandatu na Bliskim Wschodzie. Brytyjskie rządy nad miastem (1917–1948) jeszcze spotęgowały muzułmańską namiętność dla Jerozolimy. Mufti Jerozolimy, Hajj Amin al-Husayni, uczynił Wzgórze Świątynne głównym punktem swojej politycznej działalności, np. zbierając na całym świecie fundusze na odbudowę Kopuły Skały.
Podczas wywołanych przez Arabów zamieszek w 1920, Brytyjczycy usunęli siłą z części Starego Miasta Jerozolimy Żydów, ze względu na „ich własne bezpieczeństwo”. Wtedy to dzielnicę mieszaną zaczęto nazywać dzielnicą muzułmańską.
W latach 30 i 40 XX wieku miasto było świadkiem coraz częstszych starć arabsko-żydowskich.
W 1947 r. w ONZ uchwalono plan utworzenia państwa żydowskiego w Palestynie, zlecono ustanowienie w i wokół Jerozolimy strefy neutralnej pod międzynarodową kontrolą. W 1948 roku żydzi powołali Państwo Izrael, jego arabscy sąsiedzi dokonali agresji. Wojska jordańskie wkroczyły do Starego Miasta Jerozolimy, zajmując je wraz ze świątyniami. W listopadzie tegoż roku koptyjski biskup koronował jordańskiego króla Abdallaha Królem Jerozolimy. Jordańscy Haszymici nie dbali o Jerozolimę. Ważniejsza była stolica, Amman. Zamknięto miejscowe urzędy państwowe, zlikwidowano część lokalnych instytucji (np. Wyższy Komitet Arabski), a skarbiec muzułmańskiej straży na Wzgórzu Świątynnym i inne religijne kosztowności przeniesiono do Ammanu. Nawet transmisję modlitw piątkowych przeniesiono z jerozolimskiego meczetu Al-Aksa do meczetu w Ammanie. Jerozolima stała się podrzędnym miastem. W tym czasie Jordańczycy zniszczyli w mieście 58 żydowskich synagog i wiele bezcennych zabytków sztuki.
W 1951 r. arabski mieszkaniec Jerozolimy zastrzelił w mieście własnego króla Abdallaha.
W 1967 roku Siły Obronne Izraela podbiły Jerozolimę. Aby zapewnić ochronę wszystkim miejscom kultu religijnego, Kneset przyjął 27 czerwca 1967 r. specjalną ustawę gwarantującą każdemu nieskrępowany dostęp do takich miejsc. Święte miejsca znajdują się pod administracją odpowiednich wspólnot religijnych. Odpowiedzialność za Kopułę Skały i meczet Al-Aksa, a także wszystkie meczety, muzułmańskie cmentarze i instytucje w mieście ponosi administracja muzułmańskiej straży świątynnej, tzw. "Waqf". Równocześnie przystąpiono do odbudowy miasta.
W 1967 muzułmanie ponownie uczynili Jerozolimę centralnym punktem swojego politycznego programu. Jerozolima stała się głównym motorem mobilizującym opinię świata arabskiego. Pożar w meczecie Al-Aksa w 1969 stał się dla króla Jordanii pretekstem do zwołania zebrania przywódców 25 muzułmańskich państw i założenia Organizacji Współpracy Islamskiej.
30 czerwca 1980 r. izraelski parlament uchwalił ustawę Podstawowe Prawo Jerozolimskie, która stwierdza, że zjednoczona Jerozolima jest stolicą Izraela (co oznacza, że jest ona siedzibą Prezydenta, Parlamentu, Rządu i Sądu Najwyższego), że święte miejsca wszystkich religii są tu nietykalne, a Izrael zobowiązuje się zapewnić swobodny dostęp do nich, oraz że rząd Izraela będzie usilnie dążył do rozwoju i dobrobytu Jerozolimy i jej mieszkańców. Obecność w Jerozolimie tych państwowych urzędów "nadaje miastu rolę jedynej i wiecznej stolicy Państwa Izrael".
Część społeczności międzynarodowej uznaje status miasta jako stolicy Państwa Izrael, mimo sprzeciwu innych. Jednak ambasady większości państw mieszczą się w Tel Awiwie.
Pretensję do wschodniej Jerozolimy zgłaszają również Palestyńczycy, uznający ją za stolicę ich przyszłego, niepodległego państwa. Konstytucja Organizacji Wyzwolenia Palestyny z 1968 określiła Jerozolimę jako „siedzibę OWP”. Warto zwrócić uwagę, że w dokumencie założycielskim OWP, Palestyńskiej Karcie Narodowej z 1964, o Jerozolimie nie wspomina się ani razu. Spór o status Jerozolimy jest jedną z głównych przyczyn konfliktu izraelsko-palestyńskiego.

</doc>
<doc id="552301" url="https://pl.wikipedia.org/wiki?curid=552301" title="Deanna Troi">
Deanna Troi

Komandor Porucznik Deana Troi – fikcyjna postać, bohaterka serialu oraz czterech filmów pełnometrażowych z serii Star Trek. Deana Troi odgrywała rolę głównego doradcy na okrętach Enterprise-D i Enterprise-E pod dowództwem kapitana Jean-Luca Picarda. W rolę Troi wcieliła się Marina Sirtis. Jej postać pojawiła się również epizodycznie w trzech odcinkach .
Życiorys.
Jako pół-Betazoidka posiadała zdolność pozazmysłowej empatii. Jednakże nie mogła czytać w myślach obcych ze strukturą mózgu inną niż u ludzi lub innych Betazoidów np. Ferengi czy Breenów. Tak jak większość Betazoidów, Troi, cechowały telepatyczne zdolności. Ze względu na jej pół-człowieczeństwo posiadała ograniczone możliwości telepatyczne w porównaniu z rodowitymi Betazoidami. Mogła czytać myśli tylko innych Betazoidów, a w szczególności jej matki. Zdolności te były niezwykle cenne na Enterprise. Często stawały się nieocenione w konfrontacjach z wrogo nastawionymi rasami. W szczególności gdy mogła ocenić czy rozmówca mówi prawdę.
Deanna urodziła się 29 marca 2336 roku w pobliżu jeziora El-Nar na Betazed. Była córką oficera Gwiezdnej Floty Iana Andrew Troi (człowiek) i ambasador Lwaxany Troi (Betazoidka). Była drugim dzieckiem owej pary. Jako pierwsza urodziła się Kestra Troi w 2330 roku, która utonęła, kiedy Deanna była jeszcze niemowlęciem. Ogarnięta smutkiem i żalem, Lwaxana usunęła ze swego życia wszystkie dowody na istnienie starszej córki. Przysięgła także nigdy już o niej nie wspominać. Przez to Deanna nie wiedziała nic o swej siostrze aż do 2370 roku, kiedy poznała wspomnienia Lwaxany. 
Jak wymagał betazoidzki zwyczaj, Deanna została w młodym wieku genetycznie połączona z ludzkim mężczyzną imieniem Wyatt Miller. Wyatt był synem Stevena Millera i Victorii Miller, bliskich przyjaciół rodziców Deanny. W związku z tym, dziewczyna miała poślubić Wyatta jak dorośnie. Jako dziecko mieszkała na Betazed. Tam też uczyła się wszystkiego o ludzkiej kulturze od jej ojca. Ian z lubością czytał swej córce opowieści o ziemskim starożytnym Zachodzie. Także słuchała opowieści dziadka (od strony matki), które przekazywał jej telepatycznie. Był tradycjonalistą i bardzo rzadko używał mowy werbalnej. Uważał, że mowa jest dobra dla obcych, którzy inaczej nie potrafią. 
Niestety ojciec Deanny zmarł w 2343 roku, kiedy miała jedynie siedem lat. Mimo tego wspominała go z czułością. Gdy zaszła w ciążę z obcym bytem energetycznym, swoje dziecko nazwała Ian Troi, na cześć swojego ojca. Zgodnie ze sceną usuniętą z odcinka TNG: „The Bonding”, rodzina Troi mieszkała na Betazed, kiedy Ian zmarł. Po jego śmierci Deanna chciała porozmawiać o nim z innymi mieszkańcami, lecz oni odsuwali od niej swe myśli nim zdążyła wypowiedzieć jakiekolwiek słowo.
Deanna Troi wstąpiła do Akademii Gwiezdnej Floty w 2355 roku, a ukończyła ją w 2359 ze specjalizacją w psychologii. Na swej ojczystej planecie poznała Williama T. Rikera chorążego, który tam właśnie stacjonował. Ich związek rozpoczął się gdzieś pomiędzy 2357 a 2361 rokiem i trwał kilka lat. Kiedy Riker został przydzielony na USS Potemkin, zaplanowali spędzić razem wakacje na planecie Risa w 2361 roku. Jednakże Will odwołał wspólny wypoczynek po tym, jak awansował na porucznika. W wyniku tego para straciła ze sobą kontakt. Od 2364 roku Troi nosiła rangę komandora porucznika. W tymże roku została przydzielona jako doradca pokładowy na okręcie USS Enterprise-D. 
Najprawdopodobniej Deanna uczestniczyła w kursach Gwiezdnej Floty podczas studiowania na Betazed.

</doc>
<doc id="552302" url="https://pl.wikipedia.org/wiki?curid=552302" title="Oskar">
Oskar



</doc>
<doc id="552304" url="https://pl.wikipedia.org/wiki?curid=552304" title="Dzwonnica parawanowa">
Dzwonnica parawanowa

Dzwonnica parawanowa – konstrukcja, najczęściej murowana, w postaci ścianki z kilkoma (zazwyczaj trzema) arkadami, z których każda mieści dzwon.
Dzwonnice takie wznoszono pierwotnie w formie nadbudowy nad frontową ścianą kościoła, jako rozwiązanie tańsze w wykonaniu od wieży (lub dwóch wież). Dotyczyło to zwłaszcza prowincjonalnych, mniej zasobnych parafii lub mniej znacznych kaplic. Trójosiowość konstrukcji miała nawiązywać do Świętej Trójcy.
Pojawiają się poczynając od XIII-XIV w. w architekturze gotyckiej. Liczne są w południowo-zachodniej Francji, w Périgord, Limousin, Langwedocji i Akwitanii, znacznie rzadsze w Bretanii i Pikardii. Pospolicie występują na Półwyspie Iberyjskim, skąd trafiły do architektury Ameryki Południowej i Środkowej.
W Polsce spotyka się dzwonnice parawanowe wolnostojące, dobudowywane najczęściej przy starszych kościołach, które albo w ogóle nie posiadały wież, albo konstrukcje tych wież były zbyt słabe, by unieść obciążenia od kołyszących się dzwonów. Na terenach Polski dotyczyło to w szczególności dawnych kościołów i cerkwi drewnianych.

</doc>
<doc id="552307" url="https://pl.wikipedia.org/wiki?curid=552307" title="Częstościomierz">
Częstościomierz



</doc>
<doc id="552311" url="https://pl.wikipedia.org/wiki?curid=552311" title="Grasshopper Club Zürich">
Grasshopper Club Zürich

Grasshopper Club Zürich – klub sportowy ze Szwajcarii mieszczący się w Zurychu. Najstarszą i najbardziej znaną sekcją klubu jest drużyna piłkarska. W skład klubu wchodzą również sekcje działające w następujących dyscyplinach sportu: wioślarstwo, hokej na lodzie, piłka ręczna, tenis ziemny, hokej na trawie, curling, squash i unihokej.
Historia.
Drużyna piłkarska, najczęściej utożsamiana z nazwą Grasshopper Club Zürich, z dorobkiem 27 mistrzostw, jest tym samym drużyną z największą liczbą mistrzostw kraju w Szwajcarii. Grasshoppers mają również na koncie 18 zwycięstw w Pucharze Szwajcarii, 2 w Pucharze Ligi, 1 w Superpucharze Szwajcarii oraz 2 awanse do Pucharu UEFA poprzez Puchar Intertoto UEFA. W zespole grało i gra wielu reprezentantów kraju.
Korzenie nazwy Grasshoppers nie są znane, aczkolwiek najczęstszym wyjaśnieniem nazwy są huczne celebracje po strzale gola, wykonywane przez graczy z wczesnych lat istnienia klubu.
Klub został założony 1 września 1886 roku przez Tom E. Griffitha, angielskiego studenta. Dzięki dotacji w wysokości 20 franków szwajcarskich, klub był w stanie zakupić piłki oraz biało-niebieskie stroje. Pierwszy mecz został rozegrany w listopadzie 1886 r. przeciwko drużynie ETH. W roku 1893 Grasshoppers zostało pierwszą szwajcarską drużyną, która zagrała w Niemczech, pokonując 1-0 RC Strasbourg.
W 1896 roku klub rozpoczął ligową rywalizację, konkurując z lokalnym rywalem FC Zürich. W 1898 roku Grasshoppers Zurych zdobyła swój pierwszy tytuł Mistrza Kraju, rozpoczynając tym kolekcję 27 mistrzostw kraju i 18 pucharów kraju. W roku 1909 klub wycofał się z krajowej federacji piłkarskiej i taki stan pozostawał do końca I Wojny Światowej. Ponownie klub przystąpił do rozgrywek w 1919 roku.
W 1997 roku klub Grasshoppers został sprywatyzowany, a od maja 2005 formalnie zorganizowany jest jako Neue Grasshopper Fussball AG.
Po kilkukrotnych występach w pucharach europejskich, wliczając w to występy w Lidze Mistrzów w 1996 (zespół dotarł do fazy grupowej), zespół stał jedną z najbardziej rozpoznawalnych, szwajcarskich drużyn piłkarskich.
Po sezonie 2018/2019 klub po 68 latach w najwyższej klasie rozgrywkowej spadł do drugiej ligi szwajcarskiej.

</doc>
<doc id="552313" url="https://pl.wikipedia.org/wiki?curid=552313" title="Nagroda im. Kazimierza Kuratowskiego">
Nagroda im. Kazimierza Kuratowskiego

Nagroda im. Kazimierza Kuratowskiego jest przyznawana za osiągnięcia naukowe z matematyki osobom które nie ukończyły 30 lat. Jest uważana za najbardziej prestiżową z polskich nagród dla młodych matematyków. Nagroda została ustanowiona w 1981 roku przez Zofię Kuratowską (córkę Kazimierza Kuratowskiego), Instytut Matematyczny Polskiej Akademii Nauk i Polskie Towarzystwo Matematyczne.

</doc>
<doc id="552314" url="https://pl.wikipedia.org/wiki?curid=552314" title="Croissant">
Croissant

Croissant (wym. ) – pieczywo z ciasta francuskiego w kształcie rogalika, tradycyjnie bez nadzienia. Pierwszy oficjalny przepis na croissanty pochodzi z 1839 roku i jest wiązany z osobą Augusta Zanga, właściciela wiedeńskiej piekarni przy rue de Richelieu w Paryżu.
Istnieje kilka wersji różnych legend dotyczących tych rogalików. Według niektórych przekazów, croissanty wynaleziono na krótko po zakończeniu oblężenia Wiednia w 1683 roku. Podobno to polski szlachcic, szpieg i dyplomata Jerzy Franciszek Kulczycki, właściciel kawiarni "Zur blauen Flasche", namówił właściciela pobliskiej piekarni, Petera Wendela, by zaczął wypiekać bułeczki w kształcie półksiężyca, aby upamiętnić zwycięstwo nad tureckimi wojskami.

</doc>
<doc id="552319" url="https://pl.wikipedia.org/wiki?curid=552319" title="Fabio Casartelli">
Fabio Casartelli

Fabio Casartelli (ur. 16 sierpnia 1970 w Como, zm. 18 lipca 1995 w Tarbes) – włoski zawodowy kolarz szosowy, mistrz olimpijski.
Kariera amatorska.
Fabio Casartelli już podczas amatorskiej kariery był obiecującym zawodnikiem, odnoszącym znaczące sukcesy; między innymi zdobył złoty medal na Letnich Igrzyskach Olimpijskich w Barcelonie, w wyścigu szosowym (1992 rok).
Kariera zawodowa.
Casartelli rozpoczął zawodową karierę w 1993 roku, podpisując kontrakt z grupą Ariostea. W pierwszym roku profesjonalnej kariery wygrał etap we włoskim wyścigu Settimana Bergamasca, zajął też drugie miejsce na etapie prestiżowego wyścigu Tour de Suisse i ukończył Giro d’Italia. W 1994 roku zmienił grupę (ZG-Mobili), by w kolejnym, zarazem ostatnim roku jego sportowej kariery przenieść się do Motoroli. Odniósł jeszcze kilka sukcesów, był szósty w Clásica de Almería, trzeci na etapie Vuelta a Murcia.
Śmierć.
18 lipca 1995 roku, podczas 15 etapu Tour de France, Fabio Casartelli z kilkoma innymi zawodnikami uczestniczył w kraksie na zjeździe (Col de Portet-d’Aspet) w Pirenejach. Casartelli doznał poważnych urazów twarzy i głowy (jechał bez kasku); kilka godzin później zmarł nie odzyskawszy przytomności.
Tour de France nie został przerwany, jednak kolarze na kolejnym etapie nie ścigali się, wpuszczając na metę drużynę tragicznie zmarłego kolarza. Wypadek pokazał ogromną solidarność w środowisku kolarskim (pomoc rodzinie zmarłego). W miejscu tragedii został wzniesiony pomnik – głaz pamiątkowy upamiętniający śmierć Casartellego.
Śmierć kolarza wznowiła dyskusje na temat zasadności używania kasków w kolarstwie zawodowym. Wiele osób twierdziło, że Casartelli przeżyłby upadek, gdyby taką ochronę posiadał. W rzeczywistości dopiero osiem lat później, po tragicznej śmierci innego kolarza, Andrieja Kiwilewa, Międzynarodowa Unia Kolarska wprowadziła obowiązek używania kasków na wyścigach.

</doc>
<doc id="552321" url="https://pl.wikipedia.org/wiki?curid=552321" title="Generator częstotliwości wzorcowej">
Generator częstotliwości wzorcowej

Generator częstotliwości wzorcowej – rodzaj przyrządu wykorzystywanego do dokładnych pomiarów częstotliwości i okresu, a także do generowania wzorcowych sygnałów podstawy czasu wykorzystywanych przez inne przyrządy pomiarowe.
Przyrząd składa się zwykle z modułu wysokostabilnego generatora i dzielników częstotliwości, które umożliwiają uzyskanie wielu pomniejszych częstotliwości wzorcowych powstałych w wyniku podziału wzorcowej częstotliwości podstawowej. Niektóre uproszczone modele mogą generować tylko jedną ustaloną częstotliwość wzorcową (zwykle jest to 10 MHz).
Obecnie jednym z modułów wchodzących w skład takiego urządzenia jest odbiornik sygnałów GPS. Związane jest to z funkcjonalnością satelitów tego systemu, które dysponują bardzo dokładnymi zegarami atomowymi. Pozwala to na zbudowanie względnie taniego przyrządu, ponieważ jego wewnętrzny generator częstotliwości wzorcowej zwykle jest uproszczony i wykorzystywany tylko w sytuacjach awaryjnych. Po zsynchronizowaniu się z zegarem satelity generuje on częstotliwość opartą na częstotliwości zegara atomowego systemu GPS.

</doc>
<doc id="552327" url="https://pl.wikipedia.org/wiki?curid=552327" title="Gubernatorzy stanów i terytoriów Stanów Zjednoczonych">
Gubernatorzy stanów i terytoriów Stanów Zjednoczonych

Gubernatorzy stanów i terytoriów są najwyższymi urzędnikami władzy wykonawczej w stanach i terytoriach Stanów Zjednoczonych. Tytuł gubernatora został przejęty z brytyjskiej administracji kolonialnej, działającej w koloniach północnoamerykańskich przed powstaniem niepodległego państwa amerykańskiego.
Każdy gubernator jest wybierany w wyborach powszechnych. Jedna pełna kadencja gubernatora wynosi 4 lata we wszystkich stanach i terytoriach z wyjątkiem New Hampshire i Vermont, gdzie kadencja trwa 2 lata. W niektórych stanach istnieją ograniczenia dotyczące liczby kadencji przypadających na gubernatora, a także liczby kolejnych kadencji następujących bezpośrednio po sobie. W Nowym Jorku kadencja gubernatora zaczyna się 1 stycznia, a kończy 31 grudnia.

</doc>
<doc id="552328" url="https://pl.wikipedia.org/wiki?curid=552328" title="Ramón Calderón Ramos">
Ramón Calderón Ramos

Ramón Calderón Ramos (ur. 26 maja 1951 w Palencii, Hiszpania) – hiszpański prawnik, od 2 lipca 2006 do 16 stycznia 2009 prezes Realu Madryt.
W wyborach oddano na niego 8 344 głosy, co stanowiło 29,8% wszystkich, wyprzedził on tym samym swojego najgroźniejszego konkurenta – Juana Palaciosa, który dostał 8 098 głosów, o niecały punkt procentowy (dokładnie: 0,9%). Elekcję zapewnił sobie przedstawiając plan, według którego do drużyny mieli dołączyć Kaká, Arjen Robben i Cesc Fàbregas. Dopiero ponad rok później zrealizował jedną ze swoich obietnic – 22 sierpnia 2007 oficjalna strona Chelsea F.C. potwierdziła porozumienie w sprawie transferu Arjena Robbena. Nie udało mu się także pozyskać Cristiano Ronaldo, Davida Villi, ani Santiago Cazorli. Sprzedał natomiast Robinho-jedną z największych gwiazd zespołu. Klęski na rynku transferowym były prawdopodobnie jego największymi porażkami na stanowisku prezesa Realu Madryt. W styczniu 2009 roku w hiszpańskiej prasie pojawiły się informacje, jakoby miał manipulować wyniki Walnego Zgromadzenia z grudnia 2008 roku. Gazeta „Marca” ujawniła personalia osób, które brały udział w głosowaniach, mimo iż nie miały stosownych uprawnień. Fałszywi delegaci byli znajomymi dzieci Calderóna i jego współpracowników. W wyniku presji mediów i nacisku opinii publicznej 16 stycznia 2009 r. złożył dymisję z zajmowanego stanowiska. Jego następcą został Vicente Boluda.
Zanim został prezesem, zasiadał w zarządzie klubu – był szefem sekcji koszykarskiej.
Jest żonaty z Teresą Galán Otamendi, z którą ma trójkę dzieci.

</doc>
<doc id="552329" url="https://pl.wikipedia.org/wiki?curid=552329" title="Kontrast (sztuka)">
Kontrast (sztuka)

Kontrast – uwydatniona różnica, przeciwieństwo lub przeciwstawienie elementów obrazu bądź rzeźby. Kontrast służy do podkreślenia i zaakcentowania wybranych elementów dzieła. Może też służyć do podkreślenia nastroju pracy, na przykład przydawać niepokoju i niepewności. Różnica między dwoma zestawianymi ze sobą przedmiotami lub zjawiskami dotycząca na przykład barwy, kształtu lub faktury.
Kilka z częściej stosowanych kontrastów w sztuce:

</doc>
<doc id="552331" url="https://pl.wikipedia.org/wiki?curid=552331" title="Stanisław Trębicki">
Stanisław Trębicki

Stanisław Adam Trębicki herbu Ślepowron (Stanisław "Trembicki"; ur. 5 kwietnia 1792 w Warszawie, zm. 29 listopada 1830 tamże) – generał brygady Wojska Polskiego Królestwa Polskiego. 
Życiorys.
Syn Antoniego Trębickiego. Ojciec Marii Faleńskiej.
Trębicki zaczął karierę wojskową w 1806 r. jako kadet w 2.p.piechoty. Już w styczniu roku 1807 postąpił na podporucznika, pod koniec roku był już kapitanem. W roku 1810 otrzymał Order Virtuti Militari. Brał udział w kampanii rosyjskiej Napoleona i w wieku lat 20 uzyskał rangę majora. W czasie wojny roku 1813 Napoleon nadał mu Order Legii Honorowej.
Po upadku Napoleona Trębicki wstąpił w 1815 do wojska Królestwa Polskiego i służył jako major grenadierów. W tym samym roku awansował na podpułkownika i został adiutantem polowym w.ks. Konstantego, rok później postąpił na pełnego pułkownika. W ostatnich latach przed powstaniem listopadowym działał (od 1828 w stopniu generała brygady) w sztabie w. ks. Konstantego, który mu zlecił nadzór nad Szkołą Podchorążych.
W noc listopadową Trębicki napotkał koło kościoła św. Krzyża na Krakowskim Przedmieściu maszerujących w stronę Arsenału Królewskiego podchorążych, którzy zażądali od niego przejęcia dowództwa nad oddziałem. Trębicki odmówił i w czasie ostrej sprzeczki został zastrzelony na rogu ul. Długiej. , Polaka pomylonego z Rosjaninem.
Należał do najmłodszych i najzdolniejszych polskich generałów działających w wojskach Królestwa Polskiego. Będąc opiekunem Szkoły Podchorążych starał się unowocześnić szkolenie, wprowadzając elementy sztuki operacyjnej i podstaw nauk ścisłych.
Pochowany został na cmentarzu Powązkowskim w Warszawie. Na nagrobku umieszczono napis: "Stroskani rodzice, żona i dzieci najlepszemu synowi, mężowi i ojcu Stanisławowi Trembickiemu g.b. dnia 29 listopada 1830 roku."
Nazwisko Trębickiego wraz z nazwiskami sześciu innych oficerów umieszczono na wzniesionym w 1841 z rozkazu cara Mikołaja I obelisku przed Pałacem Saskim, upamiętniającym „Polaków wiernych swemu Monarsze”.
Był członkiem loży wolnomularskiej Bracia Zjednoczeni w II stopniu rytu („czeladnik”) w 1820 roku.
Odznaczony Orderem Świętego Stanisława I i II klasy w 1829 i 1825, otrzymał też rosyjskie Order Świętego Włodzimierza III klasy oraz Order Świętej Anny II klasy, a w 1830 został nagrodzony Znakiem Honorowym za 20 lat służby.

</doc>
<doc id="552336" url="https://pl.wikipedia.org/wiki?curid=552336" title="Edward Dubanowicz">
Edward Dubanowicz

Edward Ignacy Dubanowicz (ur. 6 stycznia 1881 w Jaszczwi, zm. 18 października 1943 w Londynie) – polski działacz polityczny, prawnik, profesor Uniwersytetu Jana Kazimierza.
Życiorys.
Od 1904 działacz Ligi Narodowej i Stronnictwa Demokratyczno-Narodowego. W roku szkolnym 1904/1905 jako zastępca nauczyciela pracował w C. K. IV Gimnazjum we Lwowie, po czym został zwolniony celem odbycia jednorocznej służby wojskowej. Został docentem austriackiego prawa politycznego, a w 1913 uzyskał habilitację na Wydziale Prawa i Umiejętności Politycznych Uniwersytetu Franciszkańskiego we Lwowie. Po zakończeniu I wojny światowej wstąpił do Wojska Polskiego. Został awansowany do stopnia porucznika ze starszeństwem z 1 czerwca 1919 w Korpusie Oficerów Piechoty.
Członek Komitetu Obywatelskiego i Polskiego Komitetu Narodowego we Lwowie w listopadzie 1918 roku. Był przewodniczącym Tymczasowego Komitetu Rządzącego we Lwowie powołanego 23 listopada 1918. Był zastępcą członka Rady Obrony Państwa w 1920 roku. W latach 1919–1927 poseł na Sejm Ustawodawczy oraz I kadencji w II RP. Był członkiem zarządu i członkiem klubu sejmowego Narodowego Zjednoczenia Ludowego, z którego wystąpił wraz z grupą posłów w czerwcu 1921. W 1921 założyciel Narodowo-Chrześcijańskiego Stronnictwa Ludowego. Był przewodniczącym Komisji Konstytucyjnej Sejmu Ustawodawczego w związku z czym odegrał dużą rolę w opracowaniu konstytucji marcowej z 1921. 
Narodowo-Chrześcijańskie Stronnictwo Ludowe w 1922 roku przekształciło się w Stronnictwo Chrześcijańsko-Narodowe. Po zamachu majowym w 1926 nastąpił podział Stronnictwa Narodowo-Chrześcijańskiego, a Edward Dubanowicz związał się z powstałym w 1928 roku Stronnictwem Narodowym, wracając tym samym w szeregi endecji, w której zaczynał swoją polityczną działalność. W 1935 roku został wyrzucony ze Stronnictwa Narodowego w związku z przejęciem w nim władzy przez tzw. młodych endeków. Był wykładowcą w ramach Studium Dyplomatycznego we Lwowie.
W 1940 ze swojego domu w Hucie Pieniackiej deportowany przez władze sowieckie do Kazachstanu. Zwolniony po układzie Sikorski-Majski. Od 1942 przebywał w Londynie. Wspomnienia z czasów spędzonych wspólnie na zsyłce w Kazachstanie opublikowała jego żona, Magdalena Dubanowiczowa.

</doc>
<doc id="552337" url="https://pl.wikipedia.org/wiki?curid=552337" title="Ivan Drago">
Ivan Drago

Ivan Drago (ur. 8 stycznia 1963 w Moskwie w Związku Radzieckim) – fikcyjna postać z filmu "Rocky IV". Grał go szwedzki aktor Dolph Lundgren.
Drago przybył do Ameryki z zamiarem zmierzenia się z Rocky'm. Apollo chce zamiast Rocky’ego walczyć z Syberyjskim Expressem, ponieważ chce wrócić w tej pokazowej walce na ring po przerwie trwającej pięć lat. Rocky mu to odradza. Przed walką Apollo urządza wielki show. W drugiej rundzie, po lewym sierpowym Ivana, Apollo pada nieprzytomny na deski. Okazuje się, że umarł. Po tej tragedii, nadano mu nowy przydomek: „Śmierć z Góry”. Włoski Ogier, czując się winny za śmierć przyjaciela, postanawia wybrać się do ZSRR, żeby walczyć z Ivanem i pomścić śmierć swojego trenera. Trenując na Syberii w śniegu i mrozie, Rocky przygotowuje się do walki (ubiera się tak samo jak Apollo w walce z osobą, która go zabiła, aby tym samym uczcić jego pamięć). W tym czasie Ivan korzysta z najnowszej technologii, którą wykorzystuje do treningów. Otrzymuje przy tym sterydy. Po wyczerpującej walce, Rocky zwycięża przez nokaut w piętnastej rundzie. 
Miał żonę Ludmiłę, złotą medalistkę olimpijską w pływaniu, która jednak odeszła od męża.
Ivan Drago powraca w filmie Creed II wraz ze swoim synem Viktorem, określanym jako "ukraiński mistrz" (Drago po upadku ZSRR przeprowadził się na Ukrainę).

</doc>
<doc id="552338" url="https://pl.wikipedia.org/wiki?curid=552338" title="Tadeusz Bigo">
Tadeusz Bigo

Tadeusz Antoni Bigo (ur. 30 marca 1894 w Mielcu, zm. 1 września 1975 we Wrocławiu) – polski prawnik, profesor Uniwersytetu Jana Kazimierza we Lwowie, a po II wojnie światowej Uniwersytetu Wrocławskiego.
Życiorys.
Był synem majstra murarskiego Franciszka (zm. 1905) i Katarzyny z Pazdrowskich. W 1913 zdał egzamin dojrzałości w C. K. Gimnazjum w Mielcu. Podczas nauki w tej szkole był prezesem i sekretarzem czytelni uczniów, przewodniczącym kółka historycznego. Jednocześnie kierował wtedy organizacją „Zet” i „Przebój”, podlegającą „Zarzewiu”.
Ukończył studia na Wydziale Prawa Uniwersytetu Jagiellońskiego. Podczas studiów w Krakowie w 1913 został sekretarzem „Bratniej Pomocy”. Po wybuchu I wojny światowej trafił jako wychodźca do Wiednia, gdzie studiował na Uniwersytecie w Wiedniu. Po powrocie do Krakowa od 1918 kontynuował edukację na UJ. Od 1917 do 1919 był komisarycznym prezesem „Bratniaka”. Na UJ 5 kwietnia 1919 uzyskał doktorat praw.
Początkowo pracował w polskiej administracji samorządowej i państwowej. Pracował w Ministerstwie Rolnictwa i Dóbr Państwowych. W 1920 został referentem w Ministerstwie Spraw Wewnętrznych. W 1922 rozpoczął pracę na Wydziale Prawa i Umiejętności Politycznych Uniwersytetu Jana Kazimierza we Lwowie, gdzie był asystentem przy Katedrze Prawa Administracyjnego prof. Zbigniewa Pazdro. Tam uzyskał 15 czerwca 1928 habilitację z zakresu prawa administracyjnego. Studia uzupełniające odbył we Włoszech (1929) i Niemczech (1930). Od 1935 profesor tytularny. W 1936 zorganizował przy Wydziale Prawa Kurs Prawa Lotniczego UJK, którym kierował do wojny. Z dniem 1 września 1939 objął katedrę uniwersytecką jako profesor nadzwyczajny.
Pełnił mandat radnego Rady Miasta Lwowa, był wybierany w wyborach samorządowych 1934 (z listy nr 1 prorządowej), 1939 z Listy Chrześcijańsko-Narodowej jako kandydat Obozu Zjednoczenia Narodowego. W radzie był członkiem Polskiego Koła Radzieckiego. Po zaprzysiężeniu na urząd prezydenta Lwowa dr. Stanisława Ostrowskiego, został wybrany delegatem rady do komitetu nagrody historycznej im. Szajnochy. W 1937 został wybrany członkiem zarządu Związku Miast Małopolskich i pełnił tę funkcję do 1939.
3 stycznia 1940 został zwolniony wraz z innymi naukowcami z Uniwersytetu Jana Kazimierza.Po usunięciu z Uniwersytetu podjął się obowiązków rachmistrza we lwowskim Zarządzie Parków Miejskich. Pomiędzy 1942 a 1944 pracował w Biurze Kontroli Miejskiej w Warszawie. Brał udział w tajnym nauczaniu uniwersyteckim na Wydziale Prawa UJK kierowanym przez prof. Kazimierza Przybyłowskiego, wykładając prawo administracyjne i polityczne. Po upadku powstania warszawskiego trafił w 1944 do Krakowa. W 1945 był najpoważniejszym kandydatem do objęcia katedry prawa administracyjnego w Krakowie. Dnia 23 sierpnia 1946 Bolesław Bierut jako Prezydent Krajowej Rady Narodowej wydał dekret mianujący Tadeusza Bigę profesorem zwyczajnym na I katedrze prawa administracyjnego Uniwersytetu Wrocławskiego. W latach 1947–1949 oraz 1951–1954 trzykrotnie był dziekanem Wydziału Prawa, Administracji i Ekonomii. Kierował również Zakładem Administracji Publicznej pracował na Uniwersytecie aż do przejścia na emeryturę 30 września 1964. Pochowany został 4 września 1975 na wrocławskim Cmentarzu Sępolno
Specjalista w dziedzinie prawa administracyjnego, a zwłaszcza zagadnień związanych z teorią samorządu terytorialnego. Twórca klasycznej definicji samorządu terytorialnego.

</doc>
<doc id="552341" url="https://pl.wikipedia.org/wiki?curid=552341" title="Kościół św. Marcina">
Kościół św. Marcina

Niektóre kościoły pod wezwaniem św. Marcina:

</doc>
<doc id="552343" url="https://pl.wikipedia.org/wiki?curid=552343" title="Mycoplasma pneumoniae">
Mycoplasma pneumoniae

Mycoplasma pneumoniae – mała, atypowa bakteria całkowicie pozbawiona ściany komórkowej. Pojedyncze komórki "Mycoplasma pneumoniae" mogą przyjmować kształty od form kulistych lub gruszkowatych do rozgałęzionych włókienek. Wielkość form kulistych waha się od 0,3 do 0,8 mikrometrów, natomiast długość form włókienkowatych może dochodzić nawet do kilkudziesięciu mikrometrów.
"Mycoplasma pneumoniae" obok bakterii z rodzaju "Chlamydia" (np. "Chlamydophila pneumoniae") są częstymi przyczynami atypowych zapaleń płuc u małych dzieci.
Rozpoznanie.
Rozpoznanie na podstawie posiewu. "Mycoplasma pneumoniae" rośnie w temperaturze 30–39 °C (optimum temp. 36–38 °C) na specjalnie wzbogaconym podłożu zawierającym w swym składzie wyciąg mięsny, pepton, surowicę końską oraz wyciąg ze świeżych drożdży piekarniczych.
Mykoplazmy te w hodowli płynnej w butlach szklanych lub z tworzyw sztucznych wykazują zdolność do adsorpcji do fazy stałej. Właściwość ta wykorzystywana jest przy uzyskiwaniu masy komórkowej Mycoplasma pneumoniae wolnej od różnorodnych składników pożywki. Hodowla na podłożu stałym wymaga od 2–10 dni inkubacji. Czas wzrostu jednej generacji tego drobnoustroju wynosi około 19 godzin, podczas gdy u innych gatunków mykoplazm waha się od 0,8 do 3,3 godzin. Kolonie wyrastające na podłożu stałym przybierają różne formy w zależności od stopnia zaadaptowania drobnoustrojów do sztucznej pożywki, a ich wielkość waha się od 50 do 100 mikrometrów. Typowe kolonie posiadają centrum wrośnięte w głąb podłoża oraz strefę wzrostu powierzchniowego. Kolonie świeżo izolowanych szczepów często są pozbawione strefy powierzchniowej, tracąc przy tym swój charakterystyczny wygląd przypominający sadzone jaja.
Z chwilą dostania się tych drobnoustrojów do dróg oddechowych człowieka ujawniają się dwa główne mechanizmy patogennego oddziaływania na organizm: pierwszy to uwalnianie toksycznych substancji przez komórki drobnoustroju, drugi to immunologiczna odpowiedź gospodarza na antygeny mykoplazmowe prowadząca do rozwoju zmian naciekowych w płucach i szeregu objawów poza układem oddechowym.
Leczenie.
Antybiotyki, chemioterapeutyki i inne leki aktywne wobec "M. pneumoniae":

</doc>
<doc id="552345" url="https://pl.wikipedia.org/wiki?curid=552345" title="Komora półkolista">
Komora półkolista

Komora półkolista jest to jedna z komór spalania w silnikach o zapłonie iskrowym. Komora ta ma kształt zbliżony do półkuli. Zawory dolotowy i wylotowy są tak umieszczone, że ich trzonki są rozchylone na dwie strony względem osi cylindra. Świeca zapłonowa jest umieszczona centralnie w komorze spalania. Rozwiązanie takie zapewnia korzystny przebieg procesu spalania. Kątowe ustawienie zaworów komplikuje napęd zaworów. Komora półkolista najlepiej spełnia swoje zadanie w silnikach dwusuwowych, które zwykle nie mają zaworów.

</doc>
<doc id="552347" url="https://pl.wikipedia.org/wiki?curid=552347" title="Juan Ramón López Caro">
Juan Ramón López Caro

Juan Ramón López Caro (ur. 23 marca 1963 w Lebriji) – hiszpański trener piłkarski.
Życiorys.
W 2001 objął rezerwową drużynę Realu Madryt – Real Madryt B (obecnie Real Madryt Castilla), z którą awansował do Segunda División. 5 grudnia 2005 został następcą Vanderleia Luxemburgo na stanowisku pierwszego trenera Realu Madryt.
27 maja 2006 ogłoszono, że zostanie trenerem Racingu Santander, ale jeszcze przed rozpoczęciem sezonu 2006/2007 odszedł do Levante. Od 8 października 2007 do 10 marca 2008 pełnił funkcję trenera Celty Vigo.

</doc>
<doc id="552348" url="https://pl.wikipedia.org/wiki?curid=552348" title="Detroit Pistons">
Detroit Pistons

Detroit Pistons – amerykański klub koszykarski, mający siedzibę w Auburn Hills w stanie Michigan. Występują w Dywizji Centralnej, Konferencji Wschodniej w National Basketball Association (NBA). Pistons siedmiokrotnie grali w Finale NBA, trzy razy zdobywając mistrzostwo (1989, 1990, 2004).
Nazwa „Tłoki” nawiązuje do największej branży w Detroit – przemysłu samochodowego.
Historia.
Założony w 1941 roku w Fort Wayne w stanie Indiana przez producenta tłoków Freda Zollnera. Początkowo występujący w NBL (mistrzostwo w 1944 i 1945 roku), a od 1948 roku w BAA. Rok później doszło do połączenia obydwu lig, które utworzyły National Basketball Association. W 1957 roku Zollner zdecydował się przenieść zespół do Detroit w stanie Michigan, co było dobrym ruchem finansowym, lecz nie sportowym. W ciągu następnych 27 lat Pistons tylko trzykrotnie awansowali do rozgrywek posezonowych, tzw. play-offs, mimo że w ich składzie znajdowały się tacy zawodnicy jak Dave DeBusschere, Dave Bing, Jimmy Walker i Bob Lanier.
W 1974 roku nowym właścicielem został William „Bill” Davidson, który niezadowolony z lokalizacji w centrum Detroit postanowił przenieść klub do pobliskiego Pontiac. Po zatrudnieniu w 1979 roku Jacka McCloskeya na stanowisku generalnego menedżera „Tłoki” zaczęły budowę mistrzowskiego składu. W 1983 roku do zespołu dołączył trener Chuck Daly, który co roku awansował do rozgrywek posezonowych. „Trader Jack” w ciągu 13 lat pracy zbudował zespół bez znanych nazwisk, bo wielu znanych zawodników nie chciało grać w Detroit, dlatego stawiał na młodych i utalentowanych m.in. Isiaha Thomasa, Joe Dumarsa, Billa Laimbeera, Dennisa Rodmana i Vinniego Johnsona. Tak zaczęła się era „Bad Boys”, czyli grających fizycznie i nastawionych na obronę Pistons.
Przed sezonem 1988-89 wyprowadzili się do hali The Palace of Auburn Hills, by właśnie tam kilka miesięcy później świętować zdobycie pierwszego mistrzostwa NBA (4-0 z Lakers). Rok później pokonali w finale Portland Trail Blazers 4-1, stając się dopiero trzecim zespołem w historii ligi, który sięgnął po tytuł mistrza ligi sezon po sezonie. Wcześniej dokonali tego w NBA tylko Boston Celtics i Los Angeles Lakers.
Po nieudanym eksperymencie z budowaniem zespołu wokół Granta Hilla w drugiej połowie lat 90., w 2000 roku Joe Dumars – już jako generalny menedżer – wrócił do koncepcji McCloskeya. Zbudował zespół w oparciu o niechcianych w innych klubach zawodników (Chauncey Billups, Rip Hamilton, Ben Wallace, Rasheed Wallace), co zaprocentowało w 2004 roku kolejnym mistrzostwem. Niemal przez dekadę Pistons dominowali na Wschodzie NBA, sześć razy z rzędu awansując do Finału Konferencji.
W 2009 roku zmarł właściciel Bill Davidson, a jego żona Karen zdecydowała się sprzedać jego ukochany klub. W 2011 roku odkupił go za 325 mln $ prezes Platinum Equity – Tom Gores.
Zawodnicy.
Kadra w sezonie 2021/22.
"Stan na 29 października 2021"

</doc>
<doc id="552351" url="https://pl.wikipedia.org/wiki?curid=552351" title="Komora daszkowa">
Komora daszkowa

Komora daszkowa – jeden z typów komór spalania w silnikach o zapłonie iskrowym. Jest ona ograniczona dwiema pochylonymi płaskimi ściankami głowicy, tworzącymi kształt dachu. Konstrukcja tej komory umożliwia stosowanie więcej niż dwóch zaworów na cylinder. Zawory dolotowe są umieszczone na jednej płaszczyźnie daszka, a wylotowe na drugiej płaszczyźnie daszka. Świeca zapłonowa jest umieszczona centralnie między zaworami. Komora daszkowa ze względu na możliwość stosowania więcej niż dwóch zaworów na cylinder znajduje obecnie powszechne zastosowanie.

</doc>
<doc id="552353" url="https://pl.wikipedia.org/wiki?curid=552353" title="Alex Estornel">
Alex Estornel

Alexander Estornel (ur. w Dallas, w stanie Teksas, USA) – amerykański tancerz, choreograf i aktor.
Pochodzi z Miami. Ukończył szkołę Dallas Metropolitan Ballet. Uczył się tańca także w
szkole Tremaine Dance i Liz Imperio's Instincts Dance Company w Los Angeles.
Zdobył popularność jako tancerz, który wystąpił w teledyskach do piosenek Britney Spears: "Baby One More Time" (1999), "Sometimes" (czerwiec 1999), "(You Drive Me) Crazy" (wrzesień 1999), "Oops I Did it Again" (2000) i "Born To Make You Happy" (2000). Tańczył również podczas ceremonii otwarcia Olimpiady na Alasce.
Odbył światowe tournée z koncertami Cher, Britney Spears, J. LO (wystąpił w jej wideoklipie "Play" z 2001 roku) i Glorii Estefan.
Współpracował także z "MGM &amp; Universal", Tam Warner, Bobem Talmage i Margueritte Derricks. Wystąpił w reklamach telewizyjnych "Bud Lt.", "Budweiser", "Taco Bell", "Pepsi" i "Chilii".
Na dużym ekranie pojawił się w dwóch częściach komedii "Austin Powers" (1997, 1999) oraz jako tancerz klubu Drag queen w komedii sensacyjnej "Miss Agent 2: Uzbrojona i urocza" (Miss Congeniality 2: Armed &amp; Fabulous, 2005) z Sandrą Bullock.

</doc>
<doc id="552355" url="https://pl.wikipedia.org/wiki?curid=552355" title="Komora wanienkowa">
Komora wanienkowa

Komora wanienkowa jest to jeden z rodzajów komór spalania w silnikach o zapłonie iskrowym. Ta komora ma kształt odwróconej wanny, w której dnie są umieszczone gniazda zaworów. Świeca zapłonowa jest wkręcana zwykle w boczną ścianę między zaworami. Trzonki zaworów są ustawione pionowo w jednym rzędzie, co upraszcza napęd zaworów. 
Jest to komora zapewniająca prostotę konstrukcji głowicy i rozrządu.

</doc>
<doc id="552356" url="https://pl.wikipedia.org/wiki?curid=552356" title="Hrabstwo Schuyler (Nowy Jork)">
Hrabstwo Schuyler (Nowy Jork)

Schuyler – hrabstwo (ang. "county") w stanie Nowy Jork w USA.
Geografia.
Powierzchnia hrabstwa wynosi 342,33 mi² (około 886,5 km²). Według stanu na 2010 rok jego populacja wynosi 18 343 osób, a liczba gospodarstw domowych: 9455. W 2000 roku zamieszkiwały je 19 224 osoby, a w 1990 mieszkańców było 18 662.

</doc>
<doc id="552358" url="https://pl.wikipedia.org/wiki?curid=552358" title="Mariano García Remón">
Mariano García Remón

Mariano García Remón (ur. 30 września 1950 w Madrycie) – hiszpański trener piłkarski, piłkarz grający na pozycji bramkarza.
W wieku 15 lat został piłkarzem Realu Madryt. Po krótkim wypożyczeniu do Realu Oviedo wrócił do Madrytu w sezonie 1971/1972 i pozostał piłkarzem "Los Blancos" do końca kariery.
Jako piłkarz 7 razy wygrał ligę hiszpańską, 4 razy Copa del Rey, 2 razy Puchar UEFA. Dwukrotnie wystąpił w reprezentacji Hiszpanii. 7 marca 1973 zaliczył świetny mecz przeciw Dynamu Kijów w Odessie. Dzięki temu występowi zyskał przydomek "El Gato de Odessa" (Kot z Odessy).
Jako piłkarz Realu Madryt wystąpił w 177 meczach ligowych, w których puścił 165 goli.
Karierę trenerską rozpoczynał, prowadząc drużyny juniorskie Realu Madryt. Następnie pracował w Sporting, Albacete Balompié, UD Las Palmas, Salamance, Numancii i Cordobie.
Powrócił do Realu Madryt w 2004 jako asystent José Antonio Camacho. Po jego dymisji przez kilka miesięcy roku był pierwszym trenerem Realu Madryt.

</doc>
<doc id="552359" url="https://pl.wikipedia.org/wiki?curid=552359" title="Łapigrosz (Warszawa)">
Łapigrosz (Warszawa)

Łapigrosz – osiedle w północno-wschodniej części Warszawy, w dzielnicy Białołęka. Łapigrosz leży między Choszczówką a Białołęką Dworską – w rejonie dzisiejszych ulic Mehoffera i Polnych Kwiatów. Obecnie nazwa ta jest rzadko używana, często również ten obszar ten określa się nazwą Choszczówki. W rzeczywistości Choszczówka leży bardziej na północ od Łapigrosza.
Jeszcze w pierwszej połowie XX wieku Łapigrosz był podwarszawską wsią i wchodził w skład ówczesnej gminy Jabłonna. W 1976 r. został przyłączony do Warszawy wraz z innymi sąsiadującymi wsiami.

</doc>
<doc id="552360" url="https://pl.wikipedia.org/wiki?curid=552360" title="Komora klinowa">
Komora klinowa

Komora klinowa – typ komory spalania w silnikach o zapłonie iskrowym. Charakteryzuje się ona tym, że jej przekrój w płaszczyźnie prostopadłej do osi wału korbowego ma kształt klina. Zawory ustawione w jednym rzędzie na szerszej powierzchni klina są pochylone względem osi cylindra – co ułatwia ich napęd. Świeca zapłonowa jest zwykle umieszczona na węższej powierzchni klina. Komora klinowa charakteryzuje się złymi właściwościami przeciwstukowymi, gdyż kąt przy tłoku w jego GMP jest naprzeciwko świecy przez co do zapłonu dochodzi najpóźniej – co właśnie sprzyja spalaniu stukowemu.

</doc>
<doc id="552362" url="https://pl.wikipedia.org/wiki?curid=552362" title="Znaczenie religijne Jerozolimy">
Znaczenie religijne Jerozolimy

Jerozolima jest świętym miastem trzech religii monoteistycznych: judaizmu, chrześcijaństwa i islamu. Wyznawcy tych trzech religii zaliczają je w poczet najświętszych miejsc kultu, stąd wielokrotnie dochodziło w tym obszarze do konfliktów na tle religijnym.
Jest również świętym miastem babizmu, bahaizmu oraz kilku innych mniejszych religii.
W judaizmie.
Jerozolima jest świętym miastem judaizmu jako druga po Hebronie historyczna stolica królestwa Izraela, gdzie na wzgórzu Moria powstała świątynia żydowska – Świątynia Jerozolimska. Tam znajdowała się Arka Przymierza, w której przechowywano między innymi tablicę z Dziesięciorgiem Przykazań. W chwili obecnej jedyną pozostałością świątyni jest Ściana Płaczu. Tam także – na wzgórzu Syjon, zwanym też Ofel położone było Miasto Dawida, pierwotne miejsce pałacu oraz grobowca tego wielkiego monarchy.
W chrześcijaństwie.
Dla chrześcijan Jerozolima jest świętym miastem jako miejsce działalności i śmierci Jezusa Chrystusa. Szczególną czcią otacza się Golgotę, gdzie ukrzyżowano Jezusa oraz miejsce, gdzie złożono jego ciało – obecnie Bazylika Grobu Świętego.
Miasto jest również częstym motywem proroctw biblijnych, w tym proroctw mesjańskich.
W Nowym Testamencie.
Jerozolima jest ukazana we wszystkich Ewangeliach jako centrum mesjańskiej misji Jezusa Chrystusa.
Ewangelia Marka.
Ewangelia Marka rozpoczyna się od głoszenia nawrócenia przez Jana Chrzciciela, które dotarło do Jerozolimy, "wszyscy mieszkańcy Jerozolimy" przyjęli od niego chrzest w Jordanie, wyznając swe grzechy (Mk 1,5). Jezus zwrócił się ku Jerozolimie po tym, jak spotkał się z niewiarą miast w Galilei. W akcie prorockim oczyścił Świątynię (Mk 11), ale i tam znalazł niewiarę, dlatego w kontekście swej Śmierci zapowiedział karę dla miasta i profanację Świątyni (Mk 13,14-20).
Jezus został ukrzyżowany w Mieście, a w chwili Jego śmierci zasłona Świątyni rozdarła się. Jerozolima jest przedstawiona w Ewangelii Marka jako miejsce wielkiego zaparcia się Boga.
Apokalipsa.
Księga Apokalipsy przedstawia Jerozolimę jako symbol Kościoła. Wizja niebiańskiej Jerozolimy ukazuje wspólnotę Kościoła w jej ostatecznym doskonałym spełnieniu - jest ona oblubienicą i małżonką Baranka (Ap 21,1-22,5):
W islamie.
W islamie Jerozolima jest trzecim po Mekce i Medynie świętym miastem jako miejsce, do którego Mahomet dotarł w trakcie tzw. nocnej podróży i gdzie wstąpił do siedmiu niebios. Miejsce to upamiętnia Kubbat as-Sachra (Kopuła na Skale) i Meczet Al-Aksa (czyli 'najdalszy' – miejsce, gdzie najdalej znalazł się Prorok). Tradycja o wniebowstąpieniu Mahometa w Jerozolimie powstała w okresie rządów kalifa Omara (Umara).

</doc>
<doc id="552363" url="https://pl.wikipedia.org/wiki?curid=552363" title="Czerwień krezolowa">
Czerwień krezolowa

Czerwień krezolowa – organiczny związek chemiczny, barwnik stosowany najczęściej jako chemiczny wskaźnik pH.
Zakresy pH zmiany barwy:

</doc>
<doc id="552364" url="https://pl.wikipedia.org/wiki?curid=552364" title="Hrabstwo Seneca (Nowy Jork)">
Hrabstwo Seneca (Nowy Jork)

Seneca – hrabstwo (ang. "county") w stanie Nowy Jork w Stanach Zjednoczonych.
Geografia.
Powierzchnia hrabstwa wynosi 390,44 mi² (około 1011 km²). Według stanu na 2010 rok jego populacja wynosi 35 251 osób, a liczba gospodarstw domowych: 16 043. W 2000 roku zamieszkiwały je 33 342 osoby, a w 1990 mieszkańców było 33 683.

</doc>
<doc id="552365" url="https://pl.wikipedia.org/wiki?curid=552365" title="Wsierdzie">
Wsierdzie

Wsierdzie (łac. "endocardium") – najbardziej wewnętrzna warstwa ściany serca, błona łącznotkankowa wyścielająca wewnętrzne powierzchnie jego jam (przedsionków i komór). Do wsierdzia wnikają zakończenia nerwowe oraz naczynia włosowate.

</doc>
<doc id="552366" url="https://pl.wikipedia.org/wiki?curid=552366" title="Mały Kościelec">
Mały Kościelec

Mały Kościelec ("Hintere Polnische Kapelle", "Zadný Koščielec", "Hátsó-Koscielec") – wielowierzchołkowy grzbiet będący zakończeniem Grani Kościelców, która na wysokości Zawratowej Turni odbiega w północnym kierunku od grani głównej Tatr Wysokich i oddziela Dolinę Czarną Gąsienicową od Doliny Zielonej Gąsienicowej. Pomiędzy Małym Kościelcem a Kościelcem położona jest przełęcz Karb. Mały Kościelec ma kilka niewybitnych wierzchołków, w kolejności od południa na północ: 1859 m, 1863 m, 1866 m, 1863 m, 1849 m, 1840 m, 1815 m, 1792 m, 1767 m. Masyw Małego Kościelca wrasta od północy w obszar Hali Gąsienicowej.
Mały Kościelec stanowi typową grzędę międzydolinną, której w czasie zlodowacenia Tatr lody nie zdążyły zniszczyć. Po obu jej stronach powstały lodowce górskie, które niżej łączyły się ze sobą. Porośnięty jest w większości kosodrzewiną. U podnóży jego wschodnich zboczy znajduje się Kamień Karłowicza (upamiętniający Mieczysława Karłowicza, który zginął tu w lawinie) i Czarny Staw Gąsienicowy, zaś u podnóży zboczy zachodnich Dwoisty Staw Gąsienicowy i duży płaski teren zwany Roztoką Stawiańską.
Na skalistych partiach Małego Kościelca często trenują wspinaczkę taternicy.

</doc>
<doc id="552368" url="https://pl.wikipedia.org/wiki?curid=552368" title="Szamocin (Warszawa)">
Szamocin (Warszawa)

Szamocin – osiedle i obszar MSI w północno-wschodniej części Warszawy, w dzielnicy Białołęka. 
Jest zlokalizowane głównie wzdłuż dzisiejszej ul. Płochocińskiej. Szamocin od północy graniczy ze wsią Michałów-Grabina w gminie Nieporęt, od zachodu z Białołęką Dworską, od południa z osiedlem Tomaszew, a od wschodu z Kobiałką. Według Miejskiego Systemu Informacji do Szamocina przynależy również osiedle Tomaszew.
Historia.
Pierwsze wzmianki o Szamocinie pochodzą z XVIII wieku. Opublikowany w 1785 r. przez ówczesnego kartografa i historyka ks. Franciszka Salezego Czajkowskiego w rozporządzeniach diecezjalnych płockich opis parafii tarchomińskiej wymienia dzierżoną podówczas przez miecznikową warszawską Szamocką Białołękę. Jeszcze w drugiej połowie XX w. Szamocin był podwarszawską wsią. W 1977 r. został włączony do granic Warszawy wraz z innymi sąsiadującymi wsiami, w tym Kobiałką.
Mieszkańcy Szamocina.
Przed wojną większość ludności Szamocina stanowili osadnicy niemieccy. Mieszkały tu również rodziny polskie i żydowskie. Na początku XX w. na Szamocinie mieściła się trój-oddziałowa szkoła podstawowa, która została zastąpiona po I wojnie światowej 4-klasową. Szkoła mieściła się w jednej izbie, w drugiej znajdował się kościół ewangelicki. Obowiązki nauczyciela a zarazem kierownika szkoły pełnił jednoosobowo Niemiec, który w niedziele jako pastor odprawiał w drugiej części budynku szkolnego nabożeństwa dla miejscowych ewangelików. W szkole wszystkie oddziały uczyły się razem, oddzielone od siebie tylko ławkami. Kiedy jeden oddział miał lekcję głośną, drugi odrabiał w tym czasie prace pisemne. Szkołę utrzymywali okoliczni gospodarze, przeważnie koloniści niemieccy. Szkołę w Szamocinie zlikwidowano po uruchomieniu w latach 30. Szkoły Powszechnej w Białołęce Dworskiej. Mieszkający na terenie Szamocina koloniści niemieccy otrzymywali z Niemiec maszyny rolne, stanowiące wówczas wielką nowość. Mieszkający na terenie Szamocina Niemcy korzystali także z niemieckiej pomocy finansowej i fachowej. Koloniści niemieccy grzebani byli na cmentarzu ewangelickim znajdujących się na terenie pobliskiej wsi Józefów. Podczas ostatniej wojny Niemcy przenieśli część swych kolonistów na inne tereny, a miejscowości te w trakcie walk zmiecione zostały z powierzchni ziemi. Po wojnie na tereny wsi Szamocin sprowadziło się wiele rodzin polskich, które rozpoczęły odbudowę wsi i uprawę ziemi.
Położenie geograficzne.
Tereny Szamocina to w przeważającej części tereny płaskie. Od północnego zachodu Szamocin graniczy z dużym kompleksem leśnym Białołęki Dworskiej. Do dnia dzisiejszego niektóre ziemie w północnej części Szamocina są nadal uprawiane. Na terenie Szamocina znajdują się też szklarnie, w których uprawiane są przede wszystkim warzywa. Ulica Ornecka oddziela Szamocin od Białołęki Dworskiej. Zachodnia część ulicy Orneckiej należy do osiedla Białołęka Dworska, natomiast wschodnia część ulicy należy do osiedla Szamocin.
Komunikacja.
Przed rokiem 1982 komunikację z Warszawą zapewniała wyłącznie w ciągu ulicy Płochocińskiej komunikacja autobusowa realizowana przez Państwową Komunikację Samochodową. Do Białobrzegów, Rynii oraz Radzymina kursowały autobusy z dworca PKS Stadion. 24 stycznia 1982 roku uruchomiono linię 165, która łączyła Żerań FSO z Kobiałką. Linia ta kursowała do czerwca 1992 roku, kiedy jej rolę przejęła linia podmiejska numer 705 łącząca Żerań FSO z Białobrzegami. Następnie w latach 2007 - 2008 uruchamiano kolejne linie podmiejskie łączące Żerań FSO z Zegrzem Południowym (735), Nowymi Załubicami (734) oraz Legionowem (804) przez ulicę Płochocińską. W roku 2009 linia 804 została przekształcona w linię 736. W roku 2012 linie 705 oraz 735 wydłużono do pętli Metro Marymont, by w roku 2014 ponownie je skrócić do pętli Żerań FSO w związku z trwającym remontem mostu Grota Roweckiego. We wrześniu 2014 roku uruchomiono nową linię autobusową numer 326 łączącą Żerań FSO z Olesinem przez ulicę Płochocińską.
Podział administracyjny.
Obecnie według podziału dokonanego przez Miejski System Informacji do Szamocina wlicza się dwa osiedla:
Tomaszew stanowił odrębną wieś, która została włączona do granic Warszawy w roku 1951. Szamocin stanowił odrębną wieś, która została włączona do granic miasta stołecznego w1976 roku. Obecnie według Miejskiego Systemu Informacji Tomaszew przynależy do Szamocina.

</doc>
<doc id="552370" url="https://pl.wikipedia.org/wiki?curid=552370" title="Scarlett O’Hara">
Scarlett O’Hara

Katie Scarlett O'Hara-Hamilton-Kennedy-Butler – główna bohaterka powieści Margaret Mitchell "Przeminęło z wiatrem".
„Przeminęło z wiatrem” autorstwa Margaret Mitchell.
Katie Scarlett O'Hara.
Dziewczyna urodziła się w 1845 roku. Rodzicami Katie Scarlett byli Francuzka Ellen z domu Robillard (ur. 1829) oraz Irlandczyk Gerald O’Hara (ur. 1801). Ellen od zawsze była dla Scarlett autorytetem – matka była dla niej przykładem dystynkcji, dobroci oraz pobożności. Niestety, nie zaznała od niej matczynej miłości. Ellen dawała chłodne rady i pozwalała wypłakiwać się w fałdy sukni, ale tak naprawdę była zbyt zajęta, by poświęcić czas dzieciom. Może to dlatego Scarlett jako dorosła kobieta nie potrafiła spełniać obowiązków macierzyńskich należycie.
Katie miała dwie siostry Susan Elinor „Suellen” (ur. 1846) i Caroline Irene „Carreen” (ur. 1847) oraz trzech braci (ur. 1848), którzy zmarli w niemowlęctwie o imieniu Gerald O’Hara Junior. Scarlett była uważana za najpiękniejszą dziewczynę w hrabstwie. Miała ciemne włosy, oczy w odcieniu szmaragdu i 17 cali w talii. Sama również była świadoma swojej urody i wykorzystywała ją, łamiąc serca swoich wielbicieli. Od kołyski towarzyszyła jej ciemnoskóra niania – „Mammy”, którą kochała jak matkę. Dwa lata przed rozpoczęciem akcji poznała Ashleya Wilkes. Był dystyngowanym mężczyzną z nienagannymi manierami o zniewalającym wyglądzie. Nieoczekiwanie zakochała się w nim. Była rozczarowana gdy wybrał za żonę Melanie Hamilton. Dowiedziała się o tym od braci Tarleton, Brenta i Stuarta, którzy byli jej adoratorami. Pod impulsem zazdrości, zgodziła się wyjść w dniu wybuchu wojny secesyjnej za Charlesa Hamiltona, brata Melanii.
Katie Scarlett Hamilton.
Katie Scarlett O'Hara pojęła Charlesa za męża w dniu 30 kwietnia 1861 roku. Skonsumowali związek a Charles oraz Ashley wyruszyli na wojnę, z której Charles już nie wrócił żywy. Dwa miesiące po ślubie zmarł na zapalenie płuc. W lutym 1862 roku Scarlett urodziła syna, nazwanego Wade Hamton Hamilton, od dowódcy męża. Surowe zasady wdowieństwa na ówczesnym Południu nie odpowiadały pełnej życia Scarlett i były dla 17-latki kulą u nogi. Zakazywało się najdelikatniejszego flirtu czy nawet machania chusteczką do mężczyzn. Zły humor dał się we znaki każdemu w rodzinie. Natomiast dzieckiem Scarlett zajmował się każdy, tak, ze czasem zapominała, że ma syna. W końcu Ellen umieściła Scarlett w domu Melanii i ciotki swej córki po Charlesie, Sary Jane „Pittypat” Hamilton w Atlancie. Tam, w trakcie żałoby, wywołała skandal gdyż zgodziła się zatańczyć z Rhettem Butlerem na oczach wszystkich szanowanych wdów miasta za cenę 150 dolarów w złocie na rzecz Konfederacji. Gerald miał zabrać Scarlett z miasta na polecenie Ellen, ale spotkał się z Rhettem a ten tak go upił, że przegrał w karty wszystkie pieniądze. Kazała ojcu by przekazał matce, że rozsiewają przeciw niej niegodziwe plotki i oboje zachowali swoje sekrety. Scarlett zrzuciła wdowieństwo i mogła zająć się uczestniczeniem w zabawach oraz opieką nad rannymi żołnierzami, których coraz więcej wypełniało szpitale i lazarety miasta. Bitwa pod Gettysburgiem z 1863 roku tymczasem przechyliła szalę zwycięstwa w wojnie. Odtąd zwycięska − ale blokowana przez Unię − Konfederacja zaczęła przegrywać z lepiej zaopatrzoną Unią z północy. Ashley przeżył i otrzymał nawet urlop. W tym czasie odwiedził Melanię w Atlancie, spędził z nią noc a przed wyjazdem wymógł na Scarlett by się nią zaopiekowała. W marcu 1864 roku Melania oświadczyła jej, że spodziewa się dziecka. Według informacji lokalnego lekarza, doktora Meade'a, dziecko urodziło by się pod koniec sierpnia lub na początku września. Był to cios dla Scarlett. W myślach niekiedy pragnęła by Melania zmarła przez co mogła by być żoną Ashleya, ale w tej samej chwili myśli te ją przerażały.
Tymczasem wojna zbliżyła się do granic Georgii, do Atlanty a zapasy i zasoby ludzkie blokowanej Konfederacji były już na wyczerpaniu. Ellen pisała w tym czasie do córki by wracała do Tary, ale ta w końcu została w Atlancie. „Carreen” i „Suellen” zapadły na tyfus a Ellen leczyła córki. Natomiast Jankesi penetrowali linie kolejowe i Scarlett obawiała się, że Wade i Prissy − jej przyzwoitka − dostaną się do niewoli lub zginą z ich ręki. Dopiero bitwa pod Atlantą w lipcu 1864 roku i przedwczesny poród Melanii, który to Scarlett musiała przyjąć sama z Prissy, spowodował, że uciekły z pomocą Rhetta. Ciotka „Pittypat” udała się do krewnych w Macon. Melania urodziła zdrowego chłopca, którego nazwała Beau Wilkes, ale wyczerpało ją to całkowicie. Rhett Butler zorganizował konia z powozem dla Scarlett i przeniósł Melanię na powóz. Dotychczas unikał wojny na rzecz przemytu dla Południa. Teraz porzucił je po wywiezieniu za miasto by samemu zaciągnąć się do Konfederatów. Scarlett dotarła do Tary z wielki wysiłkiem. Znalazła po drodze krowę i nietkniętą Tarę, pośród pogorzelisk spalonych plantacji sąsiadów. Na miejscu dowiedziała się, że Ellen zmarła od tyfusu przyniesionego od sąsiadki, Emmy Slattery. „Carreen” i „Suellen” były wyleczone ale osłabione. Gerald postradał zmysły a Jankesi spalili mnóstwo bel bawełny, które to O'Harowie zgromadzili jako zapasy. Tara ocalała tylko dzięki łasce jankesów a z wszystkich murzynów zostali tylko „Mammy” oraz rodzice Prissy czyli, Pork i jego żona Dilcey. 
Scarlett przysięgła sobie trzy rzeczy. Nie zazna już głodu, zdobędzie majątek nawet za cenę zabójstwa i nie będzie wspominać przeszłości. Wojna ani „Sprawa Konfederacji” nigdy jej nie interesowały. Natomiast by wyżywić rodzinę, Scarlett odnowiła dawne znajomości i sama zaczęła pracować fizycznie w polu. Inni także zostali wprzęgnięci do prac jak odbudowa płotów, łapanie zwierząt na pożywienie czy odchwaszczanie pól na przyszłoroczną bawełnę. Scarlett posunęła się nawet do morderstwa jankeskiego dezertera, którego zwłoki okradła. Pochowała go pod domem w największej tajemnicy, we współpracy z Melanią. Szwagierka użyczyła jej swej koszuli by zatrzeć ślady krwi od dziury w czaszce na podłodze. Zatuszowała odgłos huku z pistoletu Charlesa, kłamiąc innym, że to wybuch od czyszczenia rewolweru. Zyskały przez to kosztowności i wartościowe dolary Unii oraz konia, którego mogły zaprząc do pracy w polu. Gdy Tara została drugi raz splądrowana przez jankesów, Melania przybiegła z moczarów i pomogła ugasić Scarlett ogień tlący się w kuchni, wywołany przez jednego z żołnierzy. 
„Carreen” i „Suellen” wróciły do zdrowia, przez co zaczęły pracę w polu. Tymczasem kwiecień 1865 roku przyniósł kapitulację Konfederacji i spokój, ale też rzekę pokonanych żołnierzy Południa. Pośród nich był Frank Kennedy – adorator „Suellen” – oraz Will Benteen. Will był spokojnym, pracowitym żołnierzem na wojnie podczas której stracił nogę. Od tego czasu kuśtykał, gdyż źle dopasowano mu protezę. Był jednak tak spokojny i opanowany, że stał się – po okresie leczenia w Tarze – powiernikiem wszystkich mieszkańców plantacji. To on przekazał Scarlett informacje o tym, że na Tarę nałożą 300 dolarów jankeskich podatku. Zmęczona niedogodnościami, chciała nawet uciec z Ashleyem do Meksyku. Ten odtrącił ją a gdy dowiedziała się, że Jonas Wilkerson – jej były zarządca, zwolniony przez Ellen za związki z Emmą Slattery – chce kupić Tarę, powzięła plan, że zdobędzie pieniądze od Rhetta. Ten był zamknięty w areszcie za zabójstwo wyzwoleńca, jednak zauważył jej spracowane dłonie i był zły gdy nabrała go na fałszywe zaloty. Zgodził się pożyczyć jej pieniądze a Scarlett by była jego kochanką, ale do transakcji nie doszło, gdyż ukrywał on swoje finanse na zagranicznych kontach przed Jankesami. 
Scarlett wypełniła furia i w drodze do domu w Atlancie spotkała Franka Kennedy'ego. Pomimo bycia w wieku jej ojca i o zachowaniu „starej panny”, powzięła pewien plan. Irytował Scarlett, ale gdy usłyszała, że czerpie duży dochód ze sklepu wielobranżowego oraz zamierza kupić tartak w erze silnego zapotrzebowania na drewno odbudowującego się miasta, zarzuciła na niego swoje sieci. Skłamała mu, że „Suellen” poślubi ich sąsiada, Tony Fontaine'a. „Mammy” natomiast pomogła swej wychowance w jej zamierzeniach.
Katie Scarlett Kennedy.
Katie Scarlett Hamilton z domu O'Hara poślubiła Franka 14 dni później, na początku lutego 1866 roku, w wieku 21 lat. Wzajemna transakcja się udała. Fran użyczył żonie pieniędzy na zapłacenie podatku za Tarę co ocaliło plantację. Między nią a „Suellen” wybuchła zimna wojna a Scarlett z „Mammy” zamieszkały w Atlancie. Zdecydowała się jednak wynagradzać Frankowi wszystko tak by nie żałował decyzji o małżeństwie.
Po jakimś czasie, Frank domyślił się, że jego żona jest znacznie lepsza w rachunkach niż on. Gdy rozłożyła go choroba w domu, przyjechała do sklepu i zrobiła pobieżną inwentaryzację zapasów oraz dłużników. Był wściekły i sfrustrowany gdy Scarlett uzyskała u wolnego już Rhetta pożyczkę na zakup tartaku, który miał w planie i nie pozwoliła Frankowi go prowadzić.
Cztery miesiące później, w kwietniu 1866 roku, „Rekonstrukcja” trwająca w Stanach Zjednoczonych od zakończenia wojny domowej, uderzyła Scarlett z niespotykaną siłą. Tony Fointaine zabił Jonasza Wilkersona − Jankesa, który miał kiedyś chęć na zakup Tary i był nadgorliwym urzędnikiem Urzędu Do Spraw Wyzwoleńców − za to, że nie powstrzymywał Afroamerykanów gdy byli zbyt natarczywi dla białych kobiet. Ashley pomógł mu uciec do Teksasu. Scarlett oświadczyła natomiast małżonkowi, że spodziewa się dziecka. 
Od czerwca musiała by czekać w domu na rozwiązanie ciąży. Do tego czasu usiłowała jak najlepiej zabezpieczyć swoje interesy, mimo wewnętrznej nienawiści do Jankesów, nawiązała z nimi współpracę by jeszcze bardziej się bogacić. Zaczęła też ukrywać pieniądze w swoim domu na wypadek nieszczęścia. Dążenie do bogactwa stawało się jej obsesją. Jeździła po mieście powożona z „wujem Peterem”, dawnym niewolnikiem ciotki Sary Jane, silnie przywiązanym do niej. Do czasu gdy dwie Jankeski obraziły go a Scarlett powiedziała im tylko, że jest członkiem rodziny. Od tego czasu Scarlett zaczęła sama powozić bryczką. Co jakiś czas Rhett − wciąż przewijający się w jej życiu od barbecue w Dwunastu Dębach pięć lat wcześniej − towarzyszył jej od czasu do czasu w jej przejażdżkach. Dbał o nią, dawał jej dobre rady jak trzymanie broni przed wyzwolonymi Afroamerykanami oraz zmiana konia na mniej upartego. Scarlett, by ugasić te wszystkie zmartwienia, zaczęła pic koniak w ciąży. 
Na początku czerwca 1866 roku otrzymała informację, że jej ojciec, Gerald, nie żyje. Od Willa dowiedziała się jak do tego doszło z powodu Suellen. Próbowała nakłonić ojca do podpisania przysięgi lojalności Unii podczas wojny za co otrzymali by 150 000 dolarów odszkodowania. Gdy odmówił upoiła go koniakiem, ale wspomniała, że Slattery'owie też podpisali taki dokument. Gerald wykluczył „Suellen” z rodziny i na przejętym od sąsiada koniu pogalopował do Tary. Skręcił kark gdy próbował przeskoczyć przez płot na wierzchowcu.
Dodatkowo „Carreen” postanowiła wstąpić do klasztoru. Miała złamane serce od czasu śmierci Brenta Tarletona. Sam Will pokochał Tarę i dlatego chciał ożenić się z „Suellen”. Ashley miał wyjechać na północ i pracować w banku. Scarlett powzięła myśl, że powierzy mu tartak w Atlancie. 
Po pogrzebie Geralda, Ashley ugiął się pod dodatkową presją żony by przyjąć ofertę pracy w Atlancie od Scarlett. „Carreen” wstąpiła do klasztoru w Charlestonie a „Suellen” poślubiła Willa. Ashley i Melanie przenieśli się do Atlanty, bardzo blisko domu ciotki „Pittypat”. Wkrótce potem Scarlett, w listopadzie 1866 roku, urodziła córkę. Nadano jej imię Ella Lorena. Po trzech tygodniach chciała wrócić do prowadzenia swego biznesu, ale Frank i „Mammy” znaleźli jej pochowane pieniądze. Zakazali jej jeździć samej bryczką. Znalazła opiekuna w Archiem, starym konfederacie, nienawidzącym Afroamerykanów i Jankesów, który wyglądał groźnie. Ten jednak zrezygnował, gdy Scarlett zatrudniła w tartaku więźniów, wbrew opinii otoczenia. Nadal też jeździła do tartaku, wbrew ostrzeżeniom.
Beczka prochu wybuchła w grudniu 1866 roku, gdy podczas jednej z takich wizyt spotkała „Dużego Sama” - ekonoma z Tary a w drodze powrotnej, gdy miała go zabrać do Tary, została napadnięta. Doszło nawet do rozdarcia jej sukni i biustonosza przez napastników. „Duży Sam” uratował ją. Zawiózł do domu, do Franka a ten z Ashleyem, Hugh Elsing, doktorem Meade i wujem Henrym Hamiltonem zebrali się w starej plantacji obok miejsca zdarzenia i zabili napastników. Jankesi jednak podejrzewali, że coś takiego się wydarzy i wystawili wojsko. Grupę przed aresztem ocalił Rhett i lokalna kierowniczka domu publicznego, Belle Watling. Niestety Frank Kennedy zginął z przestrzeloną głową. Miasto natomiast wpadło w furię, gdyż Konfederaci wiedzieli, że nikt tak naprawdę nie był w domu Belle, ale sami Konfederaci nie mogli wyjawić prawdy.
Melanie Wilkes była bezgranicznie wdzięczna Belle, natomiast Scarlett Kennedy bezgranicznie przerażona perspektywą piekła po śmierci za to jak traktowała Franka. Było tak do czasu gdy Rhett w dniu pogrzebu oświadczył się wdowie. Zgodziła się gdy ją pocałował i przyznała, że zrobiła to też dlatego, że lubi jego i jego pieniądze. Miał to być związek dwóch łotrów.
Katie Scarlett Butler.
Zaręczyny Katie Scarlett Kennedy zd. O'Hara z Rhettem odbyły się w 1867 roku. W rok po śmierci Franka, w atmosferze wielkiego towarzyskiego skandalu. Oboje złamali wszystkie święte zasady Konfederatów, dlatego byli nieustannie na językach, zwłaszcza Indii Wilkes, siostry Ashleya. Ślub Z Rhettem nastąpił niedługo potem. Po podróży poślubnej do Nowego Orleanu, gdzie poznała szemrane towarzystwo Rhetta, które też w podejrzany sposób zdobyło majątki, oboje wrócili do Atlanty. Rhett kupił ziemię pod nowy dom a Scarlett kazała go wybudować. Zaznaczył też, że będzie ją obdarowywać prezentami ale nie da ani grosza do tartaku czy sklepu by utrzymywać Ashleya.
Scarlett urządziła dom według własnego uznania, spowity mrokiem, z orzechowymi, polerowanymi meblami i wielką ilością luster. Małżonkowie często się w nim zażarcie kłócili, aż pewnego razu w tym samym roku Scarlett oświadczyła mu z nienawiścią w oczach, że jest w ciąży, z dzieckiem, którego nie chciała. Dziewczynka urodziła się w 1869 roku i otrzymała imiona Eugenia Victoria a Melanie nadała jej pseudonim „Bonnie Blue” od flagi Konfederacji. Kiedy Scarlett poczuła się dobrze, porozmawiała z Ashleyem, sami w biurze. Ponownie doszła do wniosku, że Ashley jest o nią zazdrosny i o jej relacje z Rhettem. Przez co oświadczyła małżonkowi, że nie będzie mieć więcej dzieci. Oboje zaczęli spać w osobnych łóżkach. „Bonnie Blue”, gdy miała 2 lata, zaczęła spać w łóżeczku obok ojca i stała się jego oczkiem w głowie. Gdy Melanie wpadła na pomysł przyjęcia urodzinowego dla Ashleya, Scarlett udała się do tartaku by zatrzymać tam solenizanta. Zaczęli wspominać dawne czasy. Ona zaczęła płakać a on objął się o jej klatkę piersiową. Tę scenę zobaczyła m.in. India Wilkes i rozpowiedziała o tym w całej Atlancie. Melania nie uwierzyła w romans między jej mężem a szwagierką. India została wygnana z domu Wilkes i zamieszkała u „Pittypat”, co spowodowało rozłam w rodzinie. 
Rhett zareagował na te pogłoski. Był bardziej pijany niż Scarlett kiedykolwiek go widziała. Wrócił do domu z baru Belle Watling długo po swej małżonce. Doszło do kolejnej kłótni po której on brutalnie zabrał ją do swojej sypialni. Scarlett była tak zaskoczona jego zachowaniem, że uległa mu i do gwałtu nie doszło. Następnego ranka Rhett wyjechał z „Bonnie Blue” do matki w Charlestonie i do Nowego Orleanu. Scarlett czuła, że za nim tęskni, ale wciąż nie była pewna, czy Rhett ją kocha, mówiąc to po pijanemu. Dowiedziała się, że jest w czwartej ciąży. W końcu Rhett wrócił i Scarlett oczekiwała na niego na szczycie schodów. Oświadczyła mu, że znowu jest w ciąży, zaprzeczyła jakoby było to dziecko Ashleya. Gdy zażartował, że ma się zrelaksować, bo jest szansa, że poroni, rzuciła się na niego z pięściami. Odsunął się, przez co spadła ze schodów. 
Melanie zajęła się bratową a Rhett był śmiertelnie przerażony. Obawiał się, że zabił żonę. Był też ciekaw czy wołała go w nocy, ale Melanie zaprzeczyła. Uznał, że żona nigdy go nie kochała. W ostatniej chwili powstrzymał się przed tym by wyjawić Melanie co łączy jej małżonka z jego żoną. Scarlett udała się do Tary z Wadem i Ellą. Gdy przyjechała, zauważyła zmianę w mężu. Był trzeźwy, miły i uprzejmy. Mimo że co jakiś czas tęskniła za starym Rhettem, pogodziła się z tym. W drodze powrotnej do domu, podpuszczona przez Rhetta, zdecydowała się sprzedać tartaki Ashleyowi. Wilkes uzyskał pieniądze z niewiadomego mu źródła. Niby od starego Konfederata, któremu Ashley kiedyś pomógł. 
W 1873 roku „Bonnie Blue” miała już 4 lata i owinęła ojca wokół palca, który to pozwalał jej na wszystko. Ten skupiał swą całą uwagę na niej o co Scarlett była zazdrosna. Kupił jej nawet kucyka „Pana Butlera”, na którym ćwiczyła jazdę i skoki przez niskie przeszkody pod jego okiem. Do tragedii doszło nieoczekiwanie, gdy „Bonnie Blue” samodzielnie podniosła poprzeczkę w przeszkodzie i zamierzała pokazać rodzicom jak umie skakać. Koń jednak odmówił posłuszeństwa, przez co dziewczynka spadła z niego i skręciła kark. W taki sam sposób jak dziadek Gerald.
W mrocznych dniach i miesiącach po śmierci „Bonnie Blue”, Rhett był często pijany i rozczochrany. „Mammy” wróciła do Tary a Scarlett, choć także pogrążona w głębokiej żałobie, wydawała się trzymać. Po przedwczesnej śmierci Melanie Wilkes, z powodu drugiej ciąży, którą utraciła, Rhett postanowił, że chce jedynie stabilizacji w rodzinnym mieście Charleston. Opuścił Atlantę, by ją odnaleźć. Scarlett, która w końcu zdała sobie sprawę w dzień śmierci Melanie, że kocha tylko męża, przyznała się Rhettowi do pomyłki. Butler odparł, że zrezygnował z niej po tym, jak doznała poronienia i nie poprosiła o niego. Załamana, w pustym domu, nadal miała jednak Tarę i wiedziała, że może odzyskać Rhetta, ponieważ „jutro jest inny dzień”.

</doc>
<doc id="552371" url="https://pl.wikipedia.org/wiki?curid=552371" title="Tomaszew (Warszawa)">
Tomaszew (Warszawa)

Tomaszew (Tomaszów) – osiedle w północno-wschodniej części Warszawy, w dzielnicy Białołęka. 
Według warszawskiego Miejskiego Systemu Informacji Tomaszew zaliczany jest do osiedla Szamocin. W rzeczywistości Tomaszew stanowi oddzielne osiedle zlokalizowane pomiędzy ulicami: Płochocińską, Wilkowiecką, Ornecką, Borecką, Szklarniową oraz Bruszewską. Tomaszew graniczy z osiedlami Szamocin, Mańki-Wojdy, Brzeziny, Białołęka Szlachecka, Marcelin i Białołęka Dworska. Na terenie "Tomaszewa" znajduje się wyłącznie zabudowa jednorodzinna.
Historia.
w pierwszej połowie XX w. "Tomaszew" (wtedy Tomaszów) był podwarszawską wsią, wcześniej był tu również folwark. W 1951 roku został włączony do granic Warszawy wraz z innymi sąsiadującymi wsiami.
Publiczny transport zbiorowy.
Przed rokiem 1982 komunikację z Warszawą zapewniała wyłącznie w ciągu ulicy Płochocińskiej komunikacja autobusowa realizowana przez Państwową Komunikację Samochodową. Do Białobrzegów, Rynii oraz Radzymina kursowały autobusy z dworca PKS Stadion. 24 stycznia 1982 roku uruchomiono linię 165, która łączyła Żerań FSO z Kobiałką. Linia ta kursowała do czerwca 1992 roku, kiedy jej rolę przejęła linia podmiejska numer 705 łącząca Żerań FSO z Białobrzegami. Następnie w latach 2007–2008 uruchamiano kolejne linie podmiejskie łączące Żerań FSO z Zegrzem Południowym (735), Nowymi Załubicami (734) oraz Legionowem (804) przez ulicę Płochocińską. W roku 2009 linia 804 została przekształcona w linię 736. W roku 2012 linie 705 oraz 735 wydłużono do pętli Metro Marymont, by w roku 2014 ponownie je skrócić do pętli Żerań FSO w związku z trwającym remontem mostu Grota Roweckiego. We wrześniu 2014 roku uruchomiono nową linię autobusową numer 326 łączącą Żerań FSO z Olesinem przez ulicę Płochocińską.

</doc>
<doc id="552372" url="https://pl.wikipedia.org/wiki?curid=552372" title="Rozmaz">
Rozmaz

Rozmaz - rodzaj preparatu mikroskopowego, na którym kroplę krwi (rozmaz krwi), szpiku kostnego (mielogram), zawiesiny bakterii, bioptatu, itp. rozprowadza się (rozmazuje) na szkiełku podstawowym w celu wykonania badania mikroskopowego.

</doc>
<doc id="552373" url="https://pl.wikipedia.org/wiki?curid=552373" title="Hrabstwo St. Lawrence">
Hrabstwo St. Lawrence

St. Lawrence – hrabstwo (ang. "county") w stanie Nowy Jork w USA.
Geografia.
Powierzchnia hrabstwa wynosi 2821,44 mi² (około 7307,5 km²). Według stanu na 2010 rok jego populacja wynosi 111 944 osoby, a liczba gospodarstw domowych: 52 133. W 2000 roku zamieszkiwało je 111 919 osób, a w 1990 mieszkańców było 111 974.

</doc>
<doc id="552374" url="https://pl.wikipedia.org/wiki?curid=552374" title="Wyspy w Cieśninie Torresa">
Wyspy w Cieśninie Torresa

Wyspy w Cieśninie Torresa – grupa 274 małych wysp w Cieśninie Torresa, pomiędzy półwyspem Jork w Australii a Nową Gwineą. Wyspy zamieszkują rdzenni wyspiarze, Melanezyjczycy. Administracyjnie wyspy są częścią stanu Queensland, posiadają jednak status autonomii.
Historia.
Około 8 tysięcy lat temu Nowa Gwinea i Australia tworzyły jeden ląd, a Cieśnina Torresa i wyspy znajdujące się w niej powstały wraz z podniesieniem się poziomu oceanu po zakończeniu zlodowacenia. Najstarsze znane ślady osadnictwa w tym regionie pochodzą sprzed 2500 lat, choć ludzie przewędrowali tędy z Archipelagu Malajskiego do Australii prawdopodobnie aż 70 tysięcy lat temu. Rdzenna ludność stanowi grupę etniczną odrębną od Aborygenów australijskich, z własną kulturą łączącą elementy australijskie, papuaskie i austronezyjskie i posługującą się językami kala lagaw ya i meriam.
W 1606 roku Luis Váez de Torres jako pierwszy Europejczyk przebył cieśninę i widział wyspy, a w 1770 roku James Cook zajął wyspy w imieniu Wielkiej Brytanii. Od 1860 roku na te tereny napływali poszukiwacze pereł z Azji i regionu Pacyfiku, a także Europy. W 1879 roku terytorium wysp Cieśniny Torresa stało się częścią kolonii, a w 1901 roku – częścią stanu Queensland.
Wyspiarze z Cieśniny Torresa dopiero w 1939 roku zostali uznani przez rząd australijski za odrębną grupę etniczną, a w 1947 roku uzyskali prawo do pracy na kontynencie. Od 1994 roku istnieje regionalny rząd Wysp w Cieśninie Torresa, posiadający autonomię w ramach stanu Queensland.
Geografia.
Wyspy w Cieśninie Torresa powstały wskutek podniesienia poziomu mórz i zalania pomostu lądowego pomiędzy Australią a Nową Gwineą. Są one rozrzucone na obszarze około 48 tysięcy km². Dzielą się na cztery grupy: wschodnie wyspy są pochodzenia wulkanicznego, środkowa grupa to nisko położone, piaszczyste wyspy, zachodnia grupa to szczyty dawnego pomostu lądowego, zbudowane z granitów i skał wulkanicznych, zaś północną grupę tworzą nisko położone, bagniste wyspy porośnięte namorzynami.
Największą wyspą jest Wyspa Księcia Walii (203 km²). Ośrodek administracyjny znajduje się na Wyspie Thursday, gdzie rezyduje burmistrz i czterech kanclerzy sprawujących władzę nad częścią wysp i półwyspu Jork. 17 wysp w archipelagu zamieszkanych przez rdzennych wyspiarzy i Aborygenów australijskich posiada lokalne rządy.

</doc>
<doc id="552376" url="https://pl.wikipedia.org/wiki?curid=552376" title="Hrabstwo Steuben (Nowy Jork)">
Hrabstwo Steuben (Nowy Jork)

Steuben – hrabstwo (ang. "county") w stanie Nowy Jork w USA. Populacja wynosi 98 726 mieszkańców (stan według spisu z 2000 r.).
Powierzchnia hrabstwa wynosi 3637 km². Gęstość zaludnienia wynosi 47 osób/km².

</doc>
<doc id="552379" url="https://pl.wikipedia.org/wiki?curid=552379" title="Silnik wielopaliwowy">
Silnik wielopaliwowy

Silnik wielopaliwowy – silnik spalinowy, który może prawidłowo pracować będąc zasilanym różnymi rodzajami paliw płynnych, głównie benzyną i olejem napędowym, ale także m.in. paliwem lotniczym.
Opis.
Są to silniki o zapłonie samoczynnym. Zmiany w konstrukcji silnika są związane przede wszystkim z koniecznością zmniejszenia dużego kąta opóźnienia samozapłonu dla paliw wysokoprężnych. Uzyskuje się to przez podwyższenie temperatury powietrza pod koniec suwu sprężania. Głównym środkiem prowadzącym do tego celu jest podwyższenie stopnia sprężania w stosunku do silników typowo zasilanych tylko olejem napędowym. Silniki wielopaliwowe zasilane olejem napędowym lub paliwami pokrewnymi wykazują niemal identyczną moc i sprawność. Największym problemem tego typu silników jest rozruch w niskiej temperaturze, w szczególności przy zastosowaniu benzyny oraz ich praca z małym obciążeniem. W celu uruchomienia zimnego silnika wymagają one stosowania odpowiedniego urządzenia podgrzewającego. Silniki te stosowane są głównie w pojazdach wojskowych, np. czołgach.
Silniki tej konstrukcji pozwalają na wykorzystanie ok. 75% składników ropy naftowej, gdy tradycyjne silniki wykorzystują ok. 50-55%.
Silnikami wielopaliwowymi są również silniki benzynowe przystosowane do współpracy z instalacją gazową.

</doc>
<doc id="552380" url="https://pl.wikipedia.org/wiki?curid=552380" title="Hrabstwo Suffolk (Nowy Jork)">
Hrabstwo Suffolk (Nowy Jork)

Suffolk – hrabstwo (ang. "county") na wyspie Long Island w stanie Nowy Jork w USA. Populacja wynosi 1 476 601 mieszkańców (stan na 2019 r.). Hrabstwo obejmuje najbardziej wysunięty na wschód obszar metropolitalny Nowego Jorku.
Powierzchnia hrabstwa wynosi 6150 km². Gęstość zaludnienia wynosi 632 osób/km².
Demografia.
W 2019 roku do największych grup należą osoby pochodzenia włoskiego (23,6%), irlandzkiego (18,1%), niemieckiego (13,3%), afroamerykańskiego lub afrykańskiego subsaharyjskiego (7,8%), „amerykańskiego” (5,6%), portorykańskiego (4,8%), polskiego (4,8%), angielskiego (4,4%), salwadorskiego (4%) i azjatyckiego (3,9%). 
Religia.
Suffolk jest najbardziej katolickim hrabstwem, wśród amerykańskich hrabstw, które mają więcej niż 100 tys. mieszkańców, gdzie 58,9% populacji jest członkami Kościoła katolickiego. Do innych większych grup religijnych na obszarze hrabstwa, w 2010 roku, należą:

</doc>
<doc id="552381" url="https://pl.wikipedia.org/wiki?curid=552381" title="Hrabstwo Sullivan (Nowy Jork)">
Hrabstwo Sullivan (Nowy Jork)

Sullivan – hrabstwo (ang. "county") w stanie Nowy Jork w USA. Populacja wynosi 73 966 mieszkańców (stan według spisu z 2000 r.).
Powierzchnia hrabstwa wynosi 2582 km². Gęstość zaludnienia wynosi 29 osób/km².

</doc>
<doc id="552383" url="https://pl.wikipedia.org/wiki?curid=552383" title="Zespół Parków Krajobrazowych nad Dolną Wisłą">
Zespół Parków Krajobrazowych nad Dolną Wisłą

Zespół Parków Krajobrazowych nad Dolną Wisłą (do lipca 2018 r. "Zespół Parków Krajobrazowych Chełmińskiego i Nadwiślańskiego") – zespół obejmujący trzy parki krajobrazowe: Chełmiński, Góry Łosiowe i Nadwiślański. Powierzchnia Zespołu wynosi obecnie ponad 60 tys. ha i obejmuje obszar od Bydgoszczy do Nowego. Administracyjnie położony jest on na terenie 4 powiatów i 17 gmin.
Dyrekcja Zespołu Parków Krajobrazowych nad Dolną Wisłą znajduje się w Świeciu nad Wisłą, ul. Sądowa 5. Park posiada Ośrodek Dydaktyczno-Muzealny ZPKChiN w zabytkowej pomennonickiej drewnianej chacie w Chrystkowie z 1770 r. Park Krajobrazowy współpracuje z Towarzystwem Przyjaciół Dolnej Wisły w Grucznie.
Historia.
W 1993 r. w Dolinie Dolnej Wisły utworzono pierwszy park krajobrazowy, który nosił nazwę "Zespół Nadwiślańskich Parków Krajobrazowych" (Rozporządzenie nr 142/93 Wojewody Bydgoskiego z dnia 6 maja 1993 r., Dz. Urz. nr 11 z dn. 9 sierpnia 1993 r.). Park obejmował wtedy ochroną lewy brzeg Wisły na powierzchni 33306,5 ha. W 1998 r. na prawym brzegu Wisły, w ówczesnym województwie toruńskim, powołano "Chełmiński Park Krajobrazowy" (Rozporządzenie nr 11/98 Wojewody Toruńskiego, Dz. Urz. nr 16 z 1998 r., póz. 89) o powierzchni 22336 ha. W tym samym roku zmieniono nazwę "Zespołu Nadwiślańskich Parków Krajobrazowych" na "Nadwiślański Park Krajobrazowy" (Rozporządzenie nr 33/98 Wojewody Bydgoskiego z dnia 31 sierpnia 1998 r., Dz. Urz. nr 54 z dn. 11 września 1998 r., póz. 256).
W marcu 1999 r., po reformie administracyjnej, nastąpiło połączenie dwóch parków (prawobrzeżnego i lewobrzeżnego) w "Park Krajobrazowy Doliny Dolnej Wisły" (Rozporządzenie nr 50/99 Wojewody Kujawsko-pomorskiego, Dz. Urz. nr 24 z dn. 13 kwietnia 1999 r., póz. 142). W dniu 21 maja 2003 r. Park Krajobrazowy Doliny Dolnej Wisły zmienił swoją nazwę na "Zespół Parków Krajobrazowych Chełmińskiego i Nadwiślańskiego" (Zarządzenie nr. 144/03 Wojewody Kujawsko-Pomorskiego z dnia 21 maja 2003 r.), pozostając formalnie jednym parkiem.
8 września 2005 r. "Zespół Parków Krajobrazowych Chełmińskiego i Nadwiślańskiego" został podzielony na dwa oddzielne parki: "Chełmiński Park Krajobrazowy" i "Nadwiślański Park Krajobrazowy" (Rozporządzenie nr 19/2005 i 20/2005 Wojewody Kujawsko-pomorskiego, Dz. Urz. nr 108, poz. 1873 i 1874) i tego samego dnia parki te zostały połączone w zespół nazwany identycznie jak poprzednio "Zespół Parków Krajobrazowych Chełmińskiego i Nadwiślańskiego", będącym jednak obecnie zespołem parków, a nie jak wcześniej jednym parkiem (Zarządzenie nr 349/2005 Wojewody Kujawsko-pomorskiego).
W lipcu 2018 r. do zespołu włączono utworzony w maju tego samego roku Park Krajobrazowy Góry Łosiowe, zmieniając jednocześnie jego nazwę na "Zespół Parków Krajobrazowych nad Dolną Wisłą".
Charakterystyka.
Parki obejmują środkowy fragment Doliny Dolnej Wisły od Bydgoszczy (północne obrzeża miasta od osiedla Piaski, poprzez Leśny Park Kultury i Wypoczynku, po Fordon) do Kozielca, w gminie Nowe. Znajdują się na terenie 17 gmin: Bydgoszcz, Osielsko, Dobrcz, Dąbrowa Chełmińska, Unisław, Kijewo Królewskie, Pruszcz Pomorski, Świecie, Chełmno, miasto Chełmno, Stolno, Jeżewo, Dragacz, Grudziądz, Rogóźno, Warlubie i Nowe.
Powierzchnia całego Zespołu Parków wynosi 60502,3 ha, co stawia go pod względem obszaru na drugim miejscu w województwie kujawsko-pomorskim (po Krajeńskim Parku Krajobrazowym) i w czołowej 10 w kraju (na 120 parków krajobrazowych w Polsce).
Park chroni naturalny krajobraz doliny Wisły, jednej z niewielu wielkich rzek europejskich, gdzie zostały zachowane naturalne ekosystemy z mozaiką siedlisk: przylegającymi do brzegów rzeki łąkami, starorzeczami, lasami łęgowymi oraz stromymi, aktywnymi geologicznie zboczami, dolinkami erozyjnymi, wąwozami porośniętymi grądami zboczowymi, roślinnością kserotermiczną i zbiorowiskami zaroślowymi.
Flora i fauna parku jest bardzo bogata; stwierdzono tu występowanie 1000 gatunków roślin naczyniowych i ponad 1100 gatunków chrząszczy. Najwartościowsze części parku objęto ochroną w rezerwatach przyrody.
Do charakterystycznych utworów Doliny Dolnej Wisły w obrębie parku należą:
Dolina Wisły jest miejscem bytowania, a zwłaszcza szlakiem wędrówek wielu gatunków zwierząt, szczególnie ptaków. Na wilgotnych i mokrych siedliskach licznie gniazduje ptactwo wodno-błotne.
Oprócz zasobów przyrodniczych park szczyci się zabytkami kultury (grodziska, założenia parkowo-pałacowe, zabudowania pomennonickie).
Osobliwością parku krajobrazowego są ponadto pozostałości starych sadów, w których znaleziono kilkadziesiąt tradycyjnych odmian drzew owocowych, głównie jabłoni i grusz, co stało się przyczynkiem do założenia kolekcji i szkółki starych odmian w Chrystkowie.
Turystyka.
Zespół Parków Krajobrazowych Chełmińskiego i Nadwiślańskiego posiada duże walory turystyczne wynikające z faktu, że na jego terenie lub w jego okolicach znajdują się liczne zabytki; i tak najważniejszymi są:
Tereny ZPKnDW są miejscem uprawiania paralotniarstwa, turystyki rowerowej i pieszej. Towarzystwo Przyjaciół Dolnej Wisły we współpracy z Parkiem wytyczyło w 2001, a w 2006 r. odnowiło, czarny szlak rowerowy po Dolinie Dolnej Wisły: Cierpice – Solec Kujawski – Bydgoszcz – Świecie – Nowe – Gniew – Tczew – Kwidzyn – Grudziądz – Chełmno – Ostromecko – Zamek Bierzgłowski (447 km).
Przez tereny ZPKnDW przebiega lub o nie zahacza wiele szlaków rowerowych i pieszych, którymi opiekują się: Regionalny Oddział PTTK „Szlak Brdy”, Miejski Oddział PTTK w Bydgoszczy, Miejski Oddział PTTK w Toruniu, Oddział PTTK w Grudziądzu, Oddział PTTK w Kwidzynie, Pomorskie Porozumienie Oddziałów PTTK w Gdańsku, Bydgoskie Towarzystwo Cyklistów i urzędy gmin.
Atrakcjami turystycznymi na terenie ZPKnDW są również liczne obiekty przyrodnicze jak: Jaskinia Bajka koło Gądecza, Czarcie Góry i osuwiska sartowickie koło Świecia oraz liczne starorzecza.

</doc>
<doc id="552386" url="https://pl.wikipedia.org/wiki?curid=552386" title="Nick Florez">
Nick Florez

Nicholas Florez (ur. 10 listopada 1975 roku w Kaufman, w stanie Teksas, USA) – amerykański tancerz, choreograf, aktor i reżyser.
Od dzieciństwa zafascynowany był baletem, jazzem i tańcem współczesnym. Marząc o byciu w przyszłości tancerzem, przeniósł się do Los Angeles.
Sławę zdobył w MTV jako tancerz występujący w teledyskach do piosenek Britney Spears: "Sometimes" (czerwiec 1999), "(You Drive Me) Crazy" (wrzesień 1999), "Oops!... I Did it Again" (2000) i "Born To Make You Happy" (2000), "Me against the Music" (2000) i kampanii reklamowej "Pepsi" (ze Spikiem Lee jako Zeke oraz Beyoncé Knowles w "Hip-Hopera") oraz tancerz jej pierwszych koncertów.
Występował w wideoklipach: "Techno Cumbia" – Seleny, "Getting Jiggy With It" – Willa Smitha, "Cant Get Enough Of You Baby" – Smash Mouth, "Whats My Age Again" zespołu Blink-182 i "Give It To You" Jordana Knighta.
Współpracował także z takimi wykonawcami jak: Brandy, Smashmouth, Geri Halliwell, Paulina Rubio, Anastacia, Mya, Jewel, Queen Latifah, Ashanti, Lil Kim, i Janet Jackson. 
Pojawiał się w programach telewizyjnych z Rosie O’Donnell, Jay Leno, i m.in. "Today Show", "Good Morning America", "Ryan Seacrest", "The Viw" czy "Saturday Night Live", "MAD TV".

</doc>
<doc id="552387" url="https://pl.wikipedia.org/wiki?curid=552387" title="Lyd1">
Lyd1

Lyd1 – wąskotorowa lokomotywa spalinowa produkowana od roku 1960 w zakładach Fablok w Chrzanowie i Zastal w Zielonej Górze.
Nazwą Lyd1 oznaczano na PKP dwa typy lokomotyw: WLs150 i WLs180 ("Wąskotorowa lokomotywa spalinowa").
WLs150.
Trzyosiowa wiązarowa lokomotywa spalinowa typu WLs150 była produkowana w chrzanowskim Fabloku od roku 1960. Ogółem w latach 1960–1969 wyprodukowano 144 lokomotywy tego typu, z czego 28 sztuk trafiło do PKP, a reszta na koleje przemysłowe. Produkowano wersje na szerokość toru 750, 785 i 900 mm, natomiast planowana wersja na szerokość 600 mm nigdy nie powstała. Spalinowóz wyposażony został w silnik 5DSR150 o mocy 150 KM.
Obecnie Lyd1 typu WLs150 są eksploatowane na Górnośląskich Kolejach Wąskotorowych w Bytomiu, muzealnej Kolei Wąskotorowej Rogów – Rawa – Biała, Ełckiej Kolei Wąskotorowej i Pleszewskiej Kolei Lokalnej, oraz w Skansenie w Rudach. Lokomotywy z KWK Kazimierz-Juliusz w Sosnowcu po zamknięciu kolei trafiły na przełomie 2019/20 do Rogowa, Nowego Dworu Gdańskiego – Żuławska Kolej Dojazdowa oraz do Fundacji Galicyjskich Dróg Żelaznych.
Od 2008 roku jedna z lokomotyw WLs150 stacjonuje na Mławskiej Kolei Dojazdowej, a w marcu 2015 Lyd1-221 wyeksponowano przy ul. Wrocławskiej w Trzebnicy.
WLs180.
Lokomotywa typu WLs180 produkowana była przez zielonogórski Zastal w latach 1969–1972. Wyprodukowano 47 sztuk, które były eksploatowane głównie w przemyśle, choć pięć egzemplarzy otrzymały także PKP. Spalinowóz ten został wyposażony w mocniejszy silnik 6R1416 o mocy 180 KM, pozostałe parametry nie uległy zmianie.

</doc>
<doc id="552388" url="https://pl.wikipedia.org/wiki?curid=552388" title="Hrabstwo Tioga (Nowy Jork)">
Hrabstwo Tioga (Nowy Jork)

Tioga – hrabstwo (ang. "county") w stanie Nowy Jork w USA. Populacja wynosi 51 784 mieszkańców (stan według spisu z 2000 r.).
Powierzchnia hrabstwa wynosi 1354 km². Gęstość zaludnienia wynosi 39 osób/km².

</doc>
<doc id="552390" url="https://pl.wikipedia.org/wiki?curid=552390" title="Vartan Malakian">
Vartan Malakian

Vartan Malakian (ur. 14 lutego 1947 w Iraku) – ormiański malarz i tancerz. 
W 1975 roku wyjechał do Stanów Zjednoczonych, gdzie w tym samym roku urodził mu się syn - Daron (wokalista i gitarzysta zespołu System Of A Down). Po narodzinach syna artysta kontynuował zajęcia artystyczne. Zaczął wykładać przy uczelni w Glendale taniec. W 1993 Malakian otworzył galerie swoich dzieł sztuki. Jest autorem wszystkich rysunków znajdujących się na dwóch ostatnich płytach System Of A Down ("Mezmerize" i "Hypnotize").

</doc>
<doc id="552391" url="https://pl.wikipedia.org/wiki?curid=552391" title="Hrabstwo Tompkins">
Hrabstwo Tompkins

Tompkins – hrabstwo (ang. "county") w stanie Nowy Jork w USA. Populacja wynosi 96 501 mieszkańców (stan według spisu z 2000 r.).
Powierzchnia hrabstwa wynosi 1273 km². Gęstość zaludnienia wynosi 78 osób/km².

</doc>
<doc id="552393" url="https://pl.wikipedia.org/wiki?curid=552393" title="Radevormwald">
Radevormwald

Radevormwald – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Oberberg. Leży ok. 50 km od Kolonii. Liczy 22 526 mieszkańców (2010). 
Współpraca.
Miejscowości partnerskie:

</doc>
<doc id="552396" url="https://pl.wikipedia.org/wiki?curid=552396" title="ZOR">
ZOR



</doc>
<doc id="552403" url="https://pl.wikipedia.org/wiki?curid=552403" title="Renault Scénic">
Renault Scénic

Renault Scénic – samochód osobowy typu minivan klasy kompaktowej produkowany pod francuską marką Renault w latach 1996–2022.
Pierwsza generacja.
Renault Scénic I został zaprezentowany po raz pierwszy w 1996 roku.
Samochód miał premierę jako piąta odmiana nadwoziowa modelu roku Mégane, jako Mégane Scenic. 1997 został uznany Samochodem Roku. Początkowo był on tylko odmianą nadwoziową modelu Mégane. W teście zderzeniowym EuroNCAP uzyskał wynik 4 gwiazdek.
W marcu 1999 roku Scénic wraz z całą rodziną Mégane przeszedł facelifting, podczas którego otrzymał większe przednie reflektory i przemodelowane tylne lampy, w stylu zgodnym z całą linią zmodernizowanego Megane’a. Podobnie jak w Meganie Coupe tylne światła przeciwmgielne z klapy bagażnika powędrowały pod klosze tylnych lamp zespolonych. Przy okazji liftingu zmieniono nazwę na Renault Scénic, akcentując tym odrębność linii modelowej. Napis „Mégane” jednak wciąż widniał przy szybie tylnych drzwi bocznych, tam gdzie przed liftingiem umieszczone było logo „Scénic”. W 2000 roku pojawiła się wersja z napędem na cztery koła, z dołączaną tylną osią w przypadku poślizgu kół przednich przez sprzęgło wiskotyczne o nazwie Scénic RX4. W latach 1998-2010 samochód produkowano w Ameryce Łacińskiej
Renault Scénic RX4.
W latach 2000–2003 produkowano model Renault Scénic o oznaczeniu RX4. Odznacza się on dołączanym napędem na tylną oś w przypadku poślizgu kół przednich, podwyższonym zawieszeniem (prześwit 21 cm), większymi kołami i „terenowym” pakietem stylizacyjnym. Układ napędowy został opracowany przy współpracy z austriacką firmą Steyr-Daimler-Puch, znaną między innymi z produkcji Mercedesa G. Konstrukcja drzwi tylnych również jest nieco inna – składa się z dwóch części. Do góry podnoszona jest tylko szyba, a same drzwi otwierają się na bok. Umieszczono na nich koło zapasowe, które w zwykłej odmianie leży pod podłogą bagażnika, ale z racji rozbudowanego tylnego zawieszenia wraz z układem napędowym, nie ma już w RX4 na nie tam miejsca. Nie jest to jednak samochód terenowy (brak blokady mostów oraz ramy), należy do grona crossoverów.
Druga generacja.
Renault Scénic II został po raz pierwszy zaprezentowany w 2003 roku podczas targów motoryzacyjnych w Genewie.
Auto zbudowane zostało na płycie podłogowej kompaktowego modelu Megane. W porównaniu do poprzednika, samochód urósł (zwłaszcza wszerz), co przekłada się na znacznie większą przestrzeń wewnątrz pojazdu. Kokpit stylistycznie nawiązuje do Megane’a II, ale nie jest z nim identyczny, tak jak to miało miejsce w poprzedniej generacji Mégane/Mégane Scénic. Największą zmianą stanowi zestaw wskaźników, który został ulokowany na środku deski rozdzielczej. Nie otrzymał on jednak klasycznej formy analogowych zegarów z modelu Megane, zdecydowano się na „przeszczepienie” cyfrowego wyświetlacza z większego Espace’a IV. Charakterystycznym elementem dla tego modelu jest specjalna konstrukcja prawej wycieraczki z przodu, dzięki której ma ona większe pole czyszczenia. Podobną wycieraczkę zamontowano w modelu Nissan Almera Tino. Później z tego rozwiązania skorzystał również Ford budując swojego pierwszego kompaktowego minivana (Ford C-MAX). Scénic II to lider sprzedaży w swojej klasie w Europie, a także lider bezpieczeństwa w tej klasie (5 gwiazdek w testach zderzeniowych według Euro NCAP). Samochód występuje w 2 odmianach nadwoziowych: krótki Scénic (5-osobowy) oraz długi Grand Scénic (5 lub 7-osobowy), w wersji siedmioosobowej produkowany od 2004 roku.
W październiku 2006 roku w salonach pojawił się model po face liftingu. Zmieniono kształt lamp i zderzak przedni. Zastosowano seryjne reflektory soczewkowe, podobnie jak w Mégane II po liftingu. Pojawiły się nowe kolory i wzory felg oraz zmodyfikowano paletę silników i listę opcji (przybył „uterenowiony” Conquest). Renault Scénic Conquest ma podwyższony o 2 cm prześwit i osłony na zderzakach. Auto pokonuje nierówne drogi, kałuże i inne przeszkody sprawnie. Samochód produkowano w latach 2007–2009. Samochód ma miękkie zawieszenie. Za auto trzeba było zapłacić około 80 tysięcy zł. Konkurentem był Volkswagen CrossTouran. Wszystkie wersje silnikowe sprzężono z 6-biegową skrzynią (przed liftingiem 6 biegów miały tylko najmocniejsze jednostki napędowe – benzyna 2.0 i 2.0 T oraz diesle 1.9 oraz diesle 1.5 dci – wersje o mocach powyżej 100 kM). Odtąd zaczęto również sprzedawać 5-osobowego Grand Scénica, za którego docelową grupę klientów uznano rodziny z dziećmi, korzystające z wózka, na który jest potrzebny duży bagażnik o płaskiej podłodze (7-osobowy samochód ma 475 l po złożeniu trzeciego rzędu siedzeń, natomiast 5-osobowy – 533 l). Za ostatnimi siedzeniami siedmioosobowego Grand Scénica jest jeszcze 200-litrowa przestrzeń bagażowa.
Trzecia generacja.
Renault Scénic III został po raz pierwszy zaprezentowany podczas targów motoryzacyjnych w Genewie w 2009 roku.
Renault Scénic III nie jest zupełnie nowym modelem, lecz głęboko zmodernizowanym Renault Scénic II. Wersja Grand od pięcioosobowej wersji różni się bardziej stonowaną stylistyką. Model tak jak Mégane III był produkowany w hiszpańskiej Palencii. Scénic III jako pierwszy w historii swojego modelu otrzymał benzynowy silnik z turbodoładowaniem o pojemności 1.4 TCe. Silnik ten wyposażono w najnowsze rozwiązanie z zakresu downsizingu. Pomimo pojemności 1.4 l dysponuje momentem obrotowym typowym dla silnika 2.0 l oraz mocą silnika o pojemności 1.8 l. Zużycie paliwa jest niższe niż w silniku 1.6 l. Trwałość jednostki napędowej szacowana jest na 250 000 kilometrów.
W 2013 roku pojazd przeszedł face lifting. Zmieniono m.in. pas przedni, tylny oraz nieznacznie wnętrze pojazdu. Pojawiła się także nowa wersja XMOD stylizowana na crossovera. Jak w drugiej generacji zastosowano czarne osłony, ale dodano inną atrapę chłodnicy. Standardowo były też montowane relingi dachowe. Prześwit zwiększono o 3 cm, czyli o 1 cm więcej niż w poprzedniej odsłonie. Jazdę w terenie ma ułatwić system kontroli trakcji Grip Xtend. Samochód ma także o 33 litry zwiększony bagażnik. Auto zadebiutowało 5 marca w Genewie. Auto oferowano z silnikiem benzynowym 1.2 TCe o mocy 115 i 130 KM i z dieslami 1.5 dCi o mocy 110 KM i 1.6 dCi o mocy 130 KM.
Czwarta generacja.
Renault Scénic IV został po raz pierwszy oficjalnie zaprezentowany podczas targów motoryzacyjnych w Genewie w 2016 roku.
Pojazd zbudowany został na płycie podłogowej CMF-C oraz zaprojektowany według nowego języka stylistycznego marki. Auto otrzymało duży, charakterystyczny grill z dużym logo marki oraz nowe LED-owe reflektory.
Czwarta generacja Scenica przyjęła koncepcję nawiązującą do crossovera, samochód pozostaje jednak kompaktowym minivanem. Awangardową cechą samochodu jest bazowy rozmiar felg, który wynosi 20 cali.
Sprzedaż.
W 2019 roku wycofano ze sprzedaży na rynku brytyjskim krótszą odmianę Renault Scenic. Rok później tę samą decyzję podjęto wobec dłuższego wariantu, oba kroki tłumacząc niewielką sprzedażą. W połowie 2020 roku w mediach pojawiły się pogłoski o planowanym całkowitym wycofaniu Scenica z produkcji bez następcy. Uzasadnione miało to być m.in. redukcją kosztów ponoszonych przez koncern i skupieniu się na produkcji popularniejszych crossoverów i SUVów. Informacje te zbiegły się informacjami o dużym spadku popytu na kompaktowego minivana Renault - w 2019 roku sprzedano na europejskim rynku 76 tysięcy Sceniców, co było o ponad połowę mniejszym wynikiem niż na początku drugiej dekady XXI wieku. W 2020 roku z polskiej oferty wycofano krótką wersję modelu, pozostawiając w sprzedaży jedynie dłuższą odmianę Grand, tylko w wersji siedmioosobowej.
Renault Scénic ostatecznie wszedł w fazę całkowitego wygaszania produkcji w 2022 roku. Najpierw w maju tego roku francuska fabryka zaprzestała produkcji krótszej odmiany 5-osobowej, by w kolejnych miesiącach zakończyć wytwarzanie wariantu Grand. Kompaktowy minivan zniknął tym samym z rynku bez następcy po 26 latach produkcji i czterech generacjach. Francuska firma w 2023 roku powróci jednak do stosowania emblematu "Scenic" dla nowego, kompaktowego crossovera o napędzie elektrycznym o nazwie Renault Scénic E-Tech Electric, którego zapowiedziano prototypem z maja 2022.
Wersje wyposażenia.
Standardowe wyposażenie podstawowej wersji Zen obejmuje m.in. aktywny system wspomagania nagłego hamowania z funkcją wykrywania pieszych, tempomat, 6 poduszek powietrznych, elektryczne wspomaganie układu kierowniczego, automatyczny hamulec postojowy, komputer pokładowy, światła do jazdy dziennej LED, tylne światła LED, dwustrefowa automatyczna klimatyzacja, elektrycznie regulowane i podgrzewane lusterka, centralny zamek z kartą Renault Hand Free, kierownicę obszytą skórą, przesuwaną tylną kanapę, radioodtwarzacz DAB z Bluetooth, a także 20-calowe felgi aluminiowe.
Bogatsza wersja Intens dodatkowo wyposażona jest m.in. w asystenta pasa ruchu, przednie i tylne czujniki parkowania, światła przeciwmgielne, elektrycznie składane lusterka, przyciemniane szyby, przesuwaną konsolę centralną, system multimedialny z 7 calowym ekranem dotykowym i nawigacją satelitarną, oraz półskórzaną tapicerkę.
Opcjonalnie samochód wyposażyć możemy m.in. w aktywny tempomat, wyświetlacz przezierny, system kontroli martwego pola, system automatycznego parkowania, kamerę cofania, światła przednie LED, fotel kierowcy z masażem, elektrycznie regulowane fotele przednie, system multimedialny z ekranem 8,7 cala, dach panoramiczny, a także skórzaną tapicerkę.

</doc>
<doc id="552404" url="https://pl.wikipedia.org/wiki?curid=552404" title="Ludwik I Burbon Orleański">
Ludwik I Burbon Orleański



</doc>
<doc id="552405" url="https://pl.wikipedia.org/wiki?curid=552405" title="Filip Orleański">
Filip Orleański



</doc>
<doc id="552406" url="https://pl.wikipedia.org/wiki?curid=552406" title="Hrabstwo Ulster">
Hrabstwo Ulster

Ulster – hrabstwo (ang. "county") w stanie Nowy Jork w USA. Populacja wynosi 177 749 mieszkańców (stan według spisu z 2000 r.).
Powierzchnia hrabstwa wynosi 3006 km². Gęstość zaludnienia wynosi 61 osób/km².

</doc>
<doc id="552409" url="https://pl.wikipedia.org/wiki?curid=552409" title="Język mansyjski">
Język mansyjski

Język mansyjski (dawniej: język wogulski, nazwa własna: ма̄ньси ла̄тыӈ) – język zaliczany do grupy ugryjskiej w ramach uralskiej rodziny językowej. Najbliżej spokrewniony z chantyjskim (ostiackim) i węgierskim. Jest językiem zagrożonym wymarciem, wypieranym przez rosyjski; spośród ok. 10 000 Mansów (Wogułów) ojczystym językiem posługuje się tylko ok. 3000 osób zamieszkujących zachodnią Syberię, głównie Chanty-Mansyjski Okręg Autonomiczny – Jugra. Badaniem języka mansyjskiego zajmowali się uczeni węgierscy i fińscy, którzy wyodrębnili w nim cztery podstawowe dialekty. Najwięcej mówiących używa dialektu północnego, dialekt południowy praktycznie wymarł. Od XX wieku język mansyjski posiada skromną literaturę zapisywaną początkowo alfabetem łacińskim, a od 1937 r. – cyrylicą.
Alfabet.
Cyrylicki.
Współczesny alfabet mansyjski oparty jest na cyrylicy i składa się z 44 liter.
Łaciński.
Alfabet mansyjski oparty na łacińskim obowiązywał w latach 1931–1937.

</doc>
<doc id="552410" url="https://pl.wikipedia.org/wiki?curid=552410" title="Hrabstwo Warren (Nowy Jork)">
Hrabstwo Warren (Nowy Jork)

Warren – hrabstwo (ang. "county") w stanie Nowy Jork w USA. Populacja wynosi 63 303 mieszkańców (stan według spisu z 2000 r.).
Powierzchnia hrabstwa wynosi 2413 km². Gęstość zaludnienia wynosi 28 osób/km².

</doc>
<doc id="552413" url="https://pl.wikipedia.org/wiki?curid=552413" title="Żółw długoszyjny">
Żółw długoszyjny



</doc>
<doc id="552414" url="https://pl.wikipedia.org/wiki?curid=552414" title="Wężogłówka australijska">
Wężogłówka australijska



</doc>
<doc id="552415" url="https://pl.wikipedia.org/wiki?curid=552415" title="Stabilizator (statki)">
Stabilizator (statki)



</doc>
<doc id="552417" url="https://pl.wikipedia.org/wiki?curid=552417" title="Marcelin (Białołęka)">
Marcelin (Białołęka)

Marcelin – osiedle w północno-wschodniej części Warszawy, w dzielnicy Białołęka.
Opis.
Marcelin to dawna wieś oraz folwark, założony na początku XIX wieku. Dzięki kolonistom niemieckim na terenie Marcelina rozwinęło się ogrodnictwo. Nazwa ma charakter posesywny.
W 1951 roku Marcelin został przyłączony do Warszawy.
Od 2016 na terenie Marcelina działa Centrum Technologii ICM Uniwersytetu Warszawskiego.
Inne informacje.
Taką samą nazwę nosi również część miasta w dzielnicy Mokotów.

</doc>
<doc id="552418" url="https://pl.wikipedia.org/wiki?curid=552418" title="Industriegewerkschaft Bau-Steine-Erden">
Industriegewerkschaft Bau-Steine-Erden

Industriegewerkschaft Bau-Steine-Erden (IG BSE) – niemiecki związek zawodowy, nieistniejący. Należał do federacji DGB i miał siedzibę we Frankfurcie n. Menem.
1 stycznia 1996 IG BSE zjednoczył się ze strukturami rozwiązanego związku Gewerkschaft Gartenbau, Land- und Forstwirtschaft, w wyniku czego powstał związek IG Bauen-Agrar-Umwelt.

</doc>
<doc id="552419" url="https://pl.wikipedia.org/wiki?curid=552419" title="Śluza powietrzna Quest">
Śluza powietrzna Quest

"Quest" Joint Airlock and High Pressure Gas Tanks (JAHPGT) – amerykański komponent Międzynarodowej Stacji Kosmicznej. Został wyniesiony na orbitę 12 lipca 2001 na pokładzie wahadłowca Atlantis (misja STS-104).
Moduł ten to warta 164 miliony dolarów śluza powietrzna o długości 5,5 m, średnicy w najszerszym miejscu 4 m, masie 6064 kg i powierzchni użytkowej 34 m³, pozwalająca astronautom wychodzić w przestrzeń kosmiczną. Wykonana jest z aluminium, składa się z dwóch cylindrycznych, połączonych ze sobą komór. Pierwsza, w postaci pierścienia stanowi pomieszczenie składowania skafandrów ciśnieniowych EMU, druga w postaci rdzenia jest właściwą komorą, którą dehermetyzuje się przed rozpoczęciem spaceru kosmicznego. Komora ta posiada właz, przez który astronauci mogą wyjść i rozpocząć operacje na zewnątrz struktury stacji. Dzięki specjalnemu interfejsowi, śluza umożliwia wychodzenie w przestrzeń kosmiczną zarówno w amerykańskich (EMU) jak i rosyjskich (Orłan) kombinezonach. Konstrukcja śluzy przewiduje minimalną utratę powietrza podczas otwierania jej włazu zewnętrznego. Do komory pierścieniowej zainstalowane są cztery zbiorniki (ang. "High Pressure Gas Tanks"), z których dwa zawierają tlen i dwa azot. Trzy z tych zbiorników zainstalowane są w dolnej części śluzy, jeden w górnej. Średnica każdego ze zbiorników wynosi dokładnie 90 cm, pojemność 42 m³, masa 545,4 kg. Zbiorniki te przechowują gazy wytwarzające w komorach śluzy sztuczną atmosferę, ponadto mają za zadanie wspomagać cyrkulację powietrza w całej stacji. Dodatkowo, w ten sposób powstałym powietrzem napełniane są przed każdym spacerem kosmicznym zbiorniki w plecakach skafandrów. HPGT uzupełniane są kolejnym zapasem tlenu i azotu zawsze pod koniec misji wahadłowca. Tłoczenie składników powietrza następuje poprzez system przewodów atmosferycznych, łączących się z układami kontroli powietrza na wahadłowcu. Przewody te znajdują się w każdym z modułów stacji, wliczając w to także PMA (ang. "Pressurized Mating Adapter"). Każdy ze zbiorników posiada specjalną osłonę przeciw mikrometeorytom.
Quest zamontowana została przy jednym z horyzontalnych węzłów modułu Unity w ramach misji montażowej 7 A. Do śluzy dołączona jest paleta ESP2 dostarczona przez prom Discovery podczas misji STS-114.

</doc>
<doc id="552422" url="https://pl.wikipedia.org/wiki?curid=552422" title="Rębak">
Rębak

Maszyna służąca do rozdrabniania kawałków drewna lub gałęzi. Posiada obracającą się tarczę z nożami, która rozdrabnia wkładany materiał przerabiając go na zrębki. Rębak rozdrabniania ten materiał w stosunku 6:1. Uzyskany z rębaka materiał wykorzystywany jest do produkcji papieru, może być też przeznaczony na ściółkę lub opał.
Należy wymienić dwa główne typy rębaków:
a) tarczowy (noże poruszają się w jednej płaszczyźnie koła tarczy) 
b) bębnowy (ruch noży zaznacza walec).
Rębaki przeznaczone do recyklingu są wyposażone w specjalny przenośnik i noszą nazwę recyklerów lub rozdrabniaczy.

</doc>
<doc id="552424" url="https://pl.wikipedia.org/wiki?curid=552424" title="Hrabstwo Washington (Nowy Jork)">
Hrabstwo Washington (Nowy Jork)

Washington – hrabstwo (ang. "county") w stanie Nowy Jork w USA. Populacja wynosi 61 042 mieszkańców (stan według spisu z 2000 r.).
Powierzchnia hrabstwa wynosi 2191 km². Gęstość zaludnienia wynosi 28 osób/km².

</doc>
<doc id="552428" url="https://pl.wikipedia.org/wiki?curid=552428" title="Język kamasyjski">
Język kamasyjski

Język kamasyjski (sajan-samojedzki) – wymarły język z podrodziny samojedzkiej języków uralskich, używany niegdyś przez Kamasyńców. Razem z językiem selkupskim (ostiak-samojedzkim) należał do południowej grupy języków samojedzkich. Używany był jeszcze w XX wieku na rosyjskiej Syberii. Język ten został wyparty głównie przez języki tureckie, zwłaszcza chakaski, a od XX w. tracił na znaczeniu na korzyść języka rosyjskiego.
Ostatnia osoba – Kławdija Płotnikowa, dla której język kamasyjski był językiem ojczystym, zmarła w 1989 r.

</doc>
<doc id="552430" url="https://pl.wikipedia.org/wiki?curid=552430" title="Muszkieterzy (organizacja)">
Muszkieterzy (organizacja)

Muszkieterzy (Muszkieterowie), krypt. „Mu”, „Nurki”, „Regimenty Mu”, „Żupany” – polska organizacja konspiracyjna o charakterze wywiadowczym, działająca w okresie II wojny światowej.
Muszkieterzy byli głęboko zakonspirowaną organizacją, o której niewiele obecnie wiadomo. Wobec skromnego materiału źródłowego i niewielu wspomnień byłych członków, badacze zmuszeni są do tworzenia licznych hipotez, które trudno zweryfikować. Wiadomo, że organizacja utworzona została na początku października lub listopada 1939 r. w Warszawie z inicjatywy inż. kpt. Stefana Witkowskiego ps. „Kapitan”, „Doktor Zet”, „Dyrektor”, „Inżynier”, „Tęczyński”, „Kaniewski”. Jedna z hipotez dotyczących nazwy organizacji mówi, że pochodzi ona z końcowego okresu walk podczas wojny obronnej 1939 r., kiedy kpt. S. Witkowski dowodził dywersyjnym oddziałem uzbrojonym m.in. w karabiny przeciwpancerne wz. 35. Dowódca Samodzielnej Grupy Operacyjnej „Polesie”, gen. Franciszek Kleeberg, miał nazwać ów oddział „muszkieterami” od długości karabinów, wynoszącej 1760 mm. S. Witkowski podczas tworzenia swojej organizacji powoływał się na dyspozycje przekazane mu przez gen. Władysława Sikorskiego.
Do Muszkieterów należeli przede wszystkim młodzi oficerowie służby czynnej i rezerwy oraz osoby wywodzące się ze środowisk technicznych (znajomości przedwojenne inż. S. Witkowskiego) i innych organizacji konspiracyjnych. W organizacji tej między innymi działali inż. Antoni Kocjan (przedwojenny konstruktor szybowców) i Tadeusz Derengowski (instr. szybowcowy i pilot samolotowy). W 1940 r. Muszkieterowie wchodzili w skład Centralnego Komitetu Organizacji Niepodległościowych, od którego otrzymywali środki finansowe. Prowadzili głównie działalność wywiadowczą, w tym także na obszarze Rzeszy i polskich obszarach zajętych po 17 września 1939 r. przez ZSRR, oraz kontrwywiadowczą. Silna placówka wywiadowcza, tzw. baza, znajdowała się też w Budapeszcie.
W okresie od połowy 1940 r. do wiosny 1941 r. struktura organizacyjna kierownictwa Muszkieterów wyglądała następująco:
1 maja 1941 r. komenda główna została przemianowana na kapitanat.
Siatka wywiadowcza w terenie składała się z 8 rejonów wywiadowczych, a te z grup. W celu jej wizytacji kpt. S. Witkowski potrafił podróżować po Niemczech przebrany za wysokiego rangą oficera SS pod fałszywym nazwiskiem Artur (August) von Tierbach.
Muszkieterzy mieli bezpośredni kontakt z brytyjskim wywiadem Intelligence Service, któremu przekazywali regularnie meldunki wywiadowcze, dzięki czemu mogli się cieszyć niezależnością od innych organizacji podziemnych, głównie ZWZ-AK. Prowadzili jednak z nimi współpracę. Na przełomie 1940 i 1941 r. komórka kontrwywiadu Muszkieterów z jej szefami S. Dembińskim i Kazimierzem Leskim została podporządkowana KG ZWZ.
Niektórzy badacze wysuwają hipotezy, że Muszkieterzy na przełomie 1941 i 1942 r. prowadzili bardzo tajemniczą grę w celu porozumienia się z Niemcami. Nawiązali oni kontakt z przebywającym na Węgrzech marszałkiem Edwardem Śmigłym-Rydzem oraz byłym premierem Leonem Kozłowskim. Prawdopodobnie w związku z tą sprawą płk Marian Steifer sondował za pośrednictwem węgierskim zainteresowanie Niemców ewentualnym utworzeniem polskiego rządu współpracującego z Rzeszą. W październiku 1941 r. marszałek Śmigły-Rydz powrócił do okupowanej Polski. W grudniu tego roku kpt. S. Witkowski, za wiedzą Niemców, wysłał swoich bliskich współpracowników rtm. Czesława Szadkowskiego, ppor. Czesława Wasilewskiego, por. Kazimierza Rutkowskiego i pchor. Antoniego Pohoskiego z tajną misją do gen. Władysława Andersa przebywającego w Buzułuku w ZSRR. Mieli oni przekazać rozkaz podjęcia współpracy z Niemcami przeciwko Sowietom (przejście na drugą stronę frontu wraz z całą armią), rzekomo wydany przez marszałka E. Rydza-Śmigłego. Istnieją niezweryfikowane przypuszczenia, że kpt. S. Witkowski wspólnie z marszałkiem E. Rydzem-Śmigłym i L. Kozłowskim podjęli próbę jakiegoś porozumienia się z Niemcami. Potwierdza to niepublikowany raport z grudnia 1941 r. autorstwa mjr. Stanisława Sławińskiego, który był oficerem kontrwywiadu ZWZ, według którego kpt. S. Witkowski miał w październiku lub listopadzie 1941 r. jeździć do Berlina na rokowania z dostojnikami hitlerowskimi.
6 grudnia 1941 r. podpisane zostały dokumenty scaleniowe ZWZ i Muszkieterów. Kilka miesięcy później wobec niezgody kpt. S. Witkowskiego na ujawnienie agentów głębokiego wywiadu na terenie Rzeszy, z rozkazu gen. Stefana Roweckiego ps. „Grot”, został on pozbawiony dowództwa Muszkieterów. W sierpniu 1942 r. KG AK oskarżyła go o niesubordynację i współpracę z Abwehrą i Gestapo. Wojskowy Sąd Specjalny skazał go na karę śmierci. Wyrok wykonała komórka egzekucyjna AK 18 września tego roku. Wcześniej Muszkieterzy zostali rozwiązani rozkazem komendanta głównego AK, gen. S. Roweckiego z 27 sierpnia 1942 r. Większość członków organizacji przeszła do AK, część do innych organizacji podziemnych.

</doc>
<doc id="552437" url="https://pl.wikipedia.org/wiki?curid=552437" title="Nagi patrol">
Nagi patrol

Nagi patrol (tytuł oryg. "Son of the Beach") − serial komediowy produkcji amerykańskiej, nadawany oryginalnie w latach 2000−2002. Od 3 lipca 2010 roku emitowany był w Comedy Central.
Prym w serialu wiedzie bohater Notch Johnson (Timothy Stack), który jest parodią Davida Hasselhoffa ze "Słonecznego patrolu".
Powstały 3 serie tego serialu, łącznie 42 odcinki.
Obsada.
Występy gościnne.
W serialu wystąpili gościnnie m.in.: Mark Hamill, Alan Thicke, Erik Estrada, Gary Coleman, John Salley, Joey Buttafuoco, Patty Hearst, Adam Carolla, Hank the Angry Drunken Dwarf, George Takei, Walter Koenig, Pat Morita, Anson Williams, Christopher Darden, Maureen McCormick, Lee Majors, Harry Anderson, David Arquette, Johnny Messner, RuPaul oraz Dweezil Zappa.

</doc>
<doc id="552438" url="https://pl.wikipedia.org/wiki?curid=552438" title="Hrabstwo Wayne (Nowy Jork)">
Hrabstwo Wayne (Nowy Jork)

Wayne – hrabstwo (ang. "county") w stanie Nowy Jork w USA. Populacja wynosi 93 765 mieszkańców (stan według spisu z 2000 r.).
Powierzchnia hrabstwa wynosi 3585 km². Gęstość zaludnienia wynosi 60 osób/km².

</doc>
<doc id="552439" url="https://pl.wikipedia.org/wiki?curid=552439" title="Sephiroth">
Sephiroth

Sephiroth (jap.セフィロス, "Sefirosu"), postać fikcyjna, bohater gier RPG Square "Final Fantasy VII" na PlayStation, ' i "Dissidia Final Fantasy" na "PSP", gry "Kingdom Hearts" i "Kingdom Hearts 2" na PlayStation 2 oraz filmów ' i "".
Final Fantasy VII.
Sephiroth jest bardzo tajemniczy. O sobie mówi niewiele i są to prawdopodobnie informacje nieprawdziwe. Sam mówi, że jego matką jest Jenova, jednak według słów Vincenta i nie tylko (także Hojo to potwierdza) jego matką jest Lucrecia, a ojcem Hojo (w organizacji SOLDIERS znany jako Loken). Według innych wersji istnieje także możliwość, że ojcem Sephirotha może być nie Hojo, lecz Vincent Valentine (lecz jest to jednak mniej prawdopodobna wersja). Profesor Gast, prowadząc badania nad Jenovą wszczepił Lucrecii, gdy była w ciąży, komórki Jenovy, chcąc stworzyć nadczłowieka i tak narodził się Sephiroth.
Sephiroth został stworzony poprzez stosowanie komórek Jenovy, był pierwszym (w zasadzie drugim - prototypem był Genesis) i najsilniejszym superżołnierzem. Od urodzenia wychowywany jako żołnierz. Na podstawie badań na nim zostają zmodyfikowani pierwsi członkowie oddziału SOLDIER.
Podczas misji do Nibelheim, w której brał udział także Zack Fair i Cloud Strife, Sephiroth odkrył prawdę o sobie, co doprowadziło go do szaleństwa i podpalenia wioski.To Jenova manipulowała nim, tak jak 2000 lat wcześniej rasą Cetra.Jenova omamia Sephirotha i ten uwierzył, że jest jego matką. Nie wiadomo, co się później z nim działo, ale najprawdopodobniej, dzięki interwencji Jenovy przeżył upadek w płynną energię Mako i ciężko ranny podjął leczenie w Strumieniu Życia, nic nie wiedząc o klonach powstających na jego podstawie. Po pewnym czasie dowiadujemy się, że jest on ukryty we wnętrzu Northern Cavern i oczekuje na uwolnienie. Kiedy Cloud Strife daje mu Czarną Materię, Sephiroth uwalnia się, budzą się Weapony, a on sam przywołuje Meteor mający zniszczyć planetę. Jednak nie udaje mu się to. Cloud Strife wraz ze swoją ekipą pokonują go w walce na dnie krateru, a Meteor zostaje zatrzymany i zniszczony przy pomocy Strumienia Życia.
Nawet wśród elitarnych oddziałów SOLDIER, Sephiroth jest znany jako najlepszy. Dane dotyczące jego przeszłości są zamknięte w ściśle tajnych aktach przetrzymywanych przez Shinra, Inc. Jego olbrzymi miecz, którym tylko on potrafi władać, ma niezwykle niszczycielską moc. Zaginął w bitwie wiele lat temu, jego aktualne miejsce pobytu jest nieznane.
Final Fantasy VII: Advent Children.
Sephiroth w AC pojawia się kiedy Kadaj przechwytuje komórki Jenovy.
Kadaj podczas walki z Cloudem przegrywa, co zmusza go do Zjednoczenia (Reunion). W tym właśnie momencie możemy przypomnieć sobie tego potężnego wojownika. Cloud i Sephiroth toczą ze sobą długą walkę.
Last Order: Final Fantasy VII.
Film ten przedstawia wydarzenia z Nibelhelm. W szczególności zmianę Sephirotha, moment kiedy stał się "zły". Pokazana jest także różnica siły pomiędzy Sephirothem a Zackiem, członkiem elitarnej grupy SOLDIER. I także przypadkową, mogłoby się wydawać, przegraną Sephirotha w starciu z Cloudem.
Kingdom Hearts.
W serii Kingdom Hearts Sephiroth występuje dwukrotnie. W pierwszej części pojawia się na arenie w Olimpic Colloseum, jako największe wyzwanie dla gracza. W japońskiej reedycji: Kingdom Hearts: Final Mix jest dołączony film po tej walce, ukazujący powiązania Sephirotha z Cloudem. W Kingdom Hearts 2 Sephiroth pojawia się ponownie, domagając się spotkania z Cloudem, jednak wcześniej na pojedynek wyzywa Sorę. Sephiroth w Kingdom Hearts 2 wyjawia swoje powiązania z Cloudem.

</doc>
<doc id="552442" url="https://pl.wikipedia.org/wiki?curid=552442" title="Ptasznik zdobiony">
Ptasznik zdobiony

Ptasznik zdobiony ("Poecilotheria ornata") – gatunek nadrzewnego ptasznika, występujący w rejonach górskich Sri Lanki. 
Morfologia.
Gatunek ten, jak i reszta pająków z rodzaju "Poecilotheria" jest pięknie ubarwiony. Od spodu na kończynach pająka są widoczne żółte ornamenty, a z góry przeważają kolory od czarnego do szarego, na odwłoku jest widoczny ornament w kształcie zygzaku z białymi konturami. Pająk ten dorasta do 6-8 cm ciała i do 25 cm z odnóżami, uznany jest za największego przedstawiciela rodzaju "Poecilotheria". Dymorfizm płciowy zaczyna być widoczny około 6-7 wylinki.
Tryb życia.
Jest bardzo szybkim i dobrze skaczącym pająkiem zdolnym nawet do lotu ślizgowego (zresztą jak większość nadrzewnych ptaszników). Pająk, choć nie wyczesuje włosków parzących, to dysponuje bardzo silnym jadem i jest agresywny. Z kokonu, który składa samica wylęga się od 80 do 160 nimf. Jego pokarm jest bardzo zróżnicowany zaczynając od świerszczy i innych owadów przechodząc przez różnego typu małe gady, płazy, kończąc na małych ptakach i ssakach takich jak myszy. Jest to ptasznik absolutnie nie polecany dla początkujących hodowców. Uchodzi za jednego z najbardziej jadowitych gatunków swojej rodziny.

</doc>
<doc id="552443" url="https://pl.wikipedia.org/wiki?curid=552443" title="Szanghajska Szóstka">
Szanghajska Szóstka



</doc>
<doc id="552444" url="https://pl.wikipedia.org/wiki?curid=552444" title="Janusz Zbaraski">
Janusz Zbaraski

Janusz Zbaraski herbu własnego (ur. ok. 1544 roku – zm. w 1608 roku) – wojewoda bracławski (od 1576), starosta krzemieniecki i piński, był wyznawcą prawosławia, w 1603 został unitą.
Życiorys.
Syn księcia Mikołaja Andrejewicza Zbaraskiego i nieznaniej z imienia księżniczki Koziczanki. 
W 1575 rozbił Tatarów pod Zbarażem i w 1578 pod Bracławiem. W czasie wojny polsko-rosyjskiej, pobił w bitwie pod Toropcem oddział wojsk rosyjskich dowodzony przez księcia Wasilija Dmitrijewicza Chyłkowa. W czasie oblężenia Pskowa pełnił funkcję kwatermistrza. Był też jednym z negocjatorów rozejmu w Jamie Zapolskim (1582).
W 1589 był sygnatariuszem ratyfikacji traktatu bytomsko-będzińskiego na sejmie pacyfikacyjnym.
W 1589 nie udało mu się obronić Zbaraża, który zdobyli i częściowo zniszczyli Tatarzy. Według księdza doktora Tadeusza Wojaka, 23 maja 1591 Zbaraski przebywając akurat w Krakowie, wziął udział w obronie protestantów przed atakiem rozjuszonego motłochu (sam również był protestantem). W 1596 prowadził rozmowy w sprawie utworzenia ligi przeciw Turcji. Jako senator brał udział w sejmie zwyczajnym 1605. 7 października 1606 podpisał ugodę pod Janowcem. Podczas rokoszu Zebrzydowskiego stanął po stronie króla Zygmunta III Wazy.
Dzięki małżeństwu z Anną Czetwertyńską w 1572 roku, jedyną córką księcia Macieja Czetwertyńskiego, przejął dużą część włości tej rodziny. Miał z nią synów: Jerzego i Krzysztofa.
Janusz Zbaraski jest jedną z postaci przedstawionych na obrazie Jana Matejki "Stefan Batory pod Pskowem".

</doc>
<doc id="552446" url="https://pl.wikipedia.org/wiki?curid=552446" title="Hrabstwo Westchester">
Hrabstwo Westchester

Westchester – hrabstwo (ang. "county") w stanie Nowy Jork w USA. Populacja wynosi 923 459 mieszkańców (stan według spisu z 2000 r.).
Powierzchnia hrabstwa wynosi 1295 km². Gęstość zaludnienia wynosi 824 osób/km².

</doc>
<doc id="552448" url="https://pl.wikipedia.org/wiki?curid=552448" title="Traktat taszkencki">
Traktat taszkencki

Traktat o Bezpieczeństwie Kolektywnym ("Traktat taszkencki") ros. "Договор о Коллективной Безопасности" – traktat międzynarodowy zawarty 15 maja 1992 roku w Taszkencie między Rosją, Uzbekistanem, Kazachstanem, Tadżykistanem, Armenią i Kirgistanem, mający na celu współdziałanie państw-sygnatariuszy w kwestiach obronności. W zamyśle inicjatora – Federacji Rosyjskiej – traktat tworzy mechanizm bezpieczeństwa dla członków Wspólnoty Niepodległych Państw. Nie objął on ostatecznie swym zasięgiem wszystkich państw członkowskich WNP, jednak w 1993 przyłączyły się do niego jeszcze trzy państwa – Azerbejdżan (24 września), Gruzja (9 grudnia) i Białoruś (31 grudnia).
Traktat o Bezpieczeństwie Kolektywnym stanowi podstawę prawną Organizacji Traktatu o Bezpieczeństwie Kolektywnym.
Z założenia tzw. traktat taszkencki ma dwoisty charakter – tworzy zarówno systemem bezpieczeństwa zbiorowego, jak i sojusz wojskowy. 2 kwietnia 1999 roku zawarto "Protokół o przedłużeniu Traktatu o Bezpieczeństwie Zbiorowym", jednak jego sygnatariuszami została część państw WNP – Armenia, Białoruś, Kazachstan, Kirgistan, Rosja i Tadżykistan.

</doc>
<doc id="552449" url="https://pl.wikipedia.org/wiki?curid=552449" title="Wasiliszki">
Wasiliszki

Wasiliszki (biał. Васілішкі) – wieś (dawne miasteczko) na Białorusi, w rejonie szczuczyńskim obwodu grodzieńskiego. Do 1939 na terenie II Rzeczypospolitej, w województwie nowogródzkim, powiecie lidzkim, siedziba wiejskiej gminy Wasiliszki.
Miasto królewskie położone było w końcu XVIII wieku w starostwie niegrodowym wasiliskim w powiecie lidzkim województwa wileńskiego. Magdeburgię nadał król Władysław IV Waza w 1648 roku. Miejsce obrad sejmików ziemskich powiatu lidzkiego w 1659 roku.
Opis.
Jadąc drogą ze Szczuczyna dojeżdża się do skrzyżowania z drogą na Arcisze. Za skrzyżowaniem, na wzniesieniu położony jest cmentarz Wasiliszkowski . Za nim skrzyżowanie z drogą na Stare Wasiliszki. Następnie teren opada i droga przeskakuje nad rzeczką Lebiedką. Od tego miejsca droga wspina się na wzniesienie, na którym leżą Wasiliszki. Po obu stronach drogi zabudowa wiejska drewniana.
Na szczycie plac z przystankiem autobusowym, przed kościołem barokowym (św. Jana Chrzciciela), który jest główną ozdobą architektoniczną miejscowości. Dalej pomnik z czasów komunistycznych, sklepy w drewnianych budynkach, za nimi już komunistyczna architektura pawilonów: sklepowych i poczty. W centrum znajduje się nowoczesny Dom Kultury z salą koncertową na ok. 300 miejsc, w Domu Kultury działa ponadto klasa komputerowa oraz szkoła muzyczna. Tuż przy Domu Kultury znajduje się inny budynek, w którym się mieści zarząd Spółki Akcyjnej „Wasiliszki”, największego przedsiębiorstwa rolniczego w obwodzie grodzieńskim.
Na lewo za zabudowaniami wiejskimi drewnianymi wybudowane „nowe” osiedle – niskie 2-4 piętrowe typowe bloki. Na prawo zaś park i tablica z czasów ZSRR upamiętniająca tragedię getta żydowskiego z 10-11 maja 1942 r.
Do szkoły w Wasiliszkach uczęszczał Czesław Niemen.
Dane historyczne.
Dane historyczne:
Dane ze SGKP.
Słownik geograficzny Królestwa Polskiego podaje następujące dane dotyczące Wasiliszek:

</doc>
<doc id="552451" url="https://pl.wikipedia.org/wiki?curid=552451" title="Uri Lupolianski">
Uri Lupolianski

Uri Lupolianski (hebr. אורי לופוליאנסקי, ur. 1951) – izraelski polityk, w latach 2003–2008 pełnił funkcję burmistrza Jerozolimy.
Urodził się w Hajfie, w Izraelu. Po ukończeniu edukacji służył w izraelskiej armii, a następnie był nauczycielem w szkole religijnej w Jerozolimie. W 1976 utworzył organizację "Yad Sarah", która zajmuje się pomocą i wypożyczaniem sprzętu rehabilitacyjnego dla osób starych i chorych w Izraelu. Obecnie w 96 oddziałach organizacji pracuje około 6000 ochotników. Za pracę w "Yad Sarah" Lupolianski otrzymał wiele nagród.
Lupolianski został wybrany do rady miejskiej Jerozolimy w 1989. Objął stanowisko przewodniczącego komisji planowania i budownictwa.
Jest członkiem Partii Tory. Był jedynym ultraortodoksyjnym Żydem wybranym w Izraelu na urząd burmistrza Jerozolimy.
Jest żonaty, ma 12 dzieci.

</doc>
<doc id="552453" url="https://pl.wikipedia.org/wiki?curid=552453" title="Hrabstwo Yates">
Hrabstwo Yates

Yates – hrabstwo (ang. "county") w stanie Nowy Jork w USA. Populacja wynosi 24 621 mieszkańców (stan według spisu z 2000 r.).
Powierzchnia hrabstwa wynosi 973 km². Gęstość zaludnienia wynosi 28 osób/km².

</doc>
<doc id="552455" url="https://pl.wikipedia.org/wiki?curid=552455" title="Kapitan Crabtree">
Kapitan Crabtree



</doc>
<doc id="552456" url="https://pl.wikipedia.org/wiki?curid=552456" title="Bierkakit">
Bierkakit

Bierkakit (ros. Беркакит) - osiedle typu miejskiego w azjatyckiej części Rosji, w Jakucji.
Leży na południowym krańcu Gór Ałdańskich u podnóża Gór Stanowych, na obszarze Południowojakuckiego Zagłębia Węglowego; ok. 40 km na południowy wschód od Nieriungri; 9 tys. mieszkańców (1989); przemysł materiałów budowlanych.
Przez Berkakit przebiega linia kolejowa Tynda - Nieriungri i drogowa Magistrala Amursko-Jakucka.

</doc>
<doc id="552457" url="https://pl.wikipedia.org/wiki?curid=552457" title="IRCd">
IRCd

IRCd (ang. "Internet Relay Chat daemon") - program implementujący serwer IRC, działający jako demon.
Ze względu na to, że nie przyjęła się jedna wersja protokołu komunikacyjnego IRC, często różne wersje IRCd nie są ze sobą kompatybilne.
IRCd realizuje kilka podstawowych funkcji umożliwiających funkcjonowanie sieci IRC:
Większość oprogramowania serwerów IRC jest oparta na wolnej licencji GNU General Public License, choć istnieją też wersje komercyjne.
Jakkolwiek dostępne są wersje tego oprogramowania na wiele systemów operacyjnych, olbrzymia większość z nich działa pod systemami typu Unix (Linux, IRIX, FreeBSD itp).
Historia rozwoju i wersje IRCd.
Pierwszy program implementujący serwer IRC został napisany przez Jarkko Oikarinena w 1989 r.
Znany jest pod nazwą ircd. Pierwotna wersja ircd miała liczne wady, często się zawieszała i nie miała opracowanego skutecznego systemu wymiany danych między serwerami na skutek czego niemożliwe było skonstruowanie sieci liczącej więcej niż 3 serwery.
Właściwy rozwój IRC zaczął się dopiero od IRCd 2.2+msa, który z pomocą Oikarinena napisał Markku Savela.
Ówczesny IRC był pod wieloma względami odmienny od obecnie używanego.
Na przykład kanały nie miały nazw tylko numery, a wybór kanału dokonywano na podstawie jego topicu, który wyświetlał się po użyciu komendy list.
Wersje 2.3-2.6.
Wersje od 2.3 do 2.5 były rozwijane przez ciągle spierających się z sobą właścicieli spontanicznie powstających serwerów IRC, co powodowało chaos w kodzie i ciągłe zmiany kierunku rozwoju tego oprogramowania. W tym czasie istniała w zasadzie tylko jednak sieć IRC, która miała charakter zupełnie otwarty. Każdy kto dał radę postawić serwer mógł się przyłączyć nim do pozostałych. Spowodowało to jednak, że topologia sieci była całkowicie chaotyczna i wiele osób stawiało serwery tylko po to aby uzyskać status operatora serwera i móc przejąć tym sposobem jakiś kanał. W 1990 r. powstała organizacja o nazwie EFnet, która ustanowiła pierwsze reguły określające zasady przyłączania kolejnych serwerów do sieci i narzucająca rodzaj kodeksu administratora, zakazującego mu pewnych działań. Grupa serwerów, które znalazły się poza EFnetem utworzyła A-net (Anarchy net), która jednak z powodu kompletnego chaosu i sporów, wkrótce zanikła. 
Wersja IRCd 2.5 została gruntownie uporządkowana już w ramach EFnetu. Dodano w niej możliwość tworzenia kanałów posiadających nazwy tekstowe (pierwotnie jako znaku kanału używano "+" a nie "#") i wydłużono nazwy nicków do 8 znaków. Wzrastająca popularność EFnetu powodowała jednak, że sieć ta bardzo cierpiała na częste splity i trudności z zalogowaniem się do serwerów, gdyż tempo powstawania kolejnych serwerów było wolniejsze od wzrostu liczby użytkowników. 
Wersja 2.7 i powstanie Undernetu.
W trakcie pracy nad IRCd 2.7 w 1992 r., część właścicieli serwerów EFnetu zdecydowała się stworzyć odrębną sieć, początkowo tylko po to aby testować w niej nowe rozwiązania techniczne, nazbyt nowatorskie aby je od razu zaimplementować w EFnecie. Testowy IRCd uzyskał nazwę icru i był od tej pory rozwijany niezależnie. Ze względu na to, że nowa sieć zyskała sporą popularność, zdecydowano się jej nie zamykać po zakończeniu prac na IRCd 2.7. Undernet do dzisiaj ma charakter sieci "dla wtajemniczonych", w której testuje się rozmaite, techniczne nowinki. M.in. to właśnie w tej sieci wprowadzono po raz pierwszy serwis umożliwiający rejestrację kanałów i pseudonimów. W icru po raz pierwszy zaimplementowano też bramkę zwaną CSservice - umożliwiającą zarządzanie serwisami rejestrującym przez stronę WWW.
Wersja 2.8 i "Wielki Split".
IRCd 2.8 był przełomową wersją, gdyż poza Undernetem, został on zaakceptowany przez wszystkie większe sieci IRC i prawie wszystkie późniejsze wersje IRCd wywodzą się z 2.8 i są z nią zazwyczaj wstecznie zgodne.
Lista komend dopuszczalna w IRCd 2.8 stała się swoistym kanonem, który jest zaimplementowany we wszystkich klientach IRC. W ramach IRCd 2.8 wprowadzono dłuższe, 16-znakowe nazwy kanałów i nicków, przyjęto znak "#" jako wyróżnik zwykłych kanałów "!" dla kanałów szczególnie chronionych i "&amp;" dla kanałów lokalnych - funkcjonujących tylko w ramach jednego serwera. 
W 1996 nastąpił tzw. "wielki split", który spowodował podzielenie się EFnetu na sieć głównie amerykańską (zwaną dalej EFnetem) oraz "resztę świata" (głównie Europę), która nazwała się IRCnetem, nawiązując tym do pierwotnej idei Oikarinena. W ramach IRCnetu ustalono dość ścisłe regulaminy dla właścicieli serwerów, oraz podjęto prace nad ustanowieniem "oficjalnej" specyfikacji protokołu IRC, co zaowocowało wydaniem serii dokumentów RFC, na podstawie których działa IRCnet. Pozostałe duże sieci IRC ignorują jednak RFC IRCnetu. W ramach IRCnetu ustanowiono oficjalną grupę programistów, którzy rozwijają w kontrolowany sposób IRCd, wypuszczając kolejne jego oficjalne wersje. W ramach IRCnetu rozwijana jest tzw. główna linia IRCd, która jest numerowana poczynając od 2.8, a więc 2.9, 2.10, 2.11 itd. Ta linia IRCd ma ściśle zdefiniowany protokół komunikacji między serwerami, który uniemożliwia przyłączanie do nich serwerów spoza tej serii.
IRCd-hybrid i pochodne.
W EFnecie pozostawiono większą swobodę działania programistów. Powstały tam dwie odmiany IRCd 2.8 - 2.8+CS i 2.8+th, które funkcjonowały równolegle. Później, włączono do kodu 2.8-th pewne fragmenty CS i powstał w ten sposób IRCd-hybrid - który jest nadal rozwijany przez duży zespół programistów. IRCd-hybrid posiada nieco inny schemat flag niż "kanoniczny IRCd 2.8", umożliwia zaimplementowanie flagi tzw. "półopa" oraz posiada możliwość dołączania modułów zmieniających protokół komunikacji między serwerami oraz dodawanie do sieci różnych wariantów serwisów dodatkowych. IRCd-hybrid, mimo że wywodzi się z EFnetu, rozwija się w oderwaniu od konkretnej sieci, próbując ustanowić ponadsieciowy standard. Jego mutacje z różnymi modułami komunikacyjnymi i serwisowym są rozwijane w ramach samych sieci. m.in.:
i wiele innych
Oprócz dwóch głównych historycznych linii rozwojowych IRCd, opartych na licencji GNU General Public License, istnieją też serwery IRC, które były tworzone od zera bez korzystania z kodu objętego tą licencją. Zalicza się do nich m.in.:
i wiele innych.
Schemat rozwojowy IRCd.
Schemat rozwojowy IRCd wywodzącego się od oryginału Oikarinena można przedstawić następująco:
 ircd (Oikarinen, 1989)
 IRCd 2.2 (Oikarinen, Savela, 1990)
 IRCDd 2.2-2.5 (liczni, spontaniczni deweloperzy, 1990-1993)
 IRCDd 2.5+ (EFnet team, 1992-1993)
 IRCDd 2.6-2.7 (EFNet team, 1993-1995) → icru 2.1-2.7 (Undernet team, 1992-)
 IRCd 2.8 (wersja EFNet, 1996) → IRCd 2.8-2.11 (IRCNet, 1996-) 
 IRCd 2.8+CS (Comstud, 1995) i IRCd 2.8+th (Taner, 1995) 
 IRCd-hybrid2 (Jon 'Rodder' Lusky i Diane 'Dianora' Bruce, 1996) → IRCd-hybrid 3-7
 IRCd-ratbox IRCd-hyperion IRCd-bahamout wiele innych...
 (EFnet) (Freenode) (DALnet)

</doc>
<doc id="552458" url="https://pl.wikipedia.org/wiki?curid=552458" title="Zalew Krzemieńczucki">
Zalew Krzemieńczucki



</doc>
<doc id="552460" url="https://pl.wikipedia.org/wiki?curid=552460" title="Jezioro Krzemieńczuckie">
Jezioro Krzemieńczuckie



</doc>
<doc id="552461" url="https://pl.wikipedia.org/wiki?curid=552461" title="KS-172">
KS-172

KS-172 lub RWW-L – projektowany rosyjski pocisku rakietowego przeznaczony do zwalczania celów powietrznych na bardzo długich dystansach do 400 km zaprojektowana jako uzbrojenie myśliwców Su-27 i pochodnych, oraz MiG-31. W nomenklaturze NATO pocisk nosi oznaczenie AAM-L.
Historia i konstrukcja.
Program budowy pocisku rozpoczęto w 1991 roku w biurze konstrukcyjnym OKB "Nowator" (ОКБ «Новатор») i po raz pierwszy zaprezentowano w 1993 roku podczas Airshow w Abu Zabi i w tym samym roku w Moskwie.
"KS-172" został zbudowany na podstawie przeciwlotniczego pocisku klasy ziemia-powietrze 9K37 Buk (w nomenklaturze NATO oznaczony jako AA-11 Gadfly). Napęd stanowi dwustopniowy silnik rakietowy na stały materiał pędny, będący wersją rozwojową silnika z innego pocisku 9M83 (kod NATO SA-12A Gladiator) będącego częścią przeciwlotniczego zestawu rakietowego S-300.
"KS-172" został zaprojektowany głównie do zwalczania samolotów wczesnego ostrzegania AWACS, latających cystern i morskich maszyn patrolowych i rozpoznania elektronicznego. Bardzo duży zasięg pocisku umożliwia przeprowadzenie ataku bez narażania się samolotu-nosiciela na atak myśliwców eskorty. Naprowadzanie odbywa się przy pomocy bezwładnościowego systemu nawigacyjnego INS i aktywnego systemu radiolokacyjnego załączanego w końcowej fazie lotu. "KS-172" jest w stanie przechwycić cel lecący na pułapie od 3 do 30000 metrów, na dystansie 400 km co jest absolutnym rekordem dla tego rodzaju uzbrojenia w skali światowej.
Proponowano modyfikację pocisków także do pełnienia innych zadań jak niszczenie pocisków manewrujących, pocisków ziemia-powietrze, a także po wydłużeniu zasięgu sztucznych satelitów.
Pocisk "KS-172" jest czasem błędnie nazywany R-172. Prawdopodobnie, zgodnie ze standardem nazewnictwa dla rosyjskich pocisków rakietowych, może to być w przyszłości oficjalne oznaczenie pocisku po jego wprowadzeniu do służby. Ze względu na prowadzenie prac rozwojowych funkcjonuje jednak oznaczenie "KS-172".
Obecnie prace rozwojowe posuwają się bardzo powoli ze względu na problemy finansowe, które pojawiły się po rozpadzie Związku Radzieckiego. Mimo to przeprowadzono serię testów w locie notując zestrzelenia celów powietrznych, ale nigdy broń ta nie została użyta bojowo.
W 1997 wznowiono prace, tym razem jako projekt całkowicie rosyjski bez udziału państw należących do WNP. Proponowanym samolotem przeznaczonym do jej przenoszenia miał być MiG-27 i MiG-35BM, który ma wejść na uzbrojenie lotnictwa rosyjskiego w niedalekiej przyszłości. Prawdopodobnie wejdzie on również na uzbrojenie projektowanego samolotu 5 generacji zbudowanego w technologii stealth PAK FA konstrukcji OKB Suchoja, konkurując z innym pociskiem zaprojektowanym przez GosMBK "Wympieł" R-37. Dla potrzeb nowej maszyny nieznacznie zmodyfikowano pocisk, ale wszystkie parametry zostały zachowane. Nowa wersja została oznaczona jako KS-172S-1.
"KS-172" góruje parametrami nad konkurencyjnym R-37, zwłaszcza zdolnością do zwalczania celów lecących na niskich pułapach i z małymi prędkościami, podczas gdy konkurent osiąga dużo większą prędkość i bardziej nadaje się do niszczenia szybszych celów. Z drugiej strony "KS-172" jest około 2 metry dłuższy i przez to trudniejszy w przenoszeniu, gdyż musi być podwieszany pod skrzydłami a nie pod kadłubem samolotu.
Druga publiczna prezentacja pocisku miała miejsce w grudniu 2003 roku, kiedy zaprezentowano zmniejszony model Su-35BM uzbrojony w dwa pociski "KS-172S-1" podwieszone u nasady skrzydeł.
W 2004 Indie wyraziły chęć produkcji pocisków "KS-172" w kooperacji z Rosją, do uzbrojenia własnych samolotów Su-30MKI.

</doc>
<doc id="552463" url="https://pl.wikipedia.org/wiki?curid=552463" title="System Scheveningen">
System Scheveningen

System Scheveningen – sposób rozgrywania szachowego meczu drużynowego, polegający na tym, iż każdy zawodnik jednej drużyny gra z każdym zawodnikiem drużyny przeciwnej. Przykładowo, jeśli drużyny składają się z czterech zawodników, to kojarzenia mogą wyglądać następująco:
Kolory ustala się drogą losowania przed pierwszą rundą, przy czym w każdej rundzie cała drużyna gra tym samym kolorem. W drugiej rundzie następuje zmiana kolorów itd.
System opracowany został przez Aleksandra Rueba na początku lat dwudziestych XX wieku, zaś nazwa Scheveningen pochodzi od dzielnicy Hagi, gdzie w 1923 r. po raz pierwszy wykorzystano go w praktyce. Z okazji 50-lecia Holenderskiego Związku Szachowego rozegrano wówczas mecz reprezentacji Holandii z zespołem złożonym z zagranicznych mistrzów, zakończony wysokim zwycięstwem gości.

</doc>
<doc id="552467" url="https://pl.wikipedia.org/wiki?curid=552467" title="SCADA">
SCADA

SCADA () – system informatyczny nadzorujący przebieg procesu technologicznego lub produkcyjnego. Jego główne funkcje obejmują zbieranie aktualnych danych (pomiarów), ich wizualizację, sterowanie procesem, alarmowanie oraz archiwizację danych.
Struktura systemu.
Termin SCADA zwykle odnosi się do systemu komputerowego, który pełni rolę nadrzędną (centralną) w stosunku do zdalnych urządzeń końcowych (, ). Urządzenia RTU zbierają informacje o stanie urządzeń technicznych poprzez pomiary wielkości ciągłych (np. natężenia prądu, prędkości przepływu płynu czy temperatury) oraz dyskretnych (o wartościach rozdzielnych, np. stan zaworu otwarty/zamknięty, pozycja przełącznika 1,2...n) i transmitują je do centralnego systemu SCADA, a także przyjmują polecenia z systemu centralnego i według nich oddziałują na urządzenia (np. włączają i wyłączają, ustawiają zadane parametry pracy). Rolę RTU mogą pełnić uniwersalne sterowniki (PLC, ) bądź dedykowane urządzenia, w tym modułowe (o konfiguracji sprzętowej dostosowywanej do potrzeb). Poza podstawowymi funkcjami RTU zbierania danych i przekazywania poleceń sterujących, mogą one pełnić rolę lokalnych sterowników lub zabezpieczeń, prowadząc automatyczny nadzór i sterowanie urządzeniami (np. wykrywanie nieprawidłowości w pracy urządzeń i ich zatrzymywanie lub wyłączanie).
Centralnym składnikiem systemu SCADA jest baza danych przechowująca bieżące informacje o stanie urządzeń biorących udział w nadzorowanym procesie technologicznym. W bazie tej zapisywane są także informacje o wszystkich istotnych zdarzeniach zachodzących w urządzeniach, zarówno typowych jak alarmowych (np. fakt włączenia lub wyłączenia urządzenia, wykonania sterowania urządzeniem, przekroczenia przez nadzorowane parametry zadanych progów ostrzegawczych i alarmowych) oraz informacje archiwalne. Z bazą danych współpracuje podsystem łączności, wymieniający informacje z RTU, oraz podsystem wizualizacji i raportowania, udostępniający operatorom informacje w postaci schematów, wykresów i zestawień tabelarycznych. Za pośrednictwem systemu SCADA operatorzy zadają generalne parametry procesu, nadzorują jego przebieg i w razie potrzeby prowadzą proces w trybie ręcznym czy awaryjnym.
Systemy HMI/SCADA.
Interfejs HMI (ang. "Human Machine Interface") - to interfejs komunikacyjny, umożliwiający interakcję operatora z maszyną. Często występuje w postaci paneli HMI.
Przedstawia informacje o instalacji w formie diagramów synoptycznych. Interfejs HMI jest połączony z komputerem nadzorującym SCADA w celu dostarczania danych w czasie rzeczywistym do sterowania diagramami synoptycznymi, wyświetlaniami alarmów i wykresami trendów.
Interfejs HMI realizuje podstawowe funkcje systemu SCADA, ale to SCADA jest systemem nadrzędnym. Co więcej, to SCADA ma kontrolę nad całością procesu, a panel HMI - zazwyczaj tylko nad pojedynczą maszyną (sterowanie lokalne). Nowoczesne systemy SCADA łączą w sobie obie te funkcje, stąd często nazywane są systemami HMI/SCADA.
Komponenty systemu SCADA.
Systemy SCADA zbudowane są z 3 komponentów:

</doc>
<doc id="552468" url="https://pl.wikipedia.org/wiki?curid=552468" title="Down to Earth (album Rainbow)">
Down to Earth (album Rainbow)

Down to Earth – czwarty album studyjny brytyjskiej grupy Rainbow. Producentem albumu i zarazem nowym basistą zespołu został znany z Deep Purple – Roger Glover. Jest to również pierwsza płyta z nowym wokalistą – Grahamem Bonnetem, który zastąpił Ronniego Jamesa Dio. Z płyty pochodzą dwa wielkie przeboje Rainbow: „Since You Been Gone” i „All Night Long”. Pierwszy z nich został napisany przez Russa Ballarda – byłego członka zespołu Argent, znanego kompozytora i aranżera specjalizującego się w muzyce pop i rock. W czasie sesji nagraniowej powstał jeszcze jeden utwór „Bad Girl” ale ostatecznie nie wszedł do programu płyty. Wydany został tylko na stronie B singla "Since You Been Gone" ale znalazł się jednak na wydanym w 1986 roku albumie koncertowym Rainbow zatytułowanym "Finyl Vinyl".

</doc>
<doc id="552469" url="https://pl.wikipedia.org/wiki?curid=552469" title="Rael">
Rael



</doc>
<doc id="552470" url="https://pl.wikipedia.org/wiki?curid=552470" title="Jupp Heynckes">
Jupp Heynckes

Josef "Jupp" Heynckes (ur. 9 maja 1945 w Mönchengladbach) – niemiecki piłkarz i trener piłkarski.
Kariera zawodnicza.
Jako piłkarz występował na pozycji napastnika. W 369 meczach w niemieckiej Bundeslidze strzelił 220 goli, co czyni go czwartym najskuteczniejszym strzelcem w historii tych rozgrywek. W reprezentacji Niemiec wystąpił 39 razy, zdobył 14 goli. Był podstawowym zawodnikiem drużyny, która wygrała mistrzostwo Europy 1972 i rezerwowym, gdy Niemcy wygrywali mistrzostwo świata 1974.
Kariera trenerska.
W 1997 po pracy w CD Tenerife została mu powierzona ławka trenerska Realu Madryt. W sezonie 1997/1998 zdobył z Realem Puchar Mistrzów. 20 maja 1998 w finale Ligi Mistrzów na Amsterdam ArenA Real Madryt pod jego wodzą pokonał Juventus 1:0. Wcześniej w ćwierćfinale i półfinale odprawił z kwitkiem dwie niemieckie drużyny (Bayer 04 Leverkusen, Borussia Dortmund – obrońca trofeum). Była to pierwsza wygrana Królewskich w Pucharze Mistrzów od 1966. Mimo bardzo dobrych wyników w europejskich pucharach został zwolniony, gdyż w Primera División Real Madryt skończył sezon dopiero na trzecim miejscu za FC Barceloną (11 punktów straty) i Athletic Bilbao.
W 2002 powrócił do Niemiec i został trenerem FC Schalke 04. W Gelsenkirchen pożegnał się z drużyną na początku drugiego sezonu pracy z Schalke 04. Drużynę po nim przejął Ralf Rangnick osiągając z drużyną S04 wicemistrzostwo Niemiec. Od tamtego momentu wydawało się, że Jupp Heynckes zaczął raczej zbliżać się do końca swojej długiej i bogatej przygody z piłką. Po roku przerwy wrócił jednak na stare śmieci do Mönchengladbach. Nie był to udany powrót – Heynckes trenował drużynę tylko do 19. kolejki. Po tamtym sezonie drużyna Borussii spadła z Bundesligi.
W 2011 nie przedłużył kontraktu z Bayerem Leverkusen. W marcu podpisał umowę z Bayernem Monachium, która obowiązywała od 1 lipca 2011. Tym samym został szkoleniowcem Bawarczyków po raz trzeci (wcześniej był w latach 1987–1991 i od kwietnia do czerwca 2009). W sezonie 2011/2012 dotarł z Bayernem Monachium do finału Ligi Mistrzów gdzie przegrał z Londyńską Chelsea FC (1:1 w podstawowym czasie gry, 3:4 w rzutach karnych). 25 maja 2013 wygrał z Bayernem Ligę Mistrzów 2013 – 2:1 (0:0) w finale z Borussią Dortmund. Tym samym Heynckes został czwartym trenerem w historii, który zdobył Puchar Europy jako trener dwóch klubów (po Happelu, Hitzfeldzie i Mourinho). Po tym sezonie odszedł na emeryturę. 6 października 2017 przerwał emeryturę i po raz czwarty w swojej karierze został trenerem Bayernu Monachium. Zastąpił na tym stanowisku zwolnionego Carlo Ancelottiego. 20 maja 2018 po raz drugi odszedł na emeryturę.
Sukcesy.
Piłkarskie.
Borussia Mönchengladbach
Reprezentacja Niemiec (RFN)
Trenerskie.
Bayern Monachium
Real Madryt
Schalke 04

</doc>
<doc id="552472" url="https://pl.wikipedia.org/wiki?curid=552472" title="Układ o Budowie Wspólnej Przestrzeni Gospodarczej">
Układ o Budowie Wspólnej Przestrzeni Gospodarczej

Układ o Budowie Wspólnej Przestrzeni Gospodarczej (ros. Соглашение о формировании Единого экономического пространства) – zawarty w 2003 roku układ, obejmujący Rosję, Ukrainę, Białoruś oraz Kazachstan, mający na celu stworzenie swoistej strefy wolnego handlu.

</doc>
<doc id="552475" url="https://pl.wikipedia.org/wiki?curid=552475" title="Hrabstwo Kent (Delaware)">
Hrabstwo Kent (Delaware)

Kent – hrabstwo (ang. "county") w stanie Delaware w USA. Według danych z 2010 r. Populacja hrabstwa wynosiła 162 310 mieszkańców
Powierzchnia hrabstwa wynosi 2 072 km². Gęstość zaludnienia wynosi 107 osób/km².

</doc>
<doc id="552477" url="https://pl.wikipedia.org/wiki?curid=552477" title="Benjamin Sisko">
Benjamin Sisko

Kapitan Benjamin Lafayette Sisko – postać fikcyjna, bohater serialu "". Kapitan Sisko jest dowódcą federacyjnej stacji kosmicznej Deep Space Nine, która stojąc u wrót nowo odkrytego tunelu podprzestrzennego, staje się jednym z najważniejszych strategicznie obiektów w całej Federacji. Odtwórcą roli kapitana Sisko jest Avery Brooks.

</doc>
<doc id="552478" url="https://pl.wikipedia.org/wiki?curid=552478" title="Oropesa">
Oropesa

Oropesa – miasto w Hiszpanii, w prowincji Toledo, we wspólnocie autonomicznej Kastylia-La Mancha.
Pierwsza udokumentowana wzmianka o miejscowości pochodzi z 9 lipca 1277. Wówczas król Kastylii i Leónu Alfons X przekazał zarząd nad Oropesą i Torralbą Pedrowi Martinezowi.

</doc>
<doc id="552479" url="https://pl.wikipedia.org/wiki?curid=552479" title="1852 w literaturze">
1852 w literaturze



</doc>
<doc id="552480" url="https://pl.wikipedia.org/wiki?curid=552480" title="Grzbiet Kowarski">
Grzbiet Kowarski



</doc>
<doc id="552482" url="https://pl.wikipedia.org/wiki?curid=552482" title="Mistrzostwa Świata Mężczyzn w Curlingu 2004">
Mistrzostwa Świata Mężczyzn w Curlingu 2004

Mistrzostwa Świata Mężczyzn w Curlingu 2004 odbyły się w dniach 17 - 25 kwietnia w szwedzkim Gävle na lodowisku "Gavlerinken". Po raz ostatni Mistrzostwa Świata Mężczyzn były rozgrywane jednocześnie z Mistrzostwami Świata Kobiet (działo się tak od 1975)

</doc>
<doc id="552483" url="https://pl.wikipedia.org/wiki?curid=552483" title="Język selkupski">
Język selkupski

Język selkupski (dawniej określany jako język ostiak-samojedzki) – język z grupy języków samojedzkich należących do rodziny uralskiej.
Po selkupsku język ten nazywany jest (w poszczególnych dialektach tego języka): "šöľqumyt әty", "čumyľ qumyt әty", "śüssü qumyt әty", "šöš qumyt әty", "tüj qumyt әty".
Selkupski razem z wymarłym językiem kamasyjskim (sajan-samojedzkim) należy do południowego zespołu języków samojedzkich. Używany jest przez ok. 1500 osób zamieszkujących zachodnią Syberię, między rzekami Ob i Jenisej. W języku selkupskim występuje kilka (ok. 5) zróżnicowanych dialektów. Różnice między poszczególnymi dialektami są dość duże, nawet sama nazwa języka selkupskiego w każdym z dialektów jest nieco odmienna.
Język selkupski należy do języków zagrożonych wymarciem, jest bowiem wypierany przez język rosyjski; obecnie jedynie 35% spośród ok. 4300 Selkupów używa ojczystego języka.
Do zapisu języka selkupskiego stosowana jest cyrylica; język ten w formie pisemnej pojawił się po roku 1930.
Alfabet.
Alfabet selkupskiego języka literackiego (oparty na dialekcie tazowskim):

</doc>
<doc id="552484" url="https://pl.wikipedia.org/wiki?curid=552484" title="Memnon">
Memnon

Memnon (gr. Mémnōn, łac. Memnon) – w mitologii greckiej król Etiopów, syn Eos ze związku z Titonosem, uczestnik wojny trojańskiej.
Był on silny, mężny i piękny, zabił Antylocha i poległ z ręki jego przyjaciela – Achillesa pod Troją. Eos, zrozpaczona po stracie syna, padła do nóg Zeusa i wybłagała o uznanie dla syna, aby miał cześć u ludzi, niczego nie prosząc dla siebie. Zeus, by złagodzić ból matki, zgodził się. Podczas ceremonii pogrzebowej, gdy złożono ciało Memnona na stosie, spośród dymu i płomieni wyleciało stado białych ptaków, które podzieliwszy się na dwie grupy stoczyły krwawy bój nad zwłokami Memnona, składając w ten sposób ofiarę z własnej krwi na jego grobie.
Z imieniem Memnona związana jest ciekawa historia z czasów cesarstwa rzymskiego. Otóż na zachodnim brzegu Nilu, niedaleko Teb, wśród ruin znajdowały się dwa olbrzymie posągi Amenofisa III. Ponieważ pamięć o faraonie odeszła w zapomnienie, a nie potrafiono odczytać zatartych napisów, nazywano je "Kolosami Memnona", zwłaszcza że, jak zauważono, kiedy pierwsze blaski świtu padają na piersi posągów, Kolosy wydają odgłosy przypominające jęki. Uznano, że to pierwsze dotknięcia różanopalcej Eos budzą jej syna, który żali się matce na swój los. Przez lata turyści zjeżdżali się, żeby podziwiać to zjawisko. W II wieku n.e., za cesarza Septymiusza Sewera, posągi poddano renowacji, co spowodowało ich zamilknięcie.
Współczesne badania wykazały, że posągi maja wewnętrzne spękania, a kamień, schłodzony nocą, nagrzewając się podnosił ciśnienie zawartego w nich powietrza, które ulatywało dziurami powodując efekt gwizdka na czajniku.

</doc>
<doc id="552486" url="https://pl.wikipedia.org/wiki?curid=552486" title="George Washington Duke">
George Washington Duke



</doc>
<doc id="552487" url="https://pl.wikipedia.org/wiki?curid=552487" title="Ivan Turgenev">
Ivan Turgenev



</doc>
<doc id="552489" url="https://pl.wikipedia.org/wiki?curid=552489" title="Beangrowers">
Beangrowers

Beangrowers - maltański zespół rockowy. Zespół tworzą Ian Schranz (śpiew, perkusja), Mark Sansonei (gitara basowa) i Alison Galea (śpiew, gitara, instrumenty klawiszowe).
Dyskografia.
Albumy
Single

</doc>
<doc id="552490" url="https://pl.wikipedia.org/wiki?curid=552490" title="Okole (szczyt)">
Okole (szczyt)

Okole (niem. "Hogolie", krótko po 1945 nosił nazwę "Ogule") – szczyt o wysokości 725 m n.p.m. znajdujący się w Grzbiecie Północnym Gór Kaczawskich, najwyższy szczyt tego pasma. Wraz z Leśniakiem tworzy rozległy masyw. Zbudowany ze staropaleozoicznych skał metamorficznych – zieleńców i łupków zieleńcowych oraz fyllitów, łupków albitowo-serycytowych z grafitem i kwarcytów oraz keratofirów (skał metamorficznych pochodzenia wulkanicznego), należących do metamorfiku kaczawskiego.
Na szczycie znajdowały się pozostałości dawnego punktu widokowego (resztki barierek i metalowe schodki). W 2018 roku wybudowano nową drewnianą platformę widokową oraz wiatę turystyczną. Z Okola nadal można podziwiać widoki na Łysą Górę (707 m n.p.m.), Rudawy Janowickie i Karkonosze, dojrzeć przez drzewa można dodatkowo Ostrzycę. Przy dobrej widoczności pomiędzy Rudawami a Górami Ołowianymi dostrzegalny jest Szczeliniec Wielki. W partiach szczytowych położone są grupy skalne zbudowane z zieleńców.

</doc>
<doc id="552493" url="https://pl.wikipedia.org/wiki?curid=552493" title="Języki południowosamojedzkie">
Języki południowosamojedzkie

Języki południowosamojedzkie – konwencjonalny zespół językowy obejmujący trzy języki w obrębie grupy języków samojedzkich (uralska rodzina językowa). Języki te występowały na Syberii (Rosja), obecnie jedynym językiem żywym należącym do zespołu jest język selkupski (ostiak-samojedzki) – ok. 1000 mówiących (2010). Oprócz niego do języków południowosamojedzkich zaliczały się: bardzo słabo poznany język matorski (wymarł w poł. XIX w.) oraz język kamasyjski (wymarł pod koniec XX w.). Ich jedność genetyczna jest wątpliwa, ale termin może być używany w sensie geograficznym.

</doc>
<doc id="552496" url="https://pl.wikipedia.org/wiki?curid=552496" title="Bitwy pod Barfleur i La Hougue">
Bitwy pod Barfleur i La Hougue

Bitwy morskie pod Barfleur i La Hougue – dwa powiązane starcia morskie wojny palatynackiej stoczone między 29 maja a 3 czerwca 1692 (19-23 maja według kalendarza juliańskiego) koło Barfleur i La Hougue na półwyspie Cotentin w Normandii, między marynarką francuską a sprzymierzoną angielsko-holenderską. Była to decydująca bitwa morska w wojnie palatynackiej
W maju 1692 francuska flota złożona z 44 okrętów liniowych (3142 działa) pod wodzą Anne Hilarion de Tourville'a przeprowadzała transport francusko-irlandzkiej armii inwazyjnej, której celem była restauracja panowania Jakuba II na angielskim tronie. Zwycięstwo Francuzów pod Beachy Head przed dwoma laty, w czerwcu 1690, otworzyło możliwość zniszczenia floty sprzymierzonych i przeprowadzenia lądowania armii inwazyjnej.
Tourville śmiało stawił czoła liczącej 98 jednostek (8980 dział) flocie angielsko-holenderskiej koło Barfleur. Pomimo znacznej przewagi floty sojuszniczej, bitwa została taktycznie nierozstrzygnięta, a Francuzi zdołali się wycofać. Okręt flagowy Tourville’a został ciężko uszkodzony i pod osłoną mgły przez kilka dni starał się wymknąć przeważającym siłom angielsko-holenderskim. Francuzi stracili jednak następnie 15 okrętów, które szukając schronienia, w większości zostały spalone przy La Hougue.
Bitwa pod Barfleur.
Król Francji Ludwik XIV oraz jego minister do spraw morskich Pontchartrain zaplanowali lądowanie 30-tysięcznej armii marszałka de Bellefondsa w Anglii w celu odzyskania tronu dla Jakuba II. Początkowo inwazję zamierzano przeprowadzić bezpośrednio po zimowej przerwie, w kwietniu 1692, zanim Anglicy i Holendrzy wyjdą w morze i połączą się. Piechota zbierała się w Saint-Vaast-la-Hougue, natomiast jazdę i działa ładowano na transportowce w Hawrze. Tourville miał przyprowadzić główne siły floty z Brestu, eskortować transporty wojska do Anglii, następnie odeprzeć angielską flotę. Wyprawa opóźniła się o miesiąc, gdyż transporty nie były jeszcze gotowe, ponadto z opóźnieniem 12 maja przybyła eskadra okrętów z Rochefort, którą dowodził Villette-Mursay. Wciąż nie było jednak eskadry 13 okrętów liniowych z Tulonu dowodzonej przez d’Estréesa. Francuskie okręty w Breście ponadto cierpiały na brak wystarczającej ilości wyposażenia oraz załóg. Z tego powodu gotowość osiągnęły tylko 44 okręty liniowe, a dalsze 20 musiało pozostać w bazie. Wobec jednak stanowczych rozkazów Pontchartraina, zaaprobowanych osobiście przez króla, Tourville nie mógł już dłużej czekać i 26 maja wyszedł z Brestu w morze.
Dnia 29 maja w pobliżu przylądka Barfleur Tourville napotkał potężną sprzymierzoną flotę angielsko-holenderską liczącą 92 okręty liniowe, 20 jednostek pomocniczych i 19 branderów, dowodzonej przez admirała Edwarda Russella. Russell już poprzedniego dnia otrzymał sygnał do formowania linii bojowej razem z flotą holenderską złożoną z 27 okrętów pod wodzą wiceadmirała ("Luitenant Admiraal") van Almonde'a.
O 5 rano w dzienniku pokładowym okrętu "Monmouth" zapisano, że francuska flota została dostrzeżona od strony zawietrznej. Tourville zauważył, że przeciwnik znacznie przewyższa go liczebnie, jednak posłuszny wyraźnym rozkazom Ludwika XIV, które zmuszały go do walki z nieprzyjacielem, przystąpił do bitwy. Przy południowo-zachodnim wietrze Francuzi żeglowali z wiatrem naprzeciw 11 okrętom eskadry „Czerwonej” ("Red squadron") i ok. godziny 10 weszli z nią w kontakt bojowy, a po pewnym czasie cała flota francuska zaangażowała się w walkę.
Ogień dział największych okrętów francuskich, ich zdolności manewrowe oraz talent Tourville’a pozwoliły Francuzom ostrzelać zmasowaną kanonadą okręty sprzymierzonych. Po kilkanaście okrętów obu stron odniosło poważne uszkodzenia (według niektórych źródeł, jeden angielski i jeden holenderski okręt zostały zatopione, lecz nie potwierdzają tego listy flot). Część okrętów floty sprzymierzonych miała problemy z przeciwnym wiatrem i aż do godziny 14 nie były w stanie wejść do walki. Sytuacja uległa zmianie, gdy wiatr zmienił swój kierunek na północno-zachodni, znacznie mniej pomyślny dla Francuzów. W końcu okrętom skrzydła po stronie sterburty floty sprzymierzonych, którym dowodził Ashby, udało się zajść Francuzów od ich zawietrznej i okrążyć centrum francuskiej linii. Zażarta walka trwała wiele godzin. Tourville, którego okręt flagowy został ciężko uszkodzony, tak samo jak kilka sąsiednich okrętów, zdał sobie sprawę, że dalsza walka jest już daremna i wydał swej flocie rozkaz do rozproszenia się.
Pomimo tego, że Francuzi walczyli nadzwyczaj dzielnie a ich najpotężniejsze okręty zadały straty sprzymierzonym, liczebna przewaga floty angielsko-holenderskiej okazała się decydująca. Taktycznie walki pod Barfleur mogły być efektownym zwycięstwem Francuzów zrodzonym w nierównej walce, lecz Tourville nie potrafił oderwać od nieprzyjaciela swej mocno zniszczonej floty i wrócić bezpiecznie do portu. Skutkiem tego była katastrofa przy La Hougue.
Masakra w La Hougue.
30 maja francuski odwrót był utrudniony z powodu niepomyślnego wiatru oraz wysokich fal (z powodu oszczędności Ministra do Spraw Morskich kotwice wielu francuskich okrętów były nieodpowiednie do warunków panujących na kanale La Manche). Dał się we znaki także brak ufortyfikowanej przystani w Cherbourgu. Tourville próbował ocalić swój okręt flagowy "Soleil Royal", jednak w końcu zdał sobie sprawę z beznadziejności tych wysiłków i przeniósł się na "Ambitieux". 31 maja Tourville odesłał trzy najciężej uszkodzone okręty liniowe "Soleil Royal", "Admirable" i "Triomphant" do Cherbourga, gdzie osadzono je na mieliźnie pod osłoną baterii nabrzeżnej. Tam 1 i 2 czerwca były ostrzeliwane przez angielski zespół wiceadmirała Ralpha Delavala, lecz bez rezultatów. W końcu, 2 czerwca zostały spalone (wraz z trzema mniejszymi jednostkami) przez angielskie brandery. 22 okręty francuskie uszły na zachód, ścigane przez cieśninę Alderney, znajdując schronienie w Saint-Malo, 3 odeszły w kierunku północno-zachodnim, po czym po złapaniu sprzyjającego wiatru odeszły do Brestu. Dziesięć poważnie uszkodzonych okrętów, pod wodzą Tourville’a, nie podejmując ryzykownego rejsu przez cieśninę koło Alderney, zawinęło do zatoki La Hougue, na południe od Barfleur. Sześć okrętów pod wodzą Nesmonda ruszyło na wschód, z tego dwa osiągnęły Le Havre, dwa uszkodzone zdryfowały do zatoki La Hougue, dwóm pozostałym udało się uratować przez okrążenie całej Brytanii.
Edward Russell wyprawił Ashby’ego i Holendrów za tymi, którzy uszli do Saint-Malo. On i deLaval zwrócili się przeciwko pozostałym okrętom, które poszukały sobie schronienia w La Hougue, gdzie znalazły się pod ochroną zebranych wojsk lądowych i ich baterii. Dnia 2 czerwca Russell i deLaval zaatakowali, używając długich łodzi. Francuskie załogi były wyczerpane i zniechęcone. Sprzymierzeni z powodzeniem użyli branderów, przy pomocy których spalili wszystkie okręty francuskie, które szukały schronienia w La Hougue (czyli spłonęło 12 okrętów liniowych). Ta właśnie akcja słynie w Anglii pod nazwą "Bitwy pod La Hougue".

</doc>
<doc id="552497" url="https://pl.wikipedia.org/wiki?curid=552497" title="Sarah Borwell">
Sarah Borwell

Sarah Borwell (ur. 20 sierpnia 1979) – brytyjska tenisistka.
Kariera zawodowa.
Podczas Wimbledonu 2005 przegrała w I rundzie z Amerykanką Shenay Perry 2:6, 2:6. Rok później w Birmingham przegrała w II rundzie z Amerykanką Jackson 2:6, 6:7. Na Wimbledonie 2006 przegrała w drugiej rundzie z Serbką Aną Ivanović.
Najwyżej sklasyfikowana na 199. miejscu w grze pojedynczej (10 lipca 2006) i 65. pozycji w grze podwójnej (9 sierpnia 2010).

</doc>
<doc id="552498" url="https://pl.wikipedia.org/wiki?curid=552498" title="Leśniak (Góry Kaczawskie)">
Leśniak (Góry Kaczawskie)

Leśniak (677 m n.p.m.) – wypiętrzenie zbudowane ze skał przeobrażonych należących do metamorfiku kaczawskiego – zieleńców, w Północnym Grzbiecie Gór Kaczawskich. Rzeźbę szczytu i zboczy urozmaicają liczne skałki o fantazyjnych kształtach np. Czarcia Ambona, Klęśniak, Mszak. Cały masyw jest zalesiony. Poniżej szczytu biegnie znakowany niebiesko Szlak Międzynarodowy E3.

</doc>
<doc id="552502" url="https://pl.wikipedia.org/wiki?curid=552502" title="Jacek Gajewski (fizyk)">
Jacek Gajewski (fizyk)

Jacek Gajewski (ur. 1948 w Warszawie) – fizyk, doktor nauk fizycznych.
Praca naukowa.
W latach 1971–2008 pracował na Wydziale Fizyki Uniwersytetu Warszawskiego, w Zjednoczonym Instytucie Badań Jądrowych (ZIBJ) w Dubnej, w DESY i w CERN jako fizyk specjalizujący się w fizyce cząstek elementarnych.
Działania na rzecz rozwoju Internetu.
W 1987 został pełnomocnikiem dziekana Wydziału Fizyki Uniwersytetu Warszawskiego ds. informatyki. Wspólnie z rektorami UW złożył do międzynarodowej organizacji sieciowej EARN/BITNET pierwszy wniosek o podłączenie Polski do międzynarodowych sieci komputerowych. W 1989 współautor petycji naukowców polskich do Prezydenta Busha o zniesienie embargo COCOM na technologie sieciowe. W 1988 i 1989 stworzył na Wydziale Fizyki Uniwersytetu Warszawskiego zespół kilku młodych specjalistów od sieci komputerowych. Zespół ten w 1991 zestawił pierwsze polskie międzynarodowe połączenie Internetowe (do Kopenhagi) oraz stworzył w 1993 pierwszy polski serwer informacyjny WWW (który przez wiele lat gościł Polską Stronę Narodową) i serwer Usenet groups. Jesienią 1994 wraz z grupą naukowców z Wydziału Fizyki Uniwersytetu Warszawskiego opracował założenia programu "Internet dla Szkół" (IdS), mającego umożliwić szkołom tani dostęp do sieci Internet. Pełnił funkcję kierownika tego projektu, rozpoczętego w 1995, i w ciągu 4 lat podłączył do sieci Internet pierwsze 1400 szkół w 300 miejscowościach.
W latach 1994–2011 pełnił funkcję Sekretarza Stowarzyszenia Sieci Komputerowych Krajów Europy Środkowej i Wschodniej (CEENet), organizacji grupującej sieci akademickie i edukacyjne z 24 krajów. Jako ekspert NATO i ONZ uczestniczył w misjach doradczych w Azerbejdżanie, Gruzji, Ukrainie i Uzbekistanie. Jako ekspert Unii Europejskiej brał udział w ocenie i audycie projektów FP6 oraz realizował projekty pomocowe UE w Azji Centralnej, na Kaukazie i na Bałkanach. Od 1994 jest członkiem Internet Society (ISOC), w 1995 był członkiem założycielem Polskiej Społeczności Internetu (PSI), zaś w 1996 otrzymał nominację na kandydata do ISOC Board of Trustees. W 2000 był członkiem założycielem Polskiego Oddziału Internet Society Poland, następnie pełnił funkcję członka Zarządu tego stowarzyszenia. W latach 2022–2013 pracował dla centrali Internet Society jako koordynator jego europejskich oddziałów.
Od 2014 pracuje w Narodowym Centrum Badań Jądrowych w Świerku jako koordynator projektów międzynarodowych, jest współautorem wielu wniosków projektowych, w tym projektu NOMATEN tworzącego w NCBJ międzynarodowe Centrum Doskonałości.
Odznaczenia i nagrody.
Odznaczony Złotym Krzyżem Zasługi za przyczynienie się do rozwoju polskiego Internetu (2001).
W roku 2020 otrzymał „Kryształową Brukselkę” za efektywne pozyskiwanie środków z Programu Ramowego UE Horyzont 2020.

</doc>
<doc id="552511" url="https://pl.wikipedia.org/wiki?curid=552511" title="Kiriłł Czistow">
Kiriłł Czistow

Kiriłł Wasiljewicz Czistow (ros. Кирилл Васильевич Чистов: "Kiriłł Wasiljewicz Czistow"; ur. 20 listopada 1919 w Carskim Siole, zm. 29 października 2007) – rosyjski etnograf i folklorysta.
Życiorys.
Zbierał folklor słowny z terenów północnej Rosji; wykładał między innymi na uniwersytecie w Leningradzie, od 1967 profesor tej uczelni. Zainteresowania badawcze skupiał na historycznym rozwoju zachowań i świadomości społecznej chłopstwa rosyjskiego, zwyczajach ludowych i folklorze wschodnich Słowian, a także na zagadnieniach edytorstwa dzieł folkloru. Jego osiągnięciem jest oparta na teorii informacji propozycja rozumienia i klasyfikacji prozy ludowej (o charakterze niebajkowym).

</doc>
<doc id="552515" url="https://pl.wikipedia.org/wiki?curid=552515" title="Święta Urszula">
Święta Urszula



</doc>
<doc id="552516" url="https://pl.wikipedia.org/wiki?curid=552516" title="Zamek Sinobrodego">
Zamek Sinobrodego

Zamek Sinobrodego lub "Zamek Księcia Sinobrodego" (węg. "A kékszakállú herceg vára") – jednoaktowa opera ekspresjonistyczna z muzyką napisaną przez Bélę Bartóka do libretta Béli Balázsa w 1911 roku.
Treść.
Cały utwór rozgrywa się w scenerii średniowiecznego zamku. Główny wątek opery toczy się w mrocznej, pozbawionej okien komnacie, do której wchodzą Judyta i Sinobrody. Z komnaty prowadzą schody do siedmiu zamkniętych drzwi. Za pierwszymi znajduje się sala tortur, za drugimi jest zbrojownia, za następnymi jest skarbiec, a kolejne wrota skrywają piękny ogród. W piątej komnacie znajduje się przepiękne królestwo Sinobrodego, w szóstej (otwartej mimo przestróg) znajduje się białe jezioro łez. Siódma komnata (od której otwarcia Sinobrody chce odwieść swą żonę) jest zajęta przez jego poprzednie trzy żony (utożsamiane z porankiem, południem i zmierzchem życia Sinobrodego). Sinobrody wyjawia Judycie, że po jej odejściu czeka go wieczna ciemność. Jednak ta (mimo jego próśb) wchodzi do ostatniej komnaty. Drzwi natychmiast się za nią zamykają.
W mrocznym zamku Sinobrodego pojawi się Judyta, która z miłości do niego zostawiła swego ojca, brata i narzeczonego. Jej miłość jest czysta i szczera. Pragnie wprowadzić światło w świat swego wybranka. Targają nią podejrzenia i niepewność, bo doszły do niej słuchy, co stało się z poprzednimi żonami Sinobrodego. Mimo to kocha go i pragnie żyć szczęśliwie u jego boku. W ponurym zamku Sinobrodego panuje złowieszcza i tajemnicza atmosfera. W głębi komnaty Judyta dostrzega siedmioro żelaznych drzwi. Prosi Sinobrodego, aby dał jej klucz do pierwszych drzwi, lecz on tłumaczy jej, że pewne rzeczy powinny pozostać w ukryciu na zawsze. Judyta nalega i dostaje klucz. Za pierwszymi drzwiami znajduje się pomieszczenie, którego ściany pokrywa krew. To izba tortur, tłumaczy jej Sinobrody. Judyty to nie odstrasza. Prosi o kolejny klucz. Za drugimi drzwiami znajduje broń różnego rodzaju, na niej również są ślady krwi. To zbrojownia. Judyta otrzymuje kolejny klucz. Za trzecimi drzwiami znajdują się kosztowności, biżuteria i różnego rodzaju bogactwa. Sinobrody mówi Judycie, że wszystko to należy do niej. Lecz i bogactwa te zbrukane są krwią. Judyta nie poddaje się, chce otworzyć wszystkie drzwi, aby wpuścić światło, które rozproszy mrok. Prosi Sinobrodego o następny klucz. Za czwartymi drzwiami pojawia się oczom Judyty przecudny ogród, pełen kwiatów i zieleni. Judyta nie cieszy się ich widokiem zbyt długo. Płatki kwiatów pokrywa lepka krew. Judyta dostaje klucz do piątych drzwi. Za nimi znajduje się królestwo Sinobrodego. Lecz Judyta jest nieustępliwa. Chce kolejnego klucza. Sinobrody zwraca jej uwagę na światło, które już wpuściła do jego zamku przez pięć otwartych drzwi. Lecz ona chce poznać całą prawdę i domaga się klucza, który w końcu dostaje. Za szóstymi drzwiami jest ciche, białe jezioro. Jezioro Łez. Sinobrody błaga Judytę, by nie otwierała ostatnich drzwi. Ona już ma pewność, co znajduje się za ostatnimi drzwiami. Pomordowane żony Sinobrodego! Judyta stanowczo żąda ostatniego klucza. Sinobrody zrezygnowany i gniewny wręcza jej go. I nagle wszystko pokrywa ciemność. Po chwili, wśród blasku księżyca pojawiają się trzy postacie. To zamordowane żony Sinobrodego. Pierwsza pojawiła się u niego o świcie, więc po kres jego dni świt należeć będzie do niej. Druga przyszła do niego w południe, więc do niej będzie należało południe. Trzecia pojawiła się wieczorem, więc każdy wieczór będzie jej. Teraz, gdy Judyta poznała wszystkie tajemnice Sinobrodego musi pozostać za siódmymi drzwiami. Wyszła za niego nocą, więc od teraz wszystkie noce będą należały do niej.
Historia utworu.
Opera pozbawiona jest akcji, cechuje się jednak rozbudowaną symboliką. Premiera dzieła odbyła się w Budapeszcie 24 maja 1918 roku. "Zamek Sinobrodego" święcił następnie tryumfy na wielu europejskich scenach. Jest uważany za jedno z ciekawszych dzieł Bartóka.

</doc>
<doc id="552523" url="https://pl.wikipedia.org/wiki?curid=552523" title="Sumikowate">
Sumikowate

Sumikowate (Ictaluridae) – rodzina słodkowodnych ryb sumokształtnych (Siluriformes). Większe gatunki są poławiane gospodarczo jako ryby konsumpcyjne, a mniejsze hodowane w akwariach.
Zasięg występowania.
Ameryka Północna – od południowej Kanady do Gwatemali.
Cechy charakterystyczne.
Głowa spłaszczona grzbietobrzusznie. Cztery pary wąsików: dwa nosowe, dwa górnoszczękowe i cztery bródkowe. Skóra naga (bez łusek). Występuje płetwa tłuszczowa. Pierwszy promień płetwy grzbietowej (z wyjątkiem "Prietella") i płetw piersiowych twardy, ząbkowany, u niektórych gatunków połączony z gruczołem jadowym (rodzaj "Noturus"). W płetwie grzbietowej zwykle 6 miękkich promieni. Ubarwienie ciała zazwyczaj jednolicie ciemne.
Cztery niespokrewnione ze sobą gatunki z rodzajów "Trogoglanis", "Satan" i "Prietella" są niewidome (bezokie). "Satan eurystomus" i "Trogloglanis pattersoni" zostały odkryte w studniach artezyjskich w Teksasie, na głębokości 300 m.
Największe gatunki sumikowatych – sumik błękitny i "Pylodictis olivaris" – osiągają około 1,6 m, a najmniejsze "Noturus" sp. – około 10 cm długości.
Klasyfikacja.
Rodzaje zaliczane do tej rodziny:
"Ameiurus" — "Ictalurus" — "Noturus" — "Prietella" — "Pylodictis" — "Satan" — "Trogloglanis"
Występowanie w polskich wodach.
Przedstawicielem pierwszego rodzaju jest pochodzący z Ameryki Północnej, introdukowany i obecnie powszechnie występujący w Polsce "Ameiurus nebulosus" (sumik karłowaty) – osiągający w swej ojczyźnie długość do 45 cm. W Polsce osiągają mniejsze wymiary.

</doc>
<doc id="552524" url="https://pl.wikipedia.org/wiki?curid=552524" title="Piekielny kamień">
Piekielny kamień



</doc>
<doc id="552525" url="https://pl.wikipedia.org/wiki?curid=552525" title="ReGenesis">
ReGenesis

ReGenesis – kanadyjski serial telewizyjny wyprodukowany przez The Movie Network i Movie Central. Serial jest historią naukowców z fikcyjnej NorBAC (The North American Biotechnology Advisory Commision) z laboratorium w Toronto. Organizacja NorBAC działa na terenach Północnej Ameryki (Kanada, Stany Zjednoczone, Meksyk)
Serial skupia przede wszystkim się na osobie Davida Sandströma (granego przez Petera Outerbridge'a) dyrektora NorBAC oraz pracy jego kolegów w laboratorium.

</doc>
<doc id="552526" url="https://pl.wikipedia.org/wiki?curid=552526" title="Kamień piekielny">
Kamień piekielny



</doc>
<doc id="552527" url="https://pl.wikipedia.org/wiki?curid=552527" title="Mulan (film 1998)">
Mulan (film 1998)

Mulan – pełnometrażowy film animowany z 1998 roku, nawiązujący do starożytnej chińskiej legendy o Hua Mulan. Film został wyprodukowany przez wytwórnię filmową Walt Disney Pictures.
Serwis Rotten Tomatoes przyznał filmowi wynik 86%.
W 2004 na kasetach VHS i płytach DVD wydany został sequel filmu pt. "Mulan II".
W 2020 będzie miał premierę remake pod tym samym tytułem, zrealizowany w technice CGI.
Fabuła.
Akcja filmu toczy się 2 tysiące lat temu, podczas najazdu Hunów na Chiny. Główną bohaterką jest młoda dziewczyna o imieniu Mulan. Kiedy jej schorowany ojciec dostaje wezwanie do wojska, dziewczyna postanawia uciec z domu i udając mężczyznę stawić się zamiast niego. Duchy przodków rodziny, chcąc ratować jej honor, przydzielają Mulan opiekuna - Wielkiego Kamiennego Smoka. W wyniku nieszczęśliwego wypadku pomnik smoka zostaje zniszczony przez Mushu - miniaturowego smoka, byłego strażnika rodziny. Wyrusza on na pomoc Mulan, jednocześnie planując podstęp, dzięki któremu powróci na miejsce strażnika rodziny.
Podczas ataku Hunów, Mulan w brawurowym akcie odwagi ratuje wszystkich żołnierzy, włącznie z ich przywódcą, kapitanem Shangiem. W czasie walki z wodzem wroga zostaje ranna, a badający ją lekarz odkrywa prawdę o jej płci. Niepisaną karą za podszywanie się jest śmierć, ale kapitan daruje jej życie w podzięce za ratunek. Wojsko wyrusza w podróż powrotną do pałacu cesarskiego, zostawiając dziewczynę samą w górach. Jest ona świadkiem, jak spod zasp śniegu wyłaniają się resztki wojska Hunów, które przeżyły lawinę, żeby odebrać Shan Yu zwycięstwo. Mulan rusza do pałacu cesarskiego, gdzie ratuje cesarza, czym przywraca honor swojej rodzinie i sobie.
Ścieżka dźwiękowa.
Mulan: An Original Walt Disney Records Soundtrack - oryginalna-anglojęzyczna ścieżka dźwiękowa ukazała się 2 czerwca 1998 roku nakładem wytwórni muzycznej Walt Disney Records. Wydawnictwo stanowią utwory skomponowane przez Jerry’ego Goldsmitha, Matthew Wildera oraz Davida Zippela. Płyta dotarła do 24. miejsca listy Billboard 200 w USA.

</doc>
<doc id="552528" url="https://pl.wikipedia.org/wiki?curid=552528" title="Andrzej M. Wilk">
Andrzej M. Wilk

Andrzej M. Wilk (ur. 1948) – polski naukowiec i działacz.
Współtwórca Wyższej Szkoły Zarządzania i Przedsiębiorczości w Warszawie. Od 1983 członek Stowarzyszenia Elektryków Polskich, wiceprzewodniczący Centralnego Kolegium Sekcji Telekomunikacyjnej, następnie przewodniczący CKS Technik Informacyjnych SEP. Jeden z założycieli stowarzyszenia Internet Society Poland, w latach 2001–2004 prezes Zarządu stowarzyszenia. Pełnił funkcję podsekretarza stanu w Ministerstwie Łączności, wszedł w skład Forum ds. Społeczeństwa Informacyjnego przy Komitecie Badań Naukowych i doradcy prezesa zarządu Polkomtel S.A. Od lipca 2008 roku przez 2 lata był Prezesem Zarządu Przemysłowego Instytutu Telekomunikacji S.A.

</doc>
<doc id="552529" url="https://pl.wikipedia.org/wiki?curid=552529" title="Ciuchcia (program telewizyjny)">
Ciuchcia (program telewizyjny)



</doc>
<doc id="552531" url="https://pl.wikipedia.org/wiki?curid=552531" title="Języki bałtycko-fińskie">
Języki bałtycko-fińskie

Języki bałtycko-fińskie, języki bałtofińskie – grupa językowa w obrębie uralskiej rodziny językowej. 
Obejmuje ona kilka języków, których liczba nie jest ostatecznie ustalona, z uwagi na kontrowersje dotyczące uznania danej mowy za język samodzielny lub dialekt innego języka. Języki bałtycko-fińskie są kontynuacją języka używanego przez plemiona ugrofińskie zamieszkujące północno-wschodnią Europę na początku I tysiąclecia naszej ery. 
Zasięg terytorialny języków bałtofińskich zmniejszył się jednak w stosunku do zajmowanego jeszcze na przełomie I i II tysiąclecia, a to z powodu wypierania ich przez języki bałtyckie od południa, języki słowiańskie od wschodu oraz języki germańskie (szwedzki) od zachodu. Także obecnie zasięg występowania małych języków bałtofińskich zmniejsza się wskutek wypierania ich przez rosyjski.
Językami bałtycko-fińskimi posługuje się około 6,3 mln ludzi zamieszkujących północno-wschodnie wybrzeża Morza Bałtyckiego: w Finlandii, Estonii i Rosji (głównie Karelii). 
Do języków bałtofińskich zalicza się:
Ponadto w ostatnich latach pojawia się tendencja do wyodrębniania z języka estońskiego odrębnego języka võro (ok. 70 tys. mówiących).

</doc>
<doc id="552533" url="https://pl.wikipedia.org/wiki?curid=552533" title="Urszula z Kolonii">
Urszula z Kolonii

Urszula z Kolonii (zwana "małą niedźwiedzicą," , także ; ur. w Kornwalii?, zm. ok. 304 lub 451 w Kolonii) – według legendy męczennica chrześcijańska, dziewica, święta Kościoła katolickiego.
Źródło historyczne.
Według badań historyka niemieckiego W. Levisona u źródeł kultu Urszuli znajduje się inskrypcja, pochodząca z IV lub V wieku i zachowana do dzisiejszego dnia. Wynika z niej, że możny, ale bliżej nieznany Klemacjusz na miejscu męczeństwa () jakichś chrześcijańskich dziewic odbudował bazylikę ku ich czci. Inskrypcja nie wymienia ich liczby, ani nie podaje żadnych imion. Nie wiadomo również kiedy męczeństwo miało miejsce.
Autentyczność legendy odrzucał już w XVI wieku Cezary Baroniusz.
Legenda.
Według jednej z legend była rzymsko-brytyjską księżniczką, która na prośbę swojego ojca, króla Donauta z Kornwalii, wyruszyła w podróż do swojego przyszłego męża, pogańskiego królewicza Conana Meriadoca z Armorici w Bretanii (według innego źródła - Eteriusza). Towarzyszyło jej rzekomo dziesięć służek-dziewic, które miały własne tysiączne orszaki oraz własne statki. W czasie podróży tajemniczy sztorm zniósł ją do portu galijskiego nad Renem. Urszula ślubowała, że przed poślubieniem Conana wyruszy w pielgrzymkę do Rzymu. Jednak razem z dziesięcioma dziewicami została zamordowana przez Hunów w Kolonii, gdy odrzuciła zaloty Attyli.
Barbarzyńcy, jak głosi tradycja, pod wpływem wizji wstępujących do nieba zastępów dziewic odstąpili spod murów miasta. Mieszkańcy z czcią pogrzebali ciała pomordowanych i na miejscu męczeństwa zbudowali kościół.
Tradycja mówi o jedenastu tysiącach dziewic - wynika to prawdopodobnie z pomyłki w tłumaczeniu łacińskiego skrótu XI M V, gdzie M tłumaczone było jako "milia" (tysiące), a nie "martyres" (męczennice), jak być powinno. Z drugiej strony, istnienie Jedenastu Tysięcy Dziewic poświadczają średniowieczne przesłanki o licznych relikwiach z kobiecych kości i czaszek, które zostały wykopane na przedmieściach Kolonii na terenie dawnego cmentarza nazywanego Ager Ursulanus. Największa ich część znalazła się w pobliskim kościele Św. Urszuli (gdzie znajdują się do dziś), pozostałe zostały wykupione lub rozesłane do różnych ośrodków kultu religijnego w Europie.
Kult świętej.
Kult św. Urszuli i towarzyszek był żywy w średniowieczu i u progu czasów nowożytnych. Obecnie zmalał, nawet w swym tradycyjnym ośrodku - Kolonii.
Początki kultu św. Urszuli i jej Towarzyszek sięgają IV wieku. Z tego czasu pochodzi krypta, odkryta w Kolonii, gdzie w katedrze św. Piotra i NMP znajdują się relikwie Świętej.
O ciągłości kultu świadczą zapiski w średniowiecznych księgach liturgicznych, literatura hagiograficzna, różne formy pobożności, dzieła malarzy i rzeźbiarzy. Imieniem św. Urszuli nazywano uniwersytety i nowo odkrywane ziemie. Krzysztof Kolumb nazwał odkryte przez siebie Wyspy Dziewicze na cześć św. Urszuli.
W 1535 roku, z inicjatywy Anieli Merici, powstał zakon "Urszulanek Unii Rzymskiej".
Dzień obchodów.
Wspomnienie liturgiczne w Kościele katolickim obchodzone jest, za martyrologiami, 21 października. W 1969 roku jej wspomnienie zostało obniżone do znaczenia lokalnego, ze względu na wątpliwości co do samego istnienia takiej osoby.
Patronat.
W Polsce.
W Polsce jest m.in. patronką:
Na świecie.
Jest patronką:
Patronuje młodym pannom, młodzieży, nauczycielom, wychowawcom i sukiennikom.
Wierni modlą się za wstawiennictwem świętej dla dobra małżeństwa i cichej śmierci, przed chorobami wieku dziecięcego i męki czyśćcowej.

</doc>
<doc id="552534" url="https://pl.wikipedia.org/wiki?curid=552534" title="Ictaluridae">
Ictaluridae



</doc>
<doc id="552535" url="https://pl.wikipedia.org/wiki?curid=552535" title="Przychodzi baba do lekarza">
Przychodzi baba do lekarza

Przychodzi baba do lekarza – seria popularnych polskich dowcipów.
Dowcipy te posiadają liczne warianty, opierają się one zarówno na grach słów, czasem humorze sytuacyjnym, ale najczęściej występują tam dwie postaci – kobieta oraz lekarz. Zdarza się jednak, że jest więcej lekarzy, zamiast kobiety inna osoba, ponadto zwierzęta (np. żaba). Ścisły związek humoru słownego z językiem polskim, a także nierzadko powiązanie z realiami sprawia, że większość wariantów tego dowcipu zazwyczaj nie jest przetłumaczalna na inne języki.
Klasyczna wersja dowcipu
Przychodzi baba do lekarza.

</doc>
<doc id="552536" url="https://pl.wikipedia.org/wiki?curid=552536" title="Puszcza Żagańska">
Puszcza Żagańska



</doc>
<doc id="552537" url="https://pl.wikipedia.org/wiki?curid=552537" title="Puszcza Przemkowska">
Puszcza Przemkowska



</doc>
<doc id="552538" url="https://pl.wikipedia.org/wiki?curid=552538" title="Las Chocianowski">
Las Chocianowski



</doc>
<doc id="552539" url="https://pl.wikipedia.org/wiki?curid=552539" title="Puszcza Osiecznicka">
Puszcza Osiecznicka



</doc>
<doc id="552540" url="https://pl.wikipedia.org/wiki?curid=552540" title="Puszcza Kliczkowska">
Puszcza Kliczkowska



</doc>
<doc id="552541" url="https://pl.wikipedia.org/wiki?curid=552541" title="Lasy Szprotawskie">
Lasy Szprotawskie



</doc>
<doc id="552542" url="https://pl.wikipedia.org/wiki?curid=552542" title="Bracia pocieszyciele">
Bracia pocieszyciele

Bracia Pocieszyciele (Zgromadzenie Pocieszycieli Boskiego Serca Jezusowego z Gethsemani) (łac. "Congregatio Fratrum Consolatorum de Getsemani (CCG)" - zakon założony przez o. Józefa Jana Litomiskiego w 1922 r. w Czechach i zatwierdzony przez papieża Piusa XI w tym samym roku.
Historia.
O. Józef Litomiski otrzymał święcenia kapłańskie w 1914 r., w czasie I wojny światowej pracował w szpitalu w Wiedniu. Podczas modlitwy został natchniony do założenia nowego Zgromadzenia. 12 grudnia 1922 roku, O. Litomski przedstawił swój plan założenia nowego zgromadzenia papieżowi Piusowi XI. Papież przychylił się do tego pomysłu. Na polecenie Stolicy Apostolskiej abp. Wiednia kardynał Piffl oficjalnie erygował "Zgromadzenie Pocieszycieli" 7 kwietnia 1922 roku. W 1950 r. komunistyczne władze Czechosłowacji ogłosiły kasację zakonu, a wielu zakonników Zgromadzenia zamknięto w więzieniach (w tym również o. Józefa Jana Litomiskiego).
Pocieszyciele w Polsce.
W Polsce pierwszą placówkę Braci Pocieszyciele założyli we Wrocławiu, w 1982 r. W 1994 r. Zgromadzenie przeniosło się do Włocławka, gdzie mieści się Kuria Prowincjalna Zgromadzenia i dom formacyjny. Bracia Pocieszyciele zajmują się opieką nad bezdomnymi i pracą duszpasterską we włocławskim więzieniu.

</doc>
<doc id="552543" url="https://pl.wikipedia.org/wiki?curid=552543" title="Pocieszyciele">
Pocieszyciele



</doc>
<doc id="552552" url="https://pl.wikipedia.org/wiki?curid=552552" title="Armaniacy">
Armaniacy

Armaniacy – stronnictwo polityczne we Francji w pierwszej połowie XV w. (w czasie wojny stuletniej), walczące z Anglikami oraz rywalizujące o wpływy na dworze z burgundczykami Jana bez Trwogi. Nazwa pochodzi od jednego z przywódców. W 1429 roku niewielki oddział armaniaków pod dowództwem Joanny d’Arc pomagał w odsieczy Orleanu oblężonego przez Anglików.

</doc>
<doc id="552554" url="https://pl.wikipedia.org/wiki?curid=552554" title="Wendy Testaburger">
Wendy Testaburger



</doc>
<doc id="552561" url="https://pl.wikipedia.org/wiki?curid=552561" title="Dmitrij Tursunow">
Dmitrij Tursunow

Dmitrij Igorowicz Tursunow, ros. Дмитрий Игоревич Турсунов (ur. 12 grudnia 1982 w Moskwie) − rosyjski tenisista, zdobywca Pucharu Davisa, olimpijczyk.
Kariera tenisowa.
Karierę tenisową Tursunow rozpoczął w roku 2000, a ostatni turniej zagrał w październiku 2017 w Stockton (impreza rangi ATP Challenger Tour). W 2001 wygrał j pierwsze zawody kategorii ATP Challenger Tour i debiutował w cyklu ATP World Tour, dochodząc w Memphis do ćwierćfinału (pokonał m.in. Grega Rusedskiego i George'a Bastla, przegrał z późniejszym triumfatorem Markiem Philippoussisem).
W 2003 roku Rosjanin debiutował w turniejach wielkoszlemowych, osiągając III rundę US Open, m.in. po pięciosetowym zwycięstwie nad byłym liderem rankingu światowego Gustavo Kuertenem. Kolejne sukcesy w cyklu ATP Challenger Tour (wygrane w Mandeville i San Antonio) dały mu na koniec 2003 roku miejsce w pierwszej setce na świecie.
W 2004 roku Rosjanin po raz pierwszy osiągnął finał rozgrywek ATP World Tour, podczas rywalizacji deblowej w Waszyngtonie. Wspólnie z Travisem Parrottem przegrał finałowy pojedynek z południowoafrykańską parą, Chrisem Haggardem oraz Robbiem Koenigiem.
Jesienią 2005 roku Tursunow zadebiutował w reprezentacji Rosji w półfinale Pucharu Davisa przeciwko Chorwacji. Swój singlowy pojedynek wygrał nad Ivo Karloviciem, lecz w deblu przegrał razem z Igorem Andriejewem z duetem Mario Ančić-Ivan Ljubičić. Ostatecznie Chorwaci awansowali do finału wygrywając rywalizację 3:2. W tym samym okresie Tursunow awansował do finału gry podwójnej w Pekinie. Partnerem deblowym Rosjanina był Michaił Jużny, lecz w rundzie finałowej przegrał z Justinem Gimelstobem i Nathanem Healeyem.
W połowie czerwca 2006 roku Tursunow uzyskał finał debla w Nottingham, turnieju rozgrywanym na nawierzchni trawiastej. Będąc w parze z Igorem Kunicynem uległ jednak w finale Jonatanowi Erlichowi i Andy'emu Ramowi. Miesiąc później Rosjanin po raz pierwszy osiągnął finał singla, podczas rozgrywek w Los Angeles (porażka z Tommym Haasem), a pod koniec września wygrał turniej w Mumbaju, eliminując po drodze m.in. Tommy'ego Robredo, a w finale Tomáša Berdycha. W tym samym roku zdobył również z drużyną Puchar Davisa. Zespół rosyjski wyeliminował odpowiednio Holandię, Francję, USA, a w finale Argentynę. Tursunow odniósł kilka znaczących zwycięstw, m.in. w półfinale przeciwko USA w pojedynku z Andym Roddickiem (wynik meczu 6:3, 6:4, 5:7, 3:6, 17:15 dla Tursunowa).
Na początku sezonu 2007 razem z Nadieżdią Pietrową zdobył Puchar Hopmana. W finale Rosjanie wygrali nad Hiszpanią 2:0, a Tursunow pokonał w swoim meczu Tommy'ego Robredo. Pod koniec lipca Rosjanin wygrał swój drugi turniej singlowy rangi ATP World Tour, na kortach w Indianapolis, zwyciężając w finale Kanadyjczyka Franka Dancevica. We wrześniu odniósł kolejny triumf, w Bangkoku, po wygranej w decydującym meczu nad Benjaminem Beckerem. W październiku wygrał zawody deblowe w Moskwie, razem z Maratem Safinem.
Sezon 2008 Tursunow rozpoczął od zwycięstwa w Sydney, eliminując po drodze m.in. Richarda Gasqueta, a w finale Chrisa Guccione'a. W lutym, wspólnie z Tomášem Berdychem zdobył deblowy tytuł w Rotterdamie. W lipcu dotarł do finału gry pojedynczej w Indianapolis, po wyeliminowaniu m.in. Jamesa Blake'a. W finale nie sprostał Gilles'owi Simonowi. Na przełomie września i października Rosjanin wygrał turniej w Metzu, gdzie w finale pokonał Paula-Henriego Mathieu.
Rok 2009 Tursunow zakończył z jednym singlowym zwycięstwem, w Eastbourne, pokonując w finale Franka Dancevica. Ponadto Rosjanin wygrał również dwa deblowe turnieje, w lutym z Rikiem de Voestem w Dubaju oraz w lipcu z Ernestsem Gulbisem w Indianapolis.
W roku 2010 Rosjanin osiągnął dwa finały gry podwójnej. Najpierw w Tokio, gdzie wspólnie z Andreasem Seppim przegrał w finale z Erikiem Butoracem i Jeanem-Julienem Rojerem, a potem w Moskwie, pokonując w finale Janko Tipsarevicia oraz Viktora Troickiego. Partnerem deblowym Tursunowa był wówczas Igor Kunicyn.
Po blisko dwóch latach, w połowie czerwca 2011 roku Tursunow wygrał rozgrywki singlowe, podczas rywalizacji w 's-Hertogenbosch, na nawierzchni trawiastej. Spotkanie finałowe zakończyło się zwycięstwem Rosjanina nad Ivanem Dodigiem.
Pierwszy finał do jakiego Tursunow dotarł w 2012 roku miał miejsce w 's-Hertogenbosch w ramach rozgrywek gry podwójnej. Razem z Juanem Sebastiánem Cabalem został pokonany przez Roberta Lindstedta i Horię Tecău.
W 2013 roku pierwszy finał z udziałem Rosjanina miał miejsce w maju, w Monachium w grze podwójnej. Partnerem Tursunowa był Jarkko Nieminen, a w finale pokonali 6:1, 6:4 Erica Butoraca i Markosa Pagdatisa.
Pod koniec października 2015 roku Tursunow został mistrzem gry podwójnej w Moskwie razem z Andriejem Rublowem. Decydujący mecz Rosjanie wygrali z deblem Radu Albot–František Čermák.
Najwyżej sklasyfikowany w rankingu singlistów Tursunow był na początku października 2006 roku na 20. miejscu, z kolei w zestawieniu deblistów w połowie czerwca 2008 roku zajmował 36. pozycję. Stosunkowo często musi rezygnować ze startów turniejowych ze względu na kontuzje.

</doc>
<doc id="552565" url="https://pl.wikipedia.org/wiki?curid=552565" title="Ron Perlman">
Ron Perlman

Ron Perlman, właśc. Ronald Francis Perlman (ur. 13 kwietnia 1950 w Nowym Jorku) – amerykański aktor filmowy i telewizyjny, reżyser i scenarzysta. Laureat Złotego Globu 1989 dla najlepszego aktora w serialu dramatycznym za rolę Vincenta w serialu "Piękna i bestia".
Życiorys.
Wczesne lata.
Urodził się w Nowym Jorku w rodzinie żydowskiej, emigrantów z Polski i Węgier. Jego matka, Dorothy (z domu Rosen; 1921–2018), była pracownikiem miejskim, a jego ojciec, Bertram „Bert” Perlman (1919–1969), był perkusistą jazzowym i pracownikiem telewizyjnym.
W 1971 ukończył studia na wydziale teatralnym Lehman College. W 1973 otrzymał tytuł magistra sztuk pięknych na wydziale teatralnym Uniwersytetu Minnesoty
Kariera.
Zadebiutował charakterystyczną rolą w historycznym dramacie przygodowym fantasy Jean-Jacques’a Annauda "Walka o ogień" (1981). Pięć lat później dał się poznać w kolejnej kostiumowej produkcji tego samego reżysera – głośnym "Imieniu róży". Tu również zagrał postać bardzo specyficzną – upośledzonego Salvatora. Przełomową w jego karierze była rola w serialu telewizyjnym "Piękna i bestia" (1987–1990), z Lindą Hamilton. Gra aktorska w tym serialu dała mu Złoty Glob oraz wielu fanów. Największym sukcesem kasowym okazała się tytułowa rola z 2004, w filmie "Hellboy", powstałym na bazie komiksu o tym samym tytule. Reżyser Guillermo del Toro musiał walczyć o rolę dla Perlmana, jako że wytwórnia skłaniała się ku aktorowi bardziej znanemu, np. Vinowi Dieselowi. Oprócz produkcji hollywoodzkich Perlman nie zapomina także o kinie ambitnym – zagrał u Jean-Pierre’a Jeuneta w "Mieście zaginionych dzieci" czy "Lunatykach" Micka Garrisa.
Oprócz grania w filmach, Ron Perlman użyczył swojego głosu do wielu gier wideo i seriali animowanych, takich jak: "Młodzi Tytani" (ang. "Teen Titans"), "Danny Phantom", "Superman: The Animated Series", "Liga Sprawiedliwych" ("Justice League"), "Payday 2", "Phantom 2040" oraz "The Batman". Jego osiągnięcia dotyczą także udziału w grach takich jak "Lord Hood", "Halo 2", "The Chronicles of Riddick: Escape from Butcher Bay" i ostatnio "The Incredible Hulk: Ultimate Destruction", na podstawie której powstał komiks "Abomination". Znany jest przez graczy serii gier fabularnych "Fallout", jako autor kwestii "War, war never changes" (z ang. 'Wojna, wojna nigdy się nie zmienia').
Życie prywatne.
14 lutego 1981 poślubił Opal Stone Perlman, z którą ma dwoje dzieci: Blake Amandę (ur. 1984) i Brandona Avery’ego (ur. 1990).

</doc>
<doc id="552568" url="https://pl.wikipedia.org/wiki?curid=552568" title="PowerNow!">
PowerNow!

Power Now! - to technologia stosowana w mobilnych procesorach firmy AMD, takich jak K6-2+, K6-III+ i AMD Athlon, montowanych w komputerach typu laptop. 
Gdy komputer w niewielkim stopniu zużywa moc obliczeniową, wówczas następuje automatyczne zmniejszenie wartości częstotliwości i napięcia pracy procesora, aby wydłużyć czas pracy akumulatorów oraz zmniejszyć wydzielanie ciepła.
Technologia ta jest podobna do SpeedStep stosowanej w procesorach firmy Intel.
Adaptacją PowerNow! w procesorach komputerów typu desktop jest Cool'n'Quiet, jednak nowsze procesory Opteron również używają PowerNow!

</doc>
<doc id="552577" url="https://pl.wikipedia.org/wiki?curid=552577" title="Kalenica (Warszawa)">
Kalenica (Warszawa)

Kalenica – osiedle w północno-wschodniej części Warszawy, w dzielnicy Białołęka.
Osiedle położone jest na zachód od ulicy Modlińskiej, blisko granicy Warszawy. Leży 
między osiedlami Buków i Kępa Tarchomińska. Jeszcze w pierwszej połowie XX w. Kalenica była podwarszawską wsią. W 1976 r. została włączona do granic Warszawy wraz z innymi sąsiadującymi wsiami. 
Miejski System Informacji nie uwzględnia istnienia tego osiedla i jego teren w całości leży w osiedlu Nowodwory. Natomiast podział na osiedla (i rady osiedli) według Urzędu Dzielnicy Białołęka włącza jego teren do Bukowa.

</doc>
<doc id="552584" url="https://pl.wikipedia.org/wiki?curid=552584" title="Smeagol">
Smeagol



</doc>
<doc id="552585" url="https://pl.wikipedia.org/wiki?curid=552585" title="Alodynowanie">
Alodynowanie

Alodynowanie jest procesem powierzchniowej obróbki aluminium, polegającym na wytworzeniu na powierzchni metalu warstwy tlenku glinu. W przeciwieństwie do procesu anodowania aluminium, przy alodynowaniu nie używa się prądu.
Obróbka polega na zanurzeniu przedmiotu kolejno w kąpieli utleniającej, a następnie w kąpieli uszczelniającej. W efekcie powstaje żółtozielona powłoka tlenkowa.
Powłoki tlenkowe na elementach aluminiowych zabezpieczają przed korozją i znacznie zwiększają przyczepność lakierów.

</doc>
<doc id="552587" url="https://pl.wikipedia.org/wiki?curid=552587" title="Nowe Brzeziny">
Nowe Brzeziny

Nowe Brzeziny, dawniej Brzeziny Nowe – osiedle w północno-wschodniej części Warszawy, w dzielnicy Białołęka, w rejonie obecnej Choszczówki. Do 1951 były podwarszawską wsią, leżącą między mniejszym osiedlem Choszczówka (na zachód i południe od Choszczówki) i Płudami. 
Obecnie nazwa ta jest rzadko używana i zwykle teren Nowych Brzezin traktuje się jako Choszczówkę. Nazwa jest jednak odnotowywana w Państwowym Rejestrze Nazw Geograficznych. Prawdopodobnie od niej pochodzi nazwa ul. Brzezińskiej.

</doc>
<doc id="552589" url="https://pl.wikipedia.org/wiki?curid=552589" title="Różopole (Warszawa)">
Różopole (Warszawa)

Różopole – osiedle w północno-wschodniej części Warszawy, w dzielnicy Białołęka (w jej środkowo-północnej części, w rejonie ulicy Insurekcji).
Opis.
Różopole jest osiedlem w rejonie obecnej Choszczówki. Do 1951 były podwarszawską wsią. Obecnie podobnie jak Brzeziny Nowe nazwa ta jest stosunkowo rzadko używana. Nazwę tę jednak odnotowuje Państwowy Rejestr Nazw Geograficznych, i jest ona zaznaczana na mapach.

</doc>
<doc id="552596" url="https://pl.wikipedia.org/wiki?curid=552596" title="Plazmosfera">
Plazmosfera

Plazmosfera – obszar wewnątrz ziemskiej magnetosfery, bogaty w plazmę. Region ten jest zlokalizowany ponad jonosferą.
Stosunkowo wysoka gęstość występującej tam plazmy jest wynikiem linii ziemskiego pola magnetycznego, które łapią i przetrzymują swobodne elektrony i jony pochodzące m.in. z wiatru słonecznego.
Plazmosfera jest gorąca – temperatura plazmy waha się w przedziale od ok. 6000 K do ok. 35 000 K. Plazmosfera kończy się plazmopauzą.

</doc>
<doc id="552602" url="https://pl.wikipedia.org/wiki?curid=552602" title="Czesław Basztura">
Czesław Basztura

Czesław Basztura (ur. 31 maja 1946 w Glinach Wielkich k. Mielca, zm. 14 października 2000 we Wrocławiu) – profesor na Wydziale Elektroniki Politechniki Wrocławskiej.
Po maturze, którą zdał w Technikum Mechanicznym w Mielcu, podjął w 1965 studia na Wydziale Elektroniki Politechniki Wrocławskiej, gdzie w 1970 uzyskał tytuł magistra inżyniera. Bezpośrednio po studiach podjął pracę naukowo-dydaktyczną na tym wydziale, najpierw jako asystent stażysta, przeszedł tam potem kolejne stopnie naukowe i stanowiska dydaktyczne (w 1978 obronił doktorat i został adiunktem, potem habilitował się w 1990, w 1994 powołany został na stanowisko profesora nadzwyczajnego, a w 1997 uzyskał nominację profesorską z rąk prezydenta Rzeczypospolitej).
Całą swoją karierę naukową Basztura poświęcił zagadnieniom akustyki mowy – w tym m.in. automatycznemu rozpoznawaniu mowy i mówców; także i w tej dziedzinie mieści się uzyskany przez niego patent (nr 283974) na specjalistyczny sprzęt do transmisji sygnału. Zajmował się także fonoskopią – wykonywał ekspertyzy identyfikujące i weryfikujące głosy przestępców.
W swej pracy dydaktycznej na uczelni Basztura prowadził m.in. zajęcia z "Teorii obwodów i układów elektronicznych", "Akustyki cybernetycznej", "Akustyki telekomunikacyjnej", "Analizy i przetwarzania sygnałów akustycznych", "Diagnostyki akustycznej" oraz "Automatycznego rozpoznawania mowy".
Członek Komitetu Akustyki PAN, Komisji Naukowej do Spraw Międzynarodowego Komitetu Telegraficznego i Telefonicznego (CCITT), Polskiego Towarzystwa Akustycznego, Wrocławskiego Towarzystwa Naukowego, Polskiego Towarzystwa Fonetycznego (tu był wiceprzewodniczącym Zarządu Głównego), Międzynarodowego Towarzystwa Nauk Fonetycznych, od 1996 amerykańskiej organizacji naukowej IEEE ("Institute of Electrical and Electronics Engeneering"), od 1997 Nowojorskiej Akademii Nauk ("New York Academy of Sciences") oraz również od 1997 grupy roboczej "Forensic Speech and Audio" organizacji ENFI ("European Network of Forensic Science Institutes").
Wielokrotnie nagradzany za swe prace w Polsce i za granicą. Autor kilku pozycji książkowych w dziedzinie akustyki oraz licznych artykułów prasie fachowej, a także w czasopismach popularyzujących naukę ("Młody Technik", "Enter", "Problemy" i innych). W 1996 otrzymał złoty Krzyż Zasługi (na wniosek ministra Edukacji Narodowej) – "za wzorowe, wyjątkowo sumienne wykonywanie obowiązków wynikających z pracy zawodowej".

</doc>
<doc id="552604" url="https://pl.wikipedia.org/wiki?curid=552604" title="Jacques Audiard">
Jacques Audiard

Jacques Audiard (ur. 30 kwietnia 1952 w Paryżu) – francuski reżyser, scenarzysta i producent filmowy. Dziesięciokrotny laureat nagrody Cezar, zdobywca Złotej Palmy oraz Grand Prix na MFF w Cannes, dwukrotny zwycięzca nagrody BAFTA za najlepszy film nieanglojęzyczny.
Życiorys.
Syn popularnego we Francji scenarzysty i reżysera Michela Audiarda, debiutował jako reżyser filmu "Patrz na upadających mężczyzn" (1994) z Mathieu Kassovitzem i Jeanem-Louisem Trintignant. Dwa lata później nakręcił film "Wielce skromny bohater", w którym główną rolę zagrał ponownie Mathieu Kassovitz.
Reżyserowany przez niego dramat psychologiczny "W rytmie serca" (2005) o gangsterze, który staje się pianistą, został obsypany nagrodami filmowymi. Był to remake amerykańskiego filmu "Palce" (1978) Jamesa Tobacka z Harveyem Keitelem, w którym w rolę odkrywającego wrażliwość bandziora wcielił się Romain Duris.
Nagrodzony Srebrnym Lwem za reżyserię filmu "Bracia Sisters" (2018) podczas 75. MFF w Wenecji. Zasiadał w jury konkursu głównego na 59. MFF w Wenecji (2002).

</doc>
<doc id="552611" url="https://pl.wikipedia.org/wiki?curid=552611" title="Park Krajobrazowy Doliny Dolnej Wisły">
Park Krajobrazowy Doliny Dolnej Wisły



</doc>
<doc id="552612" url="https://pl.wikipedia.org/wiki?curid=552612" title="Don’t Give Up">
Don’t Give Up

Don't Give Up – singel i wspólne nagranie Petera Gabriela i Kate Bush. Piosenka ukazała się jako singel z płyty So Gabriela. Tekst utworu opowiada o desperacji mężczyzny, który czuł, że w systemie ekonomicznym nie ma dla niego miejsca. W refrenie słychać głos Bush, śpiewający tytułowe słowa ("Nie poddawaj się..."). Teledysk do piosenki wyreżyserował Godley &amp; Creme. 

</doc>
<doc id="552613" url="https://pl.wikipedia.org/wiki?curid=552613" title="Michał Erazm Działyński">
Michał Erazm Działyński

Michał Erazm Działyński herbu Ogończyk (ur. ok. 1590, zm. 1658 roku) – biskup kamieniecki od 1647, kanonik krakowski w 1643 roku, sekretarz królewski i kanonik warmiński w 1612 roku, biskup tytularny "Hippo", opat komendatoryjny w Mogilnie.
Syn Stanisława, brat Jana, Stanisława i Mikołaja.
Opat mogileński w 1635, od 1624 biskup pomocniczy warmiński, biskup kamieniecki od 1646.
Papież Urban VIII zatwierdził M. E. Działyńskiego biskupem pomocniczym warmińskim 15 kwietnia 1624 roku. Jednocześnie nadał mu biskupstwo in patribus Hippony. Papieską konfirmację dla tej nominacji na prośbę biskupa warmińskiego królewicza Jana Alberta uzyskał kardynał-protektor Cosmo de Torres.
W 1648 roku uzyskał przywilej króla Władysława IV na założenie miasta Praga. Podpisał "pacta conventa" Jana II Kazimierza Wazy w 1648 roku.

</doc>
<doc id="552614" url="https://pl.wikipedia.org/wiki?curid=552614" title="Temnodontozaur">
Temnodontozaur

Temnodontozaur ("Temnodontosaurus") – rodzaj wczesnojurajskich ichtiozaurów z rodziny Leptonectidae lub Temnodontosauridae.
"Temnodontosaurus platyodon" osiągał długość 5 do 9 metrów. Największy z rodzaju "Temnodontosaurus", porównywalny do olbrzymich triasowych ichtiozaurów. Reprezentował całkowicie inną linię ewolucyjną. Przednie i tylne kończyny były w przybliżeniu równej długości, dość wąskie z jedynie trzema lub czterema palcami. Pysk długi, uzbrojony w stożkowate zęby. Ogon i płetwa grzbietowa były prawdopodobnie mniejsze niż u innych ichtiozaurów. Duże oczy o średnicy 264 mm, jedne z największych znanych w przyrodzie wskazują na wyśmienity wzrok przydatny w głębokiej wodzie. 
Znaleziony w pokładach synemuru Dolnej Jury w Lyme Regis, Dorset.
Gatunki temnodontozaura:

</doc>
<doc id="552616" url="https://pl.wikipedia.org/wiki?curid=552616" title="Rezerwat przyrody Grabowiec">
Rezerwat przyrody Grabowiec



</doc>
<doc id="552617" url="https://pl.wikipedia.org/wiki?curid=552617" title="Michael Beauchamp">
Michael Beauchamp

Michael Beauchamp (ur. 8 marca 1981 w Sydney) – piłkarz australijski grający na pozycji obrońcy.
Beauchamp grając w ojczyźnie był praktycznie cały czas związany z klubami z Sydney. Po kolei były to: Marconi Sydney, Parramatta Power, Sydney Olympic oraz Central Coast Mariners. Sezon 2005/2006 to najlepszy okres w jego karierze w ojczyźnie. Pomimo że nie strzelił bramki w 22 meczach, to został wybrany najlepszym piłkarzem sezonu A-League w plebiscycie gazety „FourFourTwo”, a także wybrany do jedenastki sezonu zarówno przez „FourFourTwo” jak i w głosowaniu kibiców.
W marcu 2006 Beauchamp wraz z kolegą klubowym, Deanem Heffernanem przebywał na testach w klubie Bundesligi, 1. FC Nürnberg. Obaj wypadli na tyle dobrze, że w lipcu 2006 roku stali się zawodnikami niemieckiego klubu. W 2007 roku Michael został z klubem z Norymbergi zdobywcą Pucharu Niemiec oraz zajął 6. miejsce w lidze, jednak w 2008 roku przeżył z nim spadek do 2. Bundesligi.
Po degradacji Nürnberg Beauchamp zmienił barwy klubowe i za 150 tysięcy euro przeszedł do mistrza Danii, Aalborga. Grał tam przez cały sezon, w którym wystąpił 12-krotnie. Następnie podpisał kontrakt z Al-Jazira Club.
W reprezentacji Australii Beauchamp debiutował 22 lutego 2006 roku w wygranym 3:1 meczu z reprezentacją Bahrajnu w eliminacjach do Pucharu Azji. Wraz z klubowym kolegą z Central Coast Mariners, Markiem Milliganem, został powołany przez Guusa Hiddinka na Mistrzostwa Świata w Niemczech. Tam jednak nie zagrał ani minuty.

</doc>
<doc id="552620" url="https://pl.wikipedia.org/wiki?curid=552620" title="Eothain">
Eothain



</doc>
<doc id="552622" url="https://pl.wikipedia.org/wiki?curid=552622" title="Raszynka">
Raszynka

Raszynka – struga w województwie mazowieckim, prawy dopływ rzeki Utraty.
Źródła Raszynki znajdują się ok. 2 km na wschód od wsi Dawidy w granicach Warszawy. Uchodzi do Utraty poniżej miejscowości Pęcice w gminie Michałowice. Zlewnię rzeki tworzy Rezerwat przyrody Stawy Raszyńskie. Ważniejsze dopływy to prawostronny Rów Opaczewski i ciek wodny odwadniający tereny położone w pobliżu warszawskiego osiedla Paluch.
W 2002 rzeka w odcinku źródłowym prowadziła wodę o jakości nieodpowiadającej normom. Na pozostałym odcinku wody zaklasyfikowano do klasy III.

</doc>
<doc id="552623" url="https://pl.wikipedia.org/wiki?curid=552623" title="Miasto Na Jeziorze">
Miasto Na Jeziorze



</doc>
<doc id="552627" url="https://pl.wikipedia.org/wiki?curid=552627" title="Michał Działyński (zm. 1713)">
Michał Działyński (zm. 1713)

Michał Działyński herbu Ogończyk (zm. 1713).
Syn Stanisława, brat Jana, ojciec Jakuba. Aktywnie agitował w Prusach Królewskich na rzecz elekcji Michała Korybuta Wiśniowieckiego. W 1697 roku był elektorem Augusta II Mocnego z województwa poznańskiego. Awansował z pozycji chorążego pomorskiego w 1702 na urząd kasztelana bydgoskiego, a w 1706 kasztelana brzeskokujawskiego. Trzykrotnie żonaty: z Ewą Grudzińską herbu Grzymała, Konstancją Szamowską i Ludwiką Niegolewską, chorążanką wschowską. Być może dzięki dobrom posagowym którejś z dwóch pierwszych żon wszedł w posiadanie majętności na Kujawach, a dzięki trzeciej – w Wielkopolsce.
Poseł sejmiku łęczyckiego na sejm zwyczajny 1688 roku, poseł sejmiku kowalewskiego na sejm 1690 roku.

</doc>
<doc id="552628" url="https://pl.wikipedia.org/wiki?curid=552628" title="Upupidae">
Upupidae



</doc>
<doc id="552630" url="https://pl.wikipedia.org/wiki?curid=552630" title="Mick Cain">
Mick Cain

Mick Cain (ur. 4 sierpnia 1978 w Chicago) – amerykański aktor telewizyjny i filmowy.
Życiorys.
Urodził się w Chicago w stanie Illinois. Ma trzy siostry (w tym dwie są bliźniaczkami) i dwóch braci. W wieku piętnastu lat zaczął trenować w renomowanym Steppenwolf Theatre w Chicago. Studiował na the Barat Theatre and Dance Conservatory również w Chicago, gdzie odebrał licencjat. Oprócz aktorstwa, Mick zajmuje się również muzyką. W szkole średniej założył zespół G-suit, gdzie grał na gitarze basowej.
Po raz pierwszy pojawił się na szklanym ekranie w 1995 w teledysku do piosenki „Don't Tell Me” grupy Van Halen. Zanim wcielił się w rolę Clarke'a „C.J.” Garrisona Jr. (jako szósty odtwórca C.J.-a) i dołączył do obsady opery mydlanej CBS "Moda na sukces" ("The Bold and the Beautiful", (1998-2001, 2002-2003, 2004, 2007, 2010, 2017-2018), zdążył zagrać w kilku serialach, m.in. "Krok za krokiem" ("Step by Step", 1997) z Patrickiem Duffym i Suzanne Somers oraz "Aniołek z piekła rodem" ("Teen Angel", 1997).
Rodzina.
Jest partnerem życiowym aktorki Schae Harrison, która w "Modzie na sukces" zagrała postać Darli Einstein Forrester. Mają syna Havena Jude'a (ur. 13 grudnia 2003), który w "Modzie na sukces" w 2004 grał malutką córeczkę Darli − Alexandrię Forrester.

</doc>
<doc id="552631" url="https://pl.wikipedia.org/wiki?curid=552631" title="Kotel (Karkonosze)">
Kotel (Karkonosze)

Kotel (niem. "Kesselkoppe") – szczyt (1435 m n.p.m.) w północnych Czechach w Sudetach Zachodnich, w paśmie Karkonoszy. Wcześniej górę Kotel nazywano "Kokrháč".
Szczyt położony jest na Czeskim Grzbiecie Karkonoszy, na południowy zachód od Łabskiego Szczytu.
Najwyższa góra Karkonoszy w zachodniej części Czeskiego Grzbietu. Powyżej obszarów leśnych regla górnego szczyt porośnięty kosodrzewiną. Południowo-wschodnie strome zbocza wpadają do kotła polodowcowego Kotelní jámy, gdzie znajduje się duża liczba stanowisk chronionych gatunków roślin, zbocze północne łagodnie opada, zmieniając się w rozległą wierzchowinę z podmokłymi łąkami i torfowiskami. Na zachodzie łęk oddziela Kotel od szczytu Lysá hora. Z wierzchołka góry rozpościera się panoramiczny widok na czeskie i polskie Karkonosze.

</doc>
<doc id="552636" url="https://pl.wikipedia.org/wiki?curid=552636" title="Tor (rycerz Okrągłego Stołu)">
Tor (rycerz Okrągłego Stołu)

Sir Tor – według legend arturiańskich był jednym z Rycerzy Okrągłego Stołu.
We wcześniejszych wersjach ojcem Tora jest Król Ars z Aries, podczas gdy
w cyklu Post-Vulgate i w "Le Morte d'Arthur" Thomasa Malory'ego jest to jego przybrany ojciec, a ojcem biologicznym Tora jest Król Pellinore. Według tych późniejszych wersji jest on bratem Sir Aglovale'a, Sir Lamoraka, Sir Dronara, Sir Persifala i Didrane. Przychodzi na świat po tym, jak Pellinore śpi z jego matką "na poły przemocą". Niedługo potem matka Tora wychodzi za Ariesa, który tutaj nie jest królem, ale pasterzem. Tor i jego dwunastu przybranych braci dorastają jako pasterze, ale Tor marzy o zostaniu rycerzem. Wreszcie jego rodzice zabierają go na dwór Artura, a król czyni go jednym z pierwszych rycerzy okrągłego stołu. Później Merlin wyjawia prawdziwe pochodzenie Tora, a Pellinore przyjmuje go jako swego syna.
Tor odznacza się podczas wesela Artura i Ginewry, kiedy to wyrusza na wyprawę, by odzyskać tajemniczego białego brachet hound, który przybył na dwór.

</doc>
<doc id="552637" url="https://pl.wikipedia.org/wiki?curid=552637" title="Oblężenie Ostendy">
Oblężenie Ostendy

Oblężenie Ostendy – oblężenie, które miało miejsce od 5 lipca 1601 r. do 20 września 1604 r. i było jednym z najważniejszych epizodów wojny osiemdziesięcioletniej (1568–1648).
Oblężenie przez Hiszpanów bronionego przez powstańców niderlandzkich miasta rozpoczęło się w dniu 5 lipca 1601 r. i zakończyło się kapitulacją garnizonu 3 lata później. W trakcie walk obie strony poniosły olbrzymie straty, przez co oblężenie określane jest najbardziej krwawym w historii nowożytnej tego regionu.
Sytuacja polityczna.
W rządzonych przez Habsburgów hiszpańskich Niderlandach, już od roku 1568 dochodziło do zbrojnych powstań antyhiszpańskich wywoływanych twardą polityką okupanta przeciwko kalwinistom. Zamieszkane w większości przez Walonów południe kraju w styczniu 1579 r. zawiązało pro-hiszpańską unię w Arras. Unia ta obejmowała hrabstwa Artois, Hennegau oraz południowe ziemie Flandrii. W reakcji na te wydarzenia w tym samym miesiącu na północy kraju powstała unia w Utrechcie, obejmująca Zelandię, Fryzję, Holandię, Geldrię, Overijssel, Drenthe, Groningen (zwane 7 prowincjami), a także północną część Flandrii oraz zachodnią część Brabancji. W roku 1581 unia wypowiedziała posłuszeństwo panowaniu hiszpańskiemu.
W tym samym roku 1581 wojska hiszpańsko-habsburskie dowodzone przez księcia Parmy przeszły do ofensywy przeciwko powstańcom niderlandzkim oraz Flamandom, wypierając ostatecznie ich siły z Flamandii i Brabancji do roku 1590. W toku walk Hiszpanie zdobyli także Groningen, Drenthe, większą część Overijssel oraz wschodnią część prowincji Geldrii. Jedynie na flandryjskim wybrzeżu Morza Północnego opór Hiszpanom stawiała twierdza w Ostendzie, którą bezskutecznie wielokrotnie szturmowano. Do roku 1592 powstańcom pod wodzą Maurycego Orańskiego udało się odbić 6 miast prowadząc walki, w trakcie których w grudniu tego samego roku ciężkie rany odniósł sam książę Parmy. Dnia 30 czerwca 1600 r. powstańcy niderlandzcy wylądowali na wybrzeżu flandryjskim, pokonując Hiszpanów w starciu pod Nieuport w dniu 2 lipca. Zwycięstwo to nie zostało jednak w pełni wykorzystane. Hiszpanie po odzyskaniu sił skierowali swoje ataki na Ostendę.
Siły obu stron.
Dnia 5 lipca 1601 r. armia hiszpańska w sile 12 000 ludzi pod wodzą arcyksięcia Albrechta Austriackiego stanęła pod Ostendą. Armia składała się nie tylko z Hiszpanów, ale także z Burgundów, Włochów i Walonów. Portowe miasto otoczone było wydmami oraz morzem, przez co obrońcy mieli dogodne pozycje obronne. Mieszkańcy miasta w poprzednich latach otoczyli miasto podwójnym pierścieniem bastionów oraz wałów do obrony przed atakiem Hiszpanów. Umocnienia te składały się głównie z silnie ubitej ziemi, otoczonej palisadami oraz szerokimi dołami wypełnionymi wodą. W bagiennej okolicy powstańcy zbudowali dodatkowo liczne umocnienia obronne, stosując po raz pierwszy w dziejach głęboką obronę opartą o kontraprosze i ogień kartaczowy. Garnizon miasta składał się z 7 000 ludzi. Dzięki przewadze na morzu twierdza zaopatrywana była drogą morską w broń, amunicję, żywność oraz siły ludzkie z okolicznej Holandii i Zelandii.
Armia hiszpańska, by przerwać dostawy morskie do Ostendy, przystąpiła do sypania grobli od strony morza. Dla zabezpieczenia tych działań zbudowany został fort Carlos.
Oblężenie.
Podczas pierwszych miesięcy oblężenia Hiszpanie w mozolnych walkach zdobywali okolice miasta, oczyszczając przedpole przed głównym atakiem na wały. Dopiero po zdobyciu tych terenów ustawili swoje ciężkie działa na położonych w kierunku zachodnim od miasta wydmach. Stąd rozpoczęli gwałtowny ostrzał tak zwanego bastionu piaszczystego w północno-zachodniej części miasta. Usypany z twardej ziemi bastion ostrzelany został tysiącami kul, które nie wyrządziły mu żadnych szkód. Walki o ten przyczółek przyniosły Hiszpanom liczne straty. Podczas przerw w walkach niektórzy z oblężonych wypuszczali się z miasta i odcinali ze zwłok poległych kawałki mięsa, wykorzystując tłuszcz z zabitych jako doskonałą maść na rany. Kolejny wielki szturm hiszpański na bastion przeprowadzony w dniach 7-8 stycznia 1602 r. również zakończył się niepowodzeniem. Sam tylko ten atak kosztował Hiszpanów 2000 zabitych. Po tej klęsce aż do roku 1603 Hiszpanie nie przeprowadzili żadnego szturmu, ograniczając się do poprawy umocnień na wydmach i ostrzeliwując miasto z dział. Podczas tej fazy walk wielu ciekawskich cywilów przedostawało się do miasta.
Nadejście Spinoli.
Późnym latem 1603 r. wojska Albrechta wzmocnione zostały nowymi oddziałami pod dowództwem Ambrosio Spinoli, który przejął komendę nad armią oblężniczą 29 września. Dowódca ten posiadał niewielkie doświadczenie wojskowe, jednak dzięki studiowaniu licznych ksiąg zyskał znaczne kompetencje w szeregach dowództwa. Spinola zrezygnował z przeprowadzenia wielkiego szturmu, przygotowując swoje wojska do stopniowego podejścia do północnej części miasta przy wykorzystaniu urządzeń polowych. Stopniowym minowaniem Spinola burzył kolejne stanowiska obronne Ostendy, powodując, że otaczająca twierdzę linia cyrkumwalacyjna robiła się coraz ciaśniejsza.
Walki przynoszące Hiszpanom olbrzymie straty przyniosły im w końcu sukces. Dnia 4 kwietnia 1604 r. udało im się przeprowadzić niespodziewany atak na bastion piaszczysty. Obrońcy zmuszeni byli wycofać się poza drugi pierścień umocnień. Do lata 1604 r. również i te umocnienia padły łupem atakujących. Obrońcy wycofali się do prowizorycznie zbudowanej cytadeli w północno-wschodniej części miasta, wspieranej 4 bastionami. Aby utrzymać tę pozycję, obrońcy wzmocnili jej konstrukcję nie tylko piaskiem, ale także ciałami zabitych towarzyszy.
Zdobycie miasta.
Los miasta przyśpieszyły siły przyrody. We wrześniu 1604 r. nadeszły gwałtowne burze, które uniemożliwiły pomoc ze strony niderlandzkich okrętów posiłkowych. Wojska Maurycego Orańskiego, próbowały zmusić Hiszpanów do otwartej bitwy, wycofując się w rejon Sluys. Gdy przeciwnik nie podjął jednak tego wyzwania, Maurycy zdecydował się na oblężenie Sluys. Hiszpańska armia pomocnicza została odparta, a miasto powstańcy zdobyli dnia 17 września. Wydarzenie to nie zmieniło jednak losów Ostendy. Dnia 22 sierpnia gwałtowna burza i zalewające fale morskie znacznie uszkodziły pozostałe umocnienia obrońców. Dalsza obrona miasta była bezcelowa, wobec czego gubernator Ostendy Daniel d'Hartaing rozpoczął rokowania z Hiszpanami. Gubernator nakazał żołnierzom niderlandzkim, wyznawcom kalwinizmu oraz hiszpańskim dezerterom wycofanie się z miasta drogą wodną. W dniu 20 września otrzymał on od Hiszpanów pozwolenie na wycofanie się ze swoim garnizonem z miasta. Odwrót odbył się bez przeszkód i jeszcze tego samego dnia Hiszpanie wkroczyli do miasta. Ostenda, pomimo odparcia przez Holendrów ponad 100 szturmów, znalazła się pod hiszpańskim panowaniem.
Podsumowanie.
Oblężenie Ostendy zaliczane jest do najbardziej krwawych w historii nowożytnej. Wzmacniane stale oddziały hiszpańskie straciły łącznie ok. 40 000 żołnierzy, nie tylko w walkach, ale również w wyniku ran i chorób. Straty obleganych są trudne do ustalenia, ponieważ okręty niderlandzkie przeprowadziły około 3000 rejsów do miasta, biorąc licznych rannych, którzy umierali po kilku dniach. Przypuszcza się jednak, że straty mogły dorównywać stratom hiszpańskim. 
Skutkiem upadku miasta było znaczne osłabienie obu stron konfliktu. Powstańcy utracili ostatni bastion obronny na wybrzeżu flandryjskim. Obie strony były już tak wyczerpane walkami, że w roku 1609 doszło do dwunastoletniego zawieszenia broni. Wojna wyzwoleńcza jednak zakończyła się dopiero w roku 1648 podpisaniem pokoju w Westfalii.

</doc>
<doc id="552638" url="https://pl.wikipedia.org/wiki?curid=552638" title="Inwolucja (matematyka)">
Inwolucja (matematyka)

Inwolucja – funkcja, która ma funkcję odwrotną równą jej samej. Równoważnie jest to taka funkcja, która złożona sama ze sobą jest tożsamością.
Z powyższych definicji wynika, że inwolucja musi być funkcją zbioru w ten sam zbiór; jeśli formula_1 jest taką funkcją i dla dowolnego formula_2 zachodzi warunek formula_3, to funkcję tę nazywa się "inwolucją" (druga definicja uogólnia się w teorii kategorii na morfizmy).
Własności.
Każda inwolucja, jako funkcja odwracalna, jest bijekcją (w przypadku morfizmów – izomorfizmem). Ponadto dla dowolnego formula_4 jest
Jeśli formula_6 oznacza zbiór wszystkich funkcji formula_7 zaś formula_8 jest inwolucją, to funkcja formula_9 dana wzorem
jest inwolucją. Podobnie jeżeli funkcja formula_11 zdefiniowana jest wzorem
to jest ona inwolucją (własności te zachodzą dla morfizmów w dowolnej kategorii).

</doc>
<doc id="552639" url="https://pl.wikipedia.org/wiki?curid=552639" title="Darlene Conley">
Darlene Conley

Darlene Conley (ur. 18 lipca 1934 w Chicago, zm. 14 stycznia 2007 w Los Angeles) – amerykańska aktorka.
Życiorys.
Urodziła i wychowała się w Chicago w rodzinie pochodzenia irlandzko-niemieckiego. Jej rodzice, Melba (z domu Manthey) i Raymond Conley, byli irlandzkimi emigrantami. Miała dwie siostry – Carol Fontanę i Sharon Wilson. W wieku piętnastu lat została odkryta na Broadwayu przez impresario Jakoba Hirscha Horowitza, znanego bardziej jako Jeda Harrisa. W latach 50. i 60. podróżowała po Stanach Zjednoczonych wraz z cyrkiem. 
Na dużym ekranie debiutowała rolą kelnerki w horrorze Alfreda Hitchcocka "Ptaki" ("The Birds", 1963). Trafiła potem na srebrny ekran, gdzie zagrała w produkcjach CBS: seryjnym westernie "Gunsmoke" (1970), sitcomie "Mary Tyler Moore" (1970) oraz miniserialu "Robert Kennedy i jego czasy" ("Robert Kennedy &amp; His Times", 1985) z udziałem Cliffa De Younga. Pojawiła się w czarno-białym 20-minutowym filmie niemieckim "Twarze" ("Faces", 1968) i komedii "Twardziele" ("Tough Guys", 1986) z Burtem Lancasterem i Kirkiem Douglasem. Występowała również na scenie w spektaklach: "Cyrano de Bergerac" i "Noc Iguany" ("Night Of The Iguana") Tennessee Williamsa jako Maxine Faulk.
Zyskała na popularności dzięki telewizyjnej kreacji złej dziewczyny Rose DeVille w operze mydlanej CBS "Żar młodości" ("The Young and the Restless", 1979-1980, 1986-1987, 2000), której producent William J. Bell zaproponował jej w 1988 rolę Sally Spectry Alexander Garrison w operze mydlanej CBS "Moda na sukces" ("The Bold and the Beautiful", 1988-2006). Rola ta przyniosła jej uznanie krytyki, nominację do nagrody Emmy oraz była sześciokrotnie nominowana do nagrody Soap Opera Digest.
Życie prywatne.
Od października 1959 do 1966 była żoną aktora Williama Woodsona (1917-2017), z którym miała syna Raymonda. Od czerwca 1970 do 1981 jej drugim mężem był Kurt Hensch. Wychowywała także dwóch pasierbów.
Śmierć.
Po trzech miesiącach walki z chorobą nowotworową, zmarła 14 stycznia 2007 w swoim domu w Los Angeles na raka żołądka. Producent serialu Bradley P. Bell złożył zmarłej hołd mówiąc: "Darlene nieustannie bawiła nas każdym swoim ruchem, oddechem, brzmieniem swojego głosu. Bez względu na to, czy grała łajdaczkę, damę, seksownego kociaka, czy komediantkę, była znakomita".

</doc>
<doc id="552640" url="https://pl.wikipedia.org/wiki?curid=552640" title="Vicente del Bosque">
Vicente del Bosque

Vicente del Bosque González, I Markiz de Del Bosque (ur. 23 grudnia 1950 w Salamance) – hiszpański piłkarz i trener piłkarski. Karierę zawodniczą zakończył w 1984. W latach 2008–2016 selekcjoner reprezentacji Hiszpanii. Jako selekcjoner kadry zdobył dwa najważniejsze trofea międzynarodowe: mistrzostwo świata w 2010 i mistrzostwo Europy w 2012. Prowadził także reprezentację na Mundialu 2014, jednak na tym turnieju jego podopieczni zaliczyli jedną z największych porażek w historii hiszpańskiego piłkarstwa: po raz pierwszy od 1998 roku nie wyszli z grupy w czasie mistrzostw świata. Po słabych dla Hiszpanów Mistrzostwach Europy 2016, gdzie polegli w 1/8 finału z Włochami wynikiem 2:0, złożył rezygnację ze stanowiska selekcjonera tej reprezentacji.
Życiorys.
Jako zawodnik grał na pozycji obrońcy, większość kariery spędził w Realu Madryt, z którym pięciokrotnie wygrał ligę i czterokrotnie Copa del Rey. 18 razy wystąpił w reprezentacji Hiszpanii.
Jako trener po raz pierwszy prowadził Real Madryt przez kilka miesięcy w 1994. Następny epizod z pierwszą drużyną "Los Blancos" trwał tylko przez jeden mecz w 1996. W obu przypadkach był jedynie trenerem tymczasowym, przeniesionym z funkcji szkoleniowca rezerw.
Trzeci raz został pierwszym trenerem po zwolnieniu Johna Toshacka, tym razem już nie tymczasowo. Przez cztery sezony doprowadził Real Madryt do m.in. dwóch zwycięstw w Lidze Mistrzów i dwóch w lidze hiszpańskiej. Prowadził klub w 186 meczach, z których wygrał 104.
W 2003 został niespodziewanie zwolniony dzień po zdobyciu przez Real Madryt 29. tytułu mistrza Hiszpanii w historii. Odrzucił propozycję zostania dyrektorem technicznym i odszedł z klubu. Następnie był trenerem Beşiktaşu JK. W 2008 zastąpił Luisa Aragonésa na stanowisku szkoleniowca reprezentacji Hiszpanii, który na Euro 2008 zdobył Mistrzostwo Europy pokonując w finale „Die Nationalelf” 1:0. Del Bosque z "La Furia Roja "w 2010 zdobył mistrzostwo świata w Południowej Afryce. Na Euro 2012 Hiszpanie prowadzeni przez del Bosque obronili tytuł wywalczony 4 lata wcześniej, pokonując najpierw w półfinale reprezentacje Portugalii 4:2 (rzuty karne) a w finale reprezentację Włoch 4:0." La Furia Roja" została w ten sposób pierwszą w historii drużyną, która wywalczyła mistrzostwo Europy dwa razy z rzędu. Podczas Mistrzostw Świata 2014 w Brazylii prowadzona przez niego Hiszpania przegrała dwa mecze w grupie pierwszy mecz z Holandią 1:5 z Chile 0:2 a trzeci wygrała 3:0 z Australią zajmując trzecie miejsce w grupie B i tym samym odpadła już po fazie grupowej, nie kwalifikując się do 1/8 turnieju. Zostali tym samym drugim z rzędu obrońcą tytułu (po reprezentacji Włoch) który odpadł z Mundialu już po rundzie grupowej.
Uszlachcony 3 lutego 2011 r. przez króla Jana Karola.

</doc>
<doc id="552642" url="https://pl.wikipedia.org/wiki?curid=552642" title="Rezerwa">
Rezerwa

Rezerwa – potoczne określenie żołnierzy rezerwy (rezerwistów). Są to osoby przeniesione do rezerwy po zwolnieniu z czynnej służby wojskowej, w tym z zawodowej służby wojskowej lub ze służby wojskowej kandydatów na żołnierzy zawodowych, albo bez odbycia tej służby (jeżeli posiadają przydatne w wojsku kwalifikacje lub wykształcenie), jeżeli w dalszym ciągu podlegają obowiązkowi służby wojskowej.
Żołnierze rezerwy mogą być powołani na jednodniowe lub krótkotrwałe ćwiczenia żołnierzy rezerwy lub powołani do czynnej służby wojskowej w przypadku ogłoszenia mobilizacji lub wojny. Zasoby rezerwy są administrowane przez wojskowe centra rekrutacji.
Podział ze względu na przeznaczenie.
Siły Zbrojne Rzeczypospolitej Polskiej rezerwę ze względu na jej przeznaczenie dzielą na następujące kategorie:

</doc>
<doc id="552647" url="https://pl.wikipedia.org/wiki?curid=552647" title="Tabletka">
Tabletka

Tabletka (łac. "Tabuletta Compressi, Comprimata") – stała postać leku, przeznaczona do stosowania doustnego (z możliwością uwalniania substancji leczniczej w różnych odcinkach przewodu pokarmowego), podjęzykowego lub podpoliczkowego. Rzadziej jest stosowana do innych jam ciała, do implantacji lub przygotowywania roztworów o różnym zastosowaniu. Tabletki składają się ze sprasowanego proszku, złożonego z substancji leczniczej oraz substancji pomocniczych.
Tabletki zawierają ściśle określoną ilość substancji aktywnej, jest to więc dawkowana postać leku.
Tabletki zostały wprowadzone do lecznictwa przez brytyjskiego wynalazcę Williama Brockedon'a, który w 1843 roku uzyskał patent na urządzenie, pozwalające sprasować (pod ciśnieniem) proszek w tabletkę. Obecnie są najczęściej i najpowszechniej stosowaną postacią leku.
Kształt tabletek może być różny. Najczęściej formuje się je w postaci płaskich lub wypukłych krążków, często z wyciśniętym na powierzchni wzorem lub napisem. Niezależnie od kształtu, powierzchnia tabletki powinna być jednolita i gładka.
Substancje pomocnicze stosowane w tabletkach.
Tabletki powlekane cukrem nazywa się drażetkami.
Podział tabletek.
Tabletki uwalniające substancję leczniczą w jamie ustnej.
Tabletki do ssania (łac. "Dulcitabulettae").
Uwalnianie substancji leczniczej z tych tabletek jest spowolnione, dzięki dodatkowi substancji spowalniających rozpuszczanie. W tej formie stosuje się leki o działaniu miejscowym na błonę śluzową jamy ustnej i gardła, np. środki antyseptyczne. 
Tabletki do rozgryzania i żucia (łac. "Tabulettae masticatoriae").
Substancja lecznicza jest uwalniana z tego rodzaju tabletek szybciej. Po rozgryzieniu tabletki, lek miesza się ze śliną i jest wchłaniany częściowo przez błonę śluzową jamy ustnej, a częściowo połykany i wchłaniany w jelitach. W tej formie występują najczęściej leki zobojętniające (stosowane w nadkwaśności i chorobie wrzodowej) oraz witaminy dla dzieci.
Tabletki podjęzykowe (łac. "Tabulettae sublinguales").
Tabletkę umieszcza się pod językiem, na dnie jamy ustnej i czeka do jej rozpuszczenia. Powoli uwalniająca się substancja czynna przenika przez błonę śluzową bezpośrednio do krwiobiegu. Pozwala to uniknąć występowania efektu pierwszego przejścia przez wątrobę, który może znacznie obniżać skuteczność niektórych leków. Podanie leku tą drogą gwarantuje również szybkie działanie, prawie jak po podaniu dożylnym. W tej formie stosuje się m.in. nitroglicerynę, leki obniżające ciśnienie krwi i niektóre hormony.
Tabletki podpoliczkowe (dopoliczkowe) (łac. "Tabulettae buccales").
Tabletkę przykleja się do błony śluzowej policzka, w jego górnej części, w okolicy górnego dziąsła. Leki stosowane w tej formie uwalniają się przez dłuższy czas. Podobnie jak w tabletkach podjęzykowych lek dostaje się bezpośrednio do krwiobiegu, co pozwala uniknąć występowania efektu pierwszego przejścia.
Tabletki do połykania.
Tabletki do połykania można podzielić pod względem szybkości i czasu uwalniania substancji leczniczej:
Tabletki uwalniające substancję leczniczą w żołądku.
Są to tabletki o niemodyfikowanym uwalnianiu. Substancja lecznicza uwalnia się szybko, po rozpadzie tabletki, i jest wchłaniana w żołądku i górnym odcinku jelita cienkiego. Jest to najczęściej stosowany rodzaj tabletek.
Tabletki o przedłużonym uwalnianiu (łac. "Tabulettae prolongatae").
Substancja lecznicza uwalnia się w całej długości przewodu pokarmowego, ale bardzo powoli. Zadaniem tego typu leków jest zapewnianie stałego stężenia substancji leczniczej w ciągu 8-12h a czasem nawet 24 godzin, bez konieczności wielokrotnego podawania. Tabletki takie uzyskuje się przez zawieszenie substancji czynnej w pęczniejącym, lub słabo rozpuszczalnym nośniku. Inna metodą jest pokrycie tabletki słaboprzepuszczalną warstwą, spod której stopniowo wydobywa się substancja aktywna. Stosowanie takich tabletek umożliwia zmniejszenie częstotliwości podawania oraz uzyskanie względnie stałego stężenia leku we krwi, co poprawia jakość farmakoterapii i zmniejsza ryzyko działań niepożądanych, wynikających z wahań stężenia leku. Tabletki o przedłużonym uwalnianiu zawierają zwykle większą ilość składnika aktywnego i muszą być zabezpieczone, przed zbyt szybkim jego uwolnieniem (np. przez zniszczenie otoczki). Dlatego tabletek takich nie wolno rozgryzać, rozdrabniać ani przełamywać, gdyż grozi to przedawkowaniem leku.
Tabletki o opóźnionym uwalnianiu.
Najpopularniejszym przykładem takich tabletek są tabletki dojelitowe (łac. "Tabulettae enterosolubilae"). Są to tabletki powlekane substancją odporną na działanie kwasu żołądkowego. Lek uwalnia się z tego rodzaju tabletek dopiero w dalszych częściach przewodu pokarmowego. Moment rozpoczęcia uwalniania leku jest skorelowany z miejscem, w którym znajduje się tabletka, lub czasem jej przebywania w danym miejscu. Kiedy tabletka osiągnie już miejsce swojego przeznaczenia, rozpoczyna się jej rozpad i uwalnianie substancji leczniczej, które są procesami szybkimi i zachodzą podobnie jak w tabletkach o niemodyfikowanym uwalnianiu. Tabletek dojelitowych używa się do substancji wrażliwych na niskie pH (czyli takich, które mogłyby zostać rozłożone lub zdezaktywowane w żołądku), do substancji drażniących, w celu ochrony błony śluzowej żołądka przed ich działaniem oraz do leków działających miejscowo w jelitach.
Tabletki ulegające rozpadowi w jamie ustnej.
Są to tabletki zawierające substancje ułatwiające rozpuszczanie i przyspieszające ten proces. Taką postać stosuje się najczęściej do substancji słabo rozpuszczalnych w wodzie, aby zwiększyć ich dostępność farmaceutyczną i biologiczną.
Produkuje się również tabletki posiadające cechy dwóch wymienionych wyżej grup, np. tabletki szybko i jednocześnie długo uwalniające. Tabletki takie mogą być uzyskiwane przez sporządzenie tabletki o przedłużonym uwalnianiu i pokrycie jej warstwą dobrze rozpuszczalną i również zawierającą lek. W takiej sytuacji, tabletka po połknięciu, uwolni prawie natychmiast lek zgromadzony w rozpuszczalnej otoczce, a reszta substancji leczniczej będzie się uwalniała stopniowo, przez długi czas. Dostępne są również tabletki o przedłużonym i jednocześnie opóźnionym uwalnianiu.
Tabletki do sporządzania płynów.
Służą do sporządzania roztworów lub zawiesin "ex tempore" (bezpośrednio przed użyciem). Przeznaczenie otrzymywanych roztworów może być różne - do użytku wewnętrznego, zewnętrznego, do iniekcji i inne. Tego rodzaju tabletki są stosowane nie tylko w lecznictwie - mogą też służyć do sporządzania roztworów np. do przemywania szkieł kontaktowych, do prania. W postaci tabletek musujących spotyka się np. słodycze.
Tabletki do stosowania pozajelitowego.
Tabletki do implantacji umieszcza się najczęściej podskórnie, po nacięciu chirurgicznym. Tabletki takie często zawierają substancje spowalniające uwalnianie, dzięki którym lek może uwalniać się z takiej tabletki przez kilka miesięcy lub nawet lat. W tej formie podaje się np. disulfiram (Esperal) w leczeniu alkoholizmu.
Produkcja tabletek.
Tabletki wytwarza się obecnie fabrycznie w przemysłowych tabletkarkach. Dawniej (od wprowadzenia do lecznictwa, do mniej więcej połowy XX wieku) były prasowane ręcznie, w pracowniach aptecznych.
Produkcja tabletek polega na mechanicznym zgniataniu (prasowaniu) granulatu lub masy tabletkowej, złożonej z substancji czynnej zmieszanej z odpowiednimi substancjami pomocniczymi. Prasowania dokonuje się na odpowiedniej matrycy nadającej tabletkom kształt. W procesie tym można wyróżnić trzy etapy: napełnianie matrycy masą tabletkową, prasowanie, wypychanie tabletki z otworu matrycy.
Zasadniczymi elementami tabletkarki są:
Produkowanie tabletek spełniających wymagania wytrzymałości mechanicznej wymaga użycia odpowiednich substancji pomocniczych oraz zastosowania odpowiedniej metody prasowania i siły nacisku. Zjawiska, tłumaczące powstawanie w procesie tabletkowania nierozpadających się tabletek, są tłumaczone różnymi teoriami. 
Najpopularniejszą z nich jest teoria o działaniu sił molekularnych. Mówi ona, że podczas prasowania, cząstki proszku zbliżają się do siebie i powierzchnia ich styku, staje się na tyle duża, że pozwala na wytworzenie się oddziaływań molekularnych między tymi cząstkami. Inna teoria (cieplna) zakłada, że we wzrastającej podczas prasowania (pod wpływem dużego ciśnienia) temperaturze, masa tabletkowa częściowo się topi i zlepia.

</doc>
<doc id="552648" url="https://pl.wikipedia.org/wiki?curid=552648" title="Pyton tygrysi">
Pyton tygrysi

Pyton tygrysi ("Python molurus") – gatunek węża z rodziny pytonów. Jeden z największych gatunków pytonów świata. Gatunek inwazyjny.
Podgatunki.
Wyróżnia się dwa podgatunki pytona tygrysiego:
Zamieszkuje wschód Pakistanu, Indie, Nepal i Cejlon (Sri Lanka).
Żyje w Birmie, na południu Chin, w Laosie, Malezji i Indonezji, a także na wyspach: Celebes, Jawa i Borneo. Podnoszony przez część autorów do rangi odrębnego gatunku "Python bivittatus" (tak np. Schleip i O’Shea, 2010)
Systematyka nie wyróżnia podgatunku "P.m. pimbura" – który oficjalnie zaliczany jest do "P.m. molurus".
Wygląd.
Ma silne i masywne ciało o obwodzie większym niż udo dorosłego mężczyzny. Dorosły osobnik potrafi stwarzać zagrożenie dla życia człowieka.
Ubarwienie formy nominalnej (wild type) węża stanowią jasno- lub ciemnobrązowe, nieregularne duże plamy oddzielone od siebie cienkimi, jasnożółtymi pręgami. Plamy są jaśniejsze w części centralnej, ciemniejsze zaś przy krawędziach.
Istnieje szereg odmian barwnych jak np. albino, green, labirynth, granit, hypo, albino T+ .
W zależności od podgatunku, osobnik nominalny może dorosnąć do 8 m (rekord 8,23 m 182,76 kg, i obwód 71,12 cm.) Osobniki hodowane w Polsce rzadko przekraczają 5 m (samice).
Długość życia.
W niewoli żyje do około 25 lat (maksymalnie 37). Złe warunki środowiskowe, nieprawidłowe żywienie i przebyte choroby znacznie wpływają na skrócenie długości życia.
Pożywienie.
Głównie ssaki – myszy, szczury, króliki, aż po mniejsze ssaki parzystokopytne (w naturze), ptaki. Generalnie zjada większość zwierząt, które uda mu się upolować. Na wolności atakuje także np. młode antylopy.
Występowanie.
Zależnie od podgatunku. Zwykle wybiera tereny mokradeł.
Ochrona.
Gatunek chroniony międzynarodową konwencją CITES oraz odpowiednimi przepisami Unii Europejskiej. Zgodnie z ustawą o ochronie przyrody wymaga rejestracji.

</doc>
<doc id="552649" url="https://pl.wikipedia.org/wiki?curid=552649" title="Friday I’m in Love">
Friday I’m in Love

Friday I’m in Love – singel i piosenka zespołu The Cure z albumu "Wish" z 1992 roku.
Historia.
Utwór „Friday I’m in Love” był nominowany do nagrody Grammy i wygrał MTV Best Music Video. Piosenka została napisana, aby być numerem wolniejszym niż jej entuzjastyczne końcowe wykonanie.

</doc>
<doc id="552654" url="https://pl.wikipedia.org/wiki?curid=552654" title="Grzęda (budownictwo)">
Grzęda (budownictwo)

Grzęda – określenie krótkiej jętki mocowanej tuż przy samej kalenicy, szczególnie w dachach o bardzo dużym spadku.

</doc>
<doc id="552655" url="https://pl.wikipedia.org/wiki?curid=552655" title="Rezerwa (ujednoznacznienie)">
Rezerwa (ujednoznacznienie)



</doc>
<doc id="552656" url="https://pl.wikipedia.org/wiki?curid=552656" title="Stężenie (budownictwo)">
Stężenie (budownictwo)

Stężenie – usztywnienie konstrukcji budowlanej lub jej elementu za pomocą dodatkowych skośnych elementów konstrukcyjnych takich jak: odciągi, zastrzały, miecze. 

</doc>
<doc id="552658" url="https://pl.wikipedia.org/wiki?curid=552658" title="Sha1">
Sha1



</doc>
<doc id="552665" url="https://pl.wikipedia.org/wiki?curid=552665" title="Nana Visitor">
Nana Visitor

Nana Visitor, właśc. Nana Tucker (ur. 26 lipca 1957 w Nowym Jorku) – amerykańska aktorka, najbardziej rozpoznawalna z roli Kiry Nerys w serialu telewizyjnym "" oraz Jean Rittel w serialu "Rączy Wildfire".
Życiorys.
Wczesne lata.
Nana Tucker urodziła się 26 lipca 1957 roku w Nowym Jorku. Jest córką choreografa Roberta Tuckera oraz instruktorki baletu Nenette Charisse, a także siostrzenicą aktorki i tancerki Cyd Charisse. Ma brata Iana i siostrę Zan, którzy także są aktorami.
Kariera.
Karierę aktorską rozpoczęła w latach siedemdziesiątych występując w produkcjach broadwayowskich, takich jak "My One and Only". Na dużym ekranie (używając jeszcze swojego prawdziwego nazwiska - Nana Tucker) zadebiutowała mało znaczącą rolą w horrorze Michaela Winnera pt. "Braterstwo strażników ciemności" z 1977 roku. Do początkowej działalności telewizyjnej Visitor należały: krótkotrwały sitcom "Ivan the Terrible" z 1976 roku oraz trzy opery mydlane z lat od 1978 do 1982: "Ryan’s Hope", "The Doctors" i "One Life to Live". Pseudonimu scenicznego „Nana Visitor” zaczęła używać we wczesnych latach osiemdziesiątych.
W 1984 roku pojawiła się w drugim sezonie serialu "Detektyw Hunter", a rok później wystąpiła w serialu telewizyjnym "MacGyver" (odcinek pierwszego sezonu pt. "„Hellfire”" jako Laura Farren, oraz odcinek drugiego sezonu pt. "„DOA: MacGyver”" jako Carol Varnay). Także w 1985 zagrała w czwartym sezonie serialu "Remington Steele", w odcinku pt. "„Steele Blushing”". W 1986 roku pojawiła się w "„Hills of Fire”" – odcinku czwartego sezonu serialu "Nieustraszony", jak i w trzecim sezonie "Autostrada do nieba" w odcinkach "„Love at Second Sight”" i "„Love and Marriage, Part II”" jako Margaret Swann.
W 1988 wystąpiła gościnnie w sitcomie "Night Court" jako pacjentka szpitala psychiatrycznego posiadająca obsesję na punkcie filmów, oraz w serialu telewizyjnym "In the Heat of the Night", jako właścicielka wydawnictwa Sparta. Inną z jej gościnnych ról tego roku było pojawienie się w jednym z odcinków serialu "Matlock". W 1989 Visitor przyjęła kolejne gościnne występy, tym razem w piątym odcinku serialu telewizyjnego "Doogie Howser, M.D." jako Charmagne - gwiazda rocka, której wycięto guzek gardła w szpitalu Doogie’s, oraz jako czarująca dziewczyna Milesa Drentell’a w "„Success”" – odcinku drugiego sezonu serialu "Thirstysomething" wyemitowanego w 1989 roku.
W 1990 roku, wspólnie z Sandrą Bullock, Nana Visitor zagrała jedną z głównych ról w krótkim sitcomie "Pracująca dziewczyna", opartym na filmie fabularnym o tym samym tytule.
Rolą, która przyniosła jej największą popularność była kreacja major (później awansowanej do stopnia pułkownika) Kiry Nerys – byłej bojowniczki i terrorystki z planety Bajor, walczącej z okupującymi jej planetę Kardasjanami (serial " emitowany w latach 1993-1999). Po okupacji została mianowana pierwszym oficerem tytułowej stacji kosmicznej zbudowanej przez Kardasjan i przekazanej pod zarząd Gwiezdnej Flocie.
Po zakończeniu produkcji serialu " Visitor odegrała rolę złoczyńcy, dr Elizabeth Renfro w serialu telewizyjnym "Cień anioła". Następnie wystąpiła w roli Roxie Hart zarówno w koncertowych, jak i broadwayowskich występach musicalu "Chicago". W tym czasie została obsadzona jako Jean Ritter w serialu ABC Family "Rączy Wildfire", którego premiera odbyła się 20 czerwca 2005 roku.
W 2008 roku wcieliła się w postać Emily Kowalski, umierającej na raka pacjentki w "„Faith”" – odcinku czwartego sezonu serialu "Battlestar Galactica". Odegrała także niewielką rolę wcielając się w postać psychopatycznej Pameli Voorhees w filmie "Piątek trzynastego" z 2009 roku.
Ponadto użyczyła głosu w kilku gościnnych występach w sitcomie "Głowa rodziny", jak na przykład postaci Rity w odcinku "„Brian’s Got a Brand New Bag”" oraz jako głos Enterprise w odcinku "„Extra Large Medium”". W 2011 roku odegrała także niewielką rolę agentki nieruchomości w horrorze "The Resident". Wystąpiła również w serialu "Torchwood: Miracle Day" w odcinku siódmym ( "„Immortal Sins”") i w ósmym ( "„End of the Road”"). W 2012 zagrała dr Patty Barker, psią terapeutkę w "„An Embarrassment of Bitches” –" odcinku czwartego sezonu "Castle".
Życie prywatne.
Do 1994 była zamężna z Nickiem Miscusi, mają syna Bustera. Spotykała się ze swoim kolegą z planu "", Alexandrem Siddigiem – ślub wzięli w czerwcu 1997 roku, a rozwiedli się w kwietniu 2001 roku. Owocem związku jest syn, a ciąża Nany Visitor została przemycona do serialu i uzasadniona fabularnie (jej bohaterka jest w ciąży od odcinka czwartego sezonu pt. "„Body Parts”"). Syna Django urodziła 16 września 1996 w trakcie realizacji odcinka "„The Assignment”", choć postać Kiry pozostawała w ciąży aż do jednego z odcinków piątego sezonu ("„The Begotten”"). W 2002 roku zaręczyła się z aktorem Matthew Rimmerem, pobrali się w kwietniu 2003 roku.
Visitor oraz jej koleżanka z planu serialu "" – Terry Farrell zostały uhonorowane w 2001 roku, kiedy William Kwong Yu Yeung nazwał dwa niewielkie obiekty Układu Słonecznego ich nazwiskami – asteroidę 26733 Nanavisitor oraz asteroidę 26734 Terryfarrell.
Filmografia.
Źródła: IMDb, filmreference.

</doc>
<doc id="552672" url="https://pl.wikipedia.org/wiki?curid=552672" title="Samochód WRC">
Samochód WRC

Samochód WRC (World Rally Car) – termin używany do określania samochodów wyprodukowanych w specyfikacji FIA i rywalizujących w klasie WRC.
Zgodnie z przepisami, samochód WRC musi być zbudowany na bazie zwykłego samochodu, wyprodukowanego w co najmniej 2500 egzemplarzach. Musi on bazować na istniejącym A-grupowym samochodzie, w którym dokonuje się szeregu modyfikacji, przede wszystkim powiększenia (bądź zmniejszenia) pojemności silnika do wymaganych 2 litrów. Najczęściej samochody otrzymują turbosprężarkę, napęd na cztery koła, aktywny centralny dyferencjał (przed zmianą przepisów w 2007 także przednie i tylne), sekwencyjną skrzynię biegów oraz zestaw elementów aerodynamicznych (spojlery, dyfuzory itp.) oraz tzw. Anti-Lag czyli system podtrzymywania ciśnienia doładowania. Masa auta musi wynosić co najmniej 1230 kg (rozłożona jest w proporcji 50/50, pomaga w tym silnik możliwie daleko cofnięty w głąb komory silnikowej). 
W przeciwieństwie do samochodów Grupy A, producenci nie są zmuszeni do produkowania homologacyjnych "edycji specjalnych" aby móc zbudować spełniające wymogi FIA auto. Wygląd zewnętrzny samochodów WRC niejednokrotnie bazowany jest na popularnych modelach dopuszczonych do ruchu drogowego, jak np. Peugeot 206 i 307, Citroën Xsara czy Škoda Fabia, wspólne są tylko niektóre elementy karoserii.
Aby ograniczyć moc, wszystkie turbodoładowane samochody muszą mieć zamontowany ogranicznik dopływu powietrza (tzw. zwężkę) o średnicy 34 mm przed wlotem powietrza do turbosprężarki, co ogranicza przepływ powietrza do ok. 10 m³/min. W ten sposób ograniczono faktyczną moc silnika do ok. 350-380 KM (oficjalnie 300 KM - wartość ta była aktualna na początku lat '90 ). Z tego powodu inżynierowie skupiają się na dostępności dużej mocy silnika w szerokim zakresie obrotów, a nie na wysokiej mocy maksymalnej. 
Maksymalny moment obrotowy w sezonie 2007 wynosił w granicach 580-620 Nm.
Dalsze modyfikacje skupiają się głównie na zwiększeniu wytrzymałości konstrukcji samochodu poprzez dodanie klatki bezpieczeństwa (spełnia w rajdowym samochodzie trzy główne funkcje: podnosi bezpieczeństwo załogi, usztywnia nadwozie, przenosi przeciążenia m.in. w czasie skoków) oraz wzmocnieniu innych elementów nadwozia. Przed każdym rajdem auta wyposażane są w odpowiednie zawieszenie (głównie tytanowe), opony oraz ustawia się dyferencjały, stosownie do warunków panujących na trasach imprezy – samochody WRC muszą dać sobie radę na asfaltach, szutrach i piachu o różnej zwartości, na śniegu, a nawet na lodzie.
Nowa generacja WRC.
Od sezonu 2011 zgodnie z nowymi regulacjami FIA, wprowadzona została nowa generacja aut klasy WRC. Powodem zmian była konieczność obniżenia kosztów celem przyciągnięcia większej liczby producentów do startów w mistrzostwach. Nowe przepisy zakładają, że auta WRC będą technicznie wywodzić się z aut klasy S2000.
W odróżnieniu od poprzedniej generacji WRC nowe auta są wyposażone w turbodoładowany silnik o pojemności 1,6 litra, który musi być wyposażony w bezpośredni wtrysk benzyny. Mniejszej średnicy jest też zastosowana zwężka w układzie dolotowym, która teraz ma 33 mm. Kolejną różnicą jest brak aktywnego dyferencjału centralnego, mogą być stosowane jedynie mechaniczne dyferencjały przedni i tylny. Skrzynia biegów jak i przeniesienie napędu muszą pochodzić od niezależnych konstruktorów, tak aby obniżyć koszty i umożliwić szerszy dostęp do tych podzespołów. Dodatkowo, sekwencyjna skrzynia biegów nie może być sterowana łopatkami przy kierownicy (od sezonu 2015 brak tego zakazu). Zniesiono także minimalną długość auta, która wynosiła 4 metry, a także obniżono minimalną wagę do 1200 kg.
WRC Rally 1 Hybrid.
Od sezonu 2022, w najwyższej kategorii mistrzostw WRC w klasie Rally 1, obowiązywały będą nowe samochody. Wszystkie będą wyposażone w napęd hybrydowy. Układ hybrydowy typu plug-in wraz ze wszystkimi niezbędnymi komponentami i oprogramowaniem będzie standardowy dla wszystkich zespołów i dostarczany przez firmę Compact Dynamics. Samochody będą wyposażone w dodatkowy silnik elektryczny o mocy 100 kW (134 KM), który będzie współpracował z 1,6-litrowym turbodoładowanym silnikiem benzynowym

</doc>
<doc id="552674" url="https://pl.wikipedia.org/wiki?curid=552674" title="Remigiusz Mielcarek">
Remigiusz Mielcarek

Remigiusz Mielcarek (ur. 28 kwietnia 1957 w Poznaniu, zm. 18 listopada 2012 w Puszczykowie) – polski botanik, badacz flory tropików, doktor nauk biologicznych, pisarz, podróżnik i poliglota. Profesor zwyczajny Międzynarodowej Akademii Nauk w Republice San Marino, wykładowca Międzynarodowego Studium Turystyki i Kultury w Bydgoszczy.
Życiorys.
Od października 2005 był również stałym wykładowcą, a od lipca 2008 rektorem i profesorem nadzwyczajnym Wyższej Szkoły Zawodowej „Kadry dla Europy” w Poznaniu. W lipcu 2009 zrezygnował z funkcji rektora. Od października 2009 r. wykładał między innymi przedmiot „turystyka na krańcach świata” na studiach magisterskich w Wielkopolskiej Wyższej Szkole Turystyki i Zarządzania w Poznaniu. Od maja 2010 r. redagował zeszyty naukowe "Studia Periegetica".
Remigiusz Mielcarek jest autorem 153 publikacji, z czego 52 zostały wydane poza granicami polski w językach: francuskim, angielskim, hiszpańskim, łacinie i esperanto. Opisał 18 dotąd nieznanych nauce gatunków roślin kwiatowych i jeden nowy rodzaj systematyczny (Bampsia, wraz z prof. S. Lisowskim) z terenów Afryki Środkowej. Na jego cześć nowo odkryty tropikalny gatunek roztocza glebowego (pajęczaki) nazwano "Hoplophthiracarus mielcareki".
Publikacje.
Wydane przez Wydawnictwo Sorus w Poznaniu (wiadomości zawarte w tych wydawnictwach zostały zebrane na miejscu podczas licznych podróży, zawierają wyłącznie własne doświadczenia).
Najważniejsze wyprawy.
Do 2005 odwiedził 244 kraje świata (państwa suwerenne bądź terytoria zależne).

</doc>
<doc id="552675" url="https://pl.wikipedia.org/wiki?curid=552675" title="Pirgos">
Pirgos

Pirgos (gr. "Πύργος") – miasto w Grecji, w zachodniej części Półwyspu Peloponeskiego, nad Morzem Jońskim, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedziba gminy Pirgos. W 2011 roku liczyło 24 359 mieszkańców.

</doc>
<doc id="552676" url="https://pl.wikipedia.org/wiki?curid=552676" title="Pyrgos">
Pyrgos



</doc>
<doc id="552678" url="https://pl.wikipedia.org/wiki?curid=552678" title="Alexander Siddig">
Alexander Siddig

Alexander Siddig (arab. ألكسندر صدّيق; właściwie "Siddig El Tahir El Fadil El Siddig El Abderahman El Mohammed Ahmed El Abdel Karim El Mahdi", ur. 21 listopada 1965 w Sudanie) – brytyjski aktor, urodzony w Sudanie i wychowany w Anglii. Jego matką była siostra Malcolma McDowella.
Popularność zdobył jako oficer medyczny dr Julian Bashir w serialu "" ("Star Trek: Deep Space Nine", 1993), był reżyserem dwóch odcinków z 1993 - „Business as Usual” i „Profit and Lace”. W 1997 roku ożenił się z aktorką Naną Visitor, z którą pracował na planie serialu. Małżeństwo rozpadło się w 2001.

</doc>
<doc id="552682" url="https://pl.wikipedia.org/wiki?curid=552682" title="Oliver James">
Oliver James

Oliver James, właściwie Oliver James Hudson (ur. 1 czerwca 1980 w Ottershaw) – angielski muzyk, piosenkarz, autor tekstów piosenek i aktor.
Życiorys.
Urodził się w Ottershaw, w hrabstwie Surrey jako jedyne dziecko kierowcy rajdowego. Mając pięć lat nauczył się jeździć samochodem i początkowo myślał o profesjonalnej karierze kierowcy wyścigowego. Od wczesnych lat dzieciństwa interesował się muzyką, grał na perkusji w zespole przez cały czas nauki i brał również udział w wyścigach samochodowych i motocrossie. Mając siedemnaście lat zdecydował jednak o zawodzie aktora. Ukończył studia na wydziale dramatu Guildford School of Acting w Guildford w Surrey. Zajął się produkcją reklam. W wieku dziewiętnastu lat postanowił zmienić swoje nazwisko, aby nie być mylonym z bratem znanej aktorki Kate Hudson – Oliverem Hudsonem. 
Debiutował na małym ekranie w 25–minutowym telewizyjnym dramacie familijnym "Dorastanie geja: Poza szkołą" ("School’s Out", 2002). Rok później pojawił się w jednym z odcinków serialu kanału BBC "Popołudniowa gra" ("The Afternoon Play", 2003). Jego debiutem kinowym była rola Iana Wallace, chłopaka córki arystokraty w komedii romantycznej "Czego pragnie dziewczyna" ("What a Girl Wants", 2003) u boku Colina Firth. Specjalnie dla tej roli nauczył się grać na gitarze, napisał także dwie piosenki "Long Time Coming" i "Greatest Story Ever Told", które znalazły się na płycie z muzyką do tego filmu. Dobre recenzje kytyków filmowych otrzymał po zagraniu roli Jaya Corgana w melodramacie muzycznym dla młodzieży "Szansa na sukces" ("Raise Your Voice", 2004) z aktorką i piosenkarką Hilary Duff. W komedii "Wiosła w dłoń: Zew natury" ("Without a Paddle: Nature’s Calling", 2009) został obsadzony w roli Bena Reeda.

</doc>
<doc id="552683" url="https://pl.wikipedia.org/wiki?curid=552683" title="Emirat Grenady">
Emirat Grenady

Emirat Grenady – muzułmańskie królestwo na Półwyspie Iberyjskim, istniejące w latach 1237–1492. Powstało po zajęciu Grenady w 1237 przez Muhammada ibn Nasira. Od 1246 lenno Kastylii. Po 1248 jedyny muzułmański kraj na Półwyspie Iberyjskim. Symbolem świetności Grenady stał się pałac Alhambra. Pod koniec XIV wieku zaczął się okres wojen domowych i zmierzchu państwa. W 1410 Kastylijczycy zajęli Antequera, zaś w 1461 Aragonia odebrała emiratowi Gibraltar (zob. rekonkwista). W latach 80. emirowie podjęli próbę uniezależnienia się od Kastylii, jednak w 1492 Grenada została podbita.

</doc>
<doc id="552685" url="https://pl.wikipedia.org/wiki?curid=552685" title="Claudio Magris">
Claudio Magris

Claudio Magris (ur. 10 kwietnia 1939 w Trieście) – włoski pisarz, eseista, felietonista, tłumacz i germanista.
Życiorys.
Od 1978 jest profesorem współczesnej literatury niemieckiej na uniwersytecie w Trieście. Publikuje na łamach wielu czasopism włoskich i europejskich, regularnie pisuje do "Corriere della Sera". Został uhonorowany wieloma prestiżowymi nagrodami, w tym Nagrodą Herdera, Nagrodą Erazma w 2001 i Nagrodą Vilenica.
Jego proza umyka wszelkim próbom kategoryzacji. Magris w swoich utworach swobodnie miesza stylistykę prac naukowych z klasyczną gawędą. Interesuje go szczególnie Europa Środkowa ("Mitteleuropa"), region, w którym mieszają się kulturowe wpływy austriackie (habsburskie) ze śródziemnomorskimi. Region, w którym przebiega granica między różnymi kulturami, co dobitnie obrazują skomplikowane dzieje Triestu, rodzinnego miasta pisarza ("Mikrokosmosy").
W 2009 został laureatem Nagrody Pokojowej Księgarzy Niemieckich, przyznawanej na Międzynarodowych Targach Książki we Frankfurcie nad Menem.
Na język polski jego książki przekładają: Joanna Ugniewska i Anna Osmólska-Mętrak. Jest stałym współpracownikiem polskiego kwartalnika "Zeszyty Literackie", gdzie regularnie ukazują się jego szkice. W 2010 r. nakładem PIW-u ukazała się książka "Głosy. Monologi" będąca pierwszym wydaniem zebranych opowiadań Magrisa.

</doc>
<doc id="552686" url="https://pl.wikipedia.org/wiki?curid=552686" title="Bette Midler">
Bette Midler

Bette Midler (ur. 1 grudnia 1945 w Honolulu) – amerykańska piosenkarka, autorka tekstów, aktorka, komiczka, producentka filmowa, scenarzystka i kompozytorka.
Zadebiutowała na dużym ekranie rolą Mary Rose Foster w filmie "Róża" z 1979, za którą została nagrodzona Złotym Globem i otrzymała nominację do Oscara w kategorii najlepsza aktorka.

</doc>
<doc id="552694" url="https://pl.wikipedia.org/wiki?curid=552694" title="Akwila">
Akwila

Akwila – imię męskie pochodzenia łacińskiego, wywodzące się od "Aquila" (słowa oznaczającego "orzeł"). W Nowym Testamencie opisany jest Akwila. Wśród znanych nosicieli tego imienia byli też św. Akwila, męczennik oraz tłumacz Akwila z Synopy.
Akwila imieniny obchodzi 23 stycznia i 8 lipca.
Akwila w innych językach: 
Znane osoby noszące imię Akwila:
Postacie fikcyjne noszące to imię:

</doc>
<doc id="552695" url="https://pl.wikipedia.org/wiki?curid=552695" title="Dziewcza Góra">
Dziewcza Góra

2 wzniesienia w Polsce:

</doc>
<doc id="552697" url="https://pl.wikipedia.org/wiki?curid=552697" title="Moraska Góra">
Moraska Góra

Moraska Góra – wzniesienie o wysokości 153,8 m n.p.m. na Pojezierzu Poznańskim, najwyższe wzniesienie na terenie Poznania. Jest kulminacją pasma wzgórz moreny czołowej stadiału poznańskiego.
Charakterystyka.
Znajduje się na terenie rezerwatu przyrody „Meteoryt Morasko”, ok. 5,4 km na zachód od Warty, w północnej części Poznania (Morasko). Zalesione wzniesienie osiąga wysokość względną 50–60 m. U stóp góry znajduje się staw Zimna Woda oraz zabytkowa aleja lipowa (ul. Meteorytowa).
Turystyka.
Przez szczyt przebiega pieszy żółty szlak turystyczny nr 3685.
Obiekty.
Na południowym stoku góry zbudowano w latach 1978-88 żelbetowe zbiorniki retencyjne wody pitnej dla Poznania, służące wyrównaniu ciśnienia w sieci wodociągowej w okresach maksymalnego i minimalnego poboru . Dostarczana jest do nich woda z ujęcia koło Mosiny. Ich pojemność to 30 000 m³. Na terenie zajmowanym przez zbiorniki wodne w pierwszej dekadzie XXI wieku został postawiony maszt telekomunikacyjny o wysokości ok. 70 metrów. Maszt ten jest punktem orientacyjnym w terenie.

</doc>
<doc id="552698" url="https://pl.wikipedia.org/wiki?curid=552698" title="Gwardia Narodowa Stanów Zjednoczonych">
Gwardia Narodowa Stanów Zjednoczonych

Gwardia Narodowa Stanów Zjednoczonych (ang. "United States National Guard") – formacja typu milicyjnego, mająca wspierać regularną armię USA.
Początkiem istnienia Gwardii Narodowej były milicje kolonialne, z których pierwsza powstała w 1636. Milicja po raz pierwszy walczyła w 1775, podczas wojny o niepodległość. Później brała udział we wszystkich większych konfliktach USA. Jej funkcjonowanie określa Ustawa o Milicji ("Militia Act") z 1903 roku, która zebrała istniejące stanowe milicje w jeden, obecny system Gwardii Narodowej. National Guard Bureau (federalny organ dowodzenia Gwardią) skupia 54 „lokalne” Gwardie Narodowe, a są to: GN każdego z 50 stanów, GN Dystryktu Kolumbii, GN Portoryko, GN wyspy Guam, GN Wysp Dziewiczych USA. Gwardia Narodowa jest formacją ochotniczą. Formalnie podlegają one władzom stanowym, choć mogą być używane także przez rząd federalny.
Charakterystyka ogólna.
W czasach pokoju pomaga służbom porządkowym w przypadku klęsk żywiołowych czy podczas obowiązywania stanu wyjątkowego. Co roku ma mnóstwo pracy z powodu powodzi, huraganów i mrozów. Pod koniec 2006 r. w całym USA zadania dla władz stanowych wykonywało ok. 9000 gwardzistów. W sierpniu i wrześniu 2005 r. władze zmobilizowały aż 50 000 gwardzistów narodowych do pomocy ludności Luizjany i Missisipi z powodu zniszczeń wywołanych huraganami Katrina i Rita. Do dziś ulice Nowego Orleanu patroluje 300 żołnierzy Luizjańskiej Gwardii Narodowej. W Arizonie i Nowym Meksyku Gwardia Narodowa wspomaga Straż Graniczną w patrolowaniu granicy z Meksykiem, bowiem US Border Patrol nie radzi sobie z zalewem nielegalnych imigrantów i masowym przemytem narkotyków. Według informacji prasowej US Army z 10 maja 2007 r. prawie 570 gwardzistów z Kansas (m.in. z 278 Brygady Logistycznej i 242. kompanii inżynieryjnej) pomagało ofiarom niezwykle silnego tornada, które 4 maja zniszczyło miasteczko Greensburg; w Dakocie Płd. 47 gwardzistów zmobilizowano do walki z powodzią (m.in. z 2-147. batalionu artylerii polowej i 740. kompanii transportowej), podobnie jak w stanie Missouri (ok. 100 żołnierzy). Na Florydzie z kolei 50 gwardzistów z 1-244. batalionu śmigłowców używało dwóch Black Hawków z doczepionymi zbiornikami na wodę do gaszenia pożarów lasów.
Organizacja.
Obecnie Gwardia Narodowa składa się z wojsk lądowych – Army National Guard oraz lotnictwa – Air National Guard.
Army National Guard (ARNG) składa się z 8 dywizji i wielu samodzielnych brygad. Oddziały NG znajdują się we wszystkich 50 stanach USA i na Portoryko. Transformacja, rozpoczęta w Gwardii Narodowej, ma przekształcić jednostki ARNG w brygady modułowe, jak w US Army. Plan zakłada powstanie 28 Brygadowych Zespołów Bojowych do 2008 r., 8 dowództw szczebla dywizji oraz 85 brygad wsparcia (w tym 52 modułowych). Poniżej podano jednostki według aktualnego planu – zakończenie jego realizacji planowane jest na 2013 r.
Dowództwa dywizji:
Dowództwa 7 i 24 Dywizji Piechoty zlikwidowano latem 2006 r.
Brygady (bez 7 dodatkowych brygad wsparcia dodanych w najnowszych planie „Grow The Army”):
Inne oddziały:
Ważniejsze wyposażenie ARNG według stanu na początek roku budżetowego 2008 r. to:
Air National Guard (ANG) tworzą samoloty bojowe, transportowe i specjalne oraz śmigłowce (w sumie 1321 sztuk). Jej wyposażenie (Według „USAF Almanac 2007”, stan na 30 września 2006) to:
W 1939 Gwardia Narodowa liczyła 18 dywizji piechoty, 4 dywizje kawalerii i 19 eskadr samolotów rozpoznawczych.
W 1914 Gwardia Narodowa liczyła 12 dywizji piechoty (numery od 5 do 16).
Liczba żołnierzy.
Dawniej.
W ANG służył jako pilot myśliwców były prezydent USA, George W. Bush.
Operacje.
Gwardia Narodowa obecnie uczestniczy w operacjach w Iraku i Afganistanie. W Iraku zginęło dotychczas (stan na 2 lutego 2008) 443 gwardzistów, a 3833 zostało rannych, natomiast w Afganistanie zostało zabitych 62 gwardzistów, a 229 zostało rannych. W Iraku do niedawna znajdowała się m.in. 2 Brygada z 28 Dywizji Piechoty (Gwardii Narodowej Pensylwanii) oraz 48 Brygada Piechoty (GN stanu Georgia) – w sumie 34,7 tys. żołnierzy (listopad 2005 r., do tego 450 osób z ANG); obecnie siły zostały zredukowane m.in. do 1 Brygada z 34 Dywizji Piechoty (GN stanu Minnesota), w sumie 13,7 tys. żołnierzy (lipiec 2007 r., do tego 1200 personelu z ANG). W Afganistanie jest (niepełna) 218 Brygada z GN Północnej Karoliny (w sumie 1 marca 2007 r. w Afganistanie było 1855 żołnierzy z ARNG i 596 z ANG).
Podczas II wojny światowej z 66 dywizji piechoty istniejących w 1945 roku 19 było dywizjami Gwardii Narodowej (numery dywizji 26-45). 29 Dywizja Piechoty „Blue and Grey” uczestniczyła w desancie w Normandii 6 czerwca 1944 roku. 36 Teksańska Dywizja Piechoty na początku 1944 roku brała udział w ataku na Monte Cassino.
Finansowanie.
W 2004 roku USA wydało na ARNG 9,3 mld dol., a na ANG – 7,6 mld dol.

</doc>
<doc id="552700" url="https://pl.wikipedia.org/wiki?curid=552700" title="Jezioro Tanganika">
Jezioro Tanganika



</doc>
<doc id="552701" url="https://pl.wikipedia.org/wiki?curid=552701" title="Nikołaj Cziżewski">
Nikołaj Cziżewski

Nikołaj Piotrowicz Cziżewski (ur. 8 kwietnia 1873 w Kazaniu, zm. 22 kwietnia 1952 w Moskwie) – rosyjski metalurg i metaloznawca.
Od 1910 profesor Instytutu Technologicznego w Tomsku, od 1923 Akademii Górniczej i Instytutu Stali w Moskwie, od 1935 – Instytutu Kopalin Palnych Akademii Nauk ZSRR. Od 1939 członek Akademii Nauk ZSRR. W latach 1910 – 1914 zbadał wpływ zawartości azotu, węgla, manganu, krzemu oraz innych dodatków stopowych na właściwości stali, w 1914 opracował proces wytopu stali w próżni.
Pochowany na Cmentarzu Nowodziewiczym w Moskwie.

</doc>
<doc id="552705" url="https://pl.wikipedia.org/wiki?curid=552705" title="Ian McDonald (muzyk)">
Ian McDonald (muzyk)

Ian Max McDonald (ur. 25 czerwca 1946 w Londynie, zm. 9 lutego 2022 w Nowym Jorku) – brytyjski muzyk, kompozytor, producent muzyczny oraz multiinstrumentalista.
Występował w supergrupie King Crimson, gdzie śpiewał i grał na flecie, saksofonie oraz instrumentach klawiszowych.
W 1970 po odejściu wraz z Michaelem Gilesem z King Crimson współtworzyli duet McDonald and Giles, który nagrał tylko jeden album.
Ponadto występował w grupach Gibraltar oraz Foreigner. Potem występował samodzielnie, współtworzył również wraz z innymi byłymi członkami King Crimson grupę 21st Century Schizoid Band.
Zmarł 9 lutego 2022 w wieku 75 lat na raka.

</doc>
<doc id="552706" url="https://pl.wikipedia.org/wiki?curid=552706" title="Albert (książę Wielkiej Brytanii i Irlandii)">
Albert (książę Wielkiej Brytanii i Irlandii)

Albert, właśc. niem.: "Franz August Carl Albert Emmanuel von Sachsen-Coburg und Gotha" (ur. 26 sierpnia 1819 w Coburgu, zm. 14 grudnia 1861 w Windsorze, Berkshire, Wielka Brytania) – drugi syn Ernesta I, księcia Saksonii-Coburg-Gotha i jego pierwszej żony – Ludwiki z Saksonii-Gotha-Altenburg. Książę małżonek Wielkiej Brytanii, jako mąż swojej kuzynki, królowej brytyjskiej, Wiktorii. Miał jednego brata Ernesta.
Małżeństwo i rodzina.
Albert poznał Wiktorię (1819–1901) – wówczas jeszcze księżniczkę, w roku 1835. Nie wzbudził on jej zainteresowania ze względu na swój wygląd – był kluskowatym, niezgrabnym, wręcz sennym szesnastolatkiem. Dopiero cztery lata później ponownie pojawił się przed obliczem Wiktorii, tym razem jako opalony mężczyzna o szerokich ramionach. 10 lutego 1840 ożenił się z Wiktorią – wówczas już królową. Małżeństwo, mimo że zaplanowane, było szczęśliwe – Albert kochał Wiktorię, ona zaś nie widziała poza nim świata. Para doczekała się dziewięciorga dzieci:
Albert był surowym i wymagającym ojcem, dlatego też nieodpowiedni styl życia (liczne romanse i alkoholizm) jego najstarszego syna „Bertiego” przyprawiały go o ostre bóle głowy, a w efekcie – osłabiały jego zdrowie i obniżały odporność.Królowa Wiktoria i książę Albert mieli czterdzieścioro dwoje wnucząt. Najsłynniejsi to król Wielkiej Brytanii Jerzy V, ostatni niemiecki cesarz i król Prus Wilhelm II Hohenzollern oraz Karol Edward książę Saksonii-Coburg-Gotha.Ich potomkowie zasiadali na tronach Grecji, Jugosławii, Rosji, Rumunii i Niemiec, a obecnie panują w Wielkiej Brytanii, Szwecji, Norwegii, Belgii, Danii i Hiszpanii.
Polityka.
Alberta początkowo traktowano z dystansem i nieufnością, ze względu na jego pochodzenie (był Niemcem). Dopiero jego aktywne zaangażowanie w politykę podczas nieobecności królowej przysporzyło mu popularności. Wytrwale zajmował się trudnymi sprawami państwowymi. Był przeciwny agresywnej polityce zagranicznej Wielkiej Brytanii, dlatego też starał się załagodzić stosunki, szczególnie z Niemcami (na własnej skórze odczuł niechęć Brytyjczyków). Już kilka lat później nikt nie wyobrażał sobie panowania Wiktorii bez Alberta. Najznamienitsi politycy i profesorowie zasięgali u niego rady.
Choroba i śmierć.
Ostatnie lata życia Alberta to ciąg wiecznych zmartwień i trosk – książę miał delikatne zdrowie. W listopadzie 1861 zachorował (jak początkowo uznali lekarze) na grypę, ale okazało się, że był to atak duru brzusznego. Pojawiły się komplikacje i Albert zmarł 14 grudnia. Jego żona Wiktoria pozostała w żałobie po mężu przez 40 lat, aż do śmierci. Rządziła Wielką Brytanią tak, jak chciał tego jej zmarły mąż.

</doc>
<doc id="552709" url="https://pl.wikipedia.org/wiki?curid=552709" title="Zniknięcie pana Davenheima">
Zniknięcie pana Davenheima

Zniknięcie pana Davenheima (ang. "The Disappearance of Mr. Davenheim") - opowiadanie Agathy Christie pochodzące z tomu Poirot prowadzi śledztwo. Występują w nim detektyw Herkules Poirot, jego przyjaciel Arthur Hastings oraz inspektor Japp.
Pewnego popołudnia pan Davenheim, znany londyński bankier, wychodzi z domu i przepada bez wieści. Poirot zakłada się z inspektorem Jappem o 5 funtów, że w ciągu tygodnia rozwiąże zagadkę jego zniknięcia, nie opuszczając przez ten czas swojego mieszkania. Informacje i zeznania ma mu dostarczać Japp.
Ekranizacja (1990), w roli Poirota David Suchet.

</doc>
<doc id="552712" url="https://pl.wikipedia.org/wiki?curid=552712" title="Kamieniec Suski">
Kamieniec Suski



</doc>
<doc id="552715" url="https://pl.wikipedia.org/wiki?curid=552715" title="Pałac w Kamieńcu (województwo warmińsko-mazurskie)">
Pałac w Kamieńcu (województwo warmińsko-mazurskie)

Pałac w Kamieńcu – późnobarokowy pałac w Kamieńcu, budowany na zlecenie Albrechta Konrada Fincka von Finckenstein (1660-1735) w pierwszej połowie XVIII w. wedle projektu osiadłego w Prusach Wschodnich angielskiego architekta Jana von Collasa. Wchodził w skład majątku ziemskiego (ordynacji) rodu Finckensteinów. Budowa trwała cztery lata i została zakończona w 1720 roku. Pałac został zbudowany w stylu francuskiego baroku.
Został splądrowany i nieznacznie uszkodzony w styczniu 1945 r. przez Armię Czerwoną. Od 1945 pałac był sukcesywnie obrabowywany z elementów wyposażenia przez szabrowników. W 1947 roku dla zatarcia śladów szabru został wzniecony pożar, który strawił cały dach. 
Architektura.
Pałac usytuowany frontem ku zachodowi miał dwa boczne, do przodu wysunięte ryzality (północne i południowe) i środkowy cofnięty, ozdobiony trójkątnym tympanonem, w którym znajduje się herb rodziny von Finckenstein podtrzymywany przez dwa lwy. Część środkowa pałacu miała wymiary 65,5 m x 83,5 m, dwupiętrowe skrzydła boczne zajmowały powierzchnię o jednakowych wymiarach 65,5 m x 83,5 m. Nakryty był wysokim, łamanym dachem, krytym dachówką. Wykonane z piaskowca detale architektoniczne nawiązywały do form rokokowych. Mansardowy dach wykonany był z zielonej glazurowanej cegły i miał 12 kominów wylotowych w kolorze lśniącego granatu. Całość dachu zdobiła frontowa attyka, składająca się z czterech rzeźb figuralnych, przedstawiających Alegorię Czterech Pór Roku: Jowisz, Junona, Herkules i Wenera.
W otoczeniu pałacu urządzono na wzór francuski rozległy ogród z romantyczną grotą ogrodową. Do dziś zachowały się fragmenty kanałów łączących go z pobliskim jeziorem – rezerwatem przyrody Gaudy.
Do nowej rezydencji Finckensteinów z racji jej urody, przepychu, bogatego wystroju wnętrz oraz otaczających pałac ogrodów i parku, przylgnęła nazwa wschodniopruskiego Wersalu.
Królowie pruscy w Kamieńcu.
Król Prus Fryderyk Wilhelm I, wydając pozwolenie na budowę pałacu, zmienił swym edyktem z 1718 r. nazwę miejscowości Habersdorf na Finckenstein, a jednocześnie nałożył na Finckensteinów obowiązek wydzielenia w nowo zbudowanym pałacu oddzielnego skrzydła, przeznaczonego na rezydencję dla siebie i swej małżonki, potrzebną królewskiej parze podczas ich monarszych podróży z Berlina przez Kwidzyn i Prabuty do Królewca – pałac zlokalizowany był przy XVIII-wiecznym trakcie kurierskim z Berlina do Królewca. W pałacu gościli m.in. Fryderyk Wilhelm I i Fryderyk Wilhelm II Hohenzollern oraz ich następcy. W 1807 r. od 1 kwietnia do 6 czerwca miał w pałacu swą kwaterę Napoleon Bonaparte; w tym czasie spędził trzy tygodnie ze swą metresą, Marią Walewską. Dzieje tego romansu opisał Marian Brandys w powieści "Kłopoty z panią Walewską". Do wybuchu II wojny światowej właściciele pałacu pokazywali gościom wnętrze napoleońskiego apartamentu z sypialnią, gdzie dominowało wielkie łoże z baldachimem i zasłonkami z purpurowego jedwabiu.

</doc>
<doc id="552716" url="https://pl.wikipedia.org/wiki?curid=552716" title="Arthur Hiller">
Arthur Hiller

Arthur Hiller (ur. 22 listopada 1923 w Edmonton, zm. 17 sierpnia 2016 w Los Angeles) – amerykański reżyser filmowy i telewizyjny pochodzenia kanadyjskiego; twórca jednego z najgłośniejszych melodramatów w historii kina "Love Story" (1970), za którego reżyserię otrzymał swoją jedyną w karierze nominację do Oscara.
Życiorys.
Hiller urodził się w kanadyjskim Edmonton w żydowskiej rodzinie, która wyemigrowała z terenów dzisiejszej Polski jeszcze przed I wojną światową. W 1947 ukończył studia na uniwersytecie w Toronto. Bezpośrednio po studiach pracował w radiu. W latach 50. amerykańska stacja telewizyjna NBC zaproponowała mu reżyserię odcinków popularnych wówczas seriali. Pracował m.in. przy takich produkcjach jak: "Alfred Hitchcock przedstawia", "Gunsmoke" czy "Rodzina Addamsów". W 1957 zadebiutował reżyserując swój pierwszy film fabularny. Od tego czasu w ciągu trwającej 50 lat kariery zrealizował 34 filmy; głównie komedie. W latach 60. stworzył m.in. komedię "Peneleope" (1966) z Natalie Wood w roli tytułowej oraz film wojenny "Tobruk" (1967). W 1970 przeszedł do historii realizując słynny "Love Story" na podstawie powieści Ericha Segala. Kolejne sukcesy odnosił realizując takie filmy jak m.in.: "Szpital" (1971) z główną rolą George’a C. Scotta, "Autor! Autor!" (1982) z Alem Pacino czy "Samotny facet" (1984) z udziałem Steve’a Martina. Jest także reżyserem dwóch popularnych komedii z udziałem aktorskiego duetu Gene Wilder i Richard Pryor – "Express Srebrna Strzała" (1976) oraz "Nic nie widziałem, nic nie słyszałem" (1989).
Ma na swoim koncie nagrodę Złotego Globu i nominację do Oscara za reżyserię legendarnego melodramatu o miłości silniejszej od śmierci "Love Story" (1970) z Ali MacGraw i Ryanem O’Neal'em. Był to jeden z najbardziej romantycznych filmów wszech czasów, od dnia premiery cieszący się fenomenalną popularnością.
W 1994 odebrał Medal za Wyjątkowy Wkład w Rozwój Festiwalu Camerimage w Toruniu. W 2006 został odznaczony Orderem Kanady.
Życie prywatne.
Małżeństwo Arthura i Gwen Hillerów było jednym z najdłuższych w filmowym środowisku; trwało 68 lat. Byli małżeństwem od 14 lutego 1948 do śmierci Gwen 24 czerwca 2016. Arthur przeżył żonę o niespełna 2 miesiące, zmarł 17 sierpnia 2016 w Los Angeles. Para miała dwoje dzieci; syna Henryka i córkę Ericę.

</doc>
<doc id="552717" url="https://pl.wikipedia.org/wiki?curid=552717" title="Pałac w Kamieńcu (województwo śląskie)">
Pałac w Kamieńcu (województwo śląskie)

Pałac w Kamieńcu – pałac we wsi sołeckiej Kamieniec, położonej w województwie śląskim, w powiecie tarnogórskim, w gminie Zbrosławice. Usytuowany jest na tarasowym wzniesieniu po prawej stronie rzeki Dramy.
Właściciele.
Prawdopodobnie na tym miejscu pierwszy drewniany zamek, podobnie jak i pierwszy kościół w Kamieńcu, wybudowali templariusze. Krążą pogłoski, iż tu właśnie mistrz krzyżacki Hermann von Salza (1170-1239) ukrył w pośpiechu swe skarby. Mówi się, że istniały podziemne przejścia między istniejącymi wówczas zamkami w Kamieńcu, Ziemięcicach i Wieszowie. Informację te podaje jeden z późniejszych właścicieli pałacu, hrabia Hubertus von Strachwitz. Na potwierdzenie tych przypuszczeń nie znaleziono jednak, jak dotychczas, materiałów źródłowych.
Na ruinach istniejącego wcześniej zamku w XVI w. wybudowany został przez ród Kokorzów kolejny, tym razem renesansowy zamek. Rodzina Kokorzów była starą śląską rodziną, znaną już w 1311 r., a wywodzącą się z Czech. Za siedzibę rodową uważali Kamieniec, który prawdopodobnie około 1539 r. nabył Jan Kokorz z księstwa niemodlińskiego. W 1556 r. Jan ożenił się z Katarzyną, córką wówczas już nieżyjącego, a pochodzącego z Bawarii Georga von Köenigsfeld.
Z kolei na zrębach tego zamku na początku wieku XVIII, za sprawą ówczesnego właściciela Kamieńca, Martina Scholtz von Löwenckrona, wywodzącego się z rodu bytomskich mieszczan, powstał pałac barokowy.
Pałac Löwenckronów (według kolorowej litografii z wydawnictwa Dunckera) otoczony był murem z kamienia łamanego, posiadał prostą, zwartą dwukondygnacyjną bryłę, niskie przybudówki i dach mansardowy – z tej fazy pochodzi kamienna tarcza herbowa w kartuszu, wmurowana w elewację zachodnią.
Wiosną 1750 r. pałac wraz z okolicznymi ziemiami kupił Karol Józef Strachwitz. Niedługo potem dokupił on także Księży Las i Ziemięcice. Swą główną rezydencją uczynił właśnie pałac w Kamieńcu.
W latach 1872-1873, gdy pałac należał do rodziny Strachwitzów, zburzono mur z basztami otaczający rezydencję, a sam obiekt został rozbudowany w stylu neorenesansowym (otrzymał tzw. „kostium francuski” charakterystyczny dla architektury rezydencjonalnej arystokracji i ziemiaństwa w latach 1864-1914). Na zachowanych kartach pocztowych z przełomu wieków można zobaczyć sylwetkę pałacu z charakterystycznymi wysokimi szczytami i mansardowym dachem.
"Słownik geograficzny Królestwa Polskiego i innych krajów słowiańskich" z roku 1882 podaje, że oprócz wspomnianych do tej pory, panami na kamienieckim zamku byli jeszcze :
Poza wymienionym słownikiem nazwiska Rudolfa Sobka i Karola Redera nie pojawiają się w źródłach pisanych.
Ostatnimi właścicielami pałacu przed II wojną światową była rodzina Stolbergów. Hrabia Günther zu Stolberg-Stolberg w roku 1910 dokonał ostatniej jego przebudowy. Nadała ona pałacowi dzisiejszy wygląd. Obiekt nabrał wówczas cech pałacu neobarokowego, zmieniono m.in. kształty szczytów nad ryzalitami, artykulację (podział) elewacji oraz hełmy wież. W narożnikach pojawiły się wieże: wyższa czworoboczna z kopulastym hełmem i niższa z hełmem cebulastym.
Po śmierci hrabiego Günthera, co nastąpiło 6 listopada 1926 r. w Paskau (Paskov ?), dobra kamienieckie wraz z pałacem odziedziczył jego najstarszy syn Hubert (1890-1960). Stan taki trwał do 1944 r.
Dekret o przeprowadzeniu reformy rolnej ustanowiony 6 września 1944 r. przez Polski Komitet Wyzwolenia Narodowego, pozbawił praktycznie majątku ziemskiego, a tym samym i pałacu w Kamieńcu, rodzinę Stolbergów. Na mocy tego dekretu państwo polskie zlikwidowało bowiem bez odszkodowania wszystkie poniemieckie majątki ziemskie.
Obecnie w pałacu mieści się Ośrodek Leczniczo-Rehabilitacyjny dla Dzieci.
Mysia Wieża.
Budowla zwana „Mysią Wieżą” jest wieżą murowana z dzikiego kamienia i cegły, na rzucie prostokąta, ze skarpą od wschodu. Wewnątrz znajdują się pomieszczenia nakryte sufitami. Wieża jest usytuowana na wschód od pałacu.
Prace archeologiczne przeprowadzone w 2000 roku zweryfikowały dotychczasowe przypuszczenia dotyczące „Mysiej Wieży”. Do tej pory sądzono, że została ona zbudowana w 1887 roku, za Strachowitzów i służyła właścicielowi za obserwatorium astronomiczne.
W wyniku przeprowadzonych badań archeologicznych odkryto pozostałości budynków z okresu późnego średniowiecza. Odsłonięto między innymi renesansową latrynę w wieży i hypokaustum – średniowieczny piec, z którego specjalnymi kanałami gorące powietrze wędrowało do poszczególnych pomieszczeń i ogrzewało je. Szczegółowe badania wykazały istnienie przynajmniej czterech faz użytkowania budowli, począwszy od wieku XV do XIX. Prawdopodobnym jest, iż najstarsze fazy (XV-XVI wiek), można identyfikować z pozostałościami renesansowego zamku Kokorzów.
Kaplica pałacowa Narodzenia Bożego.
Kaplicę pałacową ufundował w roku 1910 ostatni właściciel pałacu hrabia Stolberg. Informuje o tym wmurowana w elewację kaplicy tablica z inskrypcją o następującej treści: "GUNTHERUS / COMES DE STOLBERG – STOLBERG / HOC SACRARIUM AEDIFICAVIT / ARCEMOUE REFECIT / ET AXORNAVIT / A.D. MCMX".
Kaplica powstała na rzucie koła, została przykryta kopułą, posiadała ołtarz z sarkofagiem. Otrzymała wystrój późnobarokowy; wielobarwną marmurową posadzkę i sztukaterie z ornamentem regencyjnym. Pełniła funkcję sakralną do II wojny światowej, kiedy to pałac zajęli Rosjanie. Po wyzwoleniu, ogołocona z wyposażenia, przez szereg lat służyła jako magazyn. W październiku 2005 r., staraniem kurii diecezjalnej w Gliwicach i obecnego właściciela pałacu, kaplica odzyskała swój dawny blask.
Neorokokowy ołtarz kaplicy znajduje się obecnie w kościele parafialnym w Kamieńcu. Został on tam przeniesiony po pożarze kościoła w marcu 1984 r. spowodowanego, jak później ustalono, wadliwą instalacją elektryczną.
Należy do parafii Narodzenia św. Jana Chrzciciela w Kamieńcu.
Budynek pałacowy – stan obecny.
Obecny pałac to budowla murowana, potynkowana, częściowo jedno a częściowo dwupiętrowa, zwrócona elewacją frontową na północ. Pałac usytuowany jest na rzucie prostokąta z dobudówkami: korpus z wieku XVIII, część zachodnia z lat 1872-1873, kiedy to pałac był przebudowywany.
Od strony północnej znajduje się boniowaty (rowkowany, żłobiony) portyk z tarasem, z kamiennymi rzeźbami lwów podtrzymujących tarcze herbowe.
Wnętrza pałacu posiadają charakter pseudobarokowy. Na parterze obszerna sień przykryta sklepieniem kolebkowym z lunetami, w lokalnościach obok sieni sklepienia kolebkowe z lunetami i żaglaste na gurtach. Na piętrze w trakcie północnym sklepienie krzyżowo-kolebkowe.
Na zewnątrz pałacu znajdują się dwie wmurowane wtórnie tablice kamienne:
Wewnątrz pałacu rzeźby marmurowe:
Obok dawnej biblioteki zachował się klasycyzujący piec.
Pałac otacza założony za Strachwitzów park krajobrazowy z ciekawym starodrzewiem; (miłorzęby, sosny wejmutki, dęby kaukaskie) oraz niezwykłym okazem tulipanowca, olbrzymiego drzewa, które co roku w czerwcu zachwyca pięknem swych żółtych kwiatów. Autorem projektu parku i jego pierwszym opiekunem był mistrz architektury ogrodowej Zahradnik, współtwórca Górnośląskiego Towarzystwa Ogrodniczego.

</doc>
<doc id="552718" url="https://pl.wikipedia.org/wiki?curid=552718" title="Nadieżda Cziżowa">
Nadieżda Cziżowa

Nadieżda Cziżowa-Barysznikowa (ros. Надежда Владимировна Чижова-Барышникова; ur. 29 września 1945 w Usolu Syberyjskim) – rosyjska lekkoatletka, reprezentująca Związek Radziecki, która startowała w pchnięciu kulą.
Kariera.
Pierwsze sukcesy odniosła w 1964 roku zdobywając w Warszawie dwa złote medale (w kuli i dysku) europejskich igrzysk juniorów. Trzykrotnie w karierze stawała na podium olimpijskim: w 1968 zdobyła brąz, w 1972 złoto, a w 1976 srebro. Cztery razy z rzędu (od 1966 do 1974) wygrała mistrzostwa Europy. Siedmiokrotna medalistka halowych mistrzostw Europy. Trzy razy stawała na podium uniwersjad, jej wynik z 1973 jest aktualnym rekordem tych zawodów. Kilkunastokrotna mistrzyni Związku Radzieckiego.
W latach 1968 - 1974 9-krotnie biła rekord świata w pchnięciu kulą. Była pierwszą kobietą, która pchnęła kulą na odległość ponad 20 m (20,09 m – Chorzów 1969) oraz ponad 21 m (21,03 m – Monachium 1972). Rekord życiowy: 21,45 (29 września 1973, Warna). 
Żona medalisty olimpijskiego Aleksandra Barysznikowa.

</doc>
<doc id="552719" url="https://pl.wikipedia.org/wiki?curid=552719" title="Brama Mostowa w Toruniu">
Brama Mostowa w Toruniu

Brama Mostowa w Toruniu (przed zbudowaniem mostu zwana Promową lub Przewoźną) – jedna z trzech bram średniowiecznego Torunia, jakie przetrwały do dnia dzisiejszego. Jej nazwa wiąże się z tym, że prowadziła do drewnianego mostu przez Wisłę, zbudowanego w końcu XV w. i istniejącego do XIX w.
Lokalizacja.
Brama znajduje się w południowej części Zespołu Staromiejskiego, na zamknięciu ulicy Mostowej, na wschód od Baszty Żuraw.
Historia.
Brama została zbudowana w 1432 roku przez budowniczego miejskiego Hansa Gotlanda na miejscu wcześniejszej. Przy przebudowie w latach 50. XIX w. wprowadzono m.in. strop przeciwbombowy o grubości 1,5 m i zmniejszono otwory strzelnicze od strony Wisły, umieszczając w niej jedno działo. W latach 70. Bramę Mostową wybrano na centrum tyczenia pierścienia twierdzy (punkt w stosunku do którego wyznaczano położenie poszczególnych dzieł twierdzy).
Jest to dwupiętrowy budynek na planie prostokąta z zaokrąglonymi narożami, zbudowany z cegły, od strony miasta otynkowany. Na parterze znajduje się ostrołukowy przejazd, od strony Wisły umieszczony w wysokiej ostrołukowej wnęce. Elewacja od strony miasta dekorowana jest trzema ostrołukowymi blendami. Brama jest zwieńczona krenelażem, poniżej którego znajduje się fryz z malarską dekoracją maswerkową.
Obecnie budynek pełni funkcję biura miejskiego konserwatora zabytków.

</doc>
<doc id="552721" url="https://pl.wikipedia.org/wiki?curid=552721" title="Starless and Bible Black">
Starless and Bible Black

Starless and Bible Black – szósty album studyjny grupy King Crimson wydany 29 marca 1974. Teksty większości utworów stanowią krytykę hipokryzji i konsumpcyjnego stylu życia społeczeństwa. Utwory "The Great Deceiver" i "Lament" są jedynymi na albumie zarejestrowanymi w studiu nagraniowym (styczeń 1974 AIR Studios w Londynie).
Lista utworów.
Album zawiera utwory:
Twórcy.
Twórcami albumu są:

</doc>
<doc id="552722" url="https://pl.wikipedia.org/wiki?curid=552722" title="Kira Nerys">
Kira Nerys

Pułkownik Kira Nerys – postać fikcyjna, bohaterka serialu . Kira Nerys jest przedstawicielem rasy Bajoran, pełni rolę pierwszego oficera na stacji Deep Space Nine. Odtwórcą jej roli jest Nana Visitor.

</doc>
<doc id="552724" url="https://pl.wikipedia.org/wiki?curid=552724" title="Język wepski">
Język wepski

Język wepski ("vepsän kel'") – język uralski z bałtycko-fińskiej grupy językowej, używany przez Wepsów, zamieszkujących północno-zachodnią Rosję – na wschód od Petersburga oraz okolice jeziora Ładoga w rejonie Pietrozawodzka (Karelia). Do jego zapisu stosowany jest alfabet łaciński z dodatkowymi znakami diakrytycznymi. Język ten posiada trzy główne dialekty: północny (najliczniejszy, obejmuje 3/4 mówiących), oraz środkowy i południowy. Charakterystyczną cechą jego gramatyki jest występowanie dużej, nawet jak na języki ugrofińskie, liczby przypadków, których jest 22 lub 23. Obecnie język wepski używany jest przez ok. 3–8 tysięcy Wepsów (na ogólną liczbę 8–12 tys. osób deklarujących tę narodowość). W XX wieku język wepski wypierany jest przez język rosyjski i w znacznie mniejszym stopniu – przez spokrewniony z wepskim język karelski.
W języku wepskim ukazuje się miesięcznik „Kodima” ("Ziemia ojczysta"), wydawany w dużym, jak na liczbę osób posługujących się językiem wepskim, nakładzie – ok. tysiąca egzemplarzy.
Alfabet.
W latach 30. XX wieku, gdy pojawiło się dość masowo (w stosunku do lat wcześniejszych) piśmiennictwo w języku wepskim, do jego zapisu opracowano ujednolicony alfabet, oparty na piśmie łacińskim.
Alfabet stosowany do 1937 r.:
W 1937 r. zadecydowano, iż do zapisu języka stosowane będzie pismo oparte na cyrylicy. Obecnie powrócono do zapisu przy pomocy alfabetu łacińskiego, który jednak nieznacznie zmieniono w stosunku do tego, jaki obowiązywał w latach 30. XX wieku.
Alfabet stosowany współcześnie:

</doc>
<doc id="552727" url="https://pl.wikipedia.org/wiki?curid=552727" title="Karol II Andegaweński">
Karol II Andegaweński

Karol II Andegaweński, zwany Kulawym (ur. w 1254, zm. 5 maja 1309 w Neapolu) – król Sycylii i Neapolu, tytularny król Jerozolimy. Syn króla Neapolu i Sycylii Karola I Andegaweńskiego i Beatrycze, córki hrabiego Prowansji – Rajmunda Berengara IV.
Wczesne lata życia.
W 1268 r. otrzymał od ojca we władanie księstwo Salerno. Pomagał mu też w rządach, sprawując trzykrotnie w jego imieniu regencję. W 1270 r. został ożeniony z księżniczką Marią Węgierską. Mariaż ten służył przeciągnięciu dziadka panny młodej, Beli IV, na stronę Karola I w planowanej wojnie z Bizancjum. Wojna ta nigdy nie wybuchła, ale to małżeństwo pozwoli później Andegawenom zdobyć tron Węgier. Był bardzo nieśmiałym człowiekiem, pozbawionym wiary we własne umiejętności. W dzieciństwie przeżył wypadek i do końca życia kulał.
30 marca 1282 r. nieszpory sycylijskie pozbawiły Karola I panowania nad tą wyspą. Okrzyknięcie króla Aragonii Piotra III królem Sycylii spowodowało wojnę Andegawena z Aragonią. W czasie tych wydarzeń książę Karol z Salerno przebywał w Prowansji. Został on natychmiast wysłany przez ojca na dwór króla Francji Filipa III, gdzie miał pilnować, aby król udzielił jego ojcu obiecanej pomocy. Na dworze paryskim Karol spotkał się z życzliwym przyjęciem, a król Filip wysłał obiecane posiłki. Wkrótce potem książę powrócił do Neapolu.
Tymczasem jego ojciec, trapiony przez problemy finansowe, wpadł na pomysł jak tanio zakończyć wojnę. Postanowił mianowicie pojedynkować się z Piotrem III. Termin pojedynku (który zresztą się nie odbył) wyznaczono na 1 czerwca 1283 r. Miał on się odbyć w Bordeaux. 12 stycznia 1283 r. Karol I wyznaczył księcia Salerno regentem na czas swojej nieobecności. Miał on nadzieję, że syn w tym czasie spacyfikuje południową Italię. Karol miał jednak problemy finansowe i obawiał się niezadowolenia swoich poddanych. Musiał iść wobec nich na liczne ustępstwa. Duchowieństwo jeszcze bardziej uniezależniło się od władzy świeckiej, a możni wasale uzyskali większą samodzielność.
Aby uzyskać pieniądze na dalsze prowadzenie wojny Karol z Salerno pożyczał pieniądze od kogo się dało. Największe pożyczki zostały mu udzielone przez Kościół. Papież Marcin IV przekazał mu 90 000 uncji złota. Papieski legat, Gerard z Parmy, przyznał księciu prawo do części dochodów Kościoła w jego królestwie. Karol zaciągnął zobowiązania również u królów Francji i Anglii, bankierów z Lukki i Florencji, emira Tunisu oraz rad miejskich królestwa. Dzięki tym pożyczkom Karol mógł wyposażyć flotę prowansalską, która w kwietniu 1283 r. przybyła do Nicotery w Kalabrii, gdzie Karol przeniósł swój obóz.
Na morzu niepodzielnie panowała flota aragońska pod wodzą admirała Rogera z Laurii. W lipcu 1283 r. zniszczył on flotę andegaweńską pod Maltą i zajął wyspy. Wiosną 1284 r. rozpoczął blokadę portu w Neapolu. Mieszczanie Neapolu domagali się od Karola przerwania blokady. Ten wahał się, gdyż ojciec zabronił mu podejmowania jakichkolwiek działań wojennych. Ostatecznie jednak, nie wiedząc kiedy przybędzie ojciec, zdecydował się zaatakować flotę Rogera. 5 czerwca w bitwie morskiej pod Neapolem Karol poniósł klęskę i dostał się do niewoli. Jego ojciec przypłynął do swojego królestwa 6 czerwca. Na wieść o niewoli syna powiedział: "Kto traci głupca, nic nie traci".
Tymczasem Roger z Laurii powiadomił żonę Karola, że nie odpowiada za życie jej męża, dopóki nie zostanie uwolniona księżniczka Beatrycze, przyrodnia siostra królowej Aragonii Konstancji. Maria Węgierska uwolniła więc Beatrycze, a Roger wziął Karola na swój okręt flagowy i odpłynął do Sorrento. Tam przywitała go delegacja mieszczan, która jednak pomyliła Rogera z Karolem. "Gdybyż tylko spodobało się Bogu, być schwytał ojca, jak schwytałeś syna" - powiedzieli mieszczanie księciu Salerno. Karol zaśmiał się i zwrócił do Rogera: "Na Boga, oto lojalni poddani króla, mego władcy". Następnie Roger i Karol odpłynęli do Messyny.
Król Sycylii.
Karol I Andegaweński zmarł 7 stycznia 1285 r. Królem został więc Karol z Salerno (jako Karol II). Przebywał on jednak w katalońskim więzieniu, bez widoków na uwolnienie. Za wszelką cenę dążył jednak do odzyskania wolności. Następcy zmarłego w listopadzie 1285 r. Piotra III, Alfons III Aragoński i Jakub I Sycylijski, byli skłonni uwolnić Karola, jeśli ten przekaże im Sycylię i Kalabrię. Takie warunki były nie do przyjęcia dla papieża Honoriusza IV (Marcin zmarł również w 1285 r.), który zabronił Karolowi wyrażać na nie zgodę. Latem 1286 r. Karol i Alfons podpisali jednak traktat w którym Karol zrzekał się Sycylii, Malty, Reggio oraz trybutu od emira Tunisu. W zamian za wolność miał również postarać się o zniesienie ekskomunik nałożonych na aragońskich książąt i ich poddanych. Ten traktat wymagał jednak zgody papieża Honoriusza. Ten nie chciał jednak nawet słyszeć o podobnych warunkach. Karol pozostał więc w więzieniu, a wojna trwała nadal.
W 1287 r. Roger z Laurii odniósł kolejne zwycięstwo nad flotą andegaweńską. Wojska papieża Honoriusza zaatakowały Sycylię, ale po klęsce w bitwie morskiej opuściły wyspę. Honoriusz zmarł w 1287 r. Nowego papieża wybrano po upływie niemal roku. W lutym 1288 r. został nim Mikołaj IV. W czasie wakatu na tronie papieskim rolę mediatora przyjął król Anglii Edward I. W lipcu 1287 r. doprowadził do podpisania traktatu w Orolonie. Karol miał odzyskać wolność za 50 000 marek srebra. Miał dać jako zakładników swoich trzech najstarszych synów i 60 prowansalskich wielmożów. Miał w ciągu trzech lat doprowadzić do zawarcia pokoju, w przeciwnym razie ponownie trafiłby do niewoli lub utracił Prowansję.
Traktat ten nie zyskał aprobaty ani papieża Mikołaja ani króla Francji Filipa IV. Karol pozostał więc w niewoli. W 1288 r. wzrost siły gibelinów w środkowej Italii skłonił jednak papieża do ponownie powierzenia negocjacji Edwardowi I. W październiku 1288 r. podpisano traktat w Canfrancu. Karol miał odzyskać wolność na tych samych warunkach co poprzednio. Edward jednak dał za niego poręczenie majątkowe i własnych zakładników. Mając gwarancje króla Anglii Alfons uwolnił Karola i wysłał go na dwór króla Francji. Zabronił mu jednak używać tytułu króla Sycylii.
Powitanie na dworze francuskim było wielce dla Karola kłopotliwe. Król Filip IV nie miał zamiaru zawierać pokoju z Aragonią. Aragońscy posłowie towarzyszący Karolowi zostali aresztowani, a on sam, w asyście sporej liczby rycerzy, został wyprawiony do Italii. Spotkał się tam z entuzjastycznym przyjęciem gwelfów i papieża Mikołaja. W Zielone Święta 1289 r. w Rieti Karol został koronowany przez papieża na króla Sycylii. Papież zmusił go też do przyjęcia dziesięcin z dóbr kościelnych z całej Italii, które miały być przeznaczone na wojnę z Aragonią i Sycylią. Karol, człowiek bardzo honorowy, znalazł się w nie lada kłopocie. Wytrwale dążył jednak do pokoju. Okazja nadarzyła się już wkrótce.
Alfons III, zdenerwowany tym, że padł ofiarą oszustwa, zdecydował się na desant na wybrzeżu andegaweńskiego królestwa. Desant wylądował pod Gaetą, jednak wbrew oczekiwaniom Alfonsa miasto nie otworzyło przed nim bram. Przybyła natomiast armia andegaweńska (pod wodzą najstarszego syna Karola II, Karola Martela, i hrabiego Artois), która zablokowała armię aragońską. Dwa miesiące później pojawił się Karol II, zaniepokojony o los dwóch młodszych synów, przebywających w aragońskiej niewoli. Na zawarcie porozumienia nalegał również Edward I, któremu spieszno było na krucjatę. Papież nie chciał jednak słyszeć o pokoju i wysłał do Karola dwóch kardynałów, który mieli go odwieść od rokowań. Karol nie przejął się ich obecnością i podpisał traktat z Alfonsem. Kardynałowie byli tym oburzeni. Jeden z nich, Benedykt Gaetani, nigdy nie zapomniał Karolowi jego postępowania. Rozejm ten spowodował jednak, że Alfons III zaczął zastanawiać się na wycofaniem swojego kraju z wojny.
Karol wkrótce potem wyruszył do Francji. 1 listopada 1289 r. stanął na granicy francusko-aragońskiej i ogłosił chęć powrotu do niewoli. Żaden aragoński urzędnik nie zgłosił się po króla. Uczyniwszy zadość sprawie honoru Karol udał się do Paryża. 19 maja 1290 r. podpisał traktat w Senlis. Jego córka, Małgorzata Andegaweńska, poślubiła brata króla Francji i pretendenta do tronu Aragonii Karola de Valois, wnosząc mu w posagu Maine i Andegawenię. Karol de Valois miał na życzenie papieża odstąpić od wszystkich roszczeń wobec Aragonii. Król Francji miał natomiast zawrzeć pokój z Alfonsem. Wstępny traktat pokojowy podpisano 19 lutego 1291 r. w Brignoles. Karol de Valois zrzekał się pretensji do tronu aragońskiego, a Aflons III obiecał pogodzić się z papieżem. Jakub Sycylijski miał odtąd walczyć samotnie.
Sytuacja wkrótce się jednak skomplikowała. Alfons III zmarł nagle tuż przed wyjazdem do Rzymu. Tron Aragonii objął jego brat, król Sycylii, jako Jakub II. Nie zamierzał on respektować zobowiązań swojego brata. Został ekskomunikowany przez papieża. Wojna mogła więc rozgorzeć na nowo, jednak zapędy Jakuba zostały ostudzone przez Aragończyków, którzy mieli dość wojny o Sycylię. W 1292 r. Jakub zaproponował papieżowi spotkanie, jednak ten zmarł 4 kwietnia 1292 r. Tron piotrowy przez 2 lata pozostał nieobsadzony. W 1293 r. rozpoczęły się negocjacje Karola z Jakubem. Równocześnie Filip IV Piękny i jego brat prowadzili rozmowy z otoczeniem króla Aragonii. W 1294 r. Karol II doprowadził do wyboru na papieża Celestyna V. Był on całkowicie podległy jego woli, jednak po kilku miesiącach pontyfikatu zrzekł się urzędu. Zastąpił go Benedykt Gaetani, jako Bonifacy VIII. Pomimo zadawnionych sporów doszedł jednak do porozumienia z Karolem w sprawie rozwiązania kwestii sycylijskiej.
12 czerwca 1295 r. w Anagni, w obecności papieża, Jakub II zobowiązał się zwrócić Karolowi Sycylię. Miał również ożenić się z córką Karola, Blanką, której spory posag miał opłacić papież. Jakub otrzymał również Sardynię. Takie rozwiązanie nie przypadło do gustu Sycylijczykom. 12 grudnia 1295 r. syn Jakuba, Fryderyk, koronował się na króla Sycylii. Kontynuował wojnę z Karolem, jednak w całkowitej izolacji. Na przełomie 1298 i 1299 r. wyparto jego wojska z Kalabrii. Próby inwazji na Sycylię zakończyły się jednak niepowodzeniem. W 1301 r. zawarto roczny rozejm.
W 1302 r. do Italii przybył Karol de Valois, który zaatakował Sycylię. Udało mu się odnieść kilka sukcesów, ale był pozbawiony możliwości otrzymania posiłków. Z Francji jego brat słał listy przynaglające go do powrotu. W tej sytuacji Karol II i Karol de Valois zawarli 31 sierpnia pokój z Fryderykiem w Caltabellotcie. Pozostawiał on Sycylię w rękach Fryderyka. Karol II stracił już w tym czasie zainteresowanie wyspą, koncentrując się na zdobyciu dla swojej dynastii tronu Węgier, co ostatecznie udało się w 1308 r., kiedy na tronie w Budzie zasiadł jego wnuk, Karol Robert.
Ostatnie lata.
Ostatnie lata życia Karol spędził w Neapolu, przyczyniając się do rozbudowy i upiększenia swojej stolicy. W 1304 i 1305 r. udało mu się roztoczyć swoją zwierzchność nad Piemontem i Lombardią. Zmarł w Neapolu 5 maja 1309 r., w wieku 55 lat. Przeżył swoich dwóch najstarszych synów. Karol Martel zmarł w 1295 r., a Ludwik z Tuluzy w 1297 r. Tron Neapolu odziedziczył więc trzeci syn Karola, Robert I Mądry.
Steven Runciman tak scharakteryzował Karola: "Karol z Salerno, albo Karol Kulawy, jak go nazwano z przyczyny kalectwa, posiadał cechy typowe dla syna wychowanego przez surowego i apodyktycznego ojca. Nie wierzył we własne siły, a niewiarę tę pogłębiała jeszcze świadomość, że dał się wziąć do niewoli, i więzienne upokorzenia. Był skryty i cierpliwy, posiadał też wrażliwość, na której tak bardzo zbywało Karolowi, zaś serdeczność i ciepło jak najbardziej przystawały do wizerunku ojca czternaściorga dzieci. Pod koniec życia okazał się władcą roztropnym i sprawiedliwym, bystrym i przenikliwym dyplomatą (...)."
Małżeństwo i potomkowie.
W 1270 r. Karol ożenił się z Marią (ok. 1257 – 25 marca 1323), córką króla Węgier Stefana V i Elżbiety, córki chana Kumanów. Karol i Maria mieli razem dziewięciu synów i pięć córek:

</doc>
<doc id="552731" url="https://pl.wikipedia.org/wiki?curid=552731" title="Chersina angulata">
Chersina angulata

Chersina angulata – gatunek żółwia z rodziny żółwi lądowych (Testudinidae), jedyny przedstawiciel rodzaju "Chersina".
Zasięg występowania.
"Ch. angulata" występuje w Południowej Afryce (wzdłuż wybrzeża Prowincji Przylądkowej Wschodniej, Prowincji Przylądkowej Północnej i Prowincji Przylądkowej Zachodniej, od East London na zachód do ujścia rzeki Orange) i Namibii.

</doc>
<doc id="552735" url="https://pl.wikipedia.org/wiki?curid=552735" title="Jan Chrzciciel Gisleni">
Jan Chrzciciel Gisleni



</doc>
<doc id="552737" url="https://pl.wikipedia.org/wiki?curid=552737" title="Eko Fresh">
Eko Fresh

Eko Fresh, właściwie "Ekrem Bora" (ur. 3 września 1983 w Mönchengladbach) – niemiecki raper pochodzenia tureckiego. W jego tekstach poruszana jest tematyka getta, seksu i narkotyków. Współpracuje z wieloma innymi niemieckimi raperami. Artysta mieszka w Kolonii.

</doc>
<doc id="552739" url="https://pl.wikipedia.org/wiki?curid=552739" title="Karol II (król Neapolu)">
Karol II (król Neapolu)



</doc>
<doc id="552741" url="https://pl.wikipedia.org/wiki?curid=552741" title="Karol II, król Neapolu">
Karol II, król Neapolu



</doc>
<doc id="552743" url="https://pl.wikipedia.org/wiki?curid=552743" title="Michael Ontkean">
Michael Ontkean

Michael Leonard Ontkean (ur. 24 stycznia 1946 w Vancouverze) – kanadyjski aktor. Odtwórca roli Harry’ego S. Trumana w serialu Davida Lyncha ABC "Miasteczko Twin Peaks" ("Twin Peaks", 1990–1991), za którą był nominowany do nagrody Soap Opera Digest dla znakomitego bohatera w czasie największej oglądalności.
Życiorys.
Wczesne lata.
Urodził się w Vancouverze, w prowincji Kolumbii Brytyjskiej, w zachodniej Kanadzie jako syn Muriel (z domu Cooper), aktorki, i Leonarda Ontkeanów, aktora / boksera. Dorastał z siostrą Sheri. Został wychowany jako katolik i uczęszczał do katolickich szkół podstawowych i średnich: St. Michael’s Choir School i Holy Rosary School, uczęszczał do St. Michael’s College School w Toronto. Jako chłopiec był wielkim fanem serialu "Strefa mroku". W 1970 ukończył University of New Hampshire, gdzie otrzymał stypendium hokejowe. Grał na prawym skrzydle przez 3 sezony (1966/1967 do 1968/1969). Sumy w karierze to 63 gole, 48 asyst, 118 punktów i 44 minuty karne w 85 meczach.
Kariera.
Ontkean miał zaledwie cztery lata, kiedy zadebiutował na scenie w zespole repertuarowym swojego ojca, a poza występami na Stratford Shakespeare Festival stał się popularną gwiazdą dziecięcą dzięki rolom telewizyjnym w takich serialach jak "Zatoka Hudsona" ("Hudson’s Bay"). W latach 1953–62 i 1957–58 pojawiał się w telewizji w Toronto. 
Po gościnnym udziale w serialu muzycznym CBC "Folio" (1955), wystąpił jako Cochea w jednym z odcinków serialu historycznego CBC "Sokole Oko i ostatni Mohikanin" ("Hawkeye and the Last of the Mohicans", 1957) z Johnem Hartem i Lonem Chaneyem Jr. w roli tytułowej. W serialu ABC "Rekruci" ("The Rookies", 1972–1976) został obsadzony w roli policjanta Williego Gillisa. Na dużym ekranie debiutował w roli hokeisty Neda Bradena w kultowym komediodramacie sportowym George’a Roya Hilla "Na lodzie" ("Slap Shot", 1977) u boku Paula Newmana. Stworzył skomplikowaną postać małżonka (żonę gra Kate Jackson), który poszukuje miłości w gejowskim klubie w dramacie Arthura Hillera "Kochać się" ("Making Love", 1982). Uwagę widowni przykuł rolą niepozornego i twardego Harry’ego S. Trumana, szeryfa Twin Peaks w serialu ABC Davida Lyncha, "Miasteczko Twin Peaks" ("Twin Peaks", 1990-91). Za rolę żonatego żołnierza Teddy’ego Coopera, który zostają rozdzieleni przez japońską inwazję na Hongkong w melodramacie muzycznym "Bye Bye Blues" (1989) zdobył nominację do Nagrody Genie w kategorii najlepszy występ aktora w roli drugoplanowej.
Życie prywatne.
W 1971 ożenił się z Frances E. Knight, z którą rozwiódł się 20 marca 1980. Był w nieformalnym związku z Margot Kidder (1980). W 1987 zawarł związek małżeński z malarką Jamie Smith Jackson. Mają dwie córki – Jennę i Sadie Sapphire. W 2019 doszło do rozwodu.

</doc>
<doc id="552744" url="https://pl.wikipedia.org/wiki?curid=552744" title="Cebit">
Cebit

Cebit (do 2017 CeBIT – akronim od ) – targi, początkowo technik biurowych, komputerowe, a potem teleinformatyczne, organizowane corocznie w marcu od 1986 do 2018 na terenach Targów Hanowerskich przez Deutsche Messe AG.
CeBIT’2001, o powierzchni wystawienniczej 450 tys. m² z 8500 wystawcami i z 870 tys. zwiedzających, był największymi targami teleinformatycznymi na świecie. Zamknięcie targów w 2018 było spowodowane zmniejszającą się liczbą wystawców (tylko 2800) oraz zwiedzających (tylko 200 tys.).
Polskie firmy w miarę swoich możliwości były obecne na targach CeBIT w latach 1987–2018 w liczbie około 900 wystawców.
Historia.
1950–1985.
Targi Hanowerskie od 1950 wydzieliły obszar wystawy technik biurowych. W 1970 oddano nową halę nr 1 o nazwie CeBIT, w której swoje stałe stoiska miały duże firmy komputerowe. W 1985 zdecydowano o wydzieleniu tematyki CeBIT w osobne targi odbywające się w marcu, miesiąc wcześniej przed przemysłowymi Targami Hanowerskimi.
1986–1994.
CeBIT’1986 odnotował ponad 300 tys. zwiedzających oraz ok. 1400 wystawców. W 1987 nastąpiło zwiększenie powierzchni do ok. 300 tys. m², co nie wystarczyło na przyjęcie wszystkich chętnych ponad 2200 wystawców. Z Polski była Centrala Handlu Zagranicznego Metronex.
W 1990 r. było już 530 tys. zwiedzających, ponad 4500 wystawców, w tym ponad 2700 firm niemieckich. W 1991 był kolejny wzrost, dopasowujący się do nowej sytuacji gospodarczej zjednoczonych Niemiec. W 1992 krajem partnerskim targów zostały USA. Pojawili się zwiedzający z Polski.
W 1993 r. partnerem był region Europy Środkowo-Wschodniej, w imieniu którego w oficjalnym otwarciu Targów brała udział premier Hanna Suchocka wspólnie z kanclerzem Helmutem Kohlem. Z Polski było ok. 30 firm. W 1994 było już 5850 wystawców, ponad 675 tys. zwiedzających. Z Polski było 15 firm, a dwie z nich zdobyły finałowe miejsca w konkursie Software for Europe.
1995–2001.
CeBIT’1995 odwiedziła rekordowa liczba zwiedzających 750 tys. osób. Partnerem była Australia, a gościem specjalnym Bill Gates z prezentacją Windows 95. Polska Izba Informatyki i Telekomunikacji (PIIT) zorganizowała polskie stoisko dla 20 firm, z dofinansowaniem z Ministerstwa Gospodarki. Polska firma Ascomp na targach dokonała zgłoszenia patentowego na szybkozłączki światłowodów. Targi miał odwiedzić premier Waldemar Pawlak, ale tuż przed tym terminem rząd został odwołany.
W 1996 r. PIIT ponownie zorganizowała polskie stoisko z 16 firmami, podobnie było w 1997 r. Na targach generalnie brakowało miejsca dla wystawców. W 1998 r. dla 10 firm stoisko zorganizowało Centrum Promocji Informatyki (CPI). W 1999 r. było już 7500 wystawców z 63 krajów. Zaprezentowano 800 MHz Pentium III. Dyskutowano nad problemem roku 2000 (Y2K). Po raz pierwszy własne stoisko miała Telekomunikacja Polska SA. Poza TP SA było tylko 8 polskich firm. Miasto Hanower przygotowywało się do Hanower Expo 2000.
CeBIT’2000 pozytywnie oceniał rok przejścia przez Y2K i dalsze perspektywy rozwoju – było to na kilka dni przed krachem bańki internetowej na giełdzie NASDAQ. Z Polski największym wystawcą była Telekomunikacja Polska SA, która poszukiwała inwestora. TP SA wspomagali ministrowie łączności oraz skarbu państwa. W 2001 padł rekord 830 tys. zwiedzających oraz 8500 wystawców. Prezentowano 1 GHz procesory, telefony komórkowe, GPRS oraz UMTS. Z Polski było 9 firm na stoisku CPI, w tym Comarch jako partner i osobno TP SA prezentująca usługi sieci IDEA.
2002–2009.
W 2002 r. z powodu obaw o bezpieczeństwo, po zamachu z 11 września 2001, nie było wielu firm i gości z USA. PIIT postanowiła ponownie zorganizować polskie stoisko dla 20 firm, pozyskując wsparcie finansowe z ministerstwa gospodarki oraz promocyjne przez ministra Michała Kleibera, który odwiedził polskie stoiska. Comarch wybudował własne stoisko w hali nr 1. 
W 2003 r. zmniejszyła się liczba zwiedzających, ale była większa liczba transakcji biznesowych. Głównym tematem było bezpieczeństwo systemów informatycznych, nowe wersje Linuxa oraz wykorzystanie wolnego oprogramowania. Z Polski było 10 firm na stoisku PIIT oraz 15 samodzielnie w innych halach.
Od 2004 r. targi skrócono do 7 dni. Prezentowano sieci przewodowe i bezprzewodowe, telefony oraz aparaty cyfrowe. Było 20 polskich firm. 
W 2005 r. nastąpił wzrost liczby zwiedzających (do 480 tys.) w stosunku do poprzedniego roku. Było 6270 wystawców. Prezentowano telefonię internetową. Polskie stoiska ponownie odwiedził minister Michał Kleiber. Na stoisku polskiej firmy Henryk Bury furorę czynił super samochód Bugatti Veyron, który został tam wypożyczony za zaprojektowanie do niego systemu nawigacyjnego przez inżynierów z firmy Bury. 
W 2006 r. nowością był system Windows Vista. Z okazji 20-lecia CeBIT w hali nr 1 wystawcy pokazali komputery i oprogramowanie z 1986 r. Zorganizowano też pokaz elektroniki użytkowej Lifestyle przygotowany przez 100 wystawców w osobnej hali jako kontrpropozycję do corocznej organizacji Międzynarodowych Targów Elektroniki Użytkowej (IFA) w Berlinie.
Na CeBIT’2007 największym wystawcą zagranicznym był Tajwan, a głównym tematem rozwiązania GPS. 
W 2008 r. tematem była „Green IT”. Zaproszono uczestniczki Światowego Dania Kobiet. Hala nr 1 została zamknięta. W tych latach z Polski było co roku około 20 firm. 
W 2009 r. było około 4300 wystawców oraz 400 tys. zwiedzających – zmniejszenie zainteresowania targami było efektem kryzysu finansowego z 2007 r. Regionem partnerskim został stan Kalifornia, reprezentowany przez gubernatora Arnolda Schwarzeneggera.
2010–2018.
W 2010 r. hasłem targów było „Connected World”. Prezentowano technologie 3D oraz oszczędny energetycznie sprzęt cyfrowy – według organizacji ekologicznych ze zbyt słabym oznakowaniem zużycia energii. Targi zostały skrócone do 6 dni – od wtorku do soboty dla biznesu i w niedzielę dla publiczności. Przyjechał wicepremier, minister gospodarki Waldemar Pawlak z postanowieniem zwiększenia obecności polskiej teleinformatyki na targach CeBIT.
W 2011 r. tematem było przetwarzanie w chmurze ("Cloud Computing") prezentowanym przez IBM – partnera technologicznego. Tematycznie targi podzielono na badania i rozwój teleinformatyki (lab), rozwiązania profesjonalne dla biznesu (pro), rozwiązania dla konsumentów (life) oraz sektora publicznego (gov). Krajem partnerskim była Turcja. Z Polski dzięki wsparciu PARP było już 38 firm. 
W 2012 r. krajem partnerskim była Brazylia. Na targach było 70 firm i podmiotów z Polski. Wicepremier Waldemar Pawlak uzgodnił z Deutsche Messe partnerstwo Polski w 2013.
Hasłem CeBIT’2013 było „Share Economy”. Partnerem była Polska z hasłem „TalenIT People”. Premier Donald Tusk razem z Kanclerz Angelą Merkel uczestniczyli w oficjalnym otwarciu oraz zwiedzili część spośród ponad 200 polskich stoisk. Ich organizatorem było Ministerstwo Gospodarki, PARP oraz PAIiIZ. Wicepremier Janusz Piechociński otworzył „Polish-German ICT Summit”. Targi odwiedziło 285 tys. gości, uczestniczyło 4100 wystawców z 70 krajów.
CeBIT’2014 był skierowany wyłącznie do firm – z wyższymi cenami biletów oraz otwarciem tylko w dni robocze od poniedziałku do piątku. Odbywał się pod hasłem „Datability” obejmującym big data z dyskusją o ich zrównoważonym oraz odpowiedzialnym użytkowaniem. Sensacją było partnerstwo Wielkiej Brytanii, już po ogłoszeniu referendum w sprawie Brexitu oraz ogłoszeniu przez Edwarda Snowdena skandali amerykańskich i brytyjskich tajnych służb NSA i GCHQ. Było 210 tys. odwiedzających.
CeBIT’2015 odbył się pod hasłem „D!conomy” z podtytułem „Czwarta rewolucja przemysłowa, która doprowadzi do radykalnych innowacji i destrukcyjnych modeli biznesowych”. Podkreślało to dalsze zmiany, jakie informatyka i digitalizacja będą miały na biznes i społeczeństwo. Krajem partnerskim była Chińska Republika Ludowa. Z Polski było kilkanaście firm na stoisku odtworzonym z poprzednich lat.
CeBIT'2016 kontynuował biznesowy charakter targów, tylko dla osób z branży.
W 2017 r. ponownie hasłem było „D!conomy”, ale z dodatkiem „no limits”.
W 2018 r. targi z nowym logo CEBIT odbyły się po raz pierwszy w czerwcu od poniedziałku dla prasy do piątku – dnia publicznego. Targom towarzyszyły koncerty i inne imprezy. Było tylko 2800 wystawców oraz 120 tys. odwiedzających. Były to ostatnie Targi CeBIT.
Środowisko.
CeBIT Home.
W 1995 r. zdecydowano o uruchomieniu osobnych targów z informatyką dla użytkowników domowych. Targi CeBIT Home odbyły się tylko na jesieni 1996 i 1998 w Hanowerze, gdyż nie zyskały zainteresowania wystawców.
CeBIT Global Conferences.
Od 1992 r. targom towarzyszyły konferencje, pierwotnie zwane wykładami firmowymi. Od 2008 nazwano je „CeBIT Global Conferences” (CGC) odbywające się w trakcie targów. Na konferencjach prezentowano rynki teleinformatyczne, aktualne produkty, trendy i innowacje techniczne oraz ich wpływ na rozwój społeczeństwa informacyjnego. Prelegentami, głównymi mówcami, prezenterami i panelistami były osoby znane z przemysłu i polityki – na przykład: , , Reid Hoffman, , Eugene Kaspersky, Neelie Kroes, Arnold Schwarzenegger, , , Jimmy Wales, Steve Wozniak i inni.
W 2008 r. głównym tematem było „Improving Life in the Global Village”, w następnym „How Will We Be Working, Living and Communicating in the Coming Years”, a w 2010 „The Challenges of a Changing World – ICT for Better Lives and Better Business”. W 2014 w konferencji uczestniczyło 3000 gości. Organizatorem było Deustsche Messe AG, a od 2009 patronem merytorycznym konferencji był .
Social Business Arena.
W 2014 r. zorganizowano publiczną konferencję „Social Business Arena” o relacjach dostawców produktów i usług teleinformatycznych, a ich odbiorcami i klientami. Podkreślano społeczny wymiar biznesu oraz konieczność wspierania odbiorców w zrozumieniu nowych technologii. W 2015 tematem dyskusji było „Quo vadis Social Collaboration?”.
Licencje CeBIT.
Deutsche Messe AG od 1999 r. licencjonowało nazwę CeBIT dla targów odbywających się w innych regionach świata:
Podsumowanie.
Targi CeBIT rosły od 1986 do 2001 r., stając się największymi targami teleinformatycznymi na świecie. Po pęknięciu bańki internetowej w 2001 r. oraz po kryzysie finansowym w 2007 r. stale się zmniejszały w liczbie wystawców oraz zwiedzających. Nie pomogło skrócenie czasu trwania targów i zorientowanie od 2014 r. wyłącznie na biznes B2B. Nie pomogła też zmiana nazwy z CeBIT na CEBIT i zmiana logo. W dobie gwałtownego rozwoju Internetu oraz nowych technologii teleinformatycznych firmy znalazły inne formy budowania relacji współpracy oraz pozyskiwania klientów.
Polska na CeBIT.
We wszystkich edycjach targów CeBIT wzięło udział ponad 500 firm oraz 100 podmiotów publicznych, z czego 20% wielokrotnie – w sumie około 900 wystawców. Najaktywniejszymi były: Comarch – wystawiający się na stoisku swojego niemieckiego oddziału 14 razy, Platinet 12 razy, DGT, Telemobile, ZPAS 9 razy. Katalizatorem obecności polskich firm były działania PIIT oraz Ministerstwa Gospodarki, PARP i PAIiIZ z dofinansowaniem kosztów udziału w targach. Znaczące, chociaż już w czasie spóźnione, było Partnerstwo Polski na CeBIT 2013 promujące polski sektor teleinformatyczny. Wiele z firm oceniało udział w targach jako sukces przynoszący im nowych klientów oraz możliwości współpracy biznesowej.

</doc>
<doc id="552757" url="https://pl.wikipedia.org/wiki?curid=552757" title="Chalkida">
Chalkida

Chalkida (gr. Χαλκίδα; hist. "Chalkis") – miasto w Grecji, na wyspie Eubea, nad cieśniną Ewripos Morza Egejskiego, w administracji zdecentralizowanej Tesalia-Grecja Środkowa, w regionie Grecja Środkowa, w jednostce regionalnej
Eubea. Siedziba gminy Chalkida. W 2011 roku liczyło 59 125 mieszkańców.
Miasto znane już w starożytności (prowadziło aktywną akcję kolonizacyjną), wzmiankowane w "Iliadzie".
W 1981 roku miało 36 tys. mieszkańców, a w 2001 ok. 53,6 tys. mieszkańców.

</doc>
<doc id="552758" url="https://pl.wikipedia.org/wiki?curid=552758" title="Geochelone">
Geochelone

Geochelone – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w Azji (Pakistan, Indie, Sri Lanka i Mjanma). 
Systematyka.
Etymologia.
"Geochelone": "geō-" ziemny-, od γη "gē" „ziemia”; χελωνη "khelōnē" „żółw”.
Podział systematyczny.
Do rodzaju należą następujące gatunki: 

</doc>
<doc id="552760" url="https://pl.wikipedia.org/wiki?curid=552760" title="Chalkis">
Chalkis

Miasta:
Osoby:

</doc>
<doc id="552761" url="https://pl.wikipedia.org/wiki?curid=552761" title="Narodowa domena najwyższego poziomu">
Narodowa domena najwyższego poziomu



</doc>
<doc id="552763" url="https://pl.wikipedia.org/wiki?curid=552763" title="Chalkis (Grecja)">
Chalkis (Grecja)



</doc>
<doc id="552765" url="https://pl.wikipedia.org/wiki?curid=552765" title="Rosie O’Donnell">
Rosie O’Donnell

Roseanne Teresa O’Donnell (ur. 21 marca 1962 w Commack) – amerykańska osobowość telewizyjna, komediantka, aktorka, pisarka i producentka telewizyjna. W latach 1996–2002 była gospodarzem talk show "The Rosie O’Donnell Show". Absolwentka Uniwersytetu Bostońskiego.

</doc>
<doc id="552767" url="https://pl.wikipedia.org/wiki?curid=552767" title="Podatek katastralny">
Podatek katastralny

Podatek katastralny – jeden ze sposobów opodatkowania nieruchomości, w którym wysokość podatku jest uzależniona od wartości katastralnej nieruchomości.
W literaturze podatek katastralny jest często określany łacińskim zwrotem "ad valorem" („od wartości”).

</doc>
<doc id="552768" url="https://pl.wikipedia.org/wiki?curid=552768" title="Giovanni Battista Gisleni">
Giovanni Battista Gisleni

Jan Baptysta Gisleni, wł. Giovanni Battista Gisleni, Gislenius, Ghisleni (ur. w 1600 w Rzymie, zm. 3 maja 1672 tamże) – włoski architekt, scenograf i muzyk doby baroku. W latach 1630-1668 działał w Polsce na dworze królów Zygmunta III Wazy, Władysława IV i Jana II Kazimierza. Nagrobek jego znajduje się w bazylice Santa Maria del Popolo w Rzymie.
Ważniejsze dzieła.
i inne projekty dworów, pałaców, detale architektoniczne (bramy, portale), nagrobki (np nagrobek Teodory Krystyny Sapiehy w bazylice w Wilnie), dekoracje teatralne i okazjonalne.
Zachowały się zbiory jego projektów i rysunków:

</doc>
<doc id="552770" url="https://pl.wikipedia.org/wiki?curid=552770" title="Leontinoj">
Leontinoj



</doc>
<doc id="552771" url="https://pl.wikipedia.org/wiki?curid=552771" title="Leontinoi">
Leontinoi



</doc>
<doc id="552772" url="https://pl.wikipedia.org/wiki?curid=552772" title="Gopherus">
Gopherus

Gopherus – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w Ameryce Północnej (Stany Zjednoczone i Meksyk). 
Systematyka.
Podział systematyczny.
Do rodzaju należą następujące gatunki: 

</doc>
<doc id="552776" url="https://pl.wikipedia.org/wiki?curid=552776" title="Homopus">
Homopus

Homopus – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w południowej Afryce (Lesotho i Południowa Afryka). 
Systematyka.
Etymologia.
"Homopus": "omoios" „równy, podobny”; πους "pous", ποδος "podos" „stopa”.
Podział systematyczny.
Do rodzaju należą następujące gatunki: 

</doc>
<doc id="552777" url="https://pl.wikipedia.org/wiki?curid=552777" title="Aga Chan I">
Aga Chan I

Aga Chan I (pers. آغا خان اوّل), także Aga Khan I, właściwie Hasan Ali Szah (ur. 1804 we wsi Kahak w pobliżu Mahallat w dzis. Iranie - zm. w kwietniu 1881 w Bombaju) – 46. imam Aga Chanów, pierwszy imam posiadający tytuł Agi Chana.
Życiorys.
Był synem 45. imama Szaha Chalil Allaha i jego żony Bibi Sarkary. Po zamordowaniu jego ojca w roku 1817 jego matka udała się z prośbą o sprawiedliwość do ówczesnego szacha Iranu Fath Ali Szaha. Ten nie tylko ukarał zabójców, ale ożenił Hasan Ali Szaha z własną córką, oraz nadał mu tytuł "Aga Chan" i ziemię. W 1835 szach Mohammad Szah nadał mu stanowisko gubernatora pogrążonej w anarchii prowincji Kerman. Kiedy jednak Aga Chanowi udało się w niej zaprowadzić porządek, został pozbawiony swojego stanowiska, co sprowokowało jego bunt. W 1841 uciekł on wraz ze swoimi zwolennikami do Afganistanu, a następnie do Indii, gdzie blisko współpracował z Brytyjczykami, zarówno politycznie, jak i militarnie. W Indiach Aga Chan skoncentrował się na wzmocnieniu swojej kontroli nad miejscowymi nizarytami, to jest Chodżami. Jego następcą w imamacie został jego syn.

</doc>
<doc id="552780" url="https://pl.wikipedia.org/wiki?curid=552780" title="Leszek Wójtowicz">
Leszek Wójtowicz

Leszek Krzysztof Wójtowicz (ur. 27 kwietnia 1954 w Poznaniu) – polski poeta, pieśniarz, gitarzysta i kompozytor należący do zespołu krakowskiej Piwnicy pod Baranami, w latach 80. bard podziemnej „Solidarności”.
Życiorys.
Absolwent prawa na Wydziale Prawa i Administracji Uniwersytetu Jagiellońskiego. Debiutował w 1980 recitalem autorskim zatytułowanym "Niepewna pora". Pozostałe recitale to wykonywane w tzw. drugim obiegu "Złe godziny" (1982), "Moja litania" (1983) oraz "Mówią mi, że tam w Moskwie" (1985). Następnie prezentował "Polowanie na czarownice" (1986), "Jeszcze wszystko może się zdarzyć" (1988) i "Spójrz na mnie Europo" (2000). Utwór „Moja litania” z pierwszego recitalu został nagrodzony w 1981 na Festiwalu Piosenki Polskiej w Opolu III główną nagrodą. W drugiej połowie lat 90. był współredaktorem (z Piotrem Skrzyneckim) i następnie redaktorem „Dziennika Piwnicy pod Baranami”.
Dwukrotnie (w 2002 i w 2006) kandydował do krakowskiej rady miasta z listy lokalnych komitetów wyborczych organizowanych przez Józefa Lassotę.
Odznaczenia i wyróżnienia.
W 2006 odznaczony Krzyżem Oficerskim Orderu Odrodzenia Polski.
W 2010 wyróżniony Srebrnym Medalem „Zasłużony Kulturze Gloria Artis”, a w 2011 Medalem „Niezłomnym w słowie”. W 2015 otrzymał Złotą Odznakę Honorową Województwa Małopolskiego – Krzyż Małopolski. W 2019 został laureatem Nagrody Miasta Krakowa.

</doc>
<doc id="552781" url="https://pl.wikipedia.org/wiki?curid=552781" title="Indotestudo">
Indotestudo

Indotestudo – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w Azji (Chiny(?), Indie, Nepal, Bhutan, Bangladesz, Mjanma, Laos, Wietnam, Kambodża, Tajlandia, Malezja i Indonezja). 
Systematyka.
Etymologia.
"Indotestudo": „Indie”; "testudo", "testudinis" „żółw”.
Podział systematyczny.
Do rodzaju należą następujące gatunki: 

</doc>
<doc id="552782" url="https://pl.wikipedia.org/wiki?curid=552782" title="Rosjanka">
Rosjanka



</doc>
<doc id="552783" url="https://pl.wikipedia.org/wiki?curid=552783" title="Królestwo Etrurii">
Królestwo Etrurii

Królestwo Etrurii (wł. "Regno di Etruria") – historyczne państwo we Włoszech, utworzone w 1801 przez Napoleona Bonapartego (I konsula Francji) w miejsce Wielkiego Księstwa Toskanii oraz Księstwa Parmy, przy znacznym okrojeniu tego ostatniego. Spośród innych państw satelickich Francji tego okresu, wyróżniał je ustrój - po fazie tworzenia "siostrzanych republik", np. Helweckiej, Liguryjskiej czy Rzymskiej, Królestwo Etrurii było pierwszym państwem o ustroju monarchicznym i znakiem rosnących monarchistycznych tendencji Napoleona.
Państwo oddano we władanie dynastii Burbonów parmeńskich, Królem Etrurii został Ludwik Burbon, syn wcześniejszego Wielkiego Księcia Parmy, a po jego rychłej śmierci w 1803 r. - jego czteroletni podówczas syn, Karol Ludwik, w którego imieniu, jako regentka, rządziła matka, Maria Ludwika. 
W 1807 zostało włączone do Cesarstwa decyzją Napoleona Bonapartego. Pozorną przyczyną aneksji miało być nieprzestrzeganie zasad "blokady kontynentalnej".

</doc>
<doc id="552785" url="https://pl.wikipedia.org/wiki?curid=552785" title="Kinixys">
Kinixys

Kinixys – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w Afryce (Senegal, Gambia, Gwinea Bissau, Gwinea, Sierra Leone, Liberia, Wybrzeże Kości Słoniowej, Mali, Burkina Faso, Ghana, Togo, Benin, Niger, Nigeria, Kamerun, Czad, Erytrea, Somalia, Etiopia, Republika Środkowoafrykańska, Gwinea Równikowa, Gabon, Kongo, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Namibia, Botswana, Zimbabwe, Mozambik, Madagaskar, Eswatini i Południowa Afryka). 
Systematyka.
Podział systematyczny.
Do rodzaju należą następujące gatunki: 

</doc>
<doc id="552786" url="https://pl.wikipedia.org/wiki?curid=552786" title="Malacochersus">
Malacochersus



</doc>
<doc id="552787" url="https://pl.wikipedia.org/wiki?curid=552787" title="Księstwo Lukki">
Księstwo Lukki

Księstwo Lukki – niewielkie państwo we Włoszech, utworzone przez kongres wiedeński w 1815. Władczynią kraju była Maria Ludwika Burbon oraz jej syn - Karol Ludwik Burbon-Parmeński. Po objęciu przez niego Księstwa Parmy w 1847 r. państwo włączono w skład Wielkiego Księstwa Toskanii.

</doc>
<doc id="552790" url="https://pl.wikipedia.org/wiki?curid=552790" title="Manouria">
Manouria

Manouria – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w Azji (Chińska Republika Ludowa, Bangladesz, Mjanma, Laos, Wietnam, Kambodża, Tajlandia, Malezja i Indonezja) . 
Systematyka.
Podział systematyczny.
Do rodzaju należą następujące gatunki: 
oraz gatunki wymarłe:

</doc>
<doc id="552791" url="https://pl.wikipedia.org/wiki?curid=552791" title="Diament Jensena">
Diament Jensena

Diament Jensena – zdanie w teorii mnogości, oznaczane przez formula_1 postulujące istnienie ciągu zbiorów przeliczalnych, który często "zgaduje" każdy podzbiór pierwszej nieprzeliczalnej liczby porządkowej formula_2 Zdanie to jest niezależne od standardowych aksjomatów ZFC, to znaczy na ich gruncie nie można go ani udowodnić, ani obalić. Ponieważ ma ono wiele ciekawych konsekwencji, jest traktowane przez matematyków jako dodatkowy aksjomat, który może być zakładany, jeśli wymaga tego dowód.
Zasada kombinatoryczna formula_3 została wprowadzona przez amerykańskiego matematyka Ronalda Jensena. Jedną z motywacji do rozważania tego zdania jest jego prawdziwość w uniwersum konstruowalnym formula_4 oraz fakt, iż wiele studiowanych wcześniej własności formula_4 okazało się być konsekwencjami formula_6
Jensen udowodnił też, że jeśli formula_7 jest niesprzeczne, to niesprzeczna jest również teoria formula_8.
Diament i wzmocnienie.
Diament Jensena formula_3 to następujące zdanie:
formula_15 to zdanie:
formula_23 to zdanie:
Konsekwencje i własności.
Następujące twierdzenia są dowodliwe w formula_30

</doc>
<doc id="552794" url="https://pl.wikipedia.org/wiki?curid=552794" title="Psammobates">
Psammobates

Psammobates – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w Afryce (Namibia, Botswana, Zimbabwe i Południowa Afryka). 
Systematyka.
Podział systematyczny.
Do rodzaju należą następujące gatunki:

</doc>
<doc id="552795" url="https://pl.wikipedia.org/wiki?curid=552795" title="Pyxis (żółw)">
Pyxis (żółw)

Pyxis – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące endemicznie na Madagaskarze. 
Systematyka.
Podział systematyczny.
Do rodzaju należą następujące gatunki:

</doc>
<doc id="552796" url="https://pl.wikipedia.org/wiki?curid=552796" title="PPGA">
PPGA

PPGA (ang. "Plastic Pin Grid Array") – wersja obudowy mikroprocesorów przeznaczona do montażu w podstawce Socket 370, stosowana w procesorach Celeron opartych na rdzeniu Mendocino – 66 MHz FSB: 300, 333, 366, 400, 433, 466, 500, 533 MHz.
Z obudowy tej korzystały także procesory VIA Cyrix III oparte na rdzeniu Samuel2, taktowane zegarami od 600 do 700 MHz. 

</doc>
<doc id="552797" url="https://pl.wikipedia.org/wiki?curid=552797" title="Republika Partenopejska">
Republika Partenopejska

Republika Partenopejska, także: Republika Neapolitańska – krótko istniejące państwo na Półwyspie Apenińskim. Republika została proklamowana 23 stycznia 1799, po wcześniejszym pokonaniu Królestwa Sycylii i odebraniu mu południowej części Półwyspu Apenińskiego. Stolicą państwa był Neapol.
Na terenie kraju działała wierna królowi Sycylii antyfrancuska armia pod dowództwem kardynała Fabrizio Dionigi Ruffo. Wsparta przez flotę turecką 13 czerwca 1799 odbiła Neapol. Kontrofensywę armii francuskiej powstrzymało 24 czerwca lądowanie floty brytyjskiej pod dowództwem admirała Horatio Nelsona. W ciągu 4 dni jego armia zajęła republikę.
8 lipca 1799 do Neapolu powrócił król Ferdynand Burbon, co oznaczało faktyczny kres istnienia Republiki Partenopejskiej.

</doc>
<doc id="552798" url="https://pl.wikipedia.org/wiki?curid=552798" title="Dynastia orańska">
Dynastia orańska



</doc>
<doc id="552799" url="https://pl.wikipedia.org/wiki?curid=552799" title="Aga Chan II">
Aga Chan II

Aga Chan II (Aga Khan II; właściwie Szah Ali Szah Aga Chan II, arab. شاه علي شاه أغا خان الثاني) (ur. 1831? - zm. 1885) – 47. imam aga chanów (głównej gałęzi nizarytów) w latach 1881 - 1885).

</doc>
<doc id="552800" url="https://pl.wikipedia.org/wiki?curid=552800" title="Testudo">
Testudo

Testudo – rodzaj żółwia z rodziny żółwi lądowych (Testudinidae).
Zasięg występowania.
Rodzaj obejmuje gatunki występujące w południowej Europie (Hiszpania, Francja, Włochy, Słowenia, Chorwacja, Bośnia i Hercegowina, Czarnogóra, Albania, Grecja, Macedonia Północna, Bułgaria, Serbia i Rumunia), północnej Afryce (Egipt, Libia, Tunezja, Algieria i Maroko) oraz wschodniej i środkowej Azji (Rosja, Gruzja, Armenia, Azerbejdżan, Turcja, Syria, Liban, Izrael, Jordania, Irak, Iran, Turkmenistan, Uzbekistan, Kazachstan, Mongolia, Chińska Republika Ludowa, Kirgistan, Tadżykistan, Afganistan i Pakistan). 
Systematyka.
Podział systematyczny.
Do rodzaju należą następujące gatunki: 

</doc>
<doc id="552801" url="https://pl.wikipedia.org/wiki?curid=552801" title="Ostrożeń polny">
Ostrożeń polny

Ostrożeń polny ("Cirsium arvense" (L.) Scop.) – gatunek rośliny wieloletniej należący do rodziny astrowatych. 
Rozmieszczenie geograficzne.
Rodzimy obszar jego występowania to cała niemal Europa i znaczna część Azji. Obecnie jednak jest gatunkiem kosmopolitycznym. Rozprzestrzenił się również na Azorach, w Australii i Nowej Zelandii, w Ameryce Północnej, na Hawajach i w niektórych rejonach Afryki i Ameryki Północnej. W Polsce jest bardzo pospolity na całym obszarze. Status gatunku we florze Polski: gatunek autochtoniczny (rodzimy).
Biologia i ekologia.
Tworzy mieszańce z następującymi gatunkami: ostrożeń bezłodygowy ("Cirsium acaule"), ostrożeń błotny ("Cirsium palustre"), ostrożeń głowacz ("Cirsium eriophorum"), ostrożeń lancetowaty ("Cirsium lanceolatum"), ostrożeń lepki ("Cirsium erisithales").
Pasożytują na nim niektóre gatunki grzybów: "Bremia lactucae", "Erysiphe mayorii", "Golovinomyces cichoracearum", "Puccinia cnici", "Puccinia punctiformis", "Albugo tragopogonis", "Ramularia cynarae", "Ramularia cynarae emend", "Phyllosticta cirsii" i bakteria "Pseudomonas syringae". Żerują na nim niektóre gatunki chrząszczy, muchówek, pluskwiaków.
Znaczenie w rolnictwie.
W uprawach rolnych jest uciążliwym chwastem, szczególnie na pastwiskach. Rozmnaża się bardzo łatwo; każdy odcięty kawałek pędu może utworzyć nową roślinę. Na poziomych pędach podziemnych stale tworzy nowe pączki dające początek nowym pędom nadziemnym. Próg szkodliwości gospodarczej we wszystkich uprawach waha się od 0,5-1,0 rośliny/m².

</doc>
<doc id="552803" url="https://pl.wikipedia.org/wiki?curid=552803" title="Geochelone denticulata">
Geochelone denticulata



</doc>
<doc id="552805" url="https://pl.wikipedia.org/wiki?curid=552805" title="Piotruś Pan i piraci">
Piotruś Pan i piraci

Piotruś Pan i piraci (ang. "Fox’s Peter Pan and the Pirates", 1990–1991) – amerykański serial animowany na motywach powieści Jamesa Matthew Barriego. Jego wytwórnią jest Fox Children’s Productions.
Fabuła.
Serial opowiada o chłopcu, który nie chce być dorosły, za to woli pasjonujące i niesamowite przygody. Piotruś Pan i Zagubieni Chłopcy oraz Wanda, Janek, Michaś i Dzwoneczek walczą ze złym kapitanem Hakiem oraz jego piratami, którzy chcą rządzić Nibylandią.

</doc>
<doc id="552806" url="https://pl.wikipedia.org/wiki?curid=552806" title="FC-PGA2">
FC-PGA2

FC-PGA2 () – wersja obudowy mikroprocesorów, w której chip jest umieszczony po przeciwnej stronie niż wyprowadzenia układu (piny), przeznaczona do montażu w podstawce Socket 370. Procesory w obudowie FC-PGA2 były zasilane napięciem o innej wartości niż procesory w obudowach FC-PGA. Główną zmianą wizualną w porównaniu do FC-PGA było dodanie osłony rdzenia (tzw. "heatspreader" – rozpraszacz ciepła, potocznie zwany czapką). FC-PGA2 znalazła zastosowanie w procesorach firmy Intel opartych na rdzeniu Tualatin:
Procesory wykorzystujące podstawkę FC-PGA2 można zmodyfikować tak, by działały na FC-PGA.
Firma VIA wyprodukowała swoją serię procesorów także i na ten typ podstawki S370:

</doc>
<doc id="552809" url="https://pl.wikipedia.org/wiki?curid=552809" title="Štúrovo">
Štúrovo

Štúrovo (do 1948 "Parkan, Parkáň", węg. Párkány, niem. Gockern) – miasto na Słowacji, przy granicy z Węgrami, miejsce dwóch bitew stoczonych przez Jana III Sobieskiego z Turkami w 1683.
Štúrovo leży nad Dunajem. Jest miastem granicznym. Po drugiej stronie Dunaju znajduje się węgierski Ostrzyhom. Łączy je most Marii Walerii (nazwany na cześć córki Franciszka Józefa I). Most został zniszczony w 1944 r. podczas II wojny światowej, ale w 2001 r. odbudowano go. Do 1948 r. miasto znane było jako Parkan. Obecna nazwa pochodzi od nazwiska XIX-wiecznego słowackiego działacza narodowego Ľudovíta Štúra. Po 1989, mimo lokalnego referendum, w którym mieszkańcy głosowali za przywróceniem historycznej nazwy, władze centralne zdecydowały o pozostawieniu nazwy Štúrovo.
W mieście rozwinął się przemysł papierniczy oraz materiałów budowlanych.
Historia.
Pierwsza wzmianka pochodzi z 1075 – miejscowość nosiła wówczas nazwę "Kakath". Późniejsze wersje to "Kokot, Chokot, Kokat", aż wreszcie "Cigerdelen Parkani", "Parkan", "Párkány" (od 1773), "Parkáň". Po 1541 na 150 lat Párkány znalazły się pod panowaniem tureckim, a nadgraniczne położenie sprawiło, że częste potyczki z wojskami habsburskimi rujnowały okolicę.
Po bitwie pod Parkanami w 1683 miejscowość powróciła pod władanie królów węgierskich.
Za czasów Marii Teresy Párkány stały się siedzibą powiatu, mogły też organizować 4 jarmarki w roku. W 1850 Párkány połączono linią kolejową z Pressburga (Bratysławy) do Budapesztu. W 1895 otwarto most Marii Walerii na Dunaju.
W 1910 na 3079 mieszkańców 3016 było Węgrami (ponad 97%). Mimo to ze względów politycznych i gospodarczych po I wojnie światowej przyłączono miasto do nowo powstałej Czechosłowacji. Na krótko w latach 1938–1945 powróciło do Węgier, aby od 1945 znowu znaleźć się w Czechosłowacji. W 1948 zmieniono nazwę na "Štúrovo", mimo iż Ľudovít Štúr nigdy w tym mieście nie był.
Według danych z 2003 na 11 410 mieszkańców było 8049 Węgrów (70,55%), 3294 Słowaków (28,9%), 137 Czechów (1,2%) i 40 Romów. 9037 zadeklarowało się jako rzymscy katolicy.
Miasta partnerskie.
źródło:

</doc>
<doc id="552811" url="https://pl.wikipedia.org/wiki?curid=552811" title="Hiszpanka">
Hiszpanka



</doc>
<doc id="552812" url="https://pl.wikipedia.org/wiki?curid=552812" title="Egzarchat Rawenny">
Egzarchat Rawenny

Egzarchat Rawenny – historyczna prowincja bizantyjska utworzona w 584 roku przez cesarza Maurycjusza na Półwyspie Apenińskim w celu zabezpieczenia terytorium cesarskiego przed Longobardami. 
Egzarchat podzielony był na kilka mniejszych jednostek terytorialnych (m.in. Rzym, Wenecja, Kalabria, Spoleto), co miało usprawnić jego organizację. W wyniku najazdów ze strony Longobardów oraz podległych im księstw Spoleto oraz Benewentu, terytorium egzarchatu nieustannie zmniejszało się. Ostatecznie egzarchat upadł po zajęciu Rawenny przez Longobardów w 751 roku, co położyło kres bizantyńskiemu panowaniu w północnej Italii.
Południowa część egzarchatu weszła później w skład Katepanatu Italii.

</doc>
<doc id="552814" url="https://pl.wikipedia.org/wiki?curid=552814" title="Wersaliki">
Wersaliki



</doc>
<doc id="552816" url="https://pl.wikipedia.org/wiki?curid=552816" title="Telcontar">
Telcontar



</doc>
<doc id="552826" url="https://pl.wikipedia.org/wiki?curid=552826" title="Zbiór stacjonarny">
Zbiór stacjonarny

Zbiory domknięte nieograniczone (club) – rodzina podzbiorów liczby kardynalnej (traktowanej jako liczba porządkowa) zawierająca zbiory w pewnym sensie "duże".
Nazwa "club" jest skrótem angielskiego terminu . Niektórzy autorzy używają też nazwy "c.u.b." (taka nazwa używana jest m.in. w monografii Kunena).
Definicje formalne.
Niech formula_1 będzie nieprzeliczalną regularną liczbą kardynalną (którą będziemy traktować jako początkową liczbę porządkową).
Własności i przykłady.
Niech formula_1 będzie nieprzeliczalną regularną liczbą kardynalną.

</doc>
<doc id="552827" url="https://pl.wikipedia.org/wiki?curid=552827" title="Młynówka (lewy dopływ Bystrzycy)">
Młynówka (lewy dopływ Bystrzycy)

Młynówka – struga, lewostronny dopływ Bystrzycy. Płynie przez Bystrzycę Dolną. 
Młynówka jest odnogą Bystrzycy.

</doc>
<doc id="552829" url="https://pl.wikipedia.org/wiki?curid=552829" title="Cream the Rabbit">
Cream the Rabbit



</doc>
<doc id="552831" url="https://pl.wikipedia.org/wiki?curid=552831" title="Wasektomia">
Wasektomia



</doc>
<doc id="552832" url="https://pl.wikipedia.org/wiki?curid=552832" title="Harry Seeley">
Harry Seeley

Harry Govier Seeley (ur. 18 lutego 1839, zm. 8 stycznia 1909) – brytyjski paleontolog.
Życiorys.
W 1887 roku, na podstawie budowy kości miednicy, podzielił rząd dinozaurów na dwa podrzędy: gadziomiedniczne ("Saurischia") i ptasiomiedniczne ("Ornithischia") − podział ten jest uznawany za użyteczny do dnia współczesnego i zastąpił wcześniejsze, takie jak budowa stóp czy rodzaj uzębienia. Seeley wystąpił przeciw zaliczaniu wszystkich dinozaurów do jednego kladu "Dinosauria", jak proponował wcześniej Richard Owen. Jego teza, że oba wielkie klady dinozaurów mają różnych przodków, okazała się jednak błędna.
W swojej popularnej książce o pterozaurach, "Smoki Powietrza" ("Dragons of the Air", 1901), wysunął mylną tezę, że ptaki i pterozaury są blisko spokrewnione. Zaprzeczył w ten sposób poglądowi Richarda Owena, który charakteryzował pterozaury jako zimnokrwiste i zdolne jedynie do lotu szybowego, i rozpoznał w nich ciepłokrwistych aktywnych lotników.
Od 1859 był asystentem Adama Sedgwicka przy Woodwardian Museum, Cambridge. Odrzucił dwa proponowane stanowiska w British Museum i Geological Survey of Britain, aby pracować samodzielnie. Pod koniec kariery przyjął stanowisko przy King’s College (Cambridge).
Pochowany został na Brookwood Cemetery w hrabstwie Surrey.

</doc>
<doc id="552836" url="https://pl.wikipedia.org/wiki?curid=552836" title="Operacja Worek">
Operacja Worek



</doc>
<doc id="552838" url="https://pl.wikipedia.org/wiki?curid=552838" title="Nagroda Erazma">
Nagroda Erazma

Nagroda Erazma () – nagroda przyznawana przez holenderską fundację Praemium Erasmianum (z siedzibą w Amsterdamie) instytucjom i poszczególnym osobom za " szczególnie znaczący wkład w rozwój europejskiej kultury, społeczeństwa lub nauk społecznych".
Fundację założył książę Bernhard, ojciec królowej Beatrix i dziad Wilhelma Aleksandra, obecnego króla Niderlandów. Jest on patronem nagrody wręczanej od 1958 roku. Jej wysokość wynosi aktualnie 150 000 euro.
Nagroda została nazwana na cześć Erazma z Rotterdamu.

</doc>
<doc id="552839" url="https://pl.wikipedia.org/wiki?curid=552839" title="Wepsowie">
Wepsowie

Wepsowie – ugrofińska grupa etniczna zamieszkująca w północno-zachodniej części Federacji Rosyjskiej, używająca języka wepskiego (zaliczanego do języków bałto-fińskich) oraz języka rosyjskiego.
Wepsowie zamieszkują w obwodzie leningradzkim, w okolicy Petersburga (środkowi Wepsowie) oraz na wschód od tego miasta (Wepsowie południowi), a także w rosyjskiej Karelii, w okolicach Pietrozawodska, nad jeziorem Ładoga (Wepsowie północni, stanowiący 2/3 całości narodu). Większość wierzących Wepsów należy do Kościoła prawosławnego.
Wepsowie nigdy nie posiadali własnej państwowości. Znane są wyraźne ślady odrębnej kultury materialnej Wesi z X–XI w. Ziemie zamieszkiwane przez nich zostały w XIII w. podbite przez księstwa ruskie. Prowadzona początkowo celowa polityka rusyfikacji, zaś w XX wieku procesy migracyjne i asymilacyjne spowodowały, iż liczba Wepsów systematycznie się zmniejsza. Asymilacja nie następuje obecnie jak w latach poprzednich tylko poprzez zmniejszania się liczby Wepsów z powodu zmiany świadomości narodowej na rosyjską, ale również na karelską. Spis ludności przeprowadzony w Rosji w 2002 r. wykazał, iż w kraju tym żyje 8240 Wepsów (ponadto kilkaset osób tej narodowości mieszka na Ukrainie – 281 w 2001 roku). Jeszcze w 1939 r. narodowość wepską deklarowało 32 tys. osób, w 1959 już tylko 16,4 tys., zaś w 1989 – około 12 tys.
Obecnie działają wepskie towarzystwa kulturowe w Pietrozawodsku i Petersburgu, a ich działalność wspierają władze, zwłaszcza autonomicznej Karelii.
Wepska gmina narodowa.
20 stycznia 1994 r. w ramach Rejonu prionieżskiego rosyjskiej Karelli powołano do życia autonomiczną jednostkę administracyjną północnych Wepsów – Wepską Gminę Narodową (Вепсская национальная волость, czyt. "Wiepsskaja nacionalnaja wołost"'), obejmującą 13 wiosek. Gminę tę, w której siedzibą władz jest wieś Szołtoziero (Soutjärvi) (ok. 85 km. od Pietrozawodska) 1 stycznia 2002 r., zamieszkiwało 3493 mieszkańców, spośród których 1202 stanowili Wepsowie.

</doc>
<doc id="552840" url="https://pl.wikipedia.org/wiki?curid=552840" title="Indykator">
Indykator



</doc>
<doc id="552843" url="https://pl.wikipedia.org/wiki?curid=552843" title="Łowy kalidońskie">
Łowy kalidońskie



</doc>
<doc id="552846" url="https://pl.wikipedia.org/wiki?curid=552846" title="Sette-Daban">
Sette-Daban

Sette-Daban (ros. Сетте-Дабан) – pasmo górskie w azjatyckiej części Rosji, w Jakucji i Kraju Chabarowskim. Stanowi przedłużenie Gór Wierchojańskich w kierunku południowym. Ciągnie się południkowo do gór Dżugdżur na południu na długości około 400 (650) km. Od zachodu ogranicza je dolina rzeki Ałdan, za którą znajduje się Płaskowyż Nadleński, a od północy i południa doliny rzek Tyry i Judomy.
Najwyższy szczyt (bez nazwy) ma wysokość 2162 m n.p.m.
Pasmo wypiętrzone w czasie orogenezy alpejskiej. Zbudowane ze skał paleozoicznych (piaskowców, wapieni oraz granitów).
Porośnięte do wysokości 1000 m tajgą modrzewiową, wyżej limba syberyjska i tundra górska. Źródła wielu rzek, głównie dopływów Ałdanu.
Klimat kontynentalny. Średnia temperatura powietrza w styczniu –34 °C. Średnia temperatura w lipcu w dolinach rzek sięga 18 °C.

</doc>
<doc id="552848" url="https://pl.wikipedia.org/wiki?curid=552848" title="Kefalonia">
Kefalonia



</doc>
<doc id="552849" url="https://pl.wikipedia.org/wiki?curid=552849" title="Wyspa Rossa">
Wyspa Rossa

Wyspa Rossa () – antarktyczna wyspa wulkaniczna w zachodniej części Morza Rossa przy Barierze Lodowej Rossa, oddzielona od wybrzeża Ziemi Wiktorii cieśniną McMurdo Sound.
Wyspa służyła jako baza dla wielu ekspedycji w głąb Antarktydy, m.in. dwóch wypraw Roberta F. Scotta (1868–1912) (Brytyjska Narodowa Ekspedycja Antarktyczna w latach 1901–1904 i Ekspedycja Terra Nova w latach 1910–1913) i dwóch pierwszych wypraw Ernesta Shackletona (1874–1922). Zachowały się tu m.in. historyczne chaty ekspedycji antarktycznych, które objęto ochroną na mocy Układu Antarktycznego ze względu na ich wartość historyczną, dokumentującą odkrycia i badania Antarktyki.
Współcześnie na wyspie funkcjonują dwie stacje naukowo-badawcze – amerykańska McMurdo i nowozelandzka Scott Base.
Nazwa.
Wyspa została nazwana w 1902 roku przez Brytyjską Narodową Ekspedycję Antarktyczną (1901–1904) na cześć jej brytyjskiego odkrywcy Jamesa Clarka Rossa (1800–1862).
Geografia.
Wyspa Rossa leży w zachodniej części Morza Rossa przy Barierze Lodowej Rossa, oddzielona cieśniną McMurdo Sound od wybrzeża Ziemi Wiktorii. Liczy ok. 83 długości i ok. 80 km szerokości Jej powierzchnia to 2480,9 km², a długość linii brzegowej 313,6 km.
Wyspa jest pochodzenia wulkanicznego – znajdują się tu cztery wulkany: aktywny Mount Erebus (3795 m n.p.m.) oraz wygasłe Mount Terror (3230 m n.p.m.), Mount Bird (1700 m n.p.m.
) i Mount Terra Nova (2100 m n.p.m.). Wyspa uformowała się ok. 4 milionów lat temu, kiedy powstał wulkan Mount Bird. Mount Erebus, liczący mniej niż 1 milion lat, wyrzuca podczas erupcji rzadki rodzaj skaleni.
U podnóża Mount Erebus leży lodowiec Erebus Ice Tongue, a ze stoków Mount Bird spływają dwa lodowce Shell Glacier i Endeavour Piedmont Glacier. Siodło między Mount Erebus a Mount Terra Nova wypełnia lodowiec Terra Nova Glacier, spływający do zatoki Lewis Bay.
Flora i fauna.
Przylądek Cape Crozier na wschodnim krańcu wyspy jest ostoją ptaków IBA z uwagi na obecność dużych kolonii pingwinów białookich i wydrzyków antarktycznych. W 2012 roku liczebność kolonii pingwinów białookich oszacowano na 272 340 par lęgowych. W 2012/2013 roku liczebność kolonii wydrzyków antarktycznych szacowano na 1108 par lęgowych, co czyniło ją najliczniejszą kolonią tych ptaków w Antarktyce. Ostoją ptaków IBA jest również Rocky Point na północ od Cape Royds, gdzie żyje liczna kolonia wydrzyków antarktycznych.
Na wyspie zaobserwano także pingwiny maskowe, oceanniki żółtopłetwe, petrele śnieżne, petrele antarktyczne, fulmary południowe, petrelce olbrzymie i mewy południowe. Na wybrzeżach występują foki Weddella, lamparty morskie i krabojady. W pobliskich wodach żerują orki.
Ochrona przyrody i dziedzictwa.
Ze względu na szczególną wartość wyspy dla nauki i dla zachowania jej środowiska ustanowiono tu obszary szczególnie chronione (ang. "Antarctic Specially Protected Area", ASPA) – ASPA 116 (New College Valley, Caughley Beach, Cape Bird), ASPA 121 (Cape Royds), ASPA 122 (Arrival Heights, Hut Point Peninsula), ASPA 124 (Cape Crozier), ASPA 155 (Cape Evans), ASPA 156 (Lewis Bay, Mount Erebus), ASPA 157 (Backdoor Bay, Cape Royds), ASPA 158 (Hut Point).
Historia.
James Clark Ross (1800–1862) odkrył wyspę w 1841 roku, lecz odkryty przez siebie ląd uważał za część Ziemi Wiktorii. Dwóm wulkanom Ross nadał nazwy swoich dwóch statków HMS „Erebus” i HMS „Terror”. Insularny charakter lądu stwierdziła dopiero Brytyjska Narodowa Ekspedycja Antarktyczna (1901–1904).
Z wyspy startowało wiele ekspedycji w głąb Antarktydy, m.in. dwie wyprawy Roberta F. Scotta (1868–1912) (Brytyjska Narodowa Ekspedycja Antarktyczna w latach 1901–1904 i Ekspedycja Terra Nova w latach 1910–1913) i dwie pierwsze wyprawy Ernesta Shackletona (1874–1922). W 1908 roku brytyjski polarnik Jameson Adams (1880–1962) dokonał pierwszego wejścia na Mount Erebus podczas pierwszej ekspedycji Shackletona.
Na wyspie zachowały się historyczne chaty ekspedycji antarktycznych, które objęto ochroną na mocy Układu Antarktycznego ze względu na wartość historyczną, dokumentującą odkrycia i badania Antarktyki (Historyczne miejsca i pomniki w Antarktyce, ang. "Historic Sites and Monuments in Antarctica" – HSM):
W styczniu 1956 roku US Navy wzniosła na przylądku Cape Evans bazę Williams Air Operating Facility, którą szybko przeniesiono do Hut Point, a w 1957 roku przemianowano na McMurdo.
W styczniu 1957 roku nowozelandzki polarnik Edmund Hillary (1919–2008) założył na wyspie bazę na potrzeby ekspedycji transantarktycznej – Scott Base.
W 1979 roku na zboczach Mount Erebus doszło do katastrofy lotniczej, kiedy to rozbił się samolot, a w wypadku zginęło wszystkie 257 osób na pokładzie.
Polityka.
Roszczenia terytorialne do wyspy zgłasza Nowa Zelandia, która zalicza ją do obszaru Dependencji Rossa.

</doc>
<doc id="552850" url="https://pl.wikipedia.org/wiki?curid=552850" title="BBC Asian Network">
BBC Asian Network

BBC Asian Network – brytyjski ogólnokrajowy kanał radiowy należący do publicznego nadawcy, BBC. Jest adresowany do osób pochodzenia południowoazjatyckiego. To obecnie jedyna w portfolio BBC ogólnobrytyjska stacja skierowana do przedstawicieli mniejszości etnicznych. 
Większość audycji stacji nadawana jest z Birmingham i Londynu. Asian Network istnieje jako osobny kanał od roku 1996 (wcześniej było to pasmo w dwóch rozgłośniach regionalnych BBC). Początkowo stacja była dostępna w przekazie analogowym tylko w regionie Midlands, na falach średnich. Od 2002 roku dzięki multipleksowi BBC National DAB radia cyfrowego, można jej słuchać w całej Wielkiej Brytanii. Obecna jest także w Internecie.

</doc>
<doc id="552851" url="https://pl.wikipedia.org/wiki?curid=552851" title="Whirl">
Whirl

Whirl - ezoteryczny język programowania stworzony przez Seana Hebera w 2004. Whirl ma tylko 2 instrukcje: "0" i "1". Te instrukcje obracają "Pierścieniem Operacji" (Operations Ring) i "Pierścieniem Matematyki" (Maths Ring), które mają po 12 sektorów. Cały język zatem ma 24 polecenia.
Przykładowy kod.
Ten przykładowy program napisany w Whirlu pobiera 2 liczby całkowite ze standardowego wejścia, dodaje je i wyświetla wynik.
 011000001111000011111000001111000011111000001111000
 011111000001100100000110011111000111000111100011001
 11000000000111110001000111110011001111100010001100

</doc>
<doc id="552853" url="https://pl.wikipedia.org/wiki?curid=552853" title="Ostatnie twierdzenie Fermata">
Ostatnie twierdzenie Fermata



</doc>
<doc id="552854" url="https://pl.wikipedia.org/wiki?curid=552854" title="Norma (opera)">
Norma (opera)

Norma – dwuaktowa opera tragiczna, z tekstem Felice Romaniego i muzyką Vincenza Belliniego. Rola tytułowa jest jedną z najtrudniejszych partii sopranowych w całym repertuarze operowym. Jedną z najsłynniejszych wykonawczyń była Maria Callas, której interpretacje uwiecznione w nagraniach (w tym dwóch studyjnych: z roku 1954 i z roku 1960, w którym partnerował jej Franco Corelli pod batutą Tullio Serafina) uchodzą za niedoścignione. Sam utwór stanowi sztandarową pozycję nie tylko stylu bel canto, ale też opery jako gatunku, zaś cavatina Normy z pierwszego aktu – "Casta Diva" jest jedną z najsłynniejszych arii włoskich.
Treść.
Czas i miejsce akcji: Galia, I wiek naszej ery.
Akt I.
Odsłona 1. Druidzi pod przewodnictwem Orowista zbierają się w świętym gaju i czekają na znak Normy do walki z okupującymi Galię Rzymianami. Z ukrycia przysłuchują się temu Pollio i Flawiusz. Pollio opowiada przyjacielowi o uczuciu do Adalgizy i o wygaśnięciu miłości do Normy. W świętym miejscu pojawia się Norma, mówi współplemieńcom, że Rzym jest skazany na zagładę i wstrzymuje Gallów przed powstaniem. Arcykapłanka przewodniczy obrzędowi złożenia bogini Irminsul w ofierze jemioły ściętej ze świętego drzewa. Zgromadzeni rozchodzą się, a na scenie pojawia się Adalgiza. Pollio chce ją namówić do wyjazdu z nim do Rzymu i małżeństwa. Adalgiza początkowo opiera się, jest przecież Galijką i kapłanką, ale w końcu zgadza się na ucieczkę.
Odsłona 2. W swoim sekretnym domu, gdzie wychowuje synów, Norma zwierza się Klotyldzie, że Pollio nie zabierze jej ze sobą do Rzymu. Przychodzi Adalgiza i zwierza się Normie ze swojej grzesznej miłości, nie mówi jednak kogo kocha. Norma, słysząc opowiadanie Adalgizy o tym, jak narodziło się jej uczucie, wspomina własne przeżycia sprzed lat. Młoda kapłanka zdradza, że jej ukochany jest Rzymianinem, a kiedy zjawia się Pollio, nieświadoma związku między nim a Normą, wyjawia, że to on jest obiektem jej uczuć. Norma w furii grozi kochankowi, ten chce zabrać ze sobą Adalgizę, która jednak nie chce z nim odejść.
Akt II.
Odsłona 1: Norma jest gotowa zabić swoich synów, ale w ostatniej chwili odrzuca sztylet. Przywołuje Adalgizę i prosi ją o opiekę nad synami w przypadku, gdyby umarła, jednak Adalgiza chce innego rozwiązania: odrzuca uczucia i obiecuje namówić Polliona do powrotu do Normy. Dwie ofiary miłości do Polliona przysięgają sobie wieczną przyjaźń.
Odsłona 2. Orowist i wojownicy galijscy czekają na znak od bogów do uderzenia na Rzymian. Jednak Norma wciąż wstrzymuje się przed wezwaniem do powstania.
Odsłona 3. Norma dowiaduje się o niepowodzeniu starań Adalgizy, którą Pollio chce porwać. Kapłanka, pragnąc zemsty, daje znak do ataku na Rzymian uderzając w spiżowy gong. W tej samej chwili straże wprowadzają pojmanego w świątyni Polliona. Norma każe wszystkim zostawić się samą ze świętokradcą, by go przesłuchać. Obiecuje Pollionowi darowanie życia w zamian za wyrzeknięcie się Adalgizy, lecz prokonsul odmawia, na co Norma oświadcza, że Adalgiza zginie za swoją zdradę. Wezwawszy Gallów Norma każe wznieść stos i ujawnia, że jedna z kapłanek zdradziła ojczyznę i bogów. Pollio spodziewa się, że padnie imię Adalgizy, jednak Norma wyznaje prawdę, wydając tym samym wyrok na siebie. Zwracając się do Polliona zapowiada, że spłonie razem z nim na stosie, a ich prochy na zawsze pozostaną złączone w ziemi. Pollio, uświadomiwszy sobie wielkość kobiety, którą stracił i wstrząśnięty jej poświęceniem, decyduje się na śmierć razem z nią. Norma uświadamia sobie, że ofiarą jej grzechu padną synowie, błaga więc ojca, by się nad nimi zlitował, on zaś wzruszony ulega. Kochankowie wstępują na stos i giną w płomieniach.
Historia utworu.
Światowa prapremiera odbyła się 26 grudnia 1831 roku w Mediolanie na deskach La Scali. Zaangażowano najsłynniejszych śpiewaków owych czasów (w roli Normy Giuditta Pasta, Adalgizy – Giulia Grisi). Opera, mimo fiaska prapremiery, szybko odniosła wielki sukces. W Polsce opera miała swoją premierę w Warszawie w 1843 roku. "Norma", jako jedna z nielicznych oper Belliniego, była nieprzerwanie obecna w repertuarze światowym od czasu prawykonania. Partię tytułową wykonywały najwybitniejsze soprany XIX i XX w., m.in. Maria Malibran, Rosa Raisa, Claudia Muzio, Rosa Ponselle, Gina Cigna, Maria Callas, Anita Cerquetti, Joan Sutherland, Montserrat Caballé, Renata Scotto, Beverly Sills. Współcześnie mają "Normę" w repertuarze m.in. Edita Gruberová, Anna Netrebko, Sumi Jo, Angela Gheorghiu, Hasmik Papian, Barbara Kubiak. Normę podziwiał słynny malarz francuski, Eugene Delacroix (swoje wrażenia po jednym ze spektakli opisał w swoich dziennikach).

</doc>
<doc id="552856" url="https://pl.wikipedia.org/wiki?curid=552856" title="BBC Radio 4 Extra">
BBC Radio 4 Extra

BBC Radio 4 Extra - brytyjska stacja radiowa należąca do publicznego nadawcy BBC, dostępna w cyfrowym BBC National DAB i przekazie satelitarnym, w sieciach kablowych i w Internecie. Stacja nadaje głównie audycje mówione, przede wszystkim archiwalne. Prezentuje także materiały uzupełniające audycje emitowane na większej, siostrzanej antenie BBC Radio 4.
Historia.
Stacja została uruchomiona 15 grudnia 2002 jako BBC7. Wcześniej, gdy prowadzono prace przygotowawcze do jej uruchomienia, określano ją "Network Z" (w tym samym czasie mówiono też o Network Y, która później ruszyła jako BBC 6 Music, oraz Network X, czyli BBC Radio 1Xtra). 4 października 2008 nazwa stacji została zmieniona na BBC Radio 7, co było pokłosiem decyzji, aby podkreślić, jakiego typu jest to medium. W marcu 2011 ogłoszono, iż stacja - która od dłuższego czasu była zarządzana przez tego samego dyrektora, co BBC Radio 4 - zostanie jeszcze mocniej zintegrowana z "Czwórką" poprzez zmianę nazwy na BBC Radio 4 Extra. Na antenie nowa nazwa, ramówka i odżinglowanie weszły do użytku 2 kwietnia 2011, o godz. 6:00. 

</doc>
<doc id="552859" url="https://pl.wikipedia.org/wiki?curid=552859" title="Louhi">
Louhi

Louhi – w mitologii fińskiej czarownica, władczyni Pohjoli, Północy, krainy dna. Przypisuje się jej władzę nad ciemnością i zimą. Obiecała rękę swojej córki Väinämöinenowi, jeśli ten wykuje jej czarodziejski młynek Sampo. W efekcie dostał ją Ilmarinen – wieczny kowal. Wcześniej córkę miał dostać Ahti. Jest uosobieniem zła północy i przebiegłości.
Postać Louhi została ostatnio przedefiniowana przez skandynawskie feministki, widzące w niej pierwszą kobietę wyzwoloną.

</doc>
<doc id="552860" url="https://pl.wikipedia.org/wiki?curid=552860" title="Wielkie Księstwo Toskanii">
Wielkie Księstwo Toskanii

Wielkie Księstwo Toskanii – historyczne państwo na terenie Toskanii, powstałe w XVI wieku.
XVI–XVII wiek.
Państwo powstało w 1531, kiedy ród Medyceuszy objął pełnię władzy w Republice Florencji i ogłosił powstanie Księstwa Florencji. Po zajęciu Republiki Sieny w 1557, nazwę państwa w 1569 zmieniono oficjalnie na Wielkie Księstwo Toskanii.
XVIII wiek.
Po wygaśnięciu rodu Medyceuszy w 1737 władza przeszła w ręce dynastii habsbursko-lotaryńskiej, co związało kraj z Austrią.
W latach 1737–1765 wielkim księciem był Franciszek I Lotaryński (od 1745 roku cesarz Franciszek I). Pod nieobecność cesarza ministrowie usprawniali biurokrację. Reformy te przyniosły pozytywne efekty za panowania następcy Franciszka, Piotra Leopolda (pan. 1765–1792), od roku 1790 cesarza Leopolda II.
Lata panowania Piotra Leopolda znaczyły ulepszenie i usprawnienie ekonomii i handlu. W dziele tym wyróżnili się tacy ministrowie jak: Pompeo Neri i Francesco Gianti. Port w Livorno został wówczas ogłoszony wolnym portem, handlującym zgodnie z zasadami liberalizmu ekonomicznego i leseferyzmu. Szybko zagroził on dotychczasowej dominującej pozycji Genui i Republiki Genui.
W 1782 roku władca stworzył projekt liberalnej konstytucji, którą chciał nadać swemu państwu, jednak nigdy nie została ona ogłoszona. W roku 1786 wprowadzono kodeks kryminalny, zgodny z duchem filozofii prawnej mediolańczyka Cesare Beccaria. Kodeks znosił tortury w śledztwie.
XIX wiek.
Po podbiciu kraju przez Napoleona Bonaparte w 1801 na terenie Toskanii utworzono Królestwo Etrurii. W latach 1807–1809 Toskania była częścią Francji. W 1809 Wielkie Księstwo Toskanii wydzielono Elizie Bonaparte, zaś w 1814 na tron powróciła dynastia habsbursko-lotaryńskia. W 1860 kraj został przyłączony do Włoch.

</doc>
<doc id="552861" url="https://pl.wikipedia.org/wiki?curid=552861" title="Mark Milligan">
Mark Milligan

Mark Daniel Milligan (ur. 4 sierpnia 1985 w Sydney) – piłkarz australijski, występujący na pozycji obrońcy lub defensywnego pomocnika w szkockim klubie Hibernian F.C..
Kariera klubowa.
Pierwszym klubem w karierze Milligana był klub z Sydney, Northern Spirit FC. W latach 2004–2005 był zawodnikiem Blacktown City Demons, a od lata 2005 do 2008 roku grał w drużynie Sydney FC. W A-League Milligan debiutował 27 listopada 2005 roku w meczu z Adelaide United. W sezonie 2005/2006 zagrał 10 razy w ligowych meczach. Przez cały sezon był podstawowym zawodnikiem swojej drużyny aż do półfinałowego meczu z Adelaide United, kiedy to dostał czerwoną kartkę. Wykluczyło go to wówczas z finału, w którym to jednak Sydney FC poradziło sobie bez Milligana i wygrało z Central Coast Mariners. W 2008 roku odszedł do Newcastle Jets, w którym spędził jeden sezon. W 2009 roku po raz pierwszy przeszedł do klubu zagranicznego zostając zawodnikiem chińskiego Shanghai Shenhua. W Chinach występował tylko przez jeden sezon, a przed rozpoczęciem kolejnego przeniósł się do JEF United, które akurat spadło do J. League Dywizja 2. Po zakończeniu sezonu 2011 mając jeszcze rok kontraktu odszedł na wypożyczenie do Melbourne Victory. Jego drużyna zajęła 8. miejsce w sezonie regularnym i nie awansowała do fazy finałowej w związku z czym pod koniec marca 2012 roku, wrócił do Japonii wypełnić kontrakt. W lipcu 2012 roku rozwiązał kontrakt z JEF United i wrócił do Melbourne podpisując trzyletni kontrakt. Po zakończeniu sezonu 2014/2015 emiracki klub - Baniyas SC zaoferował kwotę miliona dolarów za Milligana, która była równa klauzuli odkupu. Australijczyk przeszedł do nowego klubu podpisując dwuletnią umowę. Po wypełnieniu umowy w Emiratach powrócił do Melbourne Victory podpisując roczny gwiazdorski kontrakt. Po zaledwie pół roku został po raz drugi w karierze sprzedany za kwotę miliona dolarów tym razem do klubu z Arabii Saudyjskiej – Al-Ahli Dżudda. Latem 2018 roku został zawodnikiem Hibernian F.C..
Kariera reprezentacyjna.
Milligan reprezentował Australię w Młodzieżowych Mistrzostwach Świata w 2005 roku w Holandii. W reprezentacji Australii Milligan zadebiutował 7 czerwca 2006 roku w meczu z reprezentacją Liechtensteinu wchodząc na boisko w 85 minucie. Obok Michaela Beauchampa został jednym z dwóch zawodników grających w A-League powołanych przez Guusa Hiddinka do 23-osobowej kadry na Mistrzostwa Świata w Niemczech. Nie zagrał tam jednak ani minuty.
Po Mistrzostwach wyszedł po raz pierwszy w wyjściowym składzie reprezentacji na mecz eliminacji do Pucharu Azji w których Australia startowała po raz pierwszy. W 2007 roku pojechał z reprezentacją na turniej finałowy Pucharu Azji, gdzie Australia odpadła w ćwierćfinale. W 2010 roku znalazł się w szerokiej oraz ostatecznej kadrze swojego kraju na Mistrzostwa Świata w Piłce Nożnej 2010. W 2011 roku zdobył swoją pierwszą bramkę w kadrze, pokonując bramkarza reprezentacji Indonezji w meczu eliminacji do Pucharu Azji 2011. W 2014 roku znalazł się w składzie reprezentacji na Mistrzostwa Świata w Piłce Nożnej 2014, gdzie wystąpił w przegranym 3-1 spotkaniu z reprezentacją Chile.
W 2015 roku był kluczową postacią drużyny, która po raz pierwszy w historii zdobył mistrzostwo Azji. Co prawda nie wystąpił w pierwszym meczu turnieju, ale potem zagrał we wszystkich pięciu spotkaniach łącznie z finałowym meczem przeciwko Korei Południowej. Podczas eliminacji do Mistrzostw Świata 2018 wystąpił w 15. z 18. meczy reprezentacji, a także rozegrał oba barażowe dwumecze: przeciwko Syrii oraz przeciwko Hondurasowi. W turnieju finałowym zagrał we wszystkich trzech meczach grupowych.

</doc>
<doc id="552863" url="https://pl.wikipedia.org/wiki?curid=552863" title="Sosna masztowa">
Sosna masztowa

Sosna masztowa (sosna supraska) – ekotyp sosny zwyczajnej. Nazwa "sosna supraska" pochodzi od miejscowości Supraśl leżącej w centrum Puszczy Knyszyńskiej, gdzie znajduje się drzewostan nasienny tej sosny. 
Ekotyp ten wykształcił się w wyniku doboru naturalnego, ciągłego dostosowywania się do miejscowych warunków klimatycznych i siedliskowych. Charakteryzuje się znaczną wysokością oraz prostą i dobrze oczyszczoną (prawie pozbawioną gałęzi) strzałą. W wieku 150 lat osiąga wysokość ok. 45 m i średnicę ok. 90 cm. W starodrzewiach Puszczy Knyszyńskiej rosną egzemplarze przekraczające 35 m wysokości. Cechują się dobrą jakością techniczną drewna.
Sosna supraska pod względem jakości surowca jest jedną z najlepszych w Europie. Była od wieków przedmiotem handlu z licznymi krajami Europy. Już w XVI wieku spławiano ją rzeką Supraśl do Narwi, a dalej Wisłą do Gdańska. Ceniona ze względu na strzelistość i brak sęków, swego czasu eksportowana była do Anglii i Hiszpanii przede wszystkim na maszty okrętów żaglowych.
Do dziś sosna ta, ze względu na swe cenne własności genetyczne, techniczne i ekologiczne stanowi bardzo cenny obiekt przyrodniczy, hodowlany i gospodarczy.
W Puszczy Knyszyńskiej można natknąć się na stare, okazałe okazy sosny masztowej, na których wiszą drewniane kapliczki. Zgodnie ze starym miejscowym zwyczajem kapliczki te wieszane są w konkretnej intencji, np. ku pamięci osób zaginionych lub członków rodziny. Drzewo, na którym powieszono kapliczkę zostaje tym uświęcone i zgodnie z tradycją nie można go ściąć. Najstarsza zachowana kapliczka znajduje się w muzeum i pochodzi z 1827 roku. W lesie nadal można znaleźć kapliczki pochodzące z drugiej połowy XIX wieku.

</doc>
<doc id="552867" url="https://pl.wikipedia.org/wiki?curid=552867" title="Lemminkäinen">
Lemminkäinen

Lemminkäinen (fin. "lieto" – niestateczny – bądź "lempi" – miłostka) – trzeci z głównych bohaterów Kalevali. Lekkoduch, zawadiaka. Ginie z ręki pastucha, wrzucony do rzeki Tuoneli. Matka wyławia go, składa jego części i przywraca do życia.

</doc>
<doc id="552873" url="https://pl.wikipedia.org/wiki?curid=552873" title="Joseph Brant">
Joseph Brant

Thayendanegea lub Joseph Brant (czasami Brandt albo Brand) (ur. ok. 1742 w dolinie Ohio, zm. 24 listopada 1807 nad jeziorem Ontario) – wódz ("sachem") Mohawków i oficer w wojsku brytyjskim podczas rewolucji amerykańskiej, wojskowy i dyplomata, znany do dziś w Kanadzie i USA.
Życiorys.
Urodził się jako Thayendanegea na terenach łowieckich Mohawków nad rzeką Cuyahoga w dolinie Ohio (w pobliżu dzisiejszego miasta Akron). Już jako nastolatek brał udział w bitwach z białymi i innymi plemionami, ale także uczęszczał do brytyjskiej szkoły misyjnej. Z czasem stał się jednym z najbardziej znanych północnoamerykańskich Indian swoich czasów - uczestnikiem wojny o kolonie amerykańskie i amerykańskiej wojny o niepodległość – odegrał m.in. istotną rolę w przekonaniu Ligi Irokezów do opowiedzenia się po stronie Brytyjczyków przeciw prącym na ziemie Indian osadnikom ze zbuntowanych kolonii.
Chociaż przez współczesnych przedstawiany był zwykle jako krwawy pogromca Amerykanów, to późniejsi historycy znaleźli liczne przykłady sytuacji, w których starał się łagodzić konflikty i bronić niewinnych ofiar walk. Z czasem zyskał wykształcenie, doświadczenie, sławę i posłuch, stając się tłumaczem misjonarzy i polityków, kupcem i negocjatorem, irokeskim wodzem wojennym i utalentowanym dyplomatą. W imieniu Mohawków wynegocjował m.in. utworzenie istniejącego do dziś rezerwatu Grand River w Ontario.
Spotykał się m.in. z prezydentem Jerzym Waszyngtonem, dwukrotnie podróżował też na dwór królewski w Londynie (gdzie powstały dwa z kilku jego portretów). Choć wytrwale zabiegał o panindiańskie zjednoczenie wodzów różnych plemion w walce z ekspansją USA, to tego celu nie udało mu się nigdy w pełni osiągnąć. Jednak żyjąc w trudnych czasach na pograniczu ścierających się kultur i interesów, umiejętnie jak rzadko kto poruszał się między nimi, starając się łagodzić nieuniknione konflikty i dbać o swoich współplemieńców.
Trzykrotnie żonaty (w tym z córką amerykańskiego przedsiębiorcy), zmarł w domu nad jeziorem Ontario, w którym mieści się obecnie muzeum jego imienia. W 1850 roku szczątki Josepha Branta przeniesiono w procesji młodych Mohawków z Grand River do odległej o 55 km Królewskiej Kaplicy Mohawków w Brantford – mieście nazwanym od jego nazwiska (w 1886 roku stanął tam też pomnik wodza). Jego postać jest jedną z czternastu rzeźb dowódców z dziejów Kanady, uhonorowanych współcześnie pomnikiem "Valiants Memorial" (fr. "Monument aux Valeureux") w centrum Ottawy.

</doc>
<doc id="552877" url="https://pl.wikipedia.org/wiki?curid=552877" title="Mus-Chaja">
Mus-Chaja

Mus-Chaja - szczyt górski w azjatyckiej części Rosji (Jakucja), najwyższy szczyt gór Suntar-Chajata; wysokość 2959 m n.p.m.
Współrzędne geograficzne ; na stokach lodowce.

</doc>
<doc id="552879" url="https://pl.wikipedia.org/wiki?curid=552879" title="Niemieccy Chrześcijanie">
Niemieccy Chrześcijanie

Niemieccy Chrześcijanie () – pronazistowski ruch religijny w niemieckim protestantyzmie, istniejący w latach 1932–1945.
Historia.
Początki.
Ruch został oficjalnie założony 9 września 1932 przez berlińskiego pastora Joachima Hossenfeldera, jako organizacja ogólnoniemiecka. W programie ruchu podkreślono nadrzędność niemieckiego nacjonalizmu i rasizmu nad dotąd tradycyjnie głoszonymi wartościami chrześcijańskimi. Ruch nakreślił następujące cele: zakaz prokreacji z „obcymi rasami” (chodziło głównie o Żydów), wykluczenie osób pochodzenia żydowskiego z Kościoła, stworzenie jednolitego „Kościoła Rzeszy” (zamiast dotychczasowych 29 Kościołów w danych krajach związkowych), odrzucenie Starego Testamentu i „weryfikacja” Nowego Testamentu w celu usunięcia z niego elementów tradycji i kultury żydowskiej, ochrona „czystości rasy niemieckiej” przez odrzucenie „niedotykalnych” i „niepełnowartościowych” (czyli osób narodowości innych, niż niemiecka, chorych i upośledzonych) oraz zniszczenie marksizmu. Członkowie ruchu w latach 30. aktywnie propagowali antysemityzm i faszyzm w ścisłej współpracy z NSDAP. Stworzyli własną literaturę religijną i własne nabożeństwa. Najwięcej zwolenników zdobyli w Prusach, gdzie poparła ich 1/3 protestantów. Znacznie mniejszym poparciem cieszyli się w pozostałych krajach związkowych.
Opozycja i rozpad ruchu.
Wyraźnie antychrześcijański charakter ruchu od początku wywołał sprzeciw pozostałych protestantów, którzy powołali w 1932 opozycyjny wobec nazizmu Ruch Młodoreformacyjny, a następnie Kościół Wyznający. Nie mogli jednak odnieść sukcesu w walce przeciwko ruchowi popieranemu przez totalitarny reżim Adolfa Hitlera. W lipcu 1933 Niemieccy Chrześcijanie uzyskali większość głosów we władzach kościelnych; podporządkowała im się 1/3 pastorów.
Wkrótce ruch zaczął ulegać wewnętrznemu rozpadowi: pojawiły się w nim tendencje do stworzenia „ponadwyznaniowego” (katolicko-protestanckiego) Kościoła dla „wszystkich Niemców” oraz dążenie do uczynienia z niego formy przejściowej pomiędzy chrześcijaństwem a nową religią aryjską z elementami etnicznych wierzeń przedchrześcijańskich. Już w 1934 wszystkie pozostałe organizacje religijne zaczęły wycofywać się ze współpracy z Niemieckimi Chrześcijanami, którzy masowo tracili też zwolenników. Ruch rozpadł się na 32 rywalizujące frakcje. W obliczu klęski ruchu w 1937 złożył dymisję jego założyciel i przywódca Hossenfelder.
Po klęsce nazizmu w 1945 Niemieccy Chrześcijanie dalej usiłowali przetrwać pod zmienionymi nazwami na terenie RFN (w NRD ich działalność była uznana za przestępstwo). Członkowie ruchu próbowali wpływać na zmianę wizerunku ruchu w opracowaniach historycznych, ale bez większego powodzenia. Działalność „faszyzujących” grup tego typu zakończyła się w latach 70.
Zobacz też.
Pozytywne chrześcijaństwo

</doc>
<doc id="552880" url="https://pl.wikipedia.org/wiki?curid=552880" title="Argostoli">
Argostoli

Argostoli (gr. "Αργοστόλι"), Argostolion – miejscowość w Grecji, na wyspie Kefalinia, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Kefalinia. Siedziba gminy Kefalinia. W 2011 roku liczyła 9748 mieszkańców.
Stolica wyspy położona jest nad zakolem głęboko wciętej w ląd zatoki; z główną (wschodnią) częścią Kefalinii łączy ją tzw. grobla Drapano powstała według projektu inż. De Bossueta w 1813. Po trzęsieniu ziemi w 1953 r. zniszczone doszczętnie miasto zostało całkowicie przebudowane. Wraz z unicestwieniem zabytkowej architektury weneckiej brak w nim jakichkolwiek interesujących zabytków przeszłości; jako jej pamiątkowe elementy zachowały się obeliski i skromne pomniki. Do bardziej widocznych należy miejsce poświęcone pamięci ponad 6 tysięcy żołnierzy włoskiej dywizji piechoty „Acqui”, wymordowanych przez Wehrmacht w drugiej połowie września 1943 roku.
Ważniejsze pamiątki historyczne z miejscowego terenu przechowują tamtejsze muzea:

</doc>
<doc id="552884" url="https://pl.wikipedia.org/wiki?curid=552884" title="Paul Konchesky">
Paul Konchesky

Paul Martyn Konchesky (ur. 15 maja 1981 w Londynie) – angielski piłkarz polskiego pochodzenia grający na pozycji lewego obrońcy w Billericay Town.
Kariera klubowa.
Początki.
Paul Konchesky urodził się w Londynie w dzielnicy Barking. Swoją karierę piłkarską rozpoczął w juniorskiej drużynie miejscowego West Ham United. Następnie przeszedł do szkółki piłkarskiej Charlton Athletic.
Charlton Athletic.
Zawodowy kontrakt z tą ekipą podpisał w sierpniu 1997 roku. W drużynie Charltonu Athletic zadebiutował 16 sierpnia tego samego roku w wygranym 3:2 ligowym spotkaniu z Oxford United. W chwili debiutu miał 16 lat i 93 dni, przez co stał się najmłodszym zawodnikiem, który wystąpił w pierwszym zespole. Jednak podstawowym piłkarzem swojej drużyny stał się dopiero w sezonie 2000/01, kiedy to wystąpił w 23 ligowych spotkaniach. W czerwcu 2003 roku Konchesky napisał prośbę do zarządu klubu o transfer do innej drużyny. Jego wniosek został zaakceptowany. Jednak nie było żadnej oferty jego kupna i we wrześniu został wypożyczony na miesiąc do Tottenhamu Hotspur. Następnie wypożyczenie zostało przedłużone o kolejny miesiąc, zaś później do stycznia 2004. Chociaż Konchesky chciał zostać na dłużej w Tottenhamie to plaga kontuzji doprowadziła do tego, że z wypożyczenia powrócił w grudniu i opuścił listę transferową. W lipcu 2005 roku podpisał kontrakt z West Hamem United. Łącznie w ekipie Charltonu Athletic wystąpił 169 razy we wszystkich rozgrywkach, strzelając w nich sześć bramek, zaś w Tottenhamie zaliczył 15 występów.
West Ham United.
Konchesky do drużyny West Hamu dołączył w lipcu 2005 za kwotę 1,5 miliona funtów. W nowej drużynie zadebiutował 13 sierpnia w wygranym 3:1 ligowym spotkaniu z Blackburn Rovers. W pierwszym sezonie wystąpił w 45 ligowych i pucharowych meczach a także pomógł drużynie zająć dziewiąte miejsce w Premier League i awansować do finału Pucharu Anglii. W 63. minucie tego spotkania zdobył bramkę, mecz zakończył się wynikiem 3:3, jednak jego drużyna przegrała 3:1 w rzutach karnych. Konchesky nie wykorzystał jednej z jedenastek. W sezonie 2006/07 stracił miejsce w wyjściowej jedenastce, wystąpił wówczas w 22 ligowych pojedynkach. W lipcu 2007 Konchesky przeszedł do Fulham. Łącznie w drużynie West Hamu wystąpił w 70 meczach ligowych i pucharowych.
Fulham.
W lipcu 2007 Paul Konchesky podpisał czteroletni kontrakt na kwotę 3,25 miliona funtów z klubem Fulham. W nowej drużynie pierwszy występ zaliczył 12 sierpnia, kiedy to zagrał w przegranym 2:1 ligowym spotkaniu z Arsenalem. W debiutanckim sezonie wystąpił jeszcze w 32 meczach. 18 stycznia w przegranym 3:1 spotkaniu z West Ham United Konchesky zdobył swoją pierwszą bramkę dla Fulham, później została ona wybrana przez BBC jako najlepsza w całym miesiącu w lidze.
Liverpool.
31 sierpnia 2010 roku Konchesky podpisał czteroletni kontrakt z Liverpoolem. Pomimo nie najlepszych występów w pierwszej drużynie, Konchesky miał pewne miejsce w składzie drużyny Roya Hodgsona. W pierwszej części sezonu wystąpił w 15 spotkaniach. Po tym jak Hodgsona w styczniu 2011 roku zastąpił Kenny Dalglish, Anglik stracił miejsce w składzie na rzecz Martina Kelly'ego. Łącznie zagrał w piętnastu meczach Liverpoolu.
Nottingham Forest.
31 stycznia Konchesky został wypożyczony do Nottingham Forest. Podczas 93-dniowego pobytu w Nottingham zdążył zagrać w 15 meczach "Leśników"; zdobył także jedną bramkę.
Leicester City.
13 lipca 2011 roku ogłoszono transfer Koncheskiego do Leicester City.
Kariera reprezentacyjna.
Paul Konchesky w latach 2002-2003 rozegrał 15 spotkań w reprezentacji swojego kraju U-21. W seniorskiej kadrze zaliczył dwa występy. Zadebiutował w niej w lutym 2003 w towarzyskim spotkaniu z Australią. Drugi występ zaliczył w listopadzie 2005 roku, kiedy to zagrał w pojedynku z Argentyną.

</doc>
<doc id="552886" url="https://pl.wikipedia.org/wiki?curid=552886" title="MBDA Magic">
MBDA Magic



</doc>
<doc id="552887" url="https://pl.wikipedia.org/wiki?curid=552887" title="Matra Magic">
Matra Magic



</doc>
<doc id="552890" url="https://pl.wikipedia.org/wiki?curid=552890" title="Samaire Armstrong">
Samaire Armstrong

Samaire Rhys Armstrong (ur. 31 października 1980 r.) – amerykańska aktorka znana z roli Anny Stern w serialu "Życie na fali".
Życie prywatne.
Samaire Armstrong urodziła się w Tokio w Japonii. Jej rodzice są Amerykanami. Jej pierwsze imię jest imieniem celtyckim, wymawiamy je [samΙ:rα], w języku gaelickim oznacza "wschodzące słońce". Mieszkała w Japonii przez kilka lat, przed przeprowadzką na Hawaje i później do Sedona w stanie Arizona, gdzie dorastała. Samaire Armstrong uczęszczała na Uniwersytet Arizony, którego nie skończyła. Później przeniosła się do Los Angeles. Miała romans z aktorem Aaronem Paulem, aktualnie spotyka się z Kevinem Banekiem. 16 grudnia 2012 r, urodziła swoje pierwsze dziecko: syna Culina.
Kariera.
Jej pierwszą ważną rolą w filmie była połączona głowami bliźniaczka (siostry Fratelli) w parodii "To nie jest kolejna komedia dla kretynów". Miała też rolę w "Freaks and Geeks" i pojawiła się gościnnie w serialach: "Potyczki Amy", "Ich pięcioro", "","Mentalista" ,"Numb3rs" i "Z archiwum X". Armstrong grała także w "Życiu na fali". Początkowo miała wystąpić tylko w jednym epizodzie ("The Debut"), jednak na prośbę fanów przywrócono ją na następne odcinki pierwszego sezonu. Ponadto wystąpiła w 22. i 23. odcinku 3. sezonu. Aktorka pojawiła się w HBO w serialu "Entourage". Zagrała w filmach: "Stay Alive", "Just My Luck" i "Rise". Projektuje ubrania dla własnej marki o nazwie "NARU". Wystąpiła też w teledyskach "Penny and Me" zespołu Hanson i "Bad Day" Daniela Powtera.

</doc>
<doc id="552894" url="https://pl.wikipedia.org/wiki?curid=552894" title="Dean Ashton">
Dean Ashton

Dean Ashton (ur. 24 listopada 1983 w Swindon) – angielski piłkarz grający na pozycji napastnika.
Kariera.
Swoją przygodę z piłką rozpoczął w klubie Crewe Alexandra. W sezonie 2000-2001 w 21 występach strzelił 8 goli. W kolejnym sezonie 2001-2002 w 32 meczach zdobył 7 bramek. Sezon 2002-2003 przyniósł mu 38 spotkań i 9 goli. Kulminacyjnym punktem w jego karierze był sezon 2003-2004 w 44 występach w lidze strzelił 19 goli. Wtedy wówczas zaliczył swojego pierwszego hat-tricka w meczu przeciwko Wigan Athletic. Zaowocowało to powołaniami do reprezentacji Anglii U-19 i U-21. Połowę sezonu 2004-2005 spędził jeszcze w Crewe, gdzie w 24 meczach strzelił 17 goli. W 2005 zaowocowało to transferem do grającej w Premier League drużyny Norwich City. Trafił tam za 3 mln £. W pierwszym sezonie gry w Premier League w 16 meczach strzelił 7 bramek. Norwich City spadło jednak do League Championship. Ashton pozostał w klubie i w sezonie 2005-2006 w 28 meczach dla Norwich zdobył 10 goli. W 2006 powrócił do Premier League, gdzie stał się piłkarzem West Ham United za rekordową dla klubu sumę 7 mln £. W minionym sezonie zagrał dla West Hamu w 11 meczach, strzelając 3 bramki.
11 grudnia 2009 postanowił zakończyć piłkarską karierę z powodu przedłużającej się od 2006 roku kontuzji kostki, której doznał podczas treningu reprezentacji Anglii po starciu z kolegą – Shaunem Wright-Phillipsem.
Ashton zaliczył jeden występ w reprezentacji Anglii, debiutując 1 czerwca 2008 roku w meczu towarzyskim z Trynidadem i Tobago wygranym przez Anglików 3:0.

</doc>
<doc id="552895" url="https://pl.wikipedia.org/wiki?curid=552895" title="Skalisty Golec">
Skalisty Golec

Skalisty Golec (ros. Скалистый Голец) – szczyt górski w azjatyckiej części Rosji (obwód czytyjski), najwyższy szczyt Gór Kałarskich; wysokość 2467 m n.p.m. (według innych źródeł 2519 m).

</doc>
<doc id="552903" url="https://pl.wikipedia.org/wiki?curid=552903" title="Mutazylizm">
Mutazylizm

Mutazylizm ( "al-mu’tazila", od "i’tazala" „wycofać się”, "odseparować się") – racjonalistyczny kierunek w arabskiej filozofii średniowiecznej postulujący alegoryczne rozumienie Koranu w przypadku kolizji jego treści z rozumem. Na filozofię mutazylitów wpłynęła myśl grecka. Szczyt rozwoju tej szkoły teologiczno-filozoficznej przypadł na koniec VIII i początek IX wieku. W roku 833 doktryna mutazylicka została uznana za oficjalną doktrynę kalifatu muzułmańskiego.
W 942 mutazylici zostali potępieni.
Poglądy mutazylitów.
Jeden z pierwszych arabskich myślicieli Wasil ibn Ata (699-748), po zapoznaniu się z grecką filozofią wystąpił ostro przeciw muzułmańskiej ortodoksji, zwłaszcza przeciw swojemu nauczycielowi Hasanowi al-Basri (642-728). Utrzymywał, że skoro Bóg jest Absolutem, nie można mu przypisywać szczegółowych atrybutów, o których mówi Koran, a które są jedynie wytworami myśli ludzkiej. Wbrew Koranowi zaprzeczał także predestynacji, przyznając człowiekowi całkowicie wolną wolę jako konsekwencję konieczności ludzkiej odpowiedzialności za czyny. Ostatecznie uznał świętą księgę islamu za spisaną w czasie, a nie wieczną, a więc za podległą krytycznej interpretacji, zapoczątkowując w ten sposób działalność mutazylitów.
Według tradycji Hasan al-Basri wyróżniał na podstawie Koranu 99 atrybutów Boga (Allaha), uznając je za przynależne jedynie Jemu, przysługujące mu realnie i wchodzące w skład jego istoty. Wszystkie inne niż te koraniczne atrybuty Boga cechy są cechami rzeczy stworzonych, zależą wyłącznie od Allaha i mają czasowy charakter. Wasil Ibn Ata z pozycji racjonalistycznych zaprzeczył tym twierdzeniom Hasana, uznając atrybuty Boga za jego wytwory, nie przyznając im współwieczności z Nim. Twierdzenia Wasila były otwartym wystąpieniem przeciw ortodoksji, które afirmował słowami "ana mutazilun minkum" (arab. "oto ja oddzielam się od was"). Od słowa "mutazila" (arab. "oddzielenie") powstała nazwa kierunku filozoficzno-teologicznego utworzonego przez zwolenników Wasila, mutazylitów. Najwybitniejszymi przedstawicielami mutazylizmu byli Abu al-Huzajl al-Allaf (zm. 841?), An-Nazzam (782-836), Biszr Ibn al-Mu'tamir (zm. 825), Mu’ammar (zm. 842), Al-Dżahiz (zm. 869), Abu Ali Muhammad al-Dżubba'i (ok. 848 – 915) i jego syn Abu Haszim Abd al-Salam al-Dżubba'i (861 – 933), oraz podsumowujący nauczanie szkoły Abd al-Dżabbar (zm. 1025) i jej ostatni wybitny przedstawiciel Az-Zamachszari (zm. 1144). We wczesnym okresie swojego rozwoju mutazylici stali w ostrym sporze z muzułmańską ortodoksją – wraz z rozwojem myśli islamskiej spór ten jednak stopniowo słabł, a mutazylizm, pozostając na marginesie życia religijnego, dostarczał islamowi spełnienia potrzeby racjonalizacji wiary, upowszechniając tym samym filozofię i jej zastosowanie do badań szczegółowych, tj. dostarczając im logiki i metodologii. Na gruncie doktryny podstawowym sporem pozostawało zagadnienie statusu atrybutów Boga, ujmowanych coraz częściej nie teologicznie, lecz filozoficznie – zaczęto je rozumieć jako uniwersalia, pojęcia ogólne. Rozumiane jako pojęcia ogólne atrybuty traktowano podobnie jak w zachodnim nominalizmie – traktowano je jako wyłącznie "nazwy" istniejących w rzeczach właściwości, odmawiano im istnienia realnego, uznawano za twory czasowe i istniejące wyłącznie w umyśle, które w orzekaniu o Bogu przenosi się dopiero na Boga. Paradoksalnie, mimo daleko posuniętego racjonalizmu tej doktryny, powodowało to podkreślenie ograniczoności ludzkiego poznania, jako że umysł nie może mieć dostępu do istoty rzeczy stworzonych i Boga, ale dysponuje jedynie złudnymi konstruktami, którymi stara się określać przedmioty jednostkowe. Do samych przedmiotów jednostkowych (którym jedynie, jak w nominalizmie, przysługuje istnienie realne) nie ma jednak dostępu i nie może nic o nich prawdziwie orzekać. Tworzenie tych konstruktów (nazw) pojmowano natomiast jako subiektywne i umowne obrazy powstające w umyśle na drodze zestawiania jednostkowych części przedmiotów.
Sądzi się czasem, że te doktrynalne spekulacje podejmowane przez mutazylitów nad naturą atrybutów Boga powstawały nie same dla siebie, nie ze względu na przekonanie o samoistnej wartości czystej metafizyki, ale ze względu na to, że mogły stanowić podbudowę metodologii. Skoro bowiem wszelkie orzekanie o Bogu za pomocą nazw jest orzekaniem wyłącznie za pomocą wytworów umysłu ludzkiego, to także sam Koran, jako orzekający o Bogu za pomocą nazw, nie może być, jak chce islamska ortodoksja, współwieczny z Bogiem, ale musi być od niego późniejszy, musi stanowić wytwór umysłu ludzkiego, a jako taki, jak każda ludzka myśl, musi być niedoskonały i dostępny rozbiorowi krytycznemu. Należy przy tym zaznaczyć, że mutazylici nie negowali tego, że Koran został objawiony przez Boga, a tylko przypisywali mu czasowy charakter, odmawiając mu współwieczności z Absolutem. Pogląd taki umożliwił rozwój alegorycznej interpretacji Koranu – w przypadku gdy jest on niezgodny z rozumem, należy tłumaczyć go przenośnie. W ten sposób mutazylici stworzyli metodologię badań filozoficznych, którą zastosować można było i którą zastosowano także w związku z badaniami przyrodniczymi.

</doc>
<doc id="552904" url="https://pl.wikipedia.org/wiki?curid=552904" title="Korfu (miasto)">
Korfu (miasto)

Korfu (Kerkyra) (gr. " Κέρκυρα") – miasto i gmina w Grecji, na wyspie Korfu, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Korfu. Siedziba gminy Korfu. W 2011 roku liczyło 24 838 mieszkańców.
Miasto ma własny port pasażerski, a także lotnisko. Korfu odnowiono z okazji spotkania przywódców państw Unii Europejskiej w 1994 r. W 2007 r. jego część staromiejską wpisano na listę światowego dziedzictwa UNESCO.
Zabytki i obiekty turystyczne.
Chociaż wskutek bombardowań podczas II wojny światowej wiele obiektów zabytkowych uległo zniszczeniu, dotychczas przetrwały m.in.:

</doc>
<doc id="552906" url="https://pl.wikipedia.org/wiki?curid=552906" title="Bitwa pod Aughrim">
Bitwa pod Aughrim

Bitwa pod Aughrim – starcie zbrojne, które miało miejsce 12 (22 lipca) 1691, w pobliżu wioski Aughrim w hrabstwie Galway. Była to rozstrzygająca bitwa w wojnie Wilhelma w Irlandii.
Bitwa była bardzo krwawa (zginęło ponad 7000 ludzi) i oznaczała ostateczny koniec jakobityzmu w Irlandii, chociaż miasto Limerick broniło się jeszcze do jesieni 1691 roku.
Kampania.
Jakobici w 1691 ograniczyli się jedynie do działań obronnych. W poprzednim roku wycofali swe siły za rzekę Shannon, która w takim układzie zaczęła odgrywać rolę wielkiej fosy otaczającej prowincję Connacht, z fortecami w Sligo, Athlone i Limerick strzegącymi przepraw. Tak ubezpieczeni Jakobici mieli nadzieję otrzymać posiłki od króla Francji Ludwika XIV i z ich pomocą odebrać resztę Irlandii.
Holenderskiemu generałowi Ginkellowi udało się przeprawić przez Shannon pod Athlone – zdobywając przy tym twierdzę po krwawym oblężeniu. Francuski generał St Ruth, wspierający Jakobitów, działał zbyt opieszale i nie zdążył uratować Athlone, gdyż musiał ściągać swoje wojska z kwaterunków i zaciągać nowe złożone z członków okolicznych band ("rapparees") oraz irlandzkich właścicieli ziemskich. Ginkell maszerował przez Ballinasloe, główną drogą na Limerick i Galway. Pod Aughrim 12 lipca 1691 zagrodziła mu dalszą drogę armia Jakobitów pod wodzą St.Rutha. Armia St.Rutha (ok. 18 tys. ludzi) niemal w całości składała się z Irlandzkich katolików, podczas gdy pod Ginkellem (ok. 20 tys. ludzi) byli angielscy, szkoccy, duńscy, holenderscy i francuscy protestanci, a także protestanci z Ulsteru.
Pozycja Jakobitów pod Aughrim była całkiem mocna. St.Ruth uszykował swą piechotę wzdłuż grzbietu zwanego wzgórzem Kicommadan. Wzgórze było pokryte małymi kamiennymi ściankami oraz żywopłotami okalającymi pola sąsiadujących ze sobą rolników, które mogły być po odpowiednim przygotowaniu użyte jako umocnienia ziemne dla jakobickiej piechoty dla osłony jej tyłów. Po lewej stronie wojsk jakobickich było trzęsawisko, przez które przebiegała grobla, nad którą górowały wioska Aughrim oraz ruiny zamku. Na prawym, otwartym skrzydle, St.Ruth umieścił swoją najlepszą piechotę i większość kawalerii pod wodzą Patricka Sarsfielda.
Bitwa.
Bitwa rozpoczęła się od próby ataku wojsk Ginkela na otwarte skrzydło jakobickich pozycji, na którym stały piechota i kawaleria. Atak ten został odparty przez kontrataki Jakobitów. Powstrzymane wojska Wilhelma Orańskiego zatrzymały się i okopały się za palikami wbitymi w grunt dla ochrony przed kawalerią. Siły francuskich hugenotów stanęły niefortunnie na niskim wystawionym na ogień Jakobitów terenie i poniosły ciężkie straty. W centrum wojsk Wilhelma Orańskiego była piechota dowodzona przez Hugh Mackaya, która spróbowała frontalnego uderzenia na jakobicką piechotę umieszczoną na wzgórzu Kilcommadan. Wojska te (głównie Anglicy i Szkoci), musiały zdobywać każdą linię umocnień, nie mogąc dopaść Irlandczyków, którym zawsze udawało się wycofać do następnej linii okopów i stamtąd dalej prowadzić morderczy ogień. Piechota Wilhelmitów nacierała trzykrotnie, przy czym pierwsze natarcie dotarło najdalej. W końcu ostatnie natarcie Wilhelmitów zostało odparte przy ciężkich stratach przez kawalerię i ścigane aż do bagien, gdzie wielu zostało zabitych lub utonęło. Podczas tego pogromu szalejący w pościgu irlandzcy kawalerzyści zdołali zagwoździć całą baterię nieprzyjacielskiej artylerii.
Ginkel miał już tylko jedno wyjście, spróbować uderzenia przez groblę na jakobickie lewe skrzydło. To powinna być pozycja nie do zdobycia, gdyż atakujący wąską alejką i wystawieni na ogień obrońców z górującego nad groblą zamku nie mieli szans na dotarcie do pozycji nieprzyjaciela. Jednak z drugiej strony irlandzkie wojska były słabo zaopatrzone w amunicję. Mackay kierował czwartym już z kolei natarciem, składającym się głównie z kawalerii, w dwóch kolumnach – jedna wzdłuż grobli i druga posuwająca się równolegle na południu. Jakobici zablokowali ten atak silnym ogniem prowadzonym z zamku, lecz wkrótce skończyła im się amunicja, natomiast naboje brytyjskie nie zgadzały się kalibrem z francuskimi muszkietami, w które byli wyposażeni. Wilhelmici ponownie ruszyli do szarży wsparci przez świeży regiment angielsko-holenderskiej kawalerii dowodzonej przez Henri de Massue'a. Przeciwstawił im się jedynie słaby ogień muszkietów i atakujący osiągnęli wioskę Aughrim z niewielkimi stratami. Siły irlandzkiej kawalerii pod Henry Luttrellem trzymano w rezerwie dla wspomożenia tego skrzydła. Jednak zamiast ruszyć do kontrataku dowódca wydał rozkaz odwrotu, ruszając drogą zwaną odtąd przez miejscową ludność "przejściem Luttrella". Henry Luttrell posądzany był o wzięcie łapówki od Wilhelmitów i po wojnie został zamordowany w Dublinie. Zamek wkrótce upadł a jego załoga poddała się.
St.Ruth zdawał się jeszcze wierzyć, że bitwa może być wygrana. Jednak w momencie, gdy chciał poderwać swoją jazdę do kontrnatarcia w celu odrzucenia wilhelmickich jeźdźców, pocisk artyleryjski urwał mu głowę. Od tego momentu położenie Jakobitów bardzo szybko się pogorszyło. Jazda zdemoralizowana z powodu śmierci swojego wodza, uszła z pola bitwy, zostawiając lewe skrzydło nieosłonięte. Stworzyło to Wilhelmitom sposobność do okrążenia wojsk jakobickich.
Jakobici na prawym skrzydle widząc, że sytuacja jest beznadziejna, również zaczęli uchodzić, chociaż Sarsfield usilnie próbował zorganizować tylną straż. To wszystko sprawiło, że jakobicka piechota na wzgórzu Killcommadan pozostała osamotniona i szybko otoczona, po czym wyrżnięta przez wilhelmicką kawalerię.
Po bitwie.
Szacunki co do strat obu armii różnią się. Panuje ogólna zgoda, że podczas bitwy poległo około 7000 ludzi. Najnowsze badania podają liczbę zabitych Wilhelmitów na 3000 wobec 4000 Jakobitów. Szczególnie duże straty ponieśli Jakobici wśród kadry oficerskiej, którą najtrudniej było uzupełnić. Dalszych 4000 Jakobitów albo zdezerterowało, albo dostało się do niewoli. Niezwykle bolesna dla Jakobitów była także strata cennego uzbrojenia i wyposażenia. Z tych powodów bitwa pod Aughrim była w wojnie irlandzkiej bitwą rozstrzygającą. Zaraz po bitwie miasto Galway poddało się bez walki, a resztki Jakobickiej armii zostały wkrótce otoczone w Limerick.

</doc>
<doc id="552908" url="https://pl.wikipedia.org/wiki?curid=552908" title="Wes Studi">
Wes Studi

Wesley „Wes” Studi (ur. 17 grudnia 1947 w Nofire Hollow, w Oklahomie) – amerykański aktor filmowy pochodzenia czirokeskiego wystąpił w wielu nagradzanych filmach, m.in. Tańczący z wilkami, Ostatni Mohikanin, Gorączka. W 2019 roku otrzymał honorowego Oscara za całokształt pracy aktorskiej.

</doc>
<doc id="552912" url="https://pl.wikipedia.org/wiki?curid=552912" title="Mujskij Gigant">
Mujskij Gigant

Mujskij Gigant (ros. Муйский Гигант) – szczyt górski w azjatyckiej części Rosji (Buriacja), najwyższy szczyt Gór Południowomujskich; wysokość 3067 m n.p.m.
Współrzędne geograficzne . Jeden z najpóźniej zbadanych szczytów Rosji, niegdyś nazywał się "Pik Spartak"; gdy w 1978 roku stwierdzono, że ma ponad 3000 m n.p.m. zmieniono nazwę na obecną; pierwsze udokumentowane wejście w 1993 r.

</doc>
<doc id="552914" url="https://pl.wikipedia.org/wiki?curid=552914" title="Szyna DIN">
Szyna DIN

Szyna DIN lub wspornik montażowy – standard metalowej szyny montażowej, pierwotnie opracowany przez Deutsches Institut für Normung (DIN), wykorzystywanej głównie do montażu modułowej aparatury elektrycznej – wyłączniki nadprądowe, wyłącznik różnicowoprądowy, a także innych urządzeń elektrycznych i elektronicznych w rozdzielnicach elektrycznych.
Występują trzy przekroje:
Typ O.
Najpopularniejszą odmianą jest szyna montażowa o szerokości 35 mm, standard (EN 50022, BS 5584, DIN 46277-3). Szyna ta jest nazywana także: DIN-3, TH 35, TS 35.
Inne popularne rozmiary tego przekroju to:
Typ C.
Profil o przekroju w kształcie litery "C". Najpopularniejsze rozmiary to C20, C30, C40 i C50 (liczba wyraża wysokość w milimetrach).
Typ G.
Profil typu G (EN 50035, BS 5825, DIN 46277-1), nazywany także: DIN-1, TS 32.

</doc>
<doc id="552915" url="https://pl.wikipedia.org/wiki?curid=552915" title="Roth (Bawaria)">
Roth (Bawaria)

Roth – miasto powiatowe w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, siedziba powiatu Roth. Leży ok. 20 km na południe od Norymbergi i ok. 120 km na północ od Monachium, nad rzeką Rednitz i Roth, przy drodze B2 i linii kolejowej Berlin – Monachium/Augsburg.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="552916" url="https://pl.wikipedia.org/wiki?curid=552916" title="Katiusza (utwór)">
Katiusza (utwór)

Katiusza (ros. "Катюша", pol. "Kasieńka") – radziecka żołnierska piosenka, skomponowana w 1938 roku przez Matwieja Błatnera do słów Michaiła Isakowskiego. Tekst utworu opowiada o dziewczynie o imieniu Katiusza (zdrobnienie żeńskiego imienia Jekatierina) tęskniącej do ukochanego, który jest daleko „na pograniczu”.
Piosenka została po raz pierwszy wykonana przez Walentynę Batiszczewą podczas koncertu, który odbył się 27 listopada 1938 w Sali Kolumnowej Moskiewskiego Domu Związkowego. W kolejnych latach piosenkę rozsławiła Lidia Rusłanowa, wykonując ją wielokrotnie na frontowych koncertach. W czasie wojny powstały również wersje śpiewane przez partyzantów włoskich i greckich.
Kilku krytyków sądzi, że "Katiusza" nie jest oryginalną kompozycją Matwieja Blantera, twierdząc, że podobny motyw muzyczny występuje w operze pt. "Mawra" autorstwa Igora Strawinskiego (1922), którą później zaadaptował do "Chanson Russe" (1937).
Katiusza dała także nazwę radzieckiej wyrzutni rakietowej BM-8 kalibru 82 mm, BM-13 kalibru 132 mm, BM-31 kalibru 310 mm i ich modyfikacjom wprowadzanym na uzbrojenie Armii Czerwonej począwszy od 21 czerwca 1941 roku podczas II wojny światowej.
Polski tekst opatrzony jest tytułem "Kasieńka" (dwie pierwsze wersje). Pieśń w Polsce znana także pod tytułami Rozkwitały jabłonie i grusze (śpiewana po rosyjsku) albo Rozkwitały grusze i jabłonie (śpiewana po polsku). Istnieje także wersja z zupełnie innym tekstem, oznaczona tytułem "Katiusza".
Na melodię „Katiuszy” wykonuje się także inny utwór, "Zosieńka", który nie jest polską wersją „Katiuszy”, a polską pieśnią partyzancką związaną z „Katiuszą” tylko melodią.
Tekst piosenki.
Tekst rosyjski
Transkrypcja
Tłumaczenie artystyczne „Kasieńka”
Tłumaczenie artystyczne „Kasieńka”
Tłumaczenie artystyczne „Katiusza”

</doc>
<doc id="552919" url="https://pl.wikipedia.org/wiki?curid=552919" title="Parkany">
Parkany



</doc>
<doc id="552920" url="https://pl.wikipedia.org/wiki?curid=552920" title="Jimi Hendriks">
Jimi Hendriks



</doc>
<doc id="552925" url="https://pl.wikipedia.org/wiki?curid=552925" title="Eastside Boyz">
Eastside Boyz



</doc>
<doc id="552926" url="https://pl.wikipedia.org/wiki?curid=552926" title="The Eastside Boyz">
The Eastside Boyz



</doc>
<doc id="552927" url="https://pl.wikipedia.org/wiki?curid=552927" title="Cruzeiro EC">
Cruzeiro EC

Cruzeiro Esporte Clube (wym. []) – brazylijski klub piłkarski z siedzibą w mieście Belo Horizonte, stolicy stanu Minas Gerais. Występuje w rozgrywkach Campeonato Brasileiro Série A oraz Campeonato Mineiro. Swoje domowe mecze rozgrywa na obiekcie Estádio Mineirão.
Historia.
Klub został założony 2 stycznia 1921 jako "Societá Sportiva Palestra Italia" przez włoskich imigrantów zamieszkałych w Belo Horizonte. Klub miał stroje takie same jak flaga włoska (zielona koszulka, białe spodenki i czerwone getry). Początkowo do klubu przyjmowano tylko ludzi włoskiego pochodzenia, ale w 1925 klub otworzył swoje progi dla wszystkich chętnych. Cruzeiro był klubem, któremu kibicowała elita miasta – klasa wyższa, w odróżnieniu od Atlético Mineiro, któremu kibicowała głównie klasa robotnicza. W 1942 Brazylia przystąpiła do II wojny światowej. Rząd wydał dekret, który zakazał używania wszelkich symboli krajów, z którym był w stanie wojny. Klub zmienił nazwę najpierw na Ypiranga, a później na Cruzeiro Esporte Clube. Zmieniono też logotyp, który z drobnymi zmianami przetrwał do czasów obecnych, barwy klubowe oraz kolor stroju na niebiesko-biały. W latach sześćdziesiątych klub zaczął osiągać swoje pierwsze sukcesy, zdobywając mistrzostwo. W następnej dekadzie klub zdobył Copa Libertadores. Na następne trofea trzeba było czekać aż do lat dziewięćdziesiątych, kiedy klub zdobył cztery puchary Brazylii, Copa Libertadores, mistrzostwo, Supercopa Sudamericana i wiele innych. W 2019 roku klub zajął 17.miejsce w tabeli i spadł do drugiej ligi.

</doc>
<doc id="552928" url="https://pl.wikipedia.org/wiki?curid=552928" title="The East Side Boyz">
The East Side Boyz



</doc>
<doc id="552929" url="https://pl.wikipedia.org/wiki?curid=552929" title="East Side Boyz">
East Side Boyz



</doc>
<doc id="552930" url="https://pl.wikipedia.org/wiki?curid=552930" title="Ter (rzeka)">
Ter (rzeka)

Ter – rzeka w Katalonii mająca źródła w Pirenejach.
Przepływa przez Gironę i uchodzi do Morza Śródziemnego w regionie Costa Brava w miejscowości l'Estartit. Długość: 208 km.

</doc>
<doc id="552932" url="https://pl.wikipedia.org/wiki?curid=552932" title="Dekanat Racibórz">
Dekanat Racibórz

Dekanat Racibórz – jeden z 36 dekanatów w rzymskokatolickiej diecezji opolskiej.
W skład dekanatu wchodzi 11 parafii:
Historia.
Archiprezbiterat (odpowiednik dekanatu w dawnej diecezji wrocławskiej) w Raciborzu był jednym z dwunastu na jakie w średniowieczu dzielił się archidiakonat opolski diecezji wrocławskiej.
W sprawozdaniu z poboru świętopietrza sporządzonym przez Galharda z Cahors w 1335 wymieniono tylko 3 jego parafie: Pstrążna (Ecclesia de Psdrazno), Lyski (Lissek), Stara Wieś (sancto Nicolao). Z pewnością nie wymienione zostały wszystkie wówczas istniejące.
Według kolejnego zachowanego sprawozdania z poboru świętopietrza, tym razem sporządzonego przez archidiakona opolskiego Mikołaja Wolffa w 1447 na dekanat raciborski składały się następujące parafie: Racibórz (Rathibor), Stara Wieś (Aput Sanctum Nicolaum), Łubowice (Olbowicz), Markowice (Markowicz), Lyski (Lusky), Pstrążna (Pstrz), Lubomia (Luboma), Bogumin (Stary) (Oderberg), Krzyżanowice (Krzyzanowicz), Bieńkowice (Byenkowicz), Janowice (Cyprzanów) (Janowicz), Rudnik (Rudnyk), Krowiarki (Krawrn), Tworków (Tworkaw), Wojnowice (Wayndorff), Rudyszwałd (Ridiswalde), Raszczyce (Raschicz), Maków (Mokaw).

</doc>
<doc id="552936" url="https://pl.wikipedia.org/wiki?curid=552936" title="Język ingryjski">
Język ingryjski

Język ingryjski, zwany także iżorskim ("ižoran keel") – język z grupy bałto-fińskiej języków uralskich, spokrewniony z fińskim i karelskim. Język ten używany przez niewielką liczbę osób należących do narodu Iżorian, zamieszkującego Ingrię, krainę historyczną w płn.-zach. Rosji (okolice Petersburga). Spośród 820 Iżorian żyjących w 1989 na terenie ówczesnej Rosyjskiej Federacyjnej Socjalistycznej Republiki Radzieckiej język ingryjski był językiem ojczystym dla ok. 300 osób; obecnie ogólna liczba Iżorian spadła do 327 (2002 r.), zaś liczba używających ojczystego języka jest nieznana, prawdopodobnie jest to ok. 100–150 osób.
Od języka ingryjskiego (iżoriańskiego) używanego przez Iżorian należy odróżnić dialekt języka fińskiego, także nazywany ingryjskim, używany przez Ingrian – Finów osiadłych na terenie Ingrii w XVII i XVIII wieku. Dialektem tym posługuje się kilka tysięcy osób.

</doc>
<doc id="552937" url="https://pl.wikipedia.org/wiki?curid=552937" title="Język inkerski">
Język inkerski



</doc>
<doc id="552939" url="https://pl.wikipedia.org/wiki?curid=552939" title="Pasażer do Frankfurtu">
Pasażer do Frankfurtu

Pasażer do Frankfurtu (ang. tytuł "Passenger to Frankfurt") – powieść sensacyjna Agathy Christie, wydana w 1970 roku. 
Powieść poprzedzona jest wstępem autorki, w którym tłumaczy, skąd zaczerpnęła pomysł utworu. Jak pisze – przyniosła go codzienna lektura gazet, w których doniesienia grupują się wokół następujących tematów: „Porwane samoloty. Kidnapping. Przemoc. Zamieszki. Nienawiść. Anarchia – rosnąca w siłę, wszechogarniająca” (cytaty za: Agatha Christie, Pasażer do Frankfurtu, Wydawnictwo Dolnośląskie, Wrocław 2005). Te motywy wykorzystane zostały w powieści, która zdecydowanie różni się od kryminałów autorki, do których przyzwyczajony został czytelnik. Tym razem nie ma morderstwa i grupy podejrzanych osób, wśród których, drogą dedukcji i eliminacji, należy wynić mordercę.
Książka ma bardziej sensacyjny charakter. Tematem jest "mroczny spisek zmierzający do zawładnięcia światem" – "szaleńcy owładnięci żądzą niszczenia" chcą zbudować nowy świat. Na końcu wstępu autorka pisze: "Ta opowieść jest fantazją. Nie ma ambicji uchodzić za coś więcej. Ale większość opisanych w niej wydarzeń można spotkać każdego dnia".
Fabuła.
Brytyjski polityk, Stafford Nye, jest w trakcie podróży samolotem w drodze powrotnej z konferencji na Malajach. Niespodziewanie lot zostaje przerwany ze względu na złe warunki atmosferyczne i samolot zmuszony jest do międzylądowania we Frankfurcie nad Menem. Na lotnisku do Nye'a podchodzi młoda kobieta, która twierdzi, że jest śledzona i znajduje się w śmiertelnym niebezpieczeństwie. Prosi mężczyznę o pomoc, polegającą na wypożyczeniu jej swoich dokumentów oraz płaszcza, co umożliwi jej podszycie się pod niego i bezpieczny powrót do domu. Sam Stafford miałby wypić w tym czasie napój ze środkiem nasennym i udawać ofiarę kradzieży, po czym wrócić do kraju najbliższym samolotem. Polityk jest sceptycznie nastawiony do tajemniczej historii dziewczyny, jednak godzi się na całą akcję i wszystko idzie zgodnie z planem.
Po powrocie do domu okazuje się, że płaszcz oraz dokumenty zostały mu zwrócone. Stafford, zafascynowany urodą młodej ryzykantki nie może o niej zapomnieć. Po pewnym czasie udaje mu się ją spotkać na jednym z organizowanych w ambasadzie przyjęć dla elity politycznej, gdzie nieznajoma przedstawia się jako hrabina Renata Zerkowski. Dziewczyna odmawia jakichkolwiek wyjaśnień związanych ze sprawą we Frankfurcie, jednak podstępem zabiera Stafforda do willi w małej miejscowości Godalming. Okazuje się, że Renata jest agentką wywiadu, a w wiejskim domu czeka na niego grupa wpływowych angielskich osobistości, która chce poprosić Nye'a o pomoc w pewnej bardzo ważnej sprawie.
Od pewnego czasu na obszarze całego świata dochodzi do buntów i rozruchów. Ich prowodyrami są głównie szaleni młodzi ludzie, chcący obalić stary porządek i wprowadzić nowy, według nich lepszy ład. Prezentują oni poglądy podobne do hitleryzmu - na świecie powinien się według nich liczyć jedynie kult władzy i silnych jednostek przy bezlitosnej eliminacji słabszych. Rebelie przybierają coraz poważniejszy i groźniejszy charakter, a rządy wszystkich państw rozkładają ręce. Wywiad chce jednak odkryć, kto podżega i finansuje wszystkie te akcje. Podejrzewa się, że osoby te, kimkolwiek są, chcą jedynie wysłużyć się młodymi szaleńcami, by samemu zapewnić sobie nieograniczoną władzę. Stafford Nye zostaje zatem poproszony, by przy pomocy Renaty wykrył mocodawców buntowników, a następnie przekazał wyniki swojego śledztwa wywiadowi. Jego zleceniodawcy wierzą bowiem, że przez wzgląd na swoją niepozorność i niepoważną reputację, łatwiej mu będzie dostać się w ich szeregi by zebrać więcej informacji.
Stafford godzi się na współpracę. Nie bardzo wie jednak, gdzie rozpocząć poszukiwania. Tu z pomocą przychodzi Renata, która zabiera go w bawarskie góry - do rezydencji niejakiej Charlotte von Waldsaussen, która, jak się okazuje, jest jedną z osób wspierających rozruchy. Stafford zostaje ciepło przyjęty przez staruszkę, ponieważ chodziła ona w młodości do jednej klasy z jego ciotką, lady Matyldą Cleckheaton. Ma więc okazję zabawić wraz z Renatą w rezydencji przez kilka dni i zaobserwować olbrzymi kult, jakim okoliczni młodzi ludzie darzą starą Charlottę oraz jej syna - Franza Josepha, uznawanego jest przez nich za potomka samego Fuhrera, który, jak głosi wieść, przeżył wojnę i w wyniku sprytnej maskarady zbiegł do Argentyny, gdzie przeżył jeszcze kilka lat i doczekał się potomka. Franz okazuje się być, podobnie jak jego domniemany ojciec, znakomitym erudytą, potrafiącym rzucić na kolana tłumy fanatycznych młodych ludzi, gotowych oddać życie za niego i w imię idei, które wygłasza.
Po opuszczeniu rezydencji Waldsaussenów, Stafford i Renata podróżują po innych krajach, gdzie trwają rebelie. Tymczasem w Europie dzieje się coraz gorzej. Rządy wszystkich państw obradują na specjalnych, kryzysowych konferencjach, nikt jednak nie ma pomysłu, jak zatrzymać globalną falę anarchii.
Wreszcie następuje przełom. Lady Matylda udaje się z wizytą do Charlotty, gdzie opowiada jej zmyśloną historię o rzekomych nazistowskich upodobaniach siostrzeńca oraz jego skłonności do ewentualnej współpracy z buntownikami. Powoduje to, że po pewnym czasie do domu Stafforda w Anglii przychodzą osobiście w celu zwerbowania go najważniejsze postacie spośród buntowników i Nye ma okazję dowiedzieć się, kim są, po czym przekazać tę informację wywiadowi krajowemu. Na dodatek brytyjski rząd dowiaduje się o pewnych obiecujących badaniach, które swego czasu przeprowadzał światowej sławy naukowiec, profesor Robert Shoreham. Udało mu się mianowicie wynaleźć preparat, zwany "Projektem B.", który wpływałby na komórki mózgowe ludzi i powodował, że odczuwaliby oni wewnętrzne obrzydzenie wobec zła i przemocy oraz silną chęć niesienia dobra bliźniemu. Środek ten byłby znakomitym rozwiązaniem światowej fali buntów, jednakże okazuje się, że profesor nagle wstrzymał prace nad projektem i zaniechał dalszych badań.
Nie tracąc nadziei, kilkoro ważnych brytyjskich osobistości z panem Robinsonem na czele, postanawia udać się do północnej Szkocji, gdzie obecnie mieszka podstarzały już i schorowany Shoreham w celu przekonania go do kontynuacji badań. Niestety - ten za żadną cenę nie chce zgodzić się na współpracę. Dopiero osobisty znajomy naukowca, polityk, pan Altamount jest w stanie przekonać go do zmiany decyzji. Wtem okazuje się, że w pomieszczeniu są osoby silnie związane z przeciwnikami - James Kleek, osobisty sekretarz Altamounta oraz Milly Jean - szanowana brytyjska dama, żona ambasadora, która podstępnie przebrała się za pielęgniarkę Shorehama. Nie chcą oni dopuścić do tego by Altamount zabrał głos i Milly Jean zabija go strzałem z pistoletu. Udaje się jednak pojmać przestępców, a poruszony tragicznymi wydarzeniami Robert Shoreham daje się jednak namówić na kontynuację badań i w ten sposób uratowanie świata staje się możliwe.
Książka kończy się skojarzeniem Renaty Zerkowski ze Staffordem Nye'm, którzy po zakończeniu fali rewolucji mogą nareszcie spokojnie zająć się życiem prywatnym i niebawem stają na ślubnym kobiercu.

</doc>
<doc id="552940" url="https://pl.wikipedia.org/wiki?curid=552940" title="Iniaptuk">
Iniaptuk

Iniaptuk ("Golec-Iniaptuk", ros. Иняптук) – szczyt górski w azjatyckiej części Rosji (Buriacja), najwyższy szczyt pasma Synnyr na Wyżynie Północnobajkalskiej; wysokość 2578 m n.p.m.
Masyw Iniaptuka jest oddzielony od głównego pasma Synnyr doliną rzeki Czaja o szerokości 5–10 km.

</doc>
<doc id="552941" url="https://pl.wikipedia.org/wiki?curid=552941" title="Tamań">
Tamań



</doc>
<doc id="552943" url="https://pl.wikipedia.org/wiki?curid=552943" title="Struga Toruńska">
Struga Toruńska

Struga Toruńska – rzeka w województwie kujawsko-pomorskim, jest prawostronnym dopływem Wisły. 
Długość.
Długość rzeki wynosi 51,5 km. Bierze ona swój początek z jeziora Wieldządz, na wysokości 100 m n.p.m. na Pojezierzu Chełmińskim, a jej średni spadek wynosi 1,26 stopnia.
Nazwa.
Błędnie nazywana "Postolsk" (w języku niemieckim "Bostoltz"), "Postolec" (ciek wodny odwadniający dawniej Mokre Przedmieście). Współcześnie zwana "Bacha". Struga zasila wodami jeziora: Płużnickie, Wieczno i Mlewieckie. Nad strugą zostało ulokowanych wiele miejscowości: Płużnica, Zajączkowo, Węgorzyn, Kiełbasin, Gostkowo, Lipniczki i Grębocin. Z Wisłą łączy się w Toruniu.
Bieg.
Bieg strugi, w okresie kilku ostatnich wieków, uległ daleko idącym zmianom wskutek gospodarczej działalności człowieka. Struga ta do XIII w. uchodziła wyłącznie do rzeki Drwęcy, potem Krzyżacy dokonali rozdziału wód Strugi Toruńskiej, część kierując wykonanym przez siebie sztucznym kanałem do Torunia. Doprowadzona w ten sposób woda do miasta zasilała fosy zamkowe, umożliwiała pracę młynom miejskim i browarom. Druga część wód Strugi Toruńskiej płynęła swym pierwotnym korytem przez Bielawy, uchodząc pod Lubiczem do Drwęcy. Ta część obecnie znana jest pod nazwą Struga Lubicka. Tak więc w chwili obecnej w miejscowości Grębocin następuje rozdział wód na Strugę Lubicką uchodzącą do Drwęcy i na Strugę Toruńską, uchodzącą do Wisły, a biegnącą przez dzielnicę Mokre, wpada do stawu zwanego Kaszownikiem lub Dolnym Kaszownikiem (do końca lat 60. XX w. zasilała, obecnie zasypany pobliski staw Kaszownik, tzw. Górny), a dalej płynie krytymi kanałami pod śródmieściem i Starym Miastem.
Ujście.
Rzeka uchodzi do Wisły dwiema odnogami. Pierwsza odnoga pod ul. Uniwersytecką biegnie do pozostałości kościoła podominikańskiego, dalej pod średniowiecznym Mostem Paulińskim, ulicą Strumykową w kierunku przedzamcza zamku krzyżackiego. Druga odnoga płynąc przez tereny Muzeum Etnograficznego, ma koryto w osi ulicy Czerwona Droga (nazwa ze względu na czerwone łożysko rzeki) dawne ogródki jordanowskie, a następnie wychodzi na powierzchnię za Placem Rapackiego w tzw. Dolinie Marzeń. 
W 2007 roku nastąpiło odsłonięcie fragmentu koryta Strugi na ul. Przedzamcze przy zbiegu z ul. Szeroką. Struga jest także widoczna przez okno w podłodze w budynku przy ul. Most Pauliński 2, w którym obecnie znajduje się lokal gastronomiczny.

</doc>
<doc id="552945" url="https://pl.wikipedia.org/wiki?curid=552945" title="Półwysep Kerczeński">
Półwysep Kerczeński

Półwysep Kerczeński (ukr. Керченський півострів, ros. Керченский полуостров, krm. Keriç yarımadası) – półwysep we wschodniej części Półwyspu Krymskiego na Ukrainie. 
Wraz z Półwyspem Tamańskim (od którego oddzielony jest Cieśniną Kerczeńską) oddziela Morze Azowskie od Morza Czarnego. Powierzchnia ok. 3000 km², ukształtowanie terenu nizinne z maksymalną wysokością do 190 m, klimat umiarkowany, ciepły i wilgotny. Na półwyspie występują wulkany błotne i słone jeziora. Do lat 90. XX wieku wydobywano tu rudy żelaza. Dwa rezerwaty przyrody: opucki i kazantipski. Główne miasto i port – Kercz.
Budowa geomorfologiczna.
Wyróżnia się dwie części: południowo-zachodnią i północno-wschodnią, oddzielone od siebie Grzędą Parpacką, zbudowaną z wapieni, a morfologicznie będącą przedłużeniem Grzędy Zewnętrznej Gór Krymskich. 
Region południowo-zachodni jest równiną, zbudowaną z glin oligoceńskich, zmiętych w fałdy o rozciągłości pn.-wsch. - pd.-zach. Utwory te stanowią dalszy ciąg pasa osadów oligoceńskich północnych zboczy Gór Krymskich (krymska strefa fałdowa), przez co zaznacza się wyraźny związek tej części Półwyspu Kerczeńskiego z Górami Krymskimi. Nieznaczne kulminacje, o wysokości nie przekraczającej 120 m n.p.m. (np. wulkan błotny Dżau-Tepe, 119 m n.p.m.), rozdzielają płaskie rozległe obniżenia wypełnione przez solniska (np. Jezioro Uzuniarskie). Na wybrzeżu zaznacza się wyraźna terasa morska położona na wysokości 20 m n.p.m.
Region północno-wschodni ma budowę pagórkowato-grzędową, powstałą w wyniku erozji starszych struktur fałdowych. Fałdy te przechodzą w odpowiadające im fałdy Półwyspu Tamańskiego. Wysokości w tej części Półwyspu Kerczeńskiego, w odległości 20 km na zach. od Kerczu, sięgają blisko 190 m n.p.m. Antyklinalne kotliny powstały w wyniku erozji ich partii jądrowych, zbudowanych ze słabo zdiagenezowanych osadów ilastych miocenu i pliocenu. Elementem charakterystycznym dla tego regionu są liczne (33) stożkowate wulkany błotne o wysokości 30 do 40 m, występujące w szczytowych partiach antyklin. W strefie przybrzeżnej występują jeziora słone (np. Aktaszskie, Czokrakskie, Czurubaszskie, Tabieczynskie). Linia brzegowa bardzo urozmaicona, występują na przemian strome klify i niskie odcinki mierzejowe z plażami piaszczysto-żwirowymi i piaszczysto-muszlowymi.
Historia.
Podczas II wojny światowej, w latach 1941–1943 rejon wielokrotnych walk sowiecko-niemieckich. W kwietniu 1944 roku został opanowany przez Armię Czerwoną w wyniku kombinowanej operacji morsko-lądowej.

</doc>
<doc id="552950" url="https://pl.wikipedia.org/wiki?curid=552950" title="Shenmue">
Shenmue

 – japońska przygodowa gra konsolowa, wyprodukowana przez Sega AM2 i wydana przez Segę. Jej głównym twórcą oraz projektantem jest Yū Suzuki. Gra oparta jest na nieliniowej rozgrywce, która oferuje graczowi interaktywny i otwarty świat. Suzuki osiągnął końcowy efekt poprzez symulację poszczególnych aspektów świata realnego, m.in. wprowadzenie podziału na dzień oraz noc. Gra została dodatkowo wzbogacona o dynamiczne zmiany anomalii pogodowych w czasie rzeczywistym (co w tamtym okresie było jedyne w swym rodzaju, biorąc pod uwagę ówczesny rynek gier wideo oraz ich możliwości). Głosy wszystkich bohaterów niezależnych zostały w pełni przetłumaczone oraz zdubbingowane, zarówno w języku japońskim, jak i angielskim. Każda postać poza tym posiada swój dzienny harmonogram. W grze możemy znaleźć także inne interaktywne elementy, takie jak maszyny z napojami, salony gier z automatami czy sklepy typu convenience.
W 1999 roku była to najdroższa produkcja w historii gier wideo, której koszt wynosił 47 mln dolarów. Gra doczekała się swojej kontynuacji niespełna dwa lata później, w 2001 roku. Produkcje okazały się jednak finansową porażką, dlatego Sega nie zdecydowała się na kontynuowanie serii, pozostawiając fabułę bez konkluzji. W 2018 roku Sega wydała odświeżone wersje obu gier z grafiką w wysokiej rozdzielczości na platformy Microsoft Windows, PlayStation 4 i Xbox One.
W 2015 roku Yū Suzuki ogłosił, że zamierza wyprodukować trzecią część serii na platformy PlayStation 4 oraz Windows. W przeprowadzonej w tym celu zbiórce na Kickstarterze zebrano ponad 6,3 mln dolarów, co było najwyższą w historii sumą zebraną w ten sposób w branży gier wideo. Wydanie gry, wyprodukowanej przez własne studio Suzukiego, Ys Net, oraz studio Neilo i wydanej przez Deep Silver, zaplanowano na sierpień 2019 roku.
Historia.
Lokacja gry.
Akcja "Shenmue" rozgrywa się w Japońskim mieście Yokosuka na wyspie Honsiu. Dostępne dla gracza są cztery poszczególne podzielnice miasta. Dojo rodziny Hazuki mieści się w małym przysiółku zwanym Yamanose, gdzie mieszka także wielu znajomych głównego bohatera – Ryo. Mieszkają tam również jego serdeczni przyjaciele – Ichiro Sakurada oraz Noriko Nakamura. Nieopodal Yamanose znajduje się nieco większa dzielnica – Sakuragaoka, gdzie gracz znaleźć może takie lokacje jak miejscowy park czy sklep ze słodyczami należący do Setsu Abe. W dzielnicy spotkać możemy także wielu bohaterów niezależnych, którzy pomagają Ryo w odnalezieniu Lan Diego. Należą do nich m.in. dwie lokalne plotkary – Fusayo Mishima oraz Fusako Kondo, czy chociażby Naoyuki Ito, który w dalszej fazie gry pożycza Ryo swój motocykl.
Dobuita to druga co do wielkości lokacja dostępna w grze. Jest to duża dzielnica, pełna ruchliwych ulic, na których spotkać możemy wielu bohaterów pobocznych zajmujących się swoimi codziennymi sprawami. Można znaleźć tam sklepy convenience czy inne, zajmujące się np. sprzedażą antyków, w tym oferujące zwoje z nowymi ciosami do nauczenia. W kwiaciarni natomiast spotkać można Nozomi Harasaki, przyjaciółkę głównego bohatera. W dzielnicy znajduje się także ulica czerwonych latarni, pełna barów, restauracji czy salonów gier. W Dobouicie znajduje się też przystanek, z którego kursuje autobus do portu w Yokosuce.
Port Yokosuka to największą lokalizacja obecna w "Shenmue". Ryo przybywa tam po raz pierwszy aby spotkać się z Mistrzem Chenem. Dostaje on pracę w porcie, którą wykorzystuję jako później jako cenne źródło informacji o gangu zwanym The Mad Angels. Spotyka tam także Marka Kimberley, który również pracuje w porcie. Tam również spotyka Shozo Mizukiego – bezdomnego mężczyznę, który okazuje się być wyszkolony w sztukach walki, uczy on Ryo trzech przydatnych technik obrony.
Fabuła.
Akcja gry "Shenmue" rozpoczyna się 29 listopada 1986 roku, kiedy to główny bohater – Ryo Hazuki wraca do domu w Yokosuce. W rodzinnym dojo jest świadkiem walki jego ojca – Iwao Hazukiego z tajemniczym mężczyzną, ubranym w zielony, jedwabny strój do kung-fu. Żąda on artefaktu zwanego „Dragon Mirror”, Hazuki sprzeciwia się jednak i odmawia podania miejsca jego ukrycia. Ryo interweniuje podczas ich potyczki, lecz zostaje obezwładniony przez mężczyznę. Złoczyńca podnosi go i próbuje zadać mu ostateczny cios aby go zabić, co zostaje szybko przerwane przez Iwao, który wskazuje miejsce ukrycia przedmiotu.
Kiedy Lan Di otrzymuje „Dragon Mirror”, wspomina o mężczyźnie zwanym Sunming Zhao, który prawdopodobnie został niegdyś zabity z rąk Iwao Hazukiego w pewnej chińskiej wiosce. Następnie obydwaj rozpoczynają finalną walkę, podczas której Lan Di zadaje Iwao śmiertelny cios, by chwilę później oddalić się z dojo wraz ze swoimi ochroniarzami. Ojciec Ryo umiera w jego ramionach. W tej chwili chłopak przysięga pomścić śmierć swego ojca a chęć zmierzenia się w przyszłości z Lan Dim stawia ponad wszystko. Krótko po tym Ryo rozpoczyna swoje śledztwo w dzielnicy Sakuragoaka, gdzie wypytuje znajomych i sąsiadów o wydarzenia dotyczące tamtego dnia.
Odbiór.
"Shenmue" otrzymało głównie pozytywne opinie krytyków, zdobywając w portalu GameRankings średnią ocenę 89%.

</doc>
<doc id="552953" url="https://pl.wikipedia.org/wiki?curid=552953" title="Wympieł R-73">
Wympieł R-73



</doc>
<doc id="552959" url="https://pl.wikipedia.org/wiki?curid=552959" title="Matra R550 Magic">
Matra R550 Magic



</doc>
<doc id="552961" url="https://pl.wikipedia.org/wiki?curid=552961" title="Jakub Wedelicki">
Jakub Wedelicki

Jakub z Obornik Wedelicki (ok. 1480-1554) – syn burmistrza Obornik Jana Quittemberga, brat Piotra, Błażeja, Feliksa, absolwent Akademii Krakowskiej, uzyskał doktorat prawa kanonicznego w Rzymie w 1514, od roku 1505 notariusz apostolski przy biskupie poznańskim Janie Lubrańskim, od roku 1515 pisarz kancelarii Zygmunta I, od 1517 r. proboszcz kolegiaty św. Magdaleny w Poznaniu, od 1536 r. kanonik katedralny. Później także prepozyt kolegiaty w Środzie i proboszcz w Śremie.

</doc>
<doc id="552963" url="https://pl.wikipedia.org/wiki?curid=552963" title="Leoncio">
Leoncio



</doc>
<doc id="552964" url="https://pl.wikipedia.org/wiki?curid=552964" title="Ferdynand Habsburg (1754–1806)">
Ferdynand Habsburg (1754–1806)

Ferdynand Habsburg-Lotaryński (ur. 1 czerwca 1754, zm. 24 grudnia 1806) – syn Franciszka I Lotaryńskiego i Marii Teresy Habsburg. Był desygnowany na następcę tronu Księstwa Modeny, ale nigdy go nie objął (na przeszkodzie stanęły wojny napoleońskie).
Następca tronu Modeny.
W 1763 r. ostatni książę Modeny z rodu d’Este, Herkules III d’Este, zawarł umowę z Marią Teresą, czyniąc dziewięcioletniego Ferdynanda swoim następcą. Umowa ta była ważna mimo tego, że dziesięć lat wcześniej, w 1753 r., zawarto podobne porozumienie czyniące Leopolda II, brata Ferdynanda, następcą tronu Księstwa Modeny. Jednak w 1761 r. Leopold musiał się zrzec tych praw, gdyż został następcą tronu Wielkiego Księstwa Toskanii.
Małżeństwo.
15 października 1771 r. Ferdynand poślubił Marię Beatryczę d’Este (córkę Herkulesa III). Ze związku tego zrodziło się dziesięcioro dzieci:
Dalsza kariera.
W 1780 r. Ferdynand został mianowany, przez swojego brata Józefa II, gubernatorem Lombardii. W 1796 r. najazd wojsk Napoleona Bonaparte na Mediolan zmusił rodzinę Ferdynanda do ucieczki przed nacierającymi wojskami francuskimi. Książę Herkules III także musiał opuścić swoje księstwo w którym następnie Bonaparte obalił monarchię i jego terytoria wcielił do Republiki Cisalpińskiej.
Na mocy traktatu pokojowego podpisanego w 1797 r. w Campo Formio, pomiędzy rewolucyjną Francją a Austrią, Herkules III otrzymał Księstwo Bryzgowii. Kiedy Herkules III zmarł w 1803 r. Ferdynand uzyskał prawa do tronu Księstwa Bryzgowii i Księstwa Modeny. Następnie na mocy traktatu pokojowego z Preszburgu Ferdynand zrzekł się praw do tronu Księstwa Bryzgowii na rzecz tronu Wielkiego Księstwa Badenii.
Dziedzictwo.
W 1806 r. Ferdynand zmarł w Wiedniu. W 1814 r. kongres wiedeński uznał prawa najstarszego syna Ferdynanda, Franciszka IV, do tronu Księstwa Modeny.

</doc>
<doc id="552966" url="https://pl.wikipedia.org/wiki?curid=552966" title="Anita Dark">
Anita Dark

Anita Dark (ur. 11 kwietnia 1975 w Budapeszcie) – węgierska aktorka występująca w filmach pornograficznych. 
Życiorys.
Wczesne lata.
Urodziła się w Budapeszcie. Mając 15 lat pracowała jako modelka w dla PeCsában. W wieku dziewiętnastu lat została wybrana Miss Budapesztu 1994. 
Kariera.
Podjęła pracę jako fotomodelka w Amsterdamie. Później zdecydowała się występować w produkcjach pornograficznych. W lipcu 1994 nagrała "Private Casting X 7" Pierre'a Woodmana dla Private Media Group. 
Pozowała wielokrotnie dla czasopism takich jak "Expose" (1996), "Penthouse" (1998), "Hustler" (2000), "Taboo Magazine" (2004), "Swank" (2005) i "AVN Cover" (2008). 
Po debiucie we włoskim filmie "Pretty Girl" (1995) z Markiem Davisem, pojawiła się w europejskich i amerykańskich filmach realizowanych dla Vidéo Marc Dorcel (VMD), Evil Angel, Wicked Pictures, Girlfriends Films, Bangbros czy Vivid. W 1996 roku przeniosła się do Stanów Zjednoczonych, gdzie wystąpiła m.in. w scenie gonzo w "Sodomania # 20" (1997). Przed kamerami występowała niemal zawsze w ciemnych włosach. 
Rocco Siffredi zaangażował ją do takich filmów jak "Rock N' Roll Rocco" (1997) i sequelu "Rock N' Roll Rocco – cz. II" ("Rock and Roll Rocco 2 - Backstage Pass", 1997) oraz "Rocco e le storie tese" (1997). Wzięła też udział w filmach reżyserowanych przez Christopha Clarka, w tym "Obsesja Laury" ("L'Obsession de Laure", 1996), "Penetracja 9" ("Penetration 9", 1997), "Offertes à tout 7: Fantasmes à l'Est" (1997) i "Anita Blond &amp; Anita Dark Infinity: Best Of" (2005).
W 1999 wycofała się z branży. W 2001 w Orlando i Boca Raton na Florydzie i w Los Angeles rozpoczęła pracę jako modelka. Powróciła na plan filmów porno w 2003 roku, ogłaszając, że będzie brać udział tylko w występach solo lub z innymi kobietami.

</doc>
<doc id="552970" url="https://pl.wikipedia.org/wiki?curid=552970" title="Antalya (prowincja)">
Antalya (prowincja)

Antalya – prowincja w Turcji, w południowej części kraju nad Zatoką Antalya (Morze Śródziemne) ze stolicą w mieście Antalya. Graniczy z prowincjami: Mersin na wschodzie, Konya i Karaman na północnym wschodzie, Isparta i Burdur na północy oraz Muğla na zachodzie. Zajmuje powierzchnię 20 591 km², mieszka tu ponad 2 mln ludzi (stan z roku 2005). Tereny prowincji Antalya wraz z sąsiednią prowincją Muğla ze względu na swoje walory przyrodnicze i bogactwo zabytków kultury określane są mianem Riwiery Tureckiej. Prowincja Antalya obejmuje krainy historyczne: Licję, Pamfilię i Pizydię.
Podział administracyjny.
Dystrykty w prowincji:
Główne miasta.
Główne miasta (stolice dystryktów): Akseki, Alanya, Antalya, Elmalı, Finike, Gazipaşa, Gundoğmuş, İbradı, Kale, Kaş, Kemer, Korkuteli, Kumluca, Manavgat i Serik.
Warunki naturalne.
Wybrzeża prowincji obfitują w słoneczne, piaszczyste plaże, chętnie odwiedzane przez turystów. Wnętrze lądu jest górzyste z przebiegającym tędy zachodnim odcinkiem pasma gór Taurus. Klimat śródziemnomorski.
Atrakcje turystyczne.
W regionie znajduje się wiele starożytnych ruin, a także rejonów o dużych walorach przyrodniczych. Do atrakcji turystycznych prowincji zaliczają się:

</doc>
<doc id="552972" url="https://pl.wikipedia.org/wiki?curid=552972" title="Antalya (ujednoznacznienie)">
Antalya (ujednoznacznienie)



</doc>
<doc id="552973" url="https://pl.wikipedia.org/wiki?curid=552973" title="Bitwa nad Ter">
Bitwa nad Ter

Bitwa nad rzeką Ter (zwana także bitwą pod Torroellą) – starcie zbrojne, które miało miejsce 27 maja 1694, wzdłuż brzegów i brodów rzeki Ter koło Puente Mayor w okolicach ważnego miasta Girony. Stanowiła część wojny palatynackiej.
Wstęp.
W roku 1694 król Francji zdecydował się na zaatakowanie Katalonii. Nakazał działającej w Sabaudii armii Catinata przejść do działań obronnych, przemieszczając część jej sił z Piemontu na front hiszpański.
Wicekról Katalonii, don Juan Manuel Lopez Pacheco Acuña Giron y Portocarrero, markiz Villeny, książę Escalony, będący jednocześnie generałem kapitanem hiszpańskiej armii, rozlokował na obu brzegach rzeki Ter praktycznie wszystkie oddziały jakimi w tym momencie mógł dysponować by przeciwstawić się silnemu korpusowi francuskiemu prowadzonemu przez księcia de Noailles, który zamierzał zdobyć Gironę.
Obie armie dysponowały podobnymi siłami. Francuzi mieli 24 tys. żołnierzy, w tym 4–5 tys. jazdy, a Hiszpanie – 16–24 tys. żołnierzy, w tym 4–5 tys. jazdy. Francuskie regimenty składały się w większości z weteranów, podczas gdy siły hiszpańskie miały bardzo dużą liczbę świeżych rekrutów i nowo utworzonych jednostek, które jeszcze nie brały udziału w bitwie. Ponadto francuska armia miała przewagę w artylerii, w której służyli dobrze wyszkoleni oficerowie i kanonierzy.
Bitwa.
Hiszpańska armia podzielona została na trzy korpusy w celu zabezpieczenia brodów w Verges, Ullà oraz Torroella.
W pierwszych dniach nieprzyjaciel spróbował bez powodzenia sforsować bród pod Verges, następnie przemieścił się do Ullà i Torroella de Montgri. Dnia 27 maja gęsta mgła zawisła nad brzegami rzeki; korzystając z tego 2000 francuskich dragonów i kawalerii z postępującą za nimi dużą liczbą grenadierów, przeszli niezauważeni rzekę pod Torroella de Montgri. Zaraz po przejściu rzeki kawaleria francuska przystąpiła do szarży na hiszpańską piechotę, która stała bez żadnych ziemnych fortyfikacji, ostrzeliwana przez francuską artylerię z drugiego brzegu.
Po oddaniu pierwszej salwy z muszkietów Hiszpanie, którzy pilnowali brodu, nie mogli skutecznie przeciwstawić się nadchodzącemu nieprzyjacielowi, rzucili się zatem do ucieczki, zostawiając swój obóz w nieładzie. Gdy resztki kawalerii hiszpańskiej wycofały się, zostawiając hiszpańską piechotę bez osłony, wielu hiszpańskich piechurów zostało zabitych.
Zauważywszy porażkę części swych sił, a także widząc, że znaczna część francuskich wojsk przeprawiła się już przez rzekę i błyskawicznie uszykowała się do bitwy, cała hiszpańska armia uległa zmieszaniu, a kawaleria razem z tylną strażą rzuciły się do ucieczki, docierając do Girony.
Francuzi rzucili się do natarcia przeciwko pozostałym Hiszpanom, nie natrafiając na silny opór. Zabito wielu hiszpańskich żołnierzy, a cały sprzęt, artyleria i wielka liczba sztandarów wpadły w ręce zwycięzców.
Po bitwie.
Według oficjalnej wersji Hiszpanie stracili 2931 piechoty i 324 jeźdźców (łącznie zabici, ranni i zaginieni). Według francuskich źródeł hiszpańskie straty przekroczyły 9000 ludzi, w tym 2000 jeńców, podczas gdy straty francuskie wyniosły ok. 500 ludzi.
W takiej sytuacji wicekról nie miał innego wyboru jak wysłać część oddziałów do Girony, a z główną częścią swej armii ruszyć w kierunku Barcelony, gdzie pozostał przez cały czerwiec. W tym czasie Francuzi splądrowali ponad 10 wsi w położonych w pobliżu rzeki Ter.
Dnia 30 maja, trzy dni po hiszpańskiej klęsce nad rzeką Ter, książę de Noailles rozpoczął blokadę od lądu i morza twierdzy Palamos, która poddała się Francuzom 10 czerwca. Gironę Francuzi wzięli 29 czerwca.
Barcelona została ocalona przez francuskiego ministra wojny, który zredukował finansowanie armii księcia de Noailles i tym sposobem zahamował jej działania.
Innym czynnikiem było pojawienie się angielskiej floty pod wodzą Edwarda Russella, który zmusił flotę francuską Tourville’a, by odeszła do Tulonu.

</doc>
<doc id="552977" url="https://pl.wikipedia.org/wiki?curid=552977" title="Meteor (ujednoznacznienie)">
Meteor (ujednoznacznienie)

Meteor (gr. μετέωρος, metěöros) = unoszący się w powietrzu
Astronomia
Osoby
Kultura
Geografia
Meteorologia
Język potoczny
Technologia

</doc>
<doc id="552978" url="https://pl.wikipedia.org/wiki?curid=552978" title="Bitwa pod Quebec (1690)">
Bitwa pod Quebec (1690)

Bitwa pod Quebec – starcie zbrojne, które miało miejsce w dniach 16–24 października 1690.
Po zdobyciu Port Royal w Nowej Szkocji Anglicy spróbowali zająć Quebec przy użyciu amerykańskiej milicji kolonialnej, jednak akcja skończyła się niepowodzeniem. Pod Beauport wylądowały brytyjskie siły inwazyjne dowodzone przez Williama Phipsa (2300 regularnych żołnierzy, 60 Indian, 6 dział). Dostarczyła ich flota angielska w sile 34 okrętów. Wojska te zostały jednak odrzucone przez hrabiego Frontenaca (w tym czasie gubernatora Nowej Francji) (2 000 milicji) przy pomocy ostrzału artyleryjskiego prowadzonego ze szczytu urwiska.
Podczas odwrotu spod Quebecu, sztormy zatopiły 3 okręty a ospa opanowała pozostałe. W walce przeciwko Francuzom zginęło tylko 30 Anglików, a 50 zostało rannych. Za to choroba i rzeka Świętego Wawrzyńca pochłonęła 1 000 ofiar więcej.

</doc>
<doc id="552981" url="https://pl.wikipedia.org/wiki?curid=552981" title="1 Warszawska Drużyna Harcerska im. Romualda Traugutta Czarna Jedynka">
1 Warszawska Drużyna Harcerska im. Romualda Traugutta Czarna Jedynka

1 Warszawska Drużyna Harcerska im. Romualda Traugutta „Czarna Jedynka” (obecnie Szczep 1 Warszawskich Drużyn Harcerskich i Zuchowych „Czarna Jedynka” im. Romualda Traugutta) – jedna z najstarszych polskich drużyn harcerskich założona w 1911, od 1919 w Gimnazjum, a potem VI Liceum Ogólnokształcącym im. Tadeusza Reytana w Warszawie. Od 1918 jedna z drużyn Związku Harcerstwa Polskiego, od 1989 w strukturach Związku Harcerstwa Rzeczypospolitej. W końcu lat 60. XX wieku przekształcona w szczep złożony z kilku drużyn, od 1967 również żeńskich. 
Szczep jest członkiem Unii Najstarszych Drużyn Harcerskich Rzeczypospolitej.
Historia.
W 1911 roku Stefan Pomarański założył w szkole nielegalną drużynę skautową, na której patrona wybrano Romualda Traugutta. Na znak żałoby po straceniu dyktatora powstania styczniowego harcerze 1 WDH nosili czarne chusty, stąd znani byli w Warszawie jako „Czarna Jedynka”. W 1913 roku delegacja 1 WDH, jako jedna z trzech z Polski, wzięła czynny udział w zlocie skautów w Birmingham. Wakacje 1920 roku drużyna spędziła na obozie pod Łomżą, lecz w połowie lipca „rozleciała się”, ponieważ wszyscy harcerze wstąpili do wojska, by walczyć z bolszewikami w wojnie polsko-bolszewickiej.
W następnych latach działalność drużyny była coraz lepiej zorganizowana i 1 WDH wysunęła się na czołowe miejsce w Warszawskiej Chorągwi ZHP. W czasie wakacji 1927 roku założyła stały 40-dniowy obóz pod namiotami i szałasami w Morgownikach nad Narwią koło Nowogrodu. W czasie obozu uporządkowano zaniedbane mogiły bratnie studentów ochotników poległych w walkach z bolszewikami, a następnie uroczyście złożono hołd bohaterom.
Rozkazem Komendy Chorągwi Warszawskiej ZHP z dnia 16 lutego 1929 drużyna otrzymała nazwę „Czarnej Jedynki” i od tej chwili jej oficjalna nazwa brzmiała: Pierwsza Warszawska Drużyna Harcerska im. Romualda Traugutta „Czarna Jedynka”.
Około 1962 drużyna uczestniczyła w akcji Warmia i Mazury, według Ładysława Nekandy-Trepki: „Uczestniczyliśmy w akcji Warmia i Mazury, to była inicjatywa starszoharcerskiej drużyny akademickiej. Chodziło o odbudowywanie strat, które poniosła Polska na skutek działania komunistów i SB, chodziło o przekonywanie autochtonów do polskości. Jeździliśmy tam, by pomagać w pracach polowych, ja sam jednego roku prowadziłem we wsi przedszkole, organizowaliśmy ogniska, chodziliśmy czwórkami do kościoła”.
Pod koniec lat 60. drużyną kierowała grupa instruktorów: Antoni Macierewicz, Marek Barański, Janusz Kijowski, Wojciech Onyszkiewicz, Piotr Naimski, którzy działalność harcerską łączyli z działalnością skierowaną przeciwko PZPR i uzależnieniu PRL od ZSRR.
Po stłumieniu protestów robotników w Czerwcu 1976 środowisko „Czarnej Jedynki” podjęło akcję pomocy dla rodzin aresztowanych. Byli harcerze „Czarnej Jedynki” dążyli do zinstytucjonalizowania pomocy niesionej prześladowanym. 11 września 1976 roku Macierewicz, Naimski i Onyszkiewicz opracowali wstępną wersję dokumentu powołującego Komitet Obrony Robotników.
W 1989 roku, w okresie transformacji systemowej w Polsce, szczep wystąpił ze Związku Harcerstwa Polskiego i wszedł w skład struktur Okręgu Mazowieckiego Związku Harcerstwa Rzeczypospolitej. Na początku XXI wieku działał w dzielnicach Wilanów i Ursynów.

</doc>
<doc id="552983" url="https://pl.wikipedia.org/wiki?curid=552983" title="Mutazylici">
Mutazylici



</doc>
<doc id="552984" url="https://pl.wikipedia.org/wiki?curid=552984" title="Mohammad Reza Pahlawi">
Mohammad Reza Pahlawi

Mohammad Reza Pahlawi (pers. محمدرضا پهلوی, ur. 26 października 1919 w Teheranie, zm. 27 lipca 1980 w Kairze) – ostatni szachinszach Iranu, z dynastii Pahlawich, nastawiony prozachodnio, inicjator reform społecznych i gospodarczych w Iranie. W 1979 został odsunięty od władzy w wyniku irańskiej rewolucji islamskiej.
Życiorys.
Wczesny okres panowania.
16 września 1941 Mohammad Reza Pahlawi objął tron po wymuszonej przez mocarstwa zachodnie abdykacji ojca, Rezy Szaha Pahlawiego. Początkowo był łagodnym, choć niekiedy niezdecydowanym liderem, co wyraźnie odróżniało go od ojca. W ciągu lat 40. wycofał on wiele autorytarnych praktyk okresu poprzedników i ustanowił model bliższy demokracji. Młody szach z czasem coraz mniej był zainteresowany sprawami państwa, stał się bywalcem salonów Europy, latał prywatnym samolotem, czas spędzał na uprawianiu sportów i zabawie. Był osobą mało popularną w kraju, obracał się jedynie w najwyższych kręgach wojskowych i nie zdawał sobie sprawy z pogardy, jaką wobec niego żywili rodacy.
4 lutego 1949 Mohammad Reza przybył na ceremonię rocznicową na Uniwersytet Teherański. Wkrótce po wyjściu szacha z samochodu młody człowiek udający fotoreportera zbliżył się do niego na odległość ok. 2 metrów i oddał sześć strzałów. Pomimo niewielkiej odległości tylko dwie kule raniły Mohammada Rezę, zaś przy ostatnim strzale, wymierzonym w serce, pistolet się zaciął. Szach uznał swoje ocalenie za boską interwencję i wkrótce potem zaczął wywierać coraz większy wpływ na sytuację w Iranie. Zamachowiec należał do organizacji fundamentalistycznej Fedaini Islamu (według innego źródła – do komunistycznej Partii Tude). Po nieudanym zamachu szach wprowadził w kraju stan wyjątkowy, zarządził nowe wybory parlamentarne, zdelegalizował partię Tude, polecił aresztować wielu polityków i dziennikarzy opozycyjnych, a znanego ajatollaha Abolghasema Kaszaniego, utrzymującego kontakty z Fedainami – usunąć z kraju.
W tym czasie wpływowi politycy, a wśród nich Mohammad Mosaddegh, później demokratycznie wybrany premier Iranu, czynili wysiłki na rzecz unowocześnienia i demokratyzacji państwa. Na tle konfliktu, jaki wybuchł w 1951 po nacjonalizacji brytyjskiej spółki naftowej, w sierpniu 1953 doszło do odsunięcia od władzy urzędującego premiera Mohammeda Mossadegha. Twarda i niezależna polityka Mossadegha, prowadząca do utraty wpływów w Iranie przez Wielką Brytanię, stała się przyczyną nacisków politycznych na szacha ze strony rządu brytyjskiego oraz współpracującej z nim amerykańskiej agencji wywiadowczej CIA, aby ten – korzystając ze swoich konstytucyjnych uprawnień – odwołał premiera. Kiedy Mossadegh odmówił ustąpienia z urzędu, CIA zorganizowała w Teheranie demonstrację poparcia dla szacha, w wyniku której doszło do zamieszek, obalenia rządu i przejęcia przez szacha pełnej władzy w państwie. Pahlawi poparł pucz po otrzymaniu przez niego i jego najbliższą rodzinę dużych łapówek z rąk agentów wywiadu Stanów Zjednoczonych.
Likwidacja opozycji i rządy SAWAK.
Lata 1953–1979 to okres osobistych, autorytarnych rządów władcy Iranu. Zaraz po obaleniu Mossadegha wielu bliskich współpracowników obalonego premiera (w tym ministrów), jego zwolenników i członków Frontu Narodowego zostało poddanych torturom, straconych lub trafiło do więzień. Mossadegh w procesie pokazowym został skazany na trzy lata więzienia i areszt domowy. Szach cofnął reformy poprzednika i przywrócił brytyjskie interesy gospodarcze w kraju. Brutalne represje spotkały również partię Tude. Służby bezpieczeństwa szacha aresztowały około czterech tysięcy członków partii, z których kilkudziesięciu zostało skazanych na kary śmierci lub zmarło w wyniku tortur. Kilkuset członków zostało natomiast skazanych na dożywotnie więzienie. Nowy reżim aresztował też około czterystu sympatyków Tude w siłach zbrojnych (22 pułkowników, 69 majorów, 100 kapitanów, 193 poruczników, 19 podoficerów i 63 kadetów), z których kilkunastu zginęło po torturach. W celu umocnienia swojej władzy monarcha utworzył służby SAWAK, na czele których jako pierwszy stanął Hasan Pakrawan. W tworzeniu służby uczestniczyli doradcy brytyjscy i amerykańscy, a jej podstawowym celem było zwalczanie opozycji.
Nowym premierem został Fazlollah Zahedi w praktyce obsadzony na to stanowisko przez zachodnie służby. Po dwudziestu miesiącach kierowania rządem Zahedi został oskarżony przez szacha o zdefraudowanie znacznych funduszy. W ten sposób szach pozbył się polityka, którego uważał za zbyt samodzielnego. Szach przeprowadził równocześnie delegalizację wszystkich partii o profilu republikańskim. Następcą Zahediego był bardziej podporządkowany szachowi Hosejn Ala.
Utworzenie systemu fasadowego i uzależnienie od mocarstw.
Choć pucz z 1953 roku przyczynił się do poprawy sytuacji irańskiej gospodarki (co umożliwiło odwołanie brytyjskiego embargo), władca był jednak od tej pory marionetką Ameryki – Iran uzależniony był od wsparcia USA, które zdobyły prawo do eksploatacji 40% złóż irańskiej ropy. USA uzyskały też możliwość zbudowania stacji nasłuchu elektronicznego wzdłuż granicy z ZSRR, a Iran, obok należącej do NATO Turcji, stał się drugim proamerykańskim rządem państwa graniczącego z ZSRR w tym regionie świata.
W 1957, szach postanowił ustanowić w kraju ściśle kontrolowany, fasadowy system dwupartyjny, na jego polecenie ówczesny premier Manuczehr Eghbal stanął na czele Partii Narodowej; kierowanie „opozycyjną” Partią Ludową powierzono Asadollahowi Alamowi, także politykowi cieszącemu się zaufaniem monarchy. W 1959 Eghbal poinformował dyplomatów amerykańskich i brytyjskich o tym, że Pahlawi miał zamiar podpisać ze Związkiem Radzieckim długoterminowy pakt o nieagresji i poprosił o wpłynięcie na monarchę, by ten zmienił swoją decyzję. Tak też faktycznie się stało. Nie wyjaśniono, czy premier działał w tej sprawie z własnej inicjatywy, czy też cała sytuacja została zaaranżowana przez Pahlawiego w celu udowodnienia zachodnim sojusznikom, że Iran może podejmować samodzielne inicjatywy polityczne. Rząd Eghbala upadł w roku następnym po jawnie sfałszowanych wyborach parlamentarnych. Chociaż poprzednie wybory w Iranie również nie były przeprowadzone w sposób uczciwy, zbyt wyraźna ingerencja służb porządkowych w przebieg głosowania była dla monarchii znacznym ciosem prestiżowym.
Próba przeprowadzenia liberalnych reform.
Gdy w 1961 kolejne wybory parlamentarne w Iranie zostały sfałszowane, opozycja zorganizowała w kraju serię demonstracji, w maju 1961 doszły do nich strajki nauczycieli i innych grup zawodowych. Protesty zostały rozpędzone; zginął jeden nauczyciel, było też kilku rannych. Po zamieszkach premierem mianowano liberała Alego Aminiego (prawdopodobnie ze względu na naciski USA). Amini przeprowadził legalizację Frontu Narodowego i pozwolił na tworzenie umiarkowanej opozycji demokratyczno-islamskiej. Premier już w 1962 roku popadł w konflikt z szachem i został zdymisjonowany. W jego miejsce urząd objął całkowicie zależny od szacha Asadollah Alam, który wraz z szachem starał się wdrożyć reformy zmierzające do większej sekularyzacji państwa.
Jego rządy charakteryzowały się głęboką postępowością w stosunku do tradycyjnych islamskich wartości społeczeństwa Iranu. Pahlawi utrzymywał dobre stosunki z większością krajów zachodnich i często był przedstawiany jako wzór „nowoczesnego przywódcy” na Bliskim Wschodzie, co zapewniło Iranowi liczne pożyczki ze strony Stanów Zjednoczonych. W parze z bliskimi stosunkami z Zachodem szło często rzeczywiste służenie interesom Zachodu (wprowadzono między innymi rzeczywisty immunitet dla amerykańskich doradców i wojskowych w Iranie). Szach zainicjował program reform wewnętrznych, zwanych białą rewolucją, zakładający m.in. wdrożenie reformy rolnej. Na jej mocy prywatna własność ziemska miała zostać początkowo ściśle ograniczona do jednej wsi. Ostatecznie przyjęto poprawki korzystniejsze dla posiadaczy, umożliwiające im zachowanie także lasów, sadów, plantacji i przedsiębiorstw rolnych oraz zmechanizowanych gospodarstw. Dopuszczono również, by fundacje religijne zachowały darowane im niegdyś grunta. Ziemie odebrane posiadaczom rozdzielono między dzierżawców gruntów. Rolnik otrzymujący ziemię miał obowiązek przyłączenia się do miejscowego związku spółdzielczego; instytucje te podlegały ministerstwu rolnictwa i spraw wiejskich. Państwo zaangażowało się również w organizację szkół i zakładów opieki zdrowotnej na wsiach. Reforma rolna doprowadziła do całkowitej transformacji społecznej na irańskiej wsi.
Na początku lat 60. szach i premier Asadollah Alam próbowali wprowadzić reformę prawa wyborczego, dającą prawo głosu kobietom oraz doprowadzić do wycofania z prawa irańskiego obowiązku składania przysięgi na Koran przez obejmujących urzędy państwowe – w projekcie można było zastąpić go świętą księgą innej religii uznawanej przez państwo. Obydwie propozycje zmian zostały gwałtownie oprotestowane przez duchowieństwo szyickie. Reakcją na protesty były aresztowania. W czerwcu 1963 roku, po tym gdy doszło do zatrzymania jednego z opozycyjnych duchownych, Ruhollaha Chomejniego, w kraju wybuchły zamieszki siłą stłumione przez rząd. Szach ustąpił protestującym ortodoksom i zdymisjonował Alama ze stanowiska.
Narastający kryzys.
Następcą postępowego Alama na stanowisku premiera został Hasan Ali Mansur, który wycofał się ze świeckich reform i aby przypodobać się radykałom, zwolnił z więzienia Ruhollaha Chomejniego. Gdy ten kontynuował działalność opozycyjną, rząd zmusił go do wyjazdu z kraju. Z inicjatywy Pahlawiego nowy premier zreformował fasadowy system partyjny. Również ten premier okazał się skrajnie niepopularny i wkrótce zginął w zamachu.
W latach 60. doszło do dużej kompromitacji szacha spowodowanej woltą szefa SAWAK. Zdymisjonowany w 1961 roku szef SAWAK, Tejmur Bachtijar, który został podejrzany o działalność antyrządową, próbował bez powodzenia uzyskać poparcie Brytyjczyków dla swoich planów odsunięcia szacha od władzy, a następnie nawiązał kontakt ze środowiskami irańskiej opozycji w Iraku. W 1967 Pahlawi polecił SAWAK zamordować Bachtijara, którego zagranicznej działalności coraz bardziej się obawiał. W marcu 1968 generał został zatrzymany w Libanie pod zarzutem nielegalnego wwozu broni, jednak starania Iranu o jego ekstradycję zostały w ostatniej chwili odrzucone, a wojskowy otrzymał zgodę na wyjazd do Szwajcarii. Następnie udał się do Iraku, dokąd zaprosił go Saddam Husajn, obiecując mu równocześnie pomoc w utworzeniu i szkoleniu zbrojnej organizacji, która mogłaby obalić szacha. Jego najbliższe otoczenie było już wtedy całkowicie zinfiltrowane przez irańską tajną policję. Ostatecznie
Tejmur Bachtijar został zastrzelony przez agenta SAWAK podczas polowania, w sierpniu 1970.
Na początku czerwca 1967 szach odwiedził Berlin Zachodni, gdzie jego wizyta wywołała zamieszki. 15 października 1971 szach urządził w Persepolis huczne obchody 2500-lecia imperium perskiego.
Od 1972 roku nasilał się konflikt z Irakiem. Irak, który w lutym 1972 podpisał układ z ZSRR (zbliżony do tych, które Związek Radziecki zawierał z krajami bloku wschodniego), zachwiał układ sił w regionie. Rząd Stanów Zjednoczonych wraz z Pahlawim opracował strategię osłabienia Iraku. Jednym z jej elementów było wsparcie Kurdów niechętnych wobec rządu. Kurdowie otrzymali wsparcie militarne (w postaci broni i doradców wojskowych) i finansowe ze strony CIA i Iranu. 6 marca 1975 Pahlawi i rząd Iraku podpisali Umowę algierską. Iran w zamian za zrzeczenie się przez Irak prawa do części szlaku wodnego w Szatt al Arab wycofał swoje wsparcie dla rebeliantów. Umowa doprowadziła do polepszenia się wzajemnych relacji, a w 1978 roku, gdy w Iranie doszło do wzrostu nastrojów opozycyjnych, tamtejszy monarcha poprosił Husajna o pomoc w rozprawie z wrogami własnego rządu. Husajn nakazał wydalenie z kraju ajatollaha Chomeiniego.
Z upływem lat rządy szacha coraz częściej były krytykowane za korupcję i brutalne praktyki założonej przez niego w 1957 tajnej policji politycznej SAWAK (takie jak np. wrzucanie ludzi do worków, w których kotłowały się oszalałe z głodu dzikie kocury albo jadowite węże). Przysporzyło mu to wielu przeciwników, zarówno w fundamentalistycznych środowiskach islamskich, jak i w świeckich. W latach 60. i 70. nasiliła się działalność zbrojnej opozycji islamskiej i lewicowej. Licznie powstawały antyrządowe organizacje zbrojne, z których jedną z najsilniejszych była grupa Ludowych Mudżahedinów. Szach był też negatywnie postrzegany i kojarzony z dyktatorską władzą przez wielu mieszkańców innych państw. Jego wizyty w krajach zachodnich często spotykały się z protestami.
Po serii zamieszek w 1978 roku król chcąc uniknąć upadku swojej władzy wykonał wyraźne gesty pod adresem opozycji islamskiej, zamykając bary i kasyna, uwolnił również więźniów politycznych i doprowadził do aresztowania najbardziej skompromitowanych urzędników. Działania te nie wystarczyły, by doprowadzić do zakończenia antyrządowych protestów. Po kolejnych manifestacjach i ich stłumieniu przez policję (czarny piątek w Teheranie 8 września 1978) chaos w państwie coraz bardziej się potęgował, aż końcu doprowadził do wybuchu irańskiej rewolucji islamskiej i obalenia szacha w 1979.
Rodzina.
Mohammad Reza Pahlawi był trzykrotnie żonaty. Z pierwszego małżeństwa z egipską księżniczką Fauzią bint Fuad urodziła się córka Szachnaz Pahlawi. Drugie małżeństwo szacha z Sorayą Esfandiary Bachtiari zostało rozwiązane z powodu braku potomstwa, natomiast ze związku z trzecią żoną Farah Dibą urodziło się czworo dzieci:
Odznaczenia i wyróżnienia.
25 sierpnia 1977 Uniwersytet Warszawski przyznał mu tytuł "doktora honoris causa" w dziedzinie prawa. Jego małżonka Farah Pahlawi również uzyskała tytuł "doktora honoris causa" tej uczelni w dziedzinie historii sztuki.

</doc>
<doc id="552988" url="https://pl.wikipedia.org/wiki?curid=552988" title="Mohammed Reza Pahlavi">
Mohammed Reza Pahlavi



</doc>
<doc id="552989" url="https://pl.wikipedia.org/wiki?curid=552989" title="Mohammad Reza Pahlavi">
Mohammad Reza Pahlavi



</doc>
<doc id="552991" url="https://pl.wikipedia.org/wiki?curid=552991" title="Reza Pahlawi">
Reza Pahlawi

Inni potomkowie Rezy Szaha Pahlawiego:

</doc>
<doc id="552992" url="https://pl.wikipedia.org/wiki?curid=552992" title="Władcy Iranu">
Władcy Iranu



</doc>
<doc id="552993" url="https://pl.wikipedia.org/wiki?curid=552993" title="Aback">
Aback



</doc>
<doc id="552995" url="https://pl.wikipedia.org/wiki?curid=552995" title="Reza Pahlavi">
Reza Pahlavi



</doc>
<doc id="553000" url="https://pl.wikipedia.org/wiki?curid=553000" title="Chomejni">
Chomejni



</doc>
<doc id="553001" url="https://pl.wikipedia.org/wiki?curid=553001" title="Ruhallah Chomejni">
Ruhallah Chomejni



</doc>
<doc id="553002" url="https://pl.wikipedia.org/wiki?curid=553002" title="Geochelone nigra">
Geochelone nigra



</doc>
<doc id="553003" url="https://pl.wikipedia.org/wiki?curid=553003" title="Pongsaklek Wonjongkam">
Pongsaklek Wonjongkam

Pongsaklek Wonjongkam (ur. 11 sierpnia 1977 w Nakhon Ratchasima) – tajski bokser, dwukrotny mistrz świata w wadze muszej WBC (2001-2007, 2010-?) oraz magazynu The Ring. W latach 2001-2007 siedemnastokrotnie obronił swój pas co jest rekordem w jego wadze.
Zawodową karierę rozpoczął w 1994. Po siedmiu wygranych walkach doznał pierwszej zawodowej porażki z Jerrym Pahayahayą. Następnie po dwóch wygranych znów przegrał z Pahayahayą. Po tej walce legitymował się bilansem 9-2. W 1997 został mistrzem świata WBU w wadze junior muszej. Tytułu nigdy nie bronił.
Mistrz świata WBC 2001-2007.
W 2001 roku dostał szansę walki o pas mistrza świata federacji WBC w wadze muszej z niepokonanym Filipińczykiem Malcolmem Tunacao. Walka zakończyła się już w pierwszej rundzie zwycięstwem Wonjongkama przez technicznych nokaut.
W czwartej obronie pasa Tajlandczyk zmierzył się z Japończykiem Daisuke Naitō. Nokautując go w 34 sekundzie pojedynku. Jest to do dziś niepobity rekord szybkości nokautu w wadze muszej.
Później Wonjongkam obronił pas jeszcze trzynaście razy. Jedną z obroną była między innymi walką Wonjogkam – Naitō II, czy z Husseinem Husseinem.
W osiemnastej obronie po 53 wygranych walkach przegrał z Naitō walkę na punkty (113-116, 113-115, 113-116), tracąc po sześciu latach pas mistrza WBC. W marcu 2008 roku doszło do czwartego starcia Tajlanczyka z Japończykiem. Walka zakończyła się remisem, więc Naitō zachował pas.
Tymczasowy mistrz świata WBC 2009-2010.
24 kwietnia 2009 roku w Tajlandii doszło do walki o tytuł tymczasowego mistrza świata federacji WBC w wadze muszej pomiędzy Wonjongkamem a Julio Césarem Mirandą. Walkę wygrał Tajlanczyk na punkty (117-111, 119-110, 118-109).
W sierpniu tego samego roku Wonjongkam bronił pas z Takahisą Masudą. Wonjongkam wygrał walkę przez TKO w 6 rundzie.
Mistrz świata WBC 2010 - ?
W międzyczasie Daisuke Naitō stracił pas mistrza świata federacji WBC w wadze muszej na rzecz Kōki Kamedy. 27 marca 2010 roku w Tokio doszło między nimi do starcia, które wygrał Tajlandczyk na punkty (114-114, 116-112, 115-112) i po trzech latach odzyskał pas mistrza.
Do pierwszej obrony tytułu doszło 8 października 2010. Pokonał jednogłośnie na punkty rodaka Suriyana Sor Rungvisaia. 
Kolejny raz obronił tytuł 1 lipca 2011 pokonując po świetnym pojedynku Tokuya Kagawę (Japonia) wyraźnie na punkty. 23 grudnia stoczył pojedynek z Japończykiem Hirofumi Mukai. Po przypadkowym zderzeniu głowami w pierwszej rundzie Mukai był niezdolny do walki i została ona zakończona technicznym remisem. 

</doc>
<doc id="553009" url="https://pl.wikipedia.org/wiki?curid=553009" title="Rainer Trost">
Rainer Trost

Rainer Trost (ur. w 1966 w Stuttgarcie) – niemiecki śpiewak operowy, tenor.
Po serii przedstawień z 1992 był zapraszany do występów w najsłynniejszych teatrach operowych Europy i świata. Występował w takich operach jak Metropolitan Opera (Nowy Jork), Opéra National (Paryż), Wiener Staatsoper (Wiedeń). Jest uznawany za jednego z najlepszych odtwórców tenorowych ról Mozarta swojego pokolenia.

</doc>
<doc id="553012" url="https://pl.wikipedia.org/wiki?curid=553012" title="Geochelone pardalis">
Geochelone pardalis



</doc>
<doc id="553013" url="https://pl.wikipedia.org/wiki?curid=553013" title="Helmut Rahn">
Helmut Rahn

Helmut Rahn znany także jako "Boss" (ur. 16 sierpnia 1929 w Essen, zm. 14 sierpnia 2003 w Essen) – niemiecki piłkarz, który występował na pozycji napastnika.
Sławę przyniósł mu gol strzelony w finale mistrzostw świata w 1954, który zadecydował o zwycięstwie i tytule mistrzów świata dla RFN, która pokonała węgierską Złotą jedenastkę 3:2.
Kariera sportowa.
Helmut Rahn zaczynał karierę w Altenessen, gdzie grał od 1938 do 1946 roku. Następnie przeszedł do SC Oelde, dla którego strzelił łącznie 52 bramki. W sezonie 1950/1951 Helmut grał w Sportfreunde Katernberg. Największe sukcesy łączą go jednak z klubem Rot-Weiss Essen, gdzie grał przez 8 lat. Rahn z tym klubem wygrał Puchar DFB-Pokal w 1953 roku i Mistrzostwo Niemiec 1955.
W sezonie 1959/1960 piłkarz grał w 1. FC Köln, a w następnym sezonie przeniósł się do FC Twente w Holandii. Zakończył karierę w 1965 roku, grając w klubie MSV Duisburg, z powodu problemów z kolanem.
Rahn zagrał 40 meczów w reprezentacji, strzelając 21 goli.

</doc>
<doc id="553016" url="https://pl.wikipedia.org/wiki?curid=553016" title="Geochelone radiata">
Geochelone radiata



</doc>
<doc id="553017" url="https://pl.wikipedia.org/wiki?curid=553017" title="Sprzątanie Świata">
Sprzątanie Świata

Sprzątanie świata () – międzynarodowy ruch i kampania wywodząca się z akcji Sprzątanie Australii, założona przez Kim McKay oraz żeglarza Iana Kiernana, odbywająca się na całym świecie w trzeci weekend września. Globalne akcje obejmują zbieranie śmieci, kampanie edukacyjne, koncerty na rzecz środowiska, twórcze współzawodnictwo oraz wystawy dotyczące zdrowej wody, sadzenie drzew, minimalizacje odpadów, redukcję gazów cieplarnianych oraz organizacje ośrodków recyklingu. Sprzątanie Świata, wspólnie z Programem Ochrony Środowiska ONZ (United Nations Environment Programme, UNEP), przyciąga co roku ponad 35 milionów ochotników, którzy wspierają inicjatywę lokalnych władz rozmaitego szczebla mającą na celu sprzątanie, porządkowanie i ochronę środowiska. Uczestnikami są całe kraje, mniejsze społeczności i grupy środowiskowe, szkoły, departamenty rządowe, firmy, organizacje konsumenckie oraz przemysłowe, sponsorzy oraz pojedyncze osoby, które pracują niezależnie na rzecz lokalnych społeczności lub też tworzą grupy, koordynując wysiłki na szczeblu regionalnym czy nawet krajowym. Piętnaście lat od rozpoczęcia działalności kampania stała się odnoszącym sukcesy programem, obejmującym ponad 120 krajów, który zachęca lokalne społeczności do wszelkich działań, których celem jest poprawa zdrowia ludzi i środowiska.
Australia – początek ruchu.
Akcja "Sprzątanie świata" wywodzi się z Australii. Po raz pierwszy odbyła się w 1989 r., kiedy 40 tysięcy mieszkańców Sydney wzięło udział w akcji sprzątania terenów portu. Już rok później akcja objęła zasięgiem całą Australię, a liczba jej uczestników co roku rośnie. W Australii akcja odbywa się w marcu. Koordynatorem jest organizacja społeczna "Clean up Australia".
Sprzątanie świata w Polsce.
W Polsce sprzątanie świata zainicjowała Mira Stanisławska-Meysztowicz. Akcja, pod nazwą "Sprzątanie świata - Polska", odbywa się co roku, począwszy od 1994. Krajowym patronem i koordynatorem akcji w Polsce jest Fundacja Nasza Ziemia. W akcji uczestniczy wolontariacko młodzież szkolna, harcerze, członkowie organizacji ekologicznych, pracownicy firm (wolontariaty pracownicze) oraz niezrzeszeni młodzi i dorośli. 

</doc>
<doc id="553018" url="https://pl.wikipedia.org/wiki?curid=553018" title="Geochelone sulcata">
Geochelone sulcata



</doc>
<doc id="553019" url="https://pl.wikipedia.org/wiki?curid=553019" title="Wiesława Bardonowa">
Wiesława Bardonowa

Wiesława Bardonowa właśc. "Wiesława Bardon" (ur. 1927, zm. 29 stycznia 2016 w Warszawie) – polska prawniczka, prokurator oskarżająca w procesach politycznych od lat 60. Była naczelnikiem Wydziału Śledczego prokuratury wojewódzkiej w Warszawie w latach 80.
Całkowicie dyspozycyjna wobec SB i ówczesnych władz, czarna postać prokuratury drugiej połowy PRL. Wraz z grupą podległych jej prokuratorów, w skład której wchodzili m.in. Anna Detko-Jackowska, Krystyna Bartnik i Maciej Białek, zajmowała się sprawami politycznymi, w pełni wykonując ówczesne partyjne dyrektywy.
Odeszła z pracy w prokuraturze we wrześniu 1990, nie poddając się weryfikacji. Nie poniosła konsekwencji swoich czynów.
Zmarła 29 stycznia 2016 r. w Warszawie, pochowana na cmentarzu na Starych Powązkach.

</doc>
<doc id="553020" url="https://pl.wikipedia.org/wiki?curid=553020" title="Warren Haynes">
Warren Haynes

Warren Haynes (ur. 6 kwietnia 1960 w Asheville) – amerykański gitarzysta rockowy i bluesowy, wokalista i autor piosenek. 
Życiorys.
Długoletni członek grupy The Allman Brothers Band, lider zespołu Gov't Mule oraz gitarzysta i wokalista zespołu The Dead. 
Współpracował z wieloma muzykami i grupami (m.in. Vernon Reid, John Scofield, Dave Matthews Band, Les Claypool, The Black Crowes, Jerry Cantrell, Everlast, Grace Potter) oraz wydawał płyty solowe. W 2003, w wyniku plebiscytu Rolling Stone Magazine, znalazł się na 23. miejscu na liście największych gitarzystów wszech czasów.
Dyskografia.
Allman Brothers Band
Gov't Mule
Płyty firmowane własnym nazwiskiem

</doc>
<doc id="553022" url="https://pl.wikipedia.org/wiki?curid=553022" title="Żółw szczelinowy">
Żółw szczelinowy



</doc>
<doc id="553023" url="https://pl.wikipedia.org/wiki?curid=553023" title="Vernon Reid">
Vernon Reid

Vernon Reid (ur. 22 sierpnia 1958 w Londynie) – brytyjski gitarzysta rockowy i jazzowy, założyciel i lider grupy Living Colour.
Oprócz działalności w Living Colour, Reid wydał dwie płyty solowe oraz współpracował z licznymi muzykami i grupami, reprezentującymi różnorodne style muzyczne (Jack Bruce, Bill Frisell, Public Enemy, The Rollins Band, Tracy Chapman, James Blood Ulmer, Grant Calvin Weston i inni).
W 1985 r. Reid był współzałożycielem "The Black Rock Coalition 1", organizacji mającej na celu zerwanie z marginalizowaniem czarnoskórych muzyków. Tworzy pod wpływem muzyki Jimiego Hendriksa
W 2003 został sklasyfikowany na 66. miejscu listy 100 najlepszych gitarzystów wszech czasów magazynu Rolling Stone. Z kolei w 2004 roku muzyk został sklasyfikowany na 68. miejscu listy 100 najlepszych gitarzystów heavymetalowych wszech czasów magazynu Guitar World.
Vernon Reid wystąpił wraz z Jamesem Blood Ulmerem na 25. (2005 r.) oraz 30. (2010 r.) edycji Rawa Blues Festival.

</doc>
<doc id="553025" url="https://pl.wikipedia.org/wiki?curid=553025" title="ABC (brytyjski zespół muzyczny)">
ABC (brytyjski zespół muzyczny)

ABC – brytyjski zespół popowy, stworzony latem 1980 przez muzyków grających wcześniej rock industrialny i związanych z grupą Vice Versa.
Od początku istnienia liderem ABC był wokalista Martin Fry, który deklarował się jako odnowiciel muzyki tanecznej. W twórczości zespołu można znaleźć elementy stylistyki zarówno późnego Roxy Music, jak i wykonawców zgromadzonych w wytwórni Motown. Przez niektórych krytyków zaliczany jest do bardziej popowej odmiany new romantic.
Zespół wylansował przeboje, takie jak m.in. „Poison Arrow”, „The Look of Love”, „All of My Heart” i „When Smokey Sings”. Z zespołem współdziałali producenci Trevor Horn i Bernard Edwards.

</doc>
<doc id="553026" url="https://pl.wikipedia.org/wiki?curid=553026" title="Żółw mauretański">
Żółw mauretański



</doc>
<doc id="553027" url="https://pl.wikipedia.org/wiki?curid=553027" title="Żółw iberyjski">
Żółw iberyjski



</doc>
<doc id="553029" url="https://pl.wikipedia.org/wiki?curid=553029" title="Naśladownictwo kamieni szlachetnych">
Naśladownictwo kamieni szlachetnych

Naśladownictwo kamieni szlachetnych – częste w jubilerstwie zastosowanie tańszych kamieni i innych materiałów, mających naśladować kamienie szlachetne.
Rodzaje naśladownictwa kamieni szlachetnych.
Sztuczne barwienie.
Sztuczne barwienie stosuje się najczęściej do agatów. Przez ich barwienie można uzyskać żywe, ciekawe zabarwienie.
Sztuczne barwienie niektórych kamieni upodabnia je do innych np.
W wytwórniach bursztynu otrzymuje się większe kawałki bursztynu przez podgrzewanie do temp. 200–250 °C i sprasowywaniu kawałków drobnych. W tej temperaturze bursztyn staje się miękki, a pod wysokim ciśnieniem okruchy łączą się w niemal jednorodną całość. Tylko doświadczone oko potrafi odróżnić ten bursztyn od naturalnego.
Kamienie syntetyczne.
Od dawna przeprowadzano w laboratoriach próby otrzymywania minerałów w sposób sztuczny.
Przed uzyskaniem pierwszych kamieni syntetycznych w jubilerstwie próbowano wprowadzić tzw. kamienie rekonstruowane. Metoda ta polegała na stapianiu drobnych kamieni w wysokiej temperaturze, a następnie powolnym ich ochładzaniu. Otrzymywano w ten sposób duże kamienie. Sposób ten zastosowano przede wszystkim do rubinów (1895 r. Michaud).
Dublety i tryplety.
Dublety i tryplety to sztucznie sporządzone kamienie, składające się z dwóch lub trzech części. Niekiedy są one wykonane z kamieni naturalnych, często jednak jedna część składa się ze szkła a druga (bądź dwie dalsze, w trypletach) – z kamienia naturalnego.

</doc>
<doc id="553030" url="https://pl.wikipedia.org/wiki?curid=553030" title="Koźlik">
Koźlik

Koźlik – występ umieszczony w przedniej części łoża karabinu służący do ustawiania broni w „kozły”.
Aby ustawić broń w „kozły”, opierano karabiny kolbami o ziemię i zaczepiano je o siebie nawzajem koźlikami. Często funkcję koźlika pełni wycior lub założony na broń bagnet (np. w karabinie Lebel – bagnet Mle 1886 wyposażony w pełniący funkcję koźlika hak jeleca).

</doc>
<doc id="553034" url="https://pl.wikipedia.org/wiki?curid=553034" title="Lista dzieł Albana Berga">
Lista dzieł Albana Berga

Artykuł przedstawia listę dzieł Albana Berga.
Jego dorobek kompozytorski to m.in.:
Jak wielu innych kompozytorów XX wieku, Berg wpierw opusował te utwory które uważał za istotne, ale z biegiem lat zarzucił ów zwyczaj.
Utwory opusowane.
1. "Dem Schmerz sein Recht" (Hebbel), 2. "Schlafend trägt man mich" (Mombert), 3. "Nun ich der Riesen Stärksten überwand" (Mombert), 4. "Warm die Lüfte" (Mombert)
1. "Seele, wie bist du schöner", 2. "Sahst du nach dem Gewitterregen den Wald", 3. "Über die Grenzen des All", 4. "Nichts ist gekommen", 5. "Hier ist Friede"
1. "Präludium", 2. "Reigen", 3. "Marsch"
Utwory nieopusowane.
obie mają ten sam porządek pieśni, przy czym każda z nich powstała do tekstu innego poety: 1. "Nacht" (Carl Hauptmann), 2. "Schilflied" (Nikolaus Lenau), 3. "Die Nachtigall" (Theodor Storm), 4. "Traumgekrönt" (Rilke), 5. "Im Zimmer" (Johannes Schlaf), 6. "Liebesode" (Otto Erich Hartleben), 7. "Sommertage" (Paul Hohenberg)
Juwenilia, marginalia i aranżacje.
Utwory fortepianowe.
Utwory te zostały napisane przed rokiem 1909
Pieśni młodzieńcze.
Pieśni młodzieńcze na głos i fortepian, które zostały wydane, są tu przedstawione według kolejności wydania w dwóch tomach (1985); niewydane pieśni są zaprezentowane alfabetycznie.
Pieśni wydane
Pieśni niewydane 

</doc>
<doc id="553035" url="https://pl.wikipedia.org/wiki?curid=553035" title="Testudo horsfieldii">
Testudo horsfieldii



</doc>
<doc id="553037" url="https://pl.wikipedia.org/wiki?curid=553037" title="Przełęcz pod Kopą Kondracką">
Przełęcz pod Kopą Kondracką

Przełęcz pod Kopą Kondracką, Przełęcz pod Kondracką Kopą () – znajdująca się na wysokości 1863 m przełęcz w Tatrach Zachodnich pomiędzy Kopą Kondracką (2005 m) a Suchym Wierchem Kondrackim (1890 m). Szczyty te i przełęcz między nimi znajdują się w głównym grzbiecie Tatr i biegnie przez nie granica polsko-słowacka. Po słowackiej, południowej stronie pod przełęczą znajduje się Dolina Cicha, po polskiej, północnej stronie – Dolina Kondratowa. Z szerokiego siodła przełęczy rozległe widoki na Tatry Wysokie i bliski Giewont.
Charakterystyka.
Przełęcz to rozległe siodło, o zaokrąglonym grzbiecie, podobnie jak i szczyty Czerwonych Wierchów porośnięte niską murawą, w której dominuje sit skucina. Występuje w nim kilka rowów tektonicznych, dlatego też przez miejscową ludność nazywana była Kotlinkami. Wzmożony ruch turystyczny spowodował, że rejon przełęczy jest rozdeptany, ponadto turyści utworzyli skróty i ścieżki na Suchy Wierch Kondracki powodując tzw. erozję turystyczną.
Przełęcz pod Kopą Kondracką była obok Tomanowej Przełęczy jednym z najbardziej popularnych przejść przez Tatry. W czasie II wojny światowej przechodzili nią kurierzy tatrzańscy. Leży dużo wyżej niż Tomanowa, ale rekompensuje to znacznie krótszą trasą do słowackiej Doliny Cichej – głównej trasy dalszej wędrówki. W zimie 1940, w czasie ciężkiej zawiei śnieżnej, przeprawiał się tędy na Węgry taternik Włodzimierz Gosławski wraz z towarzyszącą mu Adą Kopczyńską. Oboje zginęli z wyczerpania, schodząc do Doliny Cichej. W latach 1889–1925 istniał tutaj w zagłębieniu terenu schron Towarzystwa Tatrzańskiego dla turystów.
Szlaki turystyczne.
Na przełęczy krzyżówka szlaków turystycznych:

</doc>
<doc id="553038" url="https://pl.wikipedia.org/wiki?curid=553038" title="Dynastia Pahlawi">
Dynastia Pahlawi

Dynastia Pahlawi (pers. سلسله پهلوی) – ostatnia dynastia perska, panująca w Iranie w latach 1925–1979. Jej założyciel, Reza Szah Pahlawi, obalił zasiadający wcześniej na perskim tronie ród Kadżarów. W 1941 roku przekazał władzę synowi Mohammadowi Rezie Pahlawiemu. W 1967 roku szach koronował na władczynię (szachbanu) swoją małżonkę Farah Pahlawi, która od tego czasu panowała w Persji u jego boku. W czasie rządów dynastii nastąpiło zbliżenie Iranu z Zachodem, zapoczątkowano w tym kraju też głębokie przemiany polityczne i społeczne, cofnięte później w wyniku irańskiej rewolucji islamskiej.
Dynastia Pahlawi została odsunięta od władzy w 1979 roku przez islamskich fundamentalistów pod wodzą ajatollaha Ruhollaha Chomeiniego. Ostatni szach Mohammad Reza Pahlawi zmarł na emigracji w Egipcie. Po jego śmierci pretendentem do tronu ogłosił się jego najstarszy syn Cyrus Reza Pahlawi. Żona ostatniego szacha Farah Pahlawi wraz ze swym synem Cyrusem i jego rodziną mieszkają w Potomac w stanie Maryland w USA.

</doc>
<doc id="553039" url="https://pl.wikipedia.org/wiki?curid=553039" title="Pahlavi">
Pahlavi



</doc>
<doc id="553041" url="https://pl.wikipedia.org/wiki?curid=553041" title="Ole Krag">
Ole Krag

Ole Herman Johannes Krag (ur. 1837 w Gudbrandsdalen, zm. 1912) – oficer norweskiej armii, konstruktor kilku wzorów karabinów.
Ole Krag wstąpił do armii norweskiej w wieku 20 lat. Początkowo służył w artylerii, później został przeniesiony do zakładów produkujących broń strzelecką. W 1870 w stopniu kapitana został przeniesiony do arsenału Kongsberg, a w 1880 r. został jego dyrektorem.
Pracując w arsenale Kongsberg wspólnie ze szwedzkim inżynierem Axelem Petersonem opracował swój pierwszy karabin, będący zmodyfikowaną wersją karabinu Martini, a dostosowaną do 12,77 mm nabojów o zapłonie bocznym. Przyjęty w 1877 r. do uzbrojenia norweskiej marynarki wojennej jako Krag-Petersson wz. 1877. W 1880 r. wspólnie z (mistrzem uzbrojenia w Kongsbergu) opracował powtarzalny karabin Krag-Jørgensen, który w 1889 r. przyjęty został do uzbrojenia armii Danii pod nazwą "Krag–Jörgensen wz. 1889". Zmodyfikowane odmiany broni znalazły się na uzbrojeniu armii USA jako "Krag–Jörgensen wz. 1892" i Norwegii jako "Krag–Jörgensen wz. 1894".
W 1895 r. został awansowany do stopnia pułkownika. Zmarł w 1912 r.

</doc>
<doc id="553043" url="https://pl.wikipedia.org/wiki?curid=553043" title="Mohammed Reza Pahlawi">
Mohammed Reza Pahlawi



</doc>
<doc id="553047" url="https://pl.wikipedia.org/wiki?curid=553047" title="Kia Picanto">
Kia Picanto

Kia Picanto – samochód osobowy klasy najmniejszej produkowany pod południowokoreańską marką Kia od 2003 roku. Od 2017 roku produkowana jest trzecia generacja modelu.
Pierwsza generacja.
Kia Picanto I została zaprezentowana po raz pierwszy w 2003 roku.
Światową premierę pierwszego w dużym zakresie samodzielnie skonstruowanego małego samochodu Kii, która odbyła się na wystawie we Frankfurcie nad Menem, poprzedziła internetowa prezentacja w sierpniu 2003 roku. 
Kia Picanto zastąpiła oferowany wyłącznie w Korei Południowej i Indonezji model Visto, tym razem będąc pojazdem zbudowanym z myślą o rynkach globalnych. Samochód zbudowany został w oparciu o płytę podłogową bratniego Hyundaia, współdzieląc ją z większym i dłuższym hatchbackiem Getz. Charakterystycznymi cechami pierwszej generacji Kii Picanto były krągłe proporcje nadwozia z dużymi, pionowymi lampami.
Restylizacje.
W 2007 roku Kia Picanto pierwszej generacji przeszła obszerną restylizację nadwozia. Zmieniony został m.in. przód pojazdu w którym zastosowano nowe, bardziej zaokrąglone reflektory, a także oblejszą atrapę chłodnicy oraz pokrywę silnika i zderzak. We wnętrzu pojazdu nieznacznie przemodelowano zestaw wskaźników, a do listy wyposażenia podstawowego wprowadzono elektryczne wspomaganie kierownicy. Zmienił się także kształt wkładów tylnych lamp, które otrzymały wypukłe, okrągłe akcenty.
We wrześniu 2009 roku pojazd przeszedł kolejną restylizację, za który odpowiedzialny był szef działu projektowego marki – Peter Schreyer. Zmianom ponownie poddano przód pojazdu, w którym zastosowano nowy wzór atrapy chłodnicy, ciemne wkłady reflektorów oraz przeprojektowany zderzak. W lusterkach zewnętrznych zamontowane zostały dodatkowe kierunkowskazy. Modernizacja objęła jedynie oferowany w Korei Południowej i Chile wariant pod nazwą Morning.
Sprzedaż.
Na wewnętrznym rynku Korei Południowej, a także w Chile samochód oferowano pod nazwą Kia Morning. Na Tajwanie samochód otrzymał z kolei nazwę Kia EuroStar. Ponadto, na rynku kolumbijskim pojazd oferowano w dodatkowym wariancie opracowanym z myślą o korporacjach taksówkarskich pod nazwą Kia Eko Taxi.
W Malezji produkcja pojazdu z myślą o lokalnym rynku była prowadzona przez lokalne przedsiębiorstwo Naza. Początkowo samochód nosił nazwę Naza Suria, a po restylizacji - Naza Picanto.
Wyposażenie.
W zależności od wybranej wersji wyposażeniowej auto mogło być wyposażone m.in. w elektryczne wspomaganie kierownicy, zamek centralny, dwie poduszki powietrzne, podgrzewane fotele, system Isofix, klimatyzację manualną, światła przeciwmgłowe oraz elektryczne sterowanie szyb i elektryczne sterowanie lusterek.
Druga generacja.
Kia Picanto II została zaprezentowana po raz pierwszy w 2011 roku.
Druga generacja Picanto przeszła obszerną metamorfozę w stosunku do poprzednika, od podstaw powstając według nowego języka stylistycznego Kii opracowanego przez Petera Schreyera. 
Samochód zyskał bardziej dynamiczne proporcje, z dużymi, wysoko umieszczonymi reflektorami o obłym kształcie, a także zadartą ku górze linii nadwozia i szeroko rozstawionymi lampami tylnymi. W kabinie pasażerskiej charakterystycznym akcentem stała się dwuramienna kierownica z motywem "tygrysiego nosa", wprost nawiązując do wyglądu atrapy chłodnicy.
Pod kątem przestronności nadwozia, samochód stał się obszerniejszy dzięki większemu rozstawowi osi. Początkowo gama nadwoziowa składała się wyłącznie z 5-drzwiowego hatchbacka, z kolei podczas Geneva Motor Show w 2011 roku przedstawiono także wariant 3-drzwiowy charakteryzujący się bardziej zadartą ku górze linią szyb i innym wzorem zderzaków. Ponadto, pojazd odróżniała też większa atrapa chłodnicy oraz jaśniejsze wkłady reflektorów ze zmienionym układem soczewek.
Lifting.
W marcu 2015 roku podczas targów motoryzacyjnych w Genewie zaprezentowana została wersja po liftingu. Zmieniony został m.in. wygląd przednich zderzaków, atrapa chłodnicy, a także delikatnie wykończenie wnętrza pojazdu.
Sprzedaż.
Podobnie jak poprzednik, w Korei Południowej oraz Chile samochód był oferowany pod nazwą Kia Morning. Ponadto, ofertę w Kolumbii ponownie uzupełnił wariant opracowany dla taksówkarzy pod nazwą Kia Eko Taxi.
Wersje wyposażeniowe.
Standardowe wyposażenie podstawowej wersji M obejmuje m.in. 6 poduszek powietrznych, elektryczne wspomaganie kierownicy, system ABS oraz BAS, światła do jazdy dziennej, zamek centralny z pilotem oraz komputer pokładowy.
Bogatsza wersja L dodatkowo wyposażona została m.in. w podgrzewanie i elektryczne sterowanie lusterek, elektryczne sterowanie szyb oraz radio CD/MP3. Najbogatsza wersja XL dodatkowo obejmowała m.in. wykonane w technologii LED światła do jazdy dziennej, światła przeciwmgłowe, wielofunkcyjną kierownicę, klimatyzację manualną oraz chromowane dodatki wykończeniowe.
Trzecia generacja.
Kia Picanto III została zaprezentowana po raz pierwszy w 2017 roku.
Podobnie jak debiutująca kilka tygodni wcześniej kolejna generacja większej Rio, kolejne wcielenie Kii Picanto przyjęło ewolucyjny zakres zmian w stosunku do poprzednika. Samochód zyskał bardziej agresywną stylizację i łagodniej ukształtowaną bryłę nadwozia. Pas przedni przyozdobił ponownie duży wlot powietrza w zderzaku, z kolei atrapa chłodnicy stała się węższa.
Samochód został opracowany w ramach kooperacji dwóch biur projektowych Kii w południowokoreańskim Namyang oraz niemieckim Frankfurcie nad Menem. Wykorzystano nową płytę podłogową, która otrzymała o 15 mm zwiększony rozstaw osi. 
Picanto X-Line.
W 2017 roku podczas targów motoryzacyjnych we Frankfurcie zaprezentowana została uterenowiona wersja X-Line. W stosunku do normalnej wersji pojazdu podniesiony został o 15 mm prześwit oraz zamontowane zostały specjalne zderzaki i nadkola. Na rynku kolumbijskim wariant ten oferowany jest jako odrębny model w gamie, nosząc nazwę Kia X-Line.
Lifting.
W czerwcu 2020 roku Kia Picanto trzeciej generacji przeszła restylizację nadwozia. Samochód otrzymał przeprojektowany wzór przedniego oraz tylnego zderzaka, a także odświeżone wkłady reflektorów oraz lamp tylnych. W kabinie pasażerskiej zamontowano z kolei większy wyświetlacz zaktualizowanego systemu multimedialnego.
Sprzedaż.
Wzorem poprzedników, trzecia generacja Picanto w Korei Południowej oraz Chile nosi nazwę Kia Morning. Ponadto, wariant dla odbiorców taksówkarskich w Kolumbii standardowo malowany na żółto przyjął nazwę Kia Grand Eko Taxi.
Wyposażenie.
Standardowe wyposażenie podstawowej wersji M pojazdu obejmuje m.in. 6 poduszek powietrznych, system ABS i ESC, elektryczne sterowanie szyb, zamek centralny z pilotem, klimatyzację manualną, radio CD/MP3, wielofunkcyjną kierownicę, port AUX i USB oraz Bluetooth.
Bogatsza wersja L obejmuje dodatkowo m.in. klimatyzacje automatyczną, 7-calowy kolorowy ekran dotykowy systemu multimedialnego z kamerą cofania oraz 6-głośnikami, przednie reflektory i światła przeciwmgłowe typu projekcyjnego, światła do jazdy dziennej wykonane w technologii LED, podgrzewanie oraz elektryczne sterowanie lusterek. Najbogatsza wersja GT Line i X-Line dodatkowo wyposażona została m.in. w wyposażone w kierunkowskazy lusterka zewnętrzne składane elektrycznie, podgrzewane koło kierownicy oraz przednie fotele, skórzaną tapicerkę oraz czujniki cofania.
Opcjonalnie auto doposażyć można m.in. w system aktywnego wspomagania jazdy (AEB), system nawigacji satelitarnej oraz system bezkluczykowy.

</doc>
<doc id="553050" url="https://pl.wikipedia.org/wiki?curid=553050" title="Archipelag Aleksandra">
Archipelag Aleksandra

Archipelag Aleksandra () − archipelag u południowo-wschodnich wybrzeży stanu Alaska. W jego skład wchodzi około 1100 wysp, które powstały w wyniku zalania nadbrzeżnych pasm górskich z powodu podniesienia się poziomu wody Oceanu Spokojnego. Wyspy oddzielone są od siebie i stałego lądu głębokimi cieśninami o charakterze fiordów. Wyspy mają łączną powierzchnię ok. 35 tys. km², są górzyste i gęsto zalesione.
Największe wyspy archipelagu to: Wyspa Księcia Walii, Wyspa Cziczagowa, Wyspa Baranowa, Wyspa Admiralicji, Wyspa Kupriejanowa i Revillagigedo. Jedna z mniejszych wyspy archipelagu nosi imię Kościuszki. W archipelagu tym znajduje się również Woewodski Island, która wzięła swoją nazwę od dyrektora Kompanii Rosyjsko-Amerykańskiej, Stefana Wojewódzkiego. Najważniejsze miasta w Archipelagu Aleksandra to Ketchikan na wyspie Revillagigedo i Sitka na wyspie Baranowa. Podstawą gospodarki wysp jest turystyka, rybołówstwo i leśnictwo.
Wyspy pierwotnie zamieszkane były przez ludy Tlingit i Kaigani Haida. Pierwszymi Europejczykami na wyspach byli w 1741 Rosjanie z wyprawy Vitusa Beringa i Aleksieja Czirikowa. W 1867 wraz z Alaską zostały sprzedane Stanom Zjednoczonym.
Nazwa wysp pochodzi od imienia cara Aleksandra II, została nadana przez U.S. Coast and Geodetic Survey w 1867 roku.

</doc>
<doc id="553051" url="https://pl.wikipedia.org/wiki?curid=553051" title="Lunatyczka">
Lunatyczka

Lunatyczka ("La sonnambula") – dwuaktowa opera semiseria z muzyką Vincenzo Belliniego i librettem Felice Romaniego.
Osoby.
"Źródło": 
Treść.
Miejsce akcji: wieś w Szwajcarii.
Akt I.
Wieśniacy zebrani, by uczestniczyć w podpisaniu kontraktu małżeńskiego Elwina i Aminy, cieszą się tym wydarzeniem. Jedna tylko Lisa jest niezadowolona – ona też kocha Elwina. Nadchodzi Amina i dziękuje zebranym za życzliwość, po chwili pojawia się notariusz, a niebawem Elwin. W czasie uroczystości narzeczony ofiarowuje Aminie pierścionek, kontrakt zostaje podpisany. Niespodzianie zjawia się nieznajomy młody szlachcic. To hrabia Rudolf, syn właściciela pobliskich dóbr, który wraca z długiej podróży odbytej w celu zdobycia wiedzy. Komplementy, które hrabia prawi Aminie, stają się przyczyną sceny zazdrości urządzonej jej przez Elwina, jednak narzeczeni szybko się godzą. Lisa oferuje hrabiemu nocleg w gospodzie. Wieśniacy rozchodzą się z obaw przed widmem, które rzekomo nawiedza nocami miejsce uroczystości.
Liza zaleca się do hrabiego w pokoju, który u niej wynajął. Kiedy Rudolf zostaje sam, widzi lunatykującą Aminę, która wchodzi do jego pokoju i kładzie się na sofie; domyśla się, że rzekomym widmem jest dziewczyna dotknięta somnambulizmem. Hrabia wychodzi z pokoju, by nie okryć Aminy niesławą, ale scenę widzi Liza. Postanawia więc sprowadzić Elwina i wieśniaków, by pokrzyżować plany małżeństwa. Na widok Aminy śpiącej w pokoju hrabiego Elwin odtrąca narzeczoną mimo jej zapewnień o niewinności. Dziewczyna rozpacza w ramionach Teresy, która okrywa przybraną córkę chustą leżącą w pokoju hrabiego.
Akt II.
Mimo świadectwa szlachcica i namów wieśniaków wierzących w niewinność Aminy Elwin zrywa zaręczyny i odbiera narzeczonej pierścionek.
Plan Lizy niemal powiódł się – Elwin zamierza się z nią ożenić. Hrabia tłumaczy zebranym zjawisko lunatyzmu. Teresa pokazuje wieśniakom chustę, którą okryła nocą Aminę – należy ona do Lizy i dowodzi jej nocnej wizyty w pokoju Hrabiego. Scenę przerywa pojawienie się Aminy, która we śnie wychodzi przez okno we młynie Teresy. Hrabia ostrzega, że nagłe przebudzenie może być śmiertelnie niebezpieczne dla lunatyczki. Amina opowiada o swojej miłości do Elwina i cierpieniach spowodowanych zerwaniem narzeczeństwa, a kiedy budzi się w ramionach ukochanego, ten wsuwa jej na palec pierścionek i wszyscy cieszą się szczęśliwym zakończeniem perypetii.
Historia utworu.
Bellini rozpoczął w 1830 roku prace nad operą "Ernani" według tragedii Wiktora Hugo, jednak zarzucił je, obawiając się ingerencji cenzury. Libretto "Lunatyczki" jest adaptacją libretta baletowego Eugène’a Scribe’a, napisanego na podstawie wcześniejszego wodewilu stworzonego wspólnie z Casimirem Delavignem. Pierwszymi wykonawcami głównych partii byli najwięksi śpiewacy epoki: Giuditta Pasta jako Amina i Giovanni Battista Rubini jako Elwin. "Lunatyczka" odniosła wielki sukces i błyskawicznie obiegła najważniejsze sceny świata; pozostała też w repertuarze operowym nawet w okresie odwrotu od belkanta. Partię Aminy śpiewały m.in. Maria Malibran, Fanny Persiani, Adelina Patti, Emma Albani, Marcelina Sembrich-Kochańska, Luisa Tetrazzini, Toti dal Monte, Amelita Galli-Curci, Lily Pons, Lina Pagliughi, Maria Callas, Joan Sutherland, Renata Scotto, Ľuba Orgonášová, Mariella Devia, Natalie Dessay i Edita Gruberová. Wśród wykonawców partii Elwina byli Alessandro Bonci, Enrico Caruso, Beniamino Gigli, Tito Schipa, Ferruccio Tagliavini, Cesare Valletti i Nicola Monti. Od czasów wykonania z udziałem legendarnej Marii Malibran krążyły legendy o rzekomo stworzonej przez Belliniego dla niej tzw. „wersji Malibran” "Lunatyczki", jednak poszukiwania jej spełzły na niczym – prawdopodobnie na użytek tej śpiewaczki, będącej mezzosopranem, jedynie transponowano w dół niektóre fragmenty utworu.

</doc>
<doc id="553052" url="https://pl.wikipedia.org/wiki?curid=553052" title="Przełęcz pod Kondracką Kopą">
Przełęcz pod Kondracką Kopą



</doc>
<doc id="553053" url="https://pl.wikipedia.org/wiki?curid=553053" title="Przełęcz Kondracka">
Przełęcz Kondracka



</doc>
<doc id="553054" url="https://pl.wikipedia.org/wiki?curid=553054" title="Wyspa Księcia Walii">
Wyspa Księcia Walii



</doc>
<doc id="553058" url="https://pl.wikipedia.org/wiki?curid=553058" title="Bathurst">
Bathurst

Wyspy:
Miejscowości:
Inne:

</doc>
<doc id="553062" url="https://pl.wikipedia.org/wiki?curid=553062" title="Kondracka Przełęcz">
Kondracka Przełęcz

Kondracka Przełęcz () – znajdująca się na wysokości 1725 m przełęcz w północnej grani Kopy Kondrackiej, położona pomiędzy Kopą Kondracką (2005 m) i Giewontem (a dokładniej Kondracką Kopką, ok. 1770 m). Wschodnie stoki spod przełęczy opadają do Piekła w Dolinie Kondratowej, zachodnie do Wyżniego w Dolinie Małej Łąki. Do tej ostatniej doliny ze stoków spod przełęczy opada żleb, który łącząc się ze żlebem opadającym spod Wyżniej Kondrackiej Przełęczy, tworzy Głazisty Żleb. Rejon przełęczy porośnięty jest kosodrzewiną.
Poniżej Kondrackiej Przełęczy w 2005 r. znaleziono bardzo rzadką w Polsce roślinę – jastrzębca śląskiego. Jest to jedyne obecnie znane stanowisko tego gatunku w Polsce.
Kondracka Przełęcz jest podczas letniego sezonu jednym z najbardziej przez turystów zatłoczonych miejsc. Znajduje się na niej skrzyżowanie szlaków turystycznych.

</doc>
<doc id="553063" url="https://pl.wikipedia.org/wiki?curid=553063" title="Georgia on My Mind">
Georgia on My Mind

Georgia on My Mind – piosenka napisana w 1930 roku przez Stuarta Gorella (tekst) i Hoagy Carmichaela (muzyka). Stuart stworzył ją dla siostry Hoagy’ego, Georgii, jednak tekst utworu odebrać można bardziej jako odniesienie do amerykańskiego stanu Georgia, niż do kobiety o imieniu Georgia. Carmichael w swojej autobiografii z 1965 roku, "Sometimes I Wonder", tłumaczy okoliczności powstania utworu, kiedy jego przyjaciel zasugerował: „Dlaczego miałbyś nie napisać piosenki zatytułowanej ‘Georgia’? Nikt nie stracił wiele pisząc o południu.”
Piosenka jest prawdopodobnie najlepiej znana w wykonaniu Raya Charlesa, który wydał ją na swoim albumie "The Genius Hits the Road" w 1960 roku. Jego wersja „Georgia on My Mind” 24 kwietnia 1979 roku ustanowiona została piosenką stanową stanu Georgia. W 2004 utwór został sklasyfikowany na 44. miejscu listy 500 utworów wszech czasów magazynu Rolling Stone.
Wersje.
Piosenka wykonywana była przez wielu artystów, wśród których byli: Dean Martin, Glenn Miller, Willie Nelson, Anita O’Day, Ella Fitzgerald, Jo Stafford, Gladys Knight, James Brown, Louis Armstrong, Billie Holiday, The Band, Django Reinhardt, Wes Montgomery, Jerry Lee Lewis, Van Morrison, Coldplay oraz Hoagy Carmichael (z Bix Beiderbecke), Budka Suflera i Garou, Andrzej Zaucha, a także inni.
Ray Charles.
„Georgia on My Mind” nie była popularna aż do 1960 roku, kiedy Ray Charles wydał ją na swoim albumie "The Genius Hits the Road". W listopadzie 1960 roku piosenka uplasowała się na szczycie notowania "Billboard" Hot 100 i stała się hitem. 7 marca 1979 roku, jako symbol pojednania po konflikcie w kwestii praw obywatelskich, Charles wykonał utwór przed siedzibą władz stanu Georgia, Georgia General Assembly, w Atlancie. Po tym występie 24 kwietnia 1979 władze oficjalnie ustanowiły „Georgia on My Mind” piosenką stanową. Ta wersja piosenki wraz z odpowiednim telewizyjnym montażem odgrywana jest zawsze, kiedy telewizja publiczna stanu Georgia kończy przekaz telewizyjny (zazwyczaj późnym wieczorem w każdą niedzielę).
Piosenka była muzyka przewodnią sitcomu telewizji CBS "Designing Women". Początkowo była to wersja instrumentalna w wykonaniu Doca Severinsena, a następnie została zmieniona na nagranie Charlesa.
Sample „Georgia on My Mind” w wersji Charlesa wykorzystała rapowa grupa Field Mob w swoim utworze „Georgia”, wykonywanym razem z Jamiem Foxxem i Ludacrisem.
Po 2000 roku Charles zapraszał niekiedy do wspólnego wykonania „Georgia on My Mind” włoską piosenkarkę Giorgię Todrani, po tym, gdy dowiedział się, że została ona nazwana na cześć tejże piosenki.
Jamie Foxx i Alicia Keys wykonali w duecie „Georgia on My Mind” w wersji Charlesa na rozdaniu nagród Grammy w 2005 roku.
Znaczenie w kulturze.
W 2003 roku magazyn muzyczny "Rolling Stone" umieścił „Georgia on My Mind” na miejscu #44 listy 500. utworów wszech czasów.
Tytuł piosenki był sloganem tablic rejestracyjnych stanu Georgia w okresie od stycznia 1997 roku do listopada 2003 roku. Część tych tablic może jednak pozostać w użytku do co najmniej grudnia 2009 roku.
W utworze „Back in the U.S.S.R.” The Beatles występuje wers „Georgia’s always on my mind”, który mimo iż odnosi się Gruzińskiej Socjalistycznej Republiki Radzieckiej, celowo nawiązuje do piosenki „Georgia on My Mind”.
Piosenka jest wykorzystywana w show laserowym Stone Mountain Laser Show, mającym miejsce każdego lata.
„Georgia on My Mind” była jedną z piosenek Letnich Igrzysk Olimpijskich w 1996 roku, odbywających się w Atlancie.
W odcinku „Pan Monk i Nieznajomy Rudzielec” serialu Detektyw Monk, tytułowy Adrian Monk ma zagrać ten utwór w rozgłośni radiowej w San Francisco wraz z zespołem Willie Nelsona.
Tekst.
Tekst piosenki w wersji Raya Charlesa występuje w Official Code of Georgia Annotated, kompendium prawa obowiązującego w amerykańskim stanie Georgia.

</doc>
<doc id="553065" url="https://pl.wikipedia.org/wiki?curid=553065" title="David Carabott">
David Carabott

David Carabott (ur. 18 maja 1968 w Melbourne) – maltański piłkarz występujący na pozycji pomocnika.
Występował w takich klubach jak: Marsaxlokk FC, Hibernians FC, Valletta FC, ponownie Marsaxlokk, Għajnsielem FC, Msida Saint-Joseph FC, Sliema Wanderers, ponownie Għajnsielem i Balzan Youths FC. W 2010 roku kończył karierę jako piłkarz Marsaxlokk FC.
W reprezentacji Malty rozegrał 121 spotkań, zdobywając 12 bramek. Jest tym samym rekordzistą pod względem występów w swojej reprezentacji wraz z Gilbertem Agiusem.

</doc>
<doc id="553070" url="https://pl.wikipedia.org/wiki?curid=553070" title="Rynchocefale">
Rynchocefale



</doc>
<doc id="553072" url="https://pl.wikipedia.org/wiki?curid=553072" title="Gady ryjogłowe">
Gady ryjogłowe



</doc>
<doc id="553077" url="https://pl.wikipedia.org/wiki?curid=553077" title="Zamek Praski">
Zamek Praski

Zamek Praski lub Zamek na Hradczanach () – zamek w Pradze, na Hradczanach, istniejący już od najstarszych dziejów Pragi, dawna siedziba królów czeskich.
Według "Księgi rekordów Guinnessa" jest to największy pod względem zajmowanej powierzchni zamek na świecie.
Historia.
Pod koniec IX wieku pierwszy historyczny książę przemyślidzki Borzywoj I przeniósł swoją siedzibę z Lewego Hradca na wzgórze nad Wełtawą, gdzie na pagórku zwanym Żiżi ("Žiži") od dawien dawna odbywały się zgromadzenia plemienne Czechów i gdzie składano ofiary pogańskim bogom. Borzywoj kazał zbudować tu chrześcijański kościółek pod wezwaniem Marii Panny i otoczyć go rowem. Ustawiono tutaj też kamienny stolec, na którym uroczyście zasiadał każdy nowy książę.
Budowę właściwego zamku rozpoczął najprawdopodobniej syn Borzywoja Spitygniew I. Pierwotny gród nie był większy od dzisiejszego obszaru zamku. Oprócz strony zachodniej był otoczony stromymi stokami, na północy płynął potok. Od zachodu, między Placem Hradczańskim i pierwszym dziedzińcem, został wykopany rów obronny o głębokości 30 metrów i szerokości 24 metrów, przez który prowadził most do głównej bramy. Zamek był otoczony drewnianą palisadą na szańcach, gdzie było kilka wież, z których trzy funkcjonowały też jako bramy. Między wschodnią i zachodnią bramą prowadziła brukowana droga.
Podczas rządów Wratysława I zbudowano drugi kościół pod wezwaniem św. Jerzego, który do roku 973 pełnił funkcję głównego kościoła pałacu książęcego i całych Czech. Książę Wacław kazał zbudować tu kolejny obiekt religijny, rotundę św. Wita, w której były relikwie świętego, dar wschodniofrankońskiego króla Henryka I Ptasznika. Po założeniu diecezji w roku 973 rotunda uzyskała status katedralny i stała się najważniejszą świątynią w Czechach. Budynki kościelne w tym okresie budowano z kamienia, natomiast pałac książęcy i budynki dla służby były wciąż drewniane.
Około roku 970 założono przy kościele św. Jerzego żeński klasztor benedyktynek. Później, Bolesław II przebudował kościół na trójnawową przedromańską bazylikę, która służyła też jako miejsce pochówku dla członków rządzącej dynastii.
Podczas rządów księcia i pierwszego króla czeskiego Wratysława II siedzibą władcy przez krótki czas był Wyszehrad, ale zamek na Hradczanach wciąż się rozwijał. Drewniana fortyfikacja została zastąpiona przez kamienną z trzema bramami: na wschodzie Czarna Wieża, na zachodzie Biała i poboczne wejście na południu – Południowa Wieża. Około roku 1060 z nakazu Spitygniwa II zburzono rotundę św. Wita i w jej miejscu zbudowano bazylikę, poprzedniczkę gotyckiej katedry. Trójnawowy romański kościół z białego kamienia miał długość 70 metrów i był największym kościołem w Czechach. Kościół św. Jerzego otrzymał dwie wieże, a drewniany pałac został zastąpiony kamiennym.
Znacząca rozbudowa zamku nastąpiła za panowania Sobiesława I (który postanowił przenieść siedzibę książąt przemyślidzkich na powrót z Wyszehradu na Hradczany) oraz jego bratanka i następcy Władysława II (drugiego króla Czech) – w połowie XII stulecia. Ich dzieło kontynuował król Przemysł Ottokar II, który był w swoim czasie jednym z najważniejszych władców Europy i rozmach prac budowlanych na zamku odpowiadał tej pozycji. Ottokar w pierwszych latach skupił się na udoskonaleniu fortyfikacji, zwłaszcza od najbardziej wrażliwej strony zachodniej. Rowy poszerzono, a bramę w Czarnej Wieży na wschodzie zlikwidowano. Pałac królewski przebudowano na potrzeby reprezentacji i mieszkania.
W 1303 zamek został zniszczony przez pożar. Jego odbudowę rozpoczęto właściwie dopiero pod panowaniem królów czeskich z dynastii Luksemburgów. Gdy w 1333 wrócił z Francji syn podówczas panującego w Czechach Jana Ślepego, Karol (późniejszy król czeski i cesarz rzymski), rozpoczął on prace na opustoszałych i zniszczonych Hradczanach. Zapoczątkowano wówczas budowę dwupiętrowego, okazałego pałacu, która jednak ciągnęła się jeszcze długie lata, a ostateczny kształt zawdzięcza wkładowi wielu władców Czech. Za panowania Karola wzniesiono sporą część pałacu wraz z kaplicą Wszystkich Świętych autorstwa Petera Parlera (spłonęła w pożarze 1541). Jednocześnie stawiano nowe mury i wieże. Za panowania Wacława IV zakończono budowę głównego skrzydła zamkowego (południowego) i rozpoczęto wznoszenie następnej części pałacu.
Jednocześnie, w 1344 roku Karol IV Luksemburski położył ze swoim ojcem Janem i przyjacielem oraz pierwszym arcybiskupem praskim Arnosztem z Pardubic kamień węgielny pod budowę archikatedry św. Wita w związku z awansowaniem diecezji praskiej na archidiecezję. Głównymi architektami byli Mateusz z Arras i Peter Parler. Katedra ma trzy nawy z nawą poprzeczną i wieńcem kaplic. Najważniejszą z nich jest kaplica św. Wacława zbudowana nad jego grobem. Budowę Wieży Dzwonowej, czyli Wielkiej, o wysokości 109 metrów, rozpoczął Parler, jednak skończono ją dopiero w 1554 r.; w roku 1770 otrzymała barokową kopułę. Zachodnia część – front z osiemdziesięciometrowymi wieżami – powstała w XIX i XX wieku według projektu Josefa Mockera. Po jego śmierci (1899) prace przejął Jože Plečnik. Katedrę ukończono w 1929 roku. Dziś służy jako skarbiec czeskich klejnotów koronacyjnych, mauzoleum królów i galeria ich portretów rzeźbiarskich i malarskich.
Po śmierci Wacława IV na jakiś czas rozbudowa zamku straciła tempo. Nowi władcy musieli uporać z poważnymi problemami politycznymi, przez Pragę przechodziła zawierucha wojen husyckich – dopiero panujący pod koniec XVI w. Władysław II Jagiellończyk podjął poważne prace. Sprowadzeni przez niego architekci z Benedyktem Rejtem na czele przeprowadzili przebudowę pałacu. Pośród tych prac powstała piękna sala władysławowska, wielka (62 m długości, 16 m szerokości i 13 m wysokości) i przykryta wspaniałym gotyckim sklepieniem. Służyła ona ważnym uroczystościom, ale i turniejom, a jej reprezentacyjny charakter wykorzystywany jest do dzisiaj np. przy składaniu przysiąg przez wybranych prezydentów Czech. Pod kierownictwem Rejta dokonano też rozbudowy pałacu o nowe skrzydło południowo-zachodnie mieszczące tzw. Czeską Kancelarię, w której potem, w roku 1618, doszło do drugiej defenestracji praskiej.
Kolejne zmiany na zamku miały miejsce na przełomie XVI i XVII w., gdy szczególnie związany z Pragą cesarz Rudolf II Habsburg ufundował kolejne skrzydło pałacowe z pięknymi salami: Nową i Hiszpańską. Zaś już po jego śmierci wzniesiona została barokowa brama Macieja. Następne zmiany nastąpiły w czasach cesarzowej Marii Teresy. Przebudowa mająca miejsce w latach 1753–1774 była tym intensywniejsza, że pewna część zamku zniszczona została pożarem podczas oblężenia Pragi przez Prusaków w 1757. Znakiem tych czasów pozostaje do dzisiaj imponujący kompleks budynków po południowej stronie Hradczan wzniesiony pod kierownictwem Niccolo Paccassiego.

</doc>
<doc id="553079" url="https://pl.wikipedia.org/wiki?curid=553079" title="Praski Zamek">
Praski Zamek



</doc>
<doc id="553081" url="https://pl.wikipedia.org/wiki?curid=553081" title="Albert Nowiejski">
Albert Nowiejski

Albert (Wojciech) Nowiejski (zm. 19 lutego 1664) – pochodzący z Wielkopolski ksiądz katolicki, kanonik warmiński.
Życiorys.
Kształcił się w Akademii Krakowskiej (w 1638 r. uzyskał magisterium sztuk wyzwolonych) i we Włoszech (prawdopodobnie tu uzyskał doktorat prawa). 
Odbył podróże do Francji, Holandii i Niemiec. Związany był z rodziną Opalińskich. Towarzyszył Piotrowi Adamowi Opalińskiemu w półtorarocznym pobycie w Wiedniu.
W roku 1654 został kanonikiem warmińskim. Posiadał tytuł sekretarza królewskiego. Podczas najazdu Szwedów na Warmię, w grudniu 1655 r. schronił się wraz z biskupem Wacławem Leszczyńskim w Królewcu. Pośredniczył w rokowaniach między elektorem brandenburskim a dworem polskim, aby wyjednać możliwość zawarcia pokoju Polski ze Szwedami i Fryderykiem Wilhelmem. W latach 1657-1662 był administratorem komornictwa olsztyńskiego. Był hojnym opiekunem kościołów. Wspierał materialnie Klasztor Bernardynów w Barczewie. Katedrze fromborskiej ufundował srebrne naczynia liturgiczne, 12 dywanów i odnowił ołtarz św. Augustyna. Cały swój majątek zapisał w testamencie na rzecz szpitali Świętego Ducha i Świętego Jerzego w Olsztynie. Został pochowany w kościółku szpitalnym Świętego Ducha na Dolnym Przedmieściu w Olsztynie. Nad jego grobem umieszczono marmurowe epitafium, które zachowało się do naszych czasów i należy do cennych poloników z czasów przedrozbiorowych.
Epitafium.
Kościółek szpitalny Świętego Ducha w Olsztynie rozpadł się wiosną 1803 r. Marmurowe epitafium kanonika Alberta Nowiejskiego przeniesiono do kościoła Świętego Jakuba w Olsztynie. Jednakże w kościele tym wisiało ono tylko do roku 1873. Inicjatorem usunięcia tego zabytku był aptekarz i miłośnik neogotyku Baltazar Józef Oster. Oprócz epitafium z kościoła Świętego Jakuba w Olsztynie usunięto cały barokowy wystrój z czasów polskiej Warmii. Epitafium zostało przeniesione do kaplicy Szpitala Mariackiego w Olsztynie.
Szpital Mariacki otwarty został w dniu 15 października 1867 r.; budowa szpitala trwała jeszcze trzy lata – do roku 1870. Epitafium kanonika Alberta Nowiejskiego znajduje się w kaplicy szpitalnej od roku 1873. Kaplica Szpitala Mariackiego przetrwała wyzwolenie przez wojska radzieckie, noc z 21 na 22 stycznia 1945 r. Nie mniej uszkodzone zostały organy znajdujące się na I piętrze. Można przypuszczać, iż kaplica przetrwała w dobrym stanie okres pobytu Armii Czerwonej za sprawą rozkazu, który zdobył ks. prałat Jan Hanowski od radzieckiego komendanta miasta, zakazującego niszczenia i rabowania świątyń.
Tekst epitafium w tłumaczeniu z języka łacińskiego na język polski.
"Jaśnie Wielmożny i Przewielebny Ksiądz "Albert Nowiejski" Doktor Obojga Praw, Kanonik Warmiński, Świętego Królewskiego Majestatu Polski i Szwecji sekretarz, niegdyś administrator olsztyński, mąż wielkiej roztropności, prawy w postępowaniu, wybitnie pobożny, gdyż zapisał dziedzictwo przytułkom olsztyńskim, na odnowę tutejszego kościoła Św. Ducha, a podopiecznym na obfity zasiłek. Niestrudzony podróżnik po Italii, Niemczech, Francji i Holandii, tu w końcu znalazł wieczny odpoczynek. Tę tablicę wmurowali najprzewielebniejszy Ksiądz Ludwik Opat Fantoni i Jaśnie Wielmożny Ksiądz Andrzej Glaznocki, Kanonicy Warmińscy, Wykonawcy Testamentu. Roku Wcielonego Zbawienia "1664" Miesiąca Grudnia"

</doc>
<doc id="553082" url="https://pl.wikipedia.org/wiki?curid=553082" title="Russell A. Hulse">
Russell A. Hulse



</doc>
<doc id="553083" url="https://pl.wikipedia.org/wiki?curid=553083" title="Andriej Sokołow (szachista)">
Andriej Sokołow (szachista)

Andriej Sokołow, ros. Андрей Юрьевич Соколов (ur. 20 marca 1963 w Workucie) – francuski szachista pochodzenia rosyjskiego, pretendent do tytułu mistrza świata w szachach, arcymistrz od 1984 roku.
Kariera szachowa.
W szachy nauczył się grać w wieku 6 lat, zaś pierwszym nauczycielem był jego ojciec. W wieku 12 lat znalazł się w gronie uczniów słynnej moskiewskiej szkoły Michaiła Botwinnika. Pierwszym poważnym sukcesem było mistrzostwo Moskwy w roku 1981. Rok później zwyciężył w rozegranych w Kopenhadze mistrzostwach świata juniorów do lat 20. Rok 1984 był pierwszym z trzyletniego okresu największych sukcesów w jego karierze: najpierw sprawił wielką sensację, zwyciężając w rozegranych we Lwowie mistrzostwach Związku Radzieckiego, następnie w roku 1985 zajął III miejsce w turnieju międzystrefowym w Biel i zdobył awans do turnieju pretendentów w Montpellier, który ukończył na III pozycji, dającej awans do meczów pretendentów. Pasmo niebywałych sukcesów trwało nadal – w roku 1986 pokonał w Mińsku Rafaela Waganiana (6 - 2) oraz w Rydze Artura Jusupowa (7½ - 6½) i awansował do finału meczów pretendentów. W rozegranym w Linares w roku 1987 spotkaniu musiał jednak uznać wyższość Anatolija Karpowa, przegrywając mecz w stosunku 7½ – 3½.
Kolejny cykl meczów pretendentów przyniósł mu spore rozczarowanie, bowiem w roku 1988 w Saint John niespodziewanie odpadł już w I rundzie, przegrywając 5½ – 6½ z Kevinem Spraggettem. W następnych latach nie udało mu się już nigdy osiągnąć poziomu z roku 1987, natomiast jego poziom sukcesywnie się obniżał, lokując go pod koniec lat dziewięćdziesiątych XX wieku pośrodku drugiej setki na świecie. W 1997 roku wystąpił w Groningen w 1997 systemem pucharowym, awansując do III rundy (w której przegrał z Nigelem Shortem).
Jest czterokrotnym medalistą indywidualnych mistrzostw Francji: srebrnym (2005) oraz trzykrotnie brązowym (2003, 2007, 2013).
Czterokrotnie (w latach 1984, 1986, 2002 i 2006) występował na szachowych olimpiadach, dwukrotnie zdobywając złoty medal wraz z drużyną ZSRR. W swoim dorobku posiada również złoty medal drużynowych mistrzostw świata, zdobyty w Lucernie w roku 1985.
Najwyższy ranking w karierze osiągnął 1 stycznia 1987 r., z wynikiem 2645 punktów dzielił wówczas 3. miejsce (wspólnie z Arturem Jusupowem) na światowej liście FIDE.

</doc>
<doc id="553086" url="https://pl.wikipedia.org/wiki?curid=553086" title="Rhynchocephalia">
Rhynchocephalia



</doc>
<doc id="553087" url="https://pl.wikipedia.org/wiki?curid=553087" title="Kanonik Albert Nowiejski i jego epitafium">
Kanonik Albert Nowiejski i jego epitafium



</doc>
<doc id="553089" url="https://pl.wikipedia.org/wiki?curid=553089" title="Bonaventure Coffi Codjia">
Bonaventure Coffi Codjia



</doc>
<doc id="553091" url="https://pl.wikipedia.org/wiki?curid=553091" title="Bonaventure Codjia">
Bonaventure Codjia



</doc>
<doc id="553094" url="https://pl.wikipedia.org/wiki?curid=553094" title="Amalgund">
Amalgund



</doc>
<doc id="553096" url="https://pl.wikipedia.org/wiki?curid=553096" title="Tichwinka">
Tichwinka

Tichwinka (ros. Тихвинка) – rzeka w europejskiej części Rosji, w obwodzie leningradzkim, dopływ rzeki Siaś.
Długość: 144 km, obszar dorzecza – 2140 km², średni przepływ wody – 19,7 m³/s.
Główne miasto nad rzeką to Tichwin, od którego też pochodzi jej nazwa.

</doc>
<doc id="553102" url="https://pl.wikipedia.org/wiki?curid=553102" title="James Paris Lee">
James Paris Lee

James Parris Lee (ur. 9 sierpnia 1831 w Hawick, Szkocja, zm. 24 lutego 1904 w USA) – amerykański konstruktor i producent broni strzeleckiej, szkockiego pochodzenia.
Życiorys.
James Lee w młodości wyemigrował do USA, gdzie założył firmę "Lee Firearms Company", produkującą skonstruowane przez niego 11 mm odtylcowe karabiny jednostrzałowe. Wynalazł donośnik wymienny, będący prototypem magazynka pistoletowego. W latach 1862–1872 uzyskał siedem patentów dotyczących odtylcowej broni palnej i patent na 11,43 mm karabin z magazynkiem wymiennym wz. 1879. Jeden ze skonstruowanych przez Jamesa Lee karabinów stał się przepisową bronią Armii Brytyjskiej; początkowo w wersji na amunicję elaborowaną prochem czarnym (Lee-Metford), później w wersji zasilanej amunicją bezdymną (Lee-Enfield), inny został przyjęty do uzbrojenia US Navy (Lee M1895). W 1896 opracował karabin o najmniejszym kalibrze 5,94 mm.

</doc>
<doc id="553103" url="https://pl.wikipedia.org/wiki?curid=553103" title="James Lee">
James Lee



</doc>
<doc id="553104" url="https://pl.wikipedia.org/wiki?curid=553104" title="Marco Melandri">
Marco Melandri

Marco Melandri (ur. 7 sierpnia 1982 roku w Rawennie) – włoski motocyklista, mistrz świata w klasie 250 cm³ w sezonie 2002. Obecnie kierowca zespołu BMW w serii World Superbike.
Zaczął ścigać się na motocyklach w wieku dziewięciu lat w klasie minibike. Tam też odnosił dobre wyniki. To sprawiło, iż zadebiutował w klasie 125 cm³ na Hondzie w 1997 roku w GP Czech z dziką kartą.
Rok później startował (również na Hondzie) już pełny sezon w tej samej klasie i wywalczył pierwsze zwycięstwo w GP Holandii, stając się najmłodszym zwycięzcą wyścigu z cyklu Grand Prix w historii (rekord ten pobił Anglik Scott Redding 10 lat później na torze Donnington Park w klasie 125 cm³, a 20 lat później ten rekord poprawił turecki zawodnik Can Oncu na torze w Walencji). Po udanym sezonie 1998, kiedy gościł osiem razy na podium, w tym trzy razy zwyciężał, Marco zakończył sezon na trzecim miejscu z dorobkiem 202 punktów. Zapowiadało to błyskotliwą karierę tego młodego zawodnika.
W sezonie 1999 brakowało mu jednego punku do wywalczenia mistrzostwa świata i przegrał tylko z Hiszpanem Emilo Alzamora, który został mistrzem świata nie wygrywając ani jednego wyścigu (to jedyny taki przypadek w całym cyklu Grand Prix). Dorobek siedemnastoletniego wówczas Marco to 226 punktów i wicemistrzostwo świata (dziewięć razy podium, w tym pięć zwycięstw) na motocyklu Honda.
Sezon 2000, to przejście Marco do klasy 250 cm³ i udany debiut w tej klasie na Aprilii (cztery razy najniższy stopień podium) dał mu piąte miejsce w ogólnym rozrachunku i dorobek punktowy 159.
Pierwsze zwycięstwo w ćwierćlitrówkach przyszło w sezonie 2001 na torze w Niemczech (stoczył walkę z Daijiro Kato), oprócz tego zaliczył jeszcze podium osiem razy, co pozwoliło uplasować mu się na trzecim miejscu w końcowej klasyfikacji z dorobkiem 194 punktów, również na motocyklu Aprilia.
W roku 2002 zaliczył swój najlepszy sezon w historii startów i wywalczył mistrzostwo świata, dwanaście razy stając na podium, w tym dziewięć razy wygrywając. Dorobek punktowy to 298 punktów. Warto dodać, iż Marco jeżdżąc na motocyklu Aprilia został najmłodszym mistrzem świata w klasie 250 cm³ (dwa lata później rekord ten pobił Daniel Pedrosa).
Przesiadka na "królewską" klasę nastąpiła rok później, lecz Marco sezon 2003 mógł spisać na straty, gdyż 45 punktów na motocyklu Yamaha dało mu piętnastą pozycję w klasyfikacji końcowej.
Swoje pierwsze podium w klasie MotoGP zaliczył w sezonie 2004, na motocyklu Yamaha podczas Grand Prix Katalonii. Powtórzył ten wyczyn w Grand Prix Holandii i uplasował się na dwunastej pozycji z 75 punktami.
W sezonie 2005 nastąpiła zmiana motocykla, na motocykl Honda. Wtedy też kolegą z zespołu był odnoszący duże sukcesy Sete Gibernau, jednak to Marco stał się rewelacją sezonu, zdobywając wicemistrzostwo świata tuż za Valentino Rossim w klasyfikacji generalnej, gdzie stawał na podium siedem razy, w tym dwa razy zwyciężał - podczas GP Turcji i GP Walencji. I to właśnie w nim upatrywało się największego rywala Valentino na przyszły sezon.
Sezon 2006 rozpoczął bardzo udanie (wygrana w Turcji i we Francji), spotkał go jednak groźny upadek podczas GP Katalonii - stracił przytomność i odwieziono go do lekarza (w tym jednym z najgroźniejszych wypadków w ciągu ostatnich lat, brało udział jeszcze pięciu innych kierowców). Wielu uważało, iż sezon ten Marco powinien spisać na straty, jednak już w kolejnym wyścigu wystartował, a dwa tygodnie później stanął na podium. Dorobek Marco w sezonie 2006 to 228 punktów, czwarte miejsce w klasyfikacji generalnej (trzy zwycięstwa, jedno drugie miejsce i trzy trzecie miejsca na podium).
W 2008 roku przeszedł do zespołu Ducati Marlboro Team. Od roku 2009 reprezentował Team Hayate, jeżdżąc na motocyklu Kawasaki ZX-RR, a w sezonie 2010 San Carlo Honda Gresini. Obecnie reprezentuje fabryczny team BMW w serii WSBK.
7 lat później wrócił do królewskiej klasy jako zawodnik ekipy Aprilia. Biorąc udział w ośmiu wyścigach, nie zdobył punktów w żadnym z nich.

</doc>
<doc id="553105" url="https://pl.wikipedia.org/wiki?curid=553105" title="Shark Boy">
Shark Boy

Dean Roll, znany jako "Shark Boy" (ur. 28 stycznia 1975 w Austin) – amerykański wrestler, członek federacji Total Nonstop Action Wrestling. Jego największymi sukcesami są zwycięstwa w mistrzostwach Heartland Wrestling Association Heavyweight oraz NWA East Television.

</doc>
<doc id="553107" url="https://pl.wikipedia.org/wiki?curid=553107" title="Wózek inwalidzki">
Wózek inwalidzki

Wózek inwalidzki – pojazd konstrukcyjnie przeznaczony do poruszania się osoby niepełnosprawnej, napędzany siłą mięśni lub za pomocą silnika, którego konstrukcja ogranicza prędkość jazdy do prędkości pieszego.
Unikod.
Symbol dostępności dla wózków inwalidzkich został zawarty w Unikodzie jako 267F ♿ WHEELCHAIR SYMBOL.
Rodzaje.
Wózki inwalidzkie można rozmaicie klasyfikować:
Budowa modułowa.
Współczesny wózek inwalidzki, zarówno z napędem ręcznym, elektrycznym, hybrydowym, czy napędzany przez osobę opiekującą się jego niepełnosprawnym użytkownikiem składa się z modułów konstrukcyjnych. Niektóre z nich muszą zostać zastosowane (moduły podstawowe, np. koła czy rama) inne mogą być użyte w razie potrzeby (moduły dodatkowe, np. podpórka pod głowę). Funkcje poszczególnych modułów mogą się nakładać na siebie (tzn. dwa różne moduły mogą pełnić tą samą funkcję – podnóżek i siedzisko służą do podpierania ciała) lub częściowo pokrywać. Wózek inwalidzki składa się według PN-ISO 6440:2001 z czterech funkcjonalnych podsystemów:
Układ podparcia ciała pełni funkcję ortotyczną, układ jezdno-napędowy wraz z kołami pełni funkcję lokomocyjną. Wszystko jest spajane konstrukcyjnie przez ramę. Modułowa konstrukcja współczesnych wózków inwalidzkich sprawia, że niemal każdy z typów można indywidualnie skonfigurować za pomocą wartości nastaw w modułach podstawowych lub doboru modułów dodatkowych. Zależy to od indywidualnych wymagań konkretnego niepełnosprawnego człowieka (rodzaj niepełnosprawności, wymiary antropometryczne, upodobania, sprawność intelektualna i in.). Przykładowe opcjonalne lub nastawne moduły wózków to:

</doc>
<doc id="553109" url="https://pl.wikipedia.org/wiki?curid=553109" title="Purytanie (opera)">
Purytanie (opera)

Purytanie (wł. "I Puritani") – opera seria z muzyką Vincenza Belliniego i librettem Carla Pepolego.
Treść.
Akcja "Purytanów" toczy się w 1649 r., w czasach angielskiej wojny domowej. Miejscem akcji jest twierdza purytanów w pobliżu Plymouth, którą dowodzi Lord Walter Walton, generalny gubernator.
Akt I.
Scena 1. O wschodzie słońca żołnierze pojawiają się na murach twierdzy ("All’erta! All’erta!"). Na zamku odprawiane jest nabożeństwo, słychać modlitwę ("O di Cromwell guerrieri"). Wychodzący z zamku cieszą się szczęściem Elwiry, która ma wyjść za mąż ("A festa"). Jeden tylko Ryszard cierpi – poprzedniego wieczoru dowiedział się od ojca Elwiry, lorda Waltera Waltona, że mimo wcześniejszego przyrzeczenia to nie on, lecz lord Artur Talbot, zwolennik Stuartów, zostanie mężem Elwiry, bo to jego Elwira kocha ("Ah, per sempre io ti perdei").
Scena 2. W pokoju Elwiry jej stryj, sir George Walton, zawiadamia ją o zaplanowanym na ten dzień ślubie ("O amato zio, o mio secondo padre"). Elwira jest przerażona nowiną – wie, że została przyrzeczona Ryszardowi, a kocha Artura ("Sai com' arde in petto mio"). Tym większa jest jej radość, kiedy dowiaduje się, że stryj namówił jej ojca na zmianę zamiarów: to Artur zostanie jej mężem. Słychać okrzyki witających w twierdzy Artura ("Odi, qual suon si desta?").
Scena 3. W zbrojowni, w otoczeniu żołnierzy i dam, Elwira spotyka się z Arturem, który przybył z darami; jest wśród nich piękny biały welon ("Ad Arturo onore"). Narzeczeni cieszą się spełnieniem ich marzeń o małżeństwie ("A te, o cara, amor talora"). Lord Walton wchodzi w towarzystwie nieznanej damy i zawiadamia zebranych, że uroczystość odbędzie się bez jego udziału – musi towarzyszyć damie w podróży do Londynu, dokąd została wezwana przed oblicze Parlamentu ("Il rito augusto si compia senza me"). Artur dowiaduje się od sir George’a, że nieznajoma jest od kilku miesięcy aresztowana jako zwolenniczka Stuartów podejrzana o szpiegostwo. Lord Walton wychodzi, by przygotować się do podróży, Elwira idzie się przebrać w strój ślubny. Artur, zostawszy sam na sam z nieznajomą, dowiaduje się, że jest ona królową Henriettą, wdową po Karolu I Stuarcie i że wezwanie przed Parlament grozi jej śmiercią. Postanawia pomóc jej w ucieczce, mimo że królowa uświadamia mu niebezpieczeństwo i przypomina o mającym się odbyć ślubie ("Com’io vi unisca"). Do sali wchodzi w towarzystwie sir George’a Elwira w ślubnej sukni, z welonem w rękach ("Son vergin vezzosa"). Prosi nieznajomą o przymierzenie welonu, by mogła zobaczyć, jak będzie w nim wyglądała. Artur dostrzega, że pod welonem Henrietta może zostać nierozpoznana i, kiedy Elwira wraz z sir George’em wychodzą, chce ją po kryjomu wyprowadzić z twierdzy. Do sali wbiega Ryszard i na widok Artura prowadzącego rzekomą Elwirę wyzywa go na pojedynek ("Ferma. Invan rapir pretendi"). Henrietta odsłania twarz, a Ryszard, zorientowawszy się, że to aresztantka, pozwala zbiegom uciec; liczy na to, że zdrada Artura pogrzebie plany małżeństwa, a on odzyska ukochaną Elwirę. Do sali wracają Elwira, Lord Walton, sir George, Bruno, damy i panowie. Na wiadomość, że Artur uciekł z przebraną za pannę młodą aresztowaną, Elwira popada w obłęd ("Ah, vieni al tempio – fedele Arturo").
Akt II.
W sali zamku damy i panowie użalają się nad losem obłąkanej Elwiry ("Ah... dolor! Ah terror!"). Sir George opowiada zebranym o szaleństwie bratanicy, która, ubrana w strój ślubny, wciąż szuka ukochanego Artura ("Cinta di fiori e col ben crin do sciotto"). Wchodzi Ryszard i zawiadamia o wyroku śmierci wydanym przez Parlament na Artura ("E di morte lo stral non sarà lento"). Pojawia się Elwira; obłąkanej to wydaje się, że jest dzień jej wesela, to szuka Artura i chce umrzeć, jeśli go nie odnajdzie ("O rendetemi la speme"). Po jej odejściu sir George namawia Ryszarda by uratował rywala, próbując uświadomić mu, że śmierć Artura będzie dla niego oznaczała wzięcie na siebie dwóch ofiar – Elwira umrze z rozpaczy ("Il rival salvar tu dêi"). Ryszard przypomina, że Artur jest zdrajcą i uczestnikiem krwawego spisku. Obaj decydują się walczyć w nadchodzącej bitwie, w której po przeciwnej stronie stanie Artur – śmierć w walce nie będzie dla niego hańbą, którą byłby szafot ("Suoni la tromba, e intrepido").
Akt III.
W czasie burzy w ogrodzie obok twierdzy pojawia się Artur, któremu udało się ujść pościgowi purytanów ("Son salvo, alfin son salvo"). Słyszy dobiegający z zamku śpiew Elwiry ("A una fonte afflitto e solo"), zagłuszony po chwili przez szukających go żołnierzy ("Qual suon! Alcun s’appressa!"). Nadchodzi Elwira, Artur błaga ją o przebaczenie za trzymiesięczne cierpienia rozłąki i wyjaśnia, że do ucieczki zmusił go obowiązek ratowania królowej ("Ch’ei provo lontan de me?"). Dowiedziawszy się, że narzeczony jej nie zdradził, Elwira zdaje się odzyskiwać zmysły i para przyrzeka sobie wieczną miłość ("Vieni fra queste braccia"), ale po chwili odgłosy pościgu znów wpędzają nieszczęsną w majaki. Do ogrodu wbiegają żołnierze, sir George i Ryszard, który zapowiada egzekucję Artura ("Cavalier, ti colse il Dio"). Na wiadomość o rychłej śmierci ukochanego Elwira popada w szaleństwo ("Credeasi, misera") co skłania nawet Ryszarda do okazania Arturowi litości, jednak żołnierze domagają się natychmiastowej zemsty na zdrajcy. Artur oskarża ich o okrucieństwo wobec obłąkanej Elwiry ("Crudeli, crudeli!"), gdy nagle odzywa się dźwięk rogów heroldów ("Suon d’araldi?"). Przynoszą oni wiadomość o porażce Stuartów i amnestii dla ich zwolenników. Elwira odzyskuje zmysły i wszyscy cieszą się tryumfem miłości ("Dagli affanni al gaudio estremo").
Historia utworu.
Bellini skomponował "Purytanów" po przeprowadzce z Włoch do Paryża, na zamówienie Carlo Severiniego, dyrektora Théâtre-Italien. Autorem libretta był włoski znawca literatury hrabia Carlo Pepoli, podobnie jak Bellini emigrant. Praca nad operą trwała – jak na owe czasy – długo, od marca do grudnia 1834 r. Prapremiera miała prawdziwie gwiazdorską obsadę: Giovanni Battista Rubini (Artur), Giulia Grisi (Elwira), Luigi Lablache (George Walton), Antonio Tamburini (Ryszard Forth). Po niepowodzeniu poprzedniej opery Belliniego, "Beatrycze z Tendy", sukces "Purytanów" był wręcz tryumfalny. W tej samej obsadzie wystawiono dzieło niebawem w Londynie, również z nadzwyczajnym powodzeniem, a wkrótce, z udziałem innych najwybitniejszych śpiewaków epoki, w mediolańskiej La Scali, w Palermo i Rzymie, w weneckiej La Fenice, w Berlinie, Wiedniu i Madrycie, Meksyku i Nowym Jorku. Bellini nie miał jednak okazji cieszyć się tryumfem swojego arcydzieła – zmarł nagle 23 września 1835 roku, w wieku zaledwie 34 lat. Nie usłyszał też wersji, przygotowanej dla neapolitańskiego Teatru San Carlo, w której miała wystąpić legendarna Maria Malibran. Premierze przeszkodziła epidemia cholery w Tulonie, z powodu której partytura nie dotarła do Neapolu; Malibran umarła w 1836 r. nie wykonawszy partii Elwiry. Dodaną dla Malibran efektowną cabalettę finałową zaśpiewała dopiero w 1961 r. Joan Sutherland i od tego czasu wykonuje ją wiele sopranów.
Mimo kryzysu repertuaru belkantowego, który nastąpił w drugiej połowie XIX w. "Purytanie" utrzymali się na scenach operowych całego świata. Wiodące partie wykonywali najwięksi śpiewacy XIX i XX w. Opera, z założenia „tenorowa”, z najważniejszą partią Artura, pisaną dla legendarnego Rubiniego, stała się stopniowo domeną sopranów wykonujących partię Elwiry (podobnie było z wieloma innymi dziełami belkantowymi, np. Łucją z Lammermooru Donizettiego). Soprany zdominowały w tym czasie sceny, a partie pisane dla Rubiniego były (i nadal są) nieosiągalne dla większości tenorów. W "Purytanach" Artur czterokrotnie przekracza wysokie „C”, raz wznosząc się do „Cis”, dwukrotnie osiągając „D”, a w scenie finałowej sięgając niebotycznego „F”. Większość śpiewaków jest zmuszona omijać te niedostępne dla nich dźwięki lub transponować fragmenty partii. Trudna partia Elwiry, która jednak nie wymaga przekraczania skali sopranu koloraturowego, stała się zatem wiodącą. Śpiewały ją m.in. Giuseppina Strepponi, Adelina Patti, Emma Albani, Marcelina Sembrich-Kochańska, Maria Callas, Joan Sutherland, Beverly Sills, Montserrat Caballé, Mariella Devia i Edita Gruberová. Wyjątkowym osiągnięciem był debiut Callas w partii Elwiry: wykonała ją 3-krotnie w styczniu 1949 r., mając wówczas w repertuarze Brunhildę w "Walkirii" Wagnera, którą śpiewała 6-krotnie w styczniu i lutym. Wśród tenorów wykonujących z powodzeniem partię Artura byli m.in. Alfredo Kraus, Nicolai Gedda i Luciano Pavarotti.

</doc>
<doc id="553110" url="https://pl.wikipedia.org/wiki?curid=553110" title="Amalberga">
Amalberga

Amalberga – imię żeńskie pochodzenia germańskiego. Powstało ono ze staro-wysoko-niemieckich słów "amal" – "dzielna" oraz "burg" o znaczeniu "ochraniać, chronić".
Amalberga imieniny obchodzi 10 lipca.
Imię Amelia i Amalia mogło powstać przez skrócenie tego imienia lub innych z pierwszym członem "Amal-".
Święte: Amalberga z Maubeuge i Amalberga z Temse znane są na Zachodzie również jako Amelie, stąd można się spotkać z przypisywaniem dacie wspomnienia obu wymienionych św. Amalberg (10 lipca) imienin Amelii.

</doc>
<doc id="553112" url="https://pl.wikipedia.org/wiki?curid=553112" title="Mrówka północna">
Mrówka północna

Mrówka północna ("Formica aquilonia") – gatunek mrówki z podrodziny Formicinae.
Gatunek transpalearktyczny o rozsiedleniu borealno-górskim. W Polsce znany tylko z 3 stanowisk: Gór Bystrzyckich, Puszczy Augustowskiej i Puszczy Kampinoskiej. W Polskiej czerwonej księdze zwierząt umieszczony jako narażony na wyginięcie (VU). W Polsce jest jednym z sześciu gatunków rudych mrówek leśnych występujących w lasach i objęty jest częściową ochroną gatunkową. Przyczyną zaniku tych mrówek jest intensywna gospodarka leśna. 
Odwłok i głowa są ciemnobrązowe, w środkowej części brunatnoczerwona. Robotnice mają wielkość od 5 do 10 mm, natomiast królowa do 12 mm. 
Zamieszkuje lasy iglaste. Buduje gniazda w postaci wysokich kopców z patyczków i igliwia. W gnieździe może znajdować się kilkaset tysięcy osobników i kilka tysięcy królowych (kolonia poliginiczna). 

</doc>
<doc id="553116" url="https://pl.wikipedia.org/wiki?curid=553116" title="Sylas">
Sylas

Sylas – imię męskie pochodzenia łacińskiego, skrócona forma imienia Sylwan, wywodzącego się od słowa "silva", które oznacza "las, zagajnik".
Sylas imieniny obchodzi 13 lipca.
Znane osoby noszące imię Sylas:

</doc>
<doc id="553118" url="https://pl.wikipedia.org/wiki?curid=553118" title="Sylwana">
Sylwana

Sylwana – imię żeńskie pochodzenia łacińskiego. Wywodzi się od słowa oznaczającego "las, zagajnik". Wbrew czasem powtarzanym informacjom żeńskie imię Sylwana nie ma patronki. Istnieje święty, ale Sylwan (zobacz: Święty Sylwan).
Męskie odpowiedniki: Sylwan, Sylas.
Sylwana imieniny obchodzi: 10 lipca.
Znane osoby noszące imię Sylwana:

</doc>
<doc id="553120" url="https://pl.wikipedia.org/wiki?curid=553120" title="Kei Kumai">
Kei Kumai

 - japoński reżyser, scenarzysta i producent filmowy.
Filmografia.
Scenarzysta
Reżyser
Producent

</doc>
<doc id="553121" url="https://pl.wikipedia.org/wiki?curid=553121" title="Chloroacetofenon">
Chloroacetofenon

Chloroacetofenon – organiczny związek chemiczny z grupy ketonów, pochodna acetofenonu, stosowany jako drażniący bojowy środek trujący (lakrymator). Oznaczenie wojskowe USA – CN, Wielka Brytania – CAP, Niemcy – O-Salz.
Zastosowanie.
Działanie chloroacetofenonu polega na silnym drażnieniu błon śluzowych oczu. Wyższe stężenia w powietrzu powodują podrażnienia skóry twarzy. Działanie tego środka chemicznego ustaje po wyjściu z atmosfery skażonej.
Choloroacetofenon został otrzymany pod koniec I wojny światowej w USA.

</doc>
<doc id="553123" url="https://pl.wikipedia.org/wiki?curid=553123" title="Maurycja">
Maurycja

Maurycja – imię żeńskie pochodzenia łacińskiego, żeński odpowiednik imion Maurycy i Maurycjusz. Wywodzi się od słowa oznaczającego „pochodząca z Mauretanii”, „Maur”.
Maurycja imieniny obchodzi 10 lipca. 

</doc>
<doc id="553125" url="https://pl.wikipedia.org/wiki?curid=553125" title="Sześć postaci, którym robi się niedobrze">
Sześć postaci, którym robi się niedobrze



</doc>
<doc id="553129" url="https://pl.wikipedia.org/wiki?curid=553129" title="Bianor">
Bianor

Bianor – mitologiczne imię męskie pochodzenia etruskiego lub greckiego o niepewnej etymologii. W mitologii nosił je heros Mantui, syn Tybru i nimfy Manto. Patronem tego imienia w Kościele katolickim jest św. Bianor, zmarły w IV wieku śmiercią męczeńską razem ze św. Sylwanem.
Bianor imieniny obchodzi 10 lipca.

</doc>
<doc id="553130" url="https://pl.wikipedia.org/wiki?curid=553130" title="Boa (podrodzina)">
Boa (podrodzina)

Boa (Boinae) – podrodzina węży z rodziny dusicielowatych (Boidae).
Zasięg występowania.
Podrodzina obejmuje gatunki występujące w Ameryce. 
Podział systematyczny.
Do podrodziny należą następujące rodzaje: 
Noonan &amp; Chippindale (2006) twierdzą, że z rodzajów tradycyjnie zaliczanych do podrodziny Boinae blisko spokrewnione z rodzajem "Boa" są tylko "Corallus", "Eunectes" i (być może parafiletyczny, choć autorzy nie przesądzają tego) "Epicrates". Zdaniem autorów rodzaj "Candoia" jest bliżej spokrewniony z podrodziną Erycinae; natomiast madagaskarskie rodzaje "Acrantophis" i "Sanzinia" miałyby być blisko spokrewnione z afrykańskim rodzajem "Calabaria", razem z którym tworzą klad siostrzany do kladu obejmującego nie tylko pozostałe węże tradycyjnie zaliczane do Boinae, ale i podrodzinę Erycinae oraz rodzinę Ungaliophiidae (tj. rodzaje "Exiliboa" i "Ungaliophis").

</doc>
