<doc id="553133" url="https://pl.wikipedia.org/wiki?curid=553133" title="Madonna z Krużlowej">
Madonna z Krużlowej

Madonna z Krużlowej – gotycka rzeźba przedstawiająca Matkę Boską z Dzieciątkiem. Powstała około 1410 roku. Nazwa dzieła wywodzi się z miejscowości Krużlowa Wyżna w Małopolsce, gdzie rzeźba znajdowała się do roku 1899. Wówczas została nabyta przez Muzeum Narodowe w Krakowie, w którym znajduje się do dnia dzisiejszego. 
Autor dzieła jest nieznany. Nie wiadomo nic na temat jej proweniencji i dokładnego czasu powstania (powszechnie przyjmuje się początek XV wieku). Być może nie została wykonana jako figura o charakterze kultowym, lecz stanowiła główną dekorację retabulum ołtarzowego w jednym z krakowskich kościołów. 
Opis.
Figura Madonny z Dzieciątkiem jest wykonana z drewna lipowego, jej wysokość wynosi 119 cm. Rzeźba nie ma pełnoplastycznego charakteru, przeznaczona jest do oglądania od strony przedniej i z boków, natomiast drewno z tyłu jest głęboko wydrążone. Proporcja wysokości do głębi (18 cm) wynosi 1:7. Krużlowieckie dzieło ukazuje Marię trzymającą na lewej ręce Dzieciątko Jezus, które jest nagie i trzyma jabłko. Uwagę zwraca umieszczenie na podobnej wysokości twarzy Marii i Dzieciątka, jak i pewne podobieństwa między nimi, takie jak wysokie czoła, pełne policzki, delikatny rys brwi, sposób osadzenia oczu, usta i uśmiech.
Maria, która ustawiona jest w silnym kontrapoście, ubrana jest w bogato udrapowane szaty (suknia, płaszcz i chusta u nasady szyi) niezniekształcające sylwetki postaci. Układ draperii przybiera charakterystyczne formy, szczególnie w płaszczu. Ma on głęboki dekolt, odsłaniający suknię, którego formę powtarza układ draperii w dolnej części sukni. Dekoracyjny, kaskadowy układ cechuje także draperie rękawów płaszcza, które tworzą swego rodzaju festony fałd. Stopień ostrości i głębokości cięcia fałd wyraźnie wzrasta, gdy patrzy się na dzieło z góry. Takie kulisowe zakomponowanie draperii wywołuje iluzję głębi i trójwymiarowości, podczas gdy ze względu na brak opracowania tylnej strony głębia dzieła jest mocno ograniczona.
Analiza.
Madonna ukazana jest tutaj jako Matka Zbawiciela i Druga Ewa, co wiąże się ze sporami teologów dotyczącymi udziału Maryi w zbawieniu ludzkości. Częstokroć w literaturze Madonna z Krużlowej jest kojarzona z występującym około 1400 roku typem ikonograficznym Matki Boskiej z Dzieciątkiem określanym mianem Pięknej Madonny, charakterystycznej dla stylu pięknego, głównie ze względu na wysokie walory artystyczne, liryzm, dworska elegancja, daleko idącą idealizację postaci. Dzieło to jednak posiada kilka cech odróżniających od figur w typie Pięknej Madonny; nie jest wykonane z kamienia i opracowane pełnoplastycznie, ponadto nie jest autonomiczną rzeźbą o charakterze kultowym, lecz tworzyła niegdyś element większego założenia, najprawdopodobniej retabulum ołtarzowego.
Historia.
Pierwsze udokumentowane wzmianki o Madonnie pochodzą z 1607 i 1766 roku. Znajdują się w aktach powizytacyjnych dekanatu bobowskiego, do którego należała parafia Krużlowa. Być może rzeźba trafiła do kościoła krużlowskiego za sprawą Jana Pieniążka, właściciela wsi na początku XVII wieku.
Następny dowód bytności rzeźby w Krużlowej pochodzi dopiero z 1889 roku dzięki wycieczce naukowej Władysława Łuszczkiewicza, w której uczestniczył Stanisław Wyspiański. Dwudziestoletni wtedy artysta narysował Madonnę w Krużlowej w bocznej kaplicy. Wcześniej stała w głównym ołtarzu. Z kaplicy przeniesiono rzeźbę do kruchty, a potem na strych. Powodem były korniki, które zaatakowały rzeźbę; "puchła" ona też od ciągłych malowań farbą olejną. Co jakiś czas zeskrobywano starą, łuszczącą się i malowano na nowo. Wyspiański odkrył rzeźbę dla ludzi sztuki w 1889 roku, a 10 lat później, podczas prac remontowych w kościele krużlowskim, została przejęta przez Muzeum Narodowe w Krakowie. Najpierw, po przywiezieniu jej z Krużlowej, stała w Sukiennicach, od 1924 roku w Wieży Ratuszowej.
W 1940 roku została zarekwirowana przez Niemców. Niejasna jest sprawa odnalezienia rzeźby Madonny po wojnie. Dokument muzealny podaje dwie wersje: że została znaleziona w 1945 roku w składnicy na Wawelu i że rewindykowano ją z rezydencji wyższego dostojnika hitlerowskiego spod Monachium, co odnotowano na podstawie ustnej relacji prof. Karola Estreichera. Nie wiadomo jednak, która wersja jest prawdziwa. Za tą drugą przemawiałaby osoba profesora, który zajmował się rewindykacją dzieł zagrabionych przez Niemców (dzięki niemu powrócił między innymi Ołtarz Wita Stwosza). Profesor mógł być naocznym świadkiem, jeśli nie sprawcą powrotu Madonny z Niemiec. Za pierwszą wersją natomiast przemawia fakt, że Madonna w czasie wojny stała na Wawelu w gabinecie gubernatora G. G. Hansa Franka. Stąd łatwa już droga do jakiejś składnicy. W latach 1942-1943 Niemiec o nazwisku Kneisel dokonał gruntownej restauracji rzeźby. Zrobił to w sposób niezwykle fachowy jak na tamte czasy. Zabezpieczył rzeźbę przed kornikami, położył nową polichromię na całej postaci z wyjątkiem twarzy i rąk.
Od 1947 do 1994 roku eksponowana była w Domu Szołayskich (obecnie siedziba Muzeum Stanisława Wyspiańskiego). W latach 1995-2007 Madonna znajdowała się na Wawelu wśród innych zabytków średniowiecznych, zgromadzonych na wystawie „Sztuka cenniejsza niż złoto”. Obecnie eksponowana jest w Galerii Sztuki Dawnej Polski XII-XVIII wiek w Pałacu Ciołka, który został udostępniony zwiedzającym 19 października 2007.
Udział w wybranych wystawach.
W 1958 była Madonna w Gandawie (Belgia) na EXPO, gdzie zdobyła złoty medal na wystawie "Złoty wiek miast średniowiecznej Europy".
W 1961 roku wyjechała do Bordeaux (Francja).
W 1986 roku była eksponowana na wystawie „Polska Jagiellonów” w Schallaburgu (Austria). Rok później od lutego do marca była wystawiona w Zamku Królewskim w Warszawie.
Datowanie i autorstwo.
Nie można precyzyjnie odpowiedzieć na pytanie, kiedy powstała rzeźba. Mówi się o początku XV wieku, podaje się 1420 rok, lata 1420-1430, lecz najczęściej rok 1410. Nie można też ustalić, gdzie powstała. Są różne hipotezy na ten temat: że musiała pochodzić z Krakowa, że nie można jej uważać za okaz twórczości rodzinnej, ale też trudno daje się powiązać z określonym środowiskiem obcym, że być może jest wytworem grupy sądecko-spiskiej, że na rzeźbę miało wpływ środowisko czeskie lub „ingenium loci”. Nie znamy też imienia rzeźbiarza, twórcy rzeźby. Musiał być jednym z wielu snycerzy tak zwanego „stylu pięknego”.
Pochodzenie.
Nieznane jest także miejsce pierwotnego przeznaczenia rzeźby. Nie mógł nim być, pomimo nazwy, kościół w Krużlowej, gdyż Madonna jest starsza od niego o około 115 lat. Obecnego kościoła nie było, ale musiał być inny, wcześniejszy, ponieważ od XIV wieku istniała parafia, co potwierdza wzmianka historyczna z 1335 roku, w którym parafia Krużlowa zapłaciła podatek na rzecz Stolicy Apostolskiej. W 1370 roku dziedzicami wsi Cruzlova seu Nova Szmyldno byli Jesco i Niczco, którzy mogli być fundatorami rzeźby. Nie wiadomo, jak długo żyli i w którym roku Krużlowa stała się siedzibą możnej na Sądecczyźnie rodziny Pieniążków herbu Odrowąż. Wiadomo, że 1437 roku mieszkał tu Prokop Pieniążek, więc być może za jego sprawą Madonna trafiła do wsi. Są jednak głosy wykluczające Krużlowę jako miejsce przeznaczenia rzeźby. Uważa się, że dzieło tej miary musiało powstać dla jakiejś znaczniejszej świątyni krakowskiej, a do Krużlowej trafiło w XVII wieku – w okresie rugów zabytków średniowiecznych z kościołów Krakowa.
Bibliografia.
Literatura dodatkowa

</doc>
<doc id="553134" url="https://pl.wikipedia.org/wiki?curid=553134" title="Sekunda (imię)">
Sekunda (imię)

Sekunda – żeńska forma imienia Sekundus. Patronką tego imienia jest m.in. św. Sekunda męczennica z III w..
Sekunda imieniny obchodzi 10 lipca, 17 lipca i 30 lipca.

</doc>
<doc id="553139" url="https://pl.wikipedia.org/wiki?curid=553139" title="Bao Dai">
Bao Dai



</doc>
<doc id="553144" url="https://pl.wikipedia.org/wiki?curid=553144" title="Kontroler Stacji Bazowych">
Kontroler Stacji Bazowych



</doc>
<doc id="553145" url="https://pl.wikipedia.org/wiki?curid=553145" title="Bitwa pod Luzzarą">
Bitwa pod Luzzarą

Bitwa pod Luzzarą – starcie zbrojne, które miało miejsce 15 sierpnia 1702 w trakcie hiszpańskiej wojny sukcesyjnej.
Francusko-hiszpańsko-sabaudzka koalicja dysponowała w 1702 roku na włoskim teatrze wojny znaczną przewagą i z tego powodu planowała generalną ofensywę.
Eugeniusz Sabaudzki (25 000 żołnierzy) był świadom tego, że połączonym siłom sprzymierzonych nie da rady, postanowił zatem działać szybko i uderzyć na osamotnione francuskie wojska dowodzone przez księcia Vendome'a (30 000 żołnierzy). Poderwał swą armię i po forsownym marszu uderzył na francuski obóz w pobliżu Luzzary, położony na prawym brzegu Padu, w którym Vendome oczekiwał na swych sprzymierzeńców. Francuzi zostali całkowicie zaskoczeni, gdyż nie przypuszczali, że słabszy liczebnie przeciwnik odważy się zaatakować ich ufortyfikowaną pozycję. Zażarte walki trwały do późnej nocy, kiedy to za cenę ciężkich strat udało się Francuzom wyprzeć Austriaków z obozu. Austriacy stracili w bitwie 2 500 ludzi, Francuzi – 4 000 ludzi.
Zwycięstwo ogłosiły obie strony. W istocie francuskie straty były wyższe, ale nie to przesądziło o zwycięstwie Austriaków. Bitwa ta zrobiła duże wrażenie na księciu sabaudzkim Wiktorze Amadeuszu II, który zaczął poważnie zastanawiać się nad przejściem na stronę przeciwną. I ten właśnie fakt udaremnił francuskie plany wielkiej ofensywy na froncie włoskim.

</doc>
<doc id="553146" url="https://pl.wikipedia.org/wiki?curid=553146" title="Jeff Bezos">
Jeff Bezos

Jeff Bezos, właśc. Jeffrey Preston Bezos (ur. 12 stycznia 1964 w Albuquerque) – amerykański przedsiębiorca, prezes, dyrektor generalny i przewodniczący zarządu Amazon.com, od 2018 do 2021 roku najbogatszy człowiek świata według rankingu agencji Bloomberg. Czasopismo „Forbes” szacowało w 2020 roku jego majątek na ponad 204 mld dolarów, z czego większość stanowiły akcje Amazon.com.
Życiorys.
Ukończył studia na Uniwersytecie Princeton. Od 1990 do roku 1994, w którym założył portal internetowy Amazon.com, pracował jako analityk finansowy w spółce partnerskiej D. E. Shaw &amp; Co. W 1999 r. czasopismo „Time” wybrało go osobowością roku. W 2000 założył przedsiębiorstwo przemysłu kosmicznego Blue Origin, w którym próbuje wdrożyć innowacyjne techniki w transporcie orbitalnym, w tym załogowym. Na początku sierpnia 2013 kupił „The Washington Post” za 250 mln dolarów. W lutym 2021, Jeff zapowiedział, że do końca roku zrezygnuje ze stanowiska CEO Amazon. Decyzja ta stała się faktem 5 lipca 2021, równo 27 lat po założeniu firmy, Jeff Bezos zrezygnował z funkcji prezesa Amazona. Nowym dyrektorem wykonawczym (CEO) Amazona został Andy Jassy. Jeff objął funkcję „prezesa wykonawczego”.
20 lipca 2021 będąc wśród kosmicznych turystów swojej własnej firmy Blue Origin pobił kilka kosmicznych rekordów. Na pokładzie znalazł się najmłodszy astronauta w historii Oliver Daemen (18 lat), najstarsza astronautka w historii Wally Funk, oraz prawdopodobnie to także pierwszy przypadek, gdy polecieli razem tak blisko spokrewnieni – bracia Mark Bezos i Jeff Bezos. Dodatkowo Jeff Bezos jest pierwszym człowiekiem w historii, który w momencie lotu w kosmos był uważany za najbogatszego (pod względem majątku finansowego) człowieka na Ziemi. Poza tym nietypowym było samo podejście do koncepcji lotu w kosmos. Na pokładzie nie było żadnej osoby uważanej za pilota, całością sterował automatycznie komputer. Poza tym to był pierwszy lot załogowy firmy – do tej pory wszystkie testy były bezzałogowe i to prawdopodobnie też pierwszy przypadek, gdzie sam właściciel firmy był pierwszą osobą w locie załogowym, bez wcześniejszych testów z innymi ludźmi.
Życie prywatne.
W 1993 roku ożenił się z MacKenzie Scott Tuttle, która przyjęła jego nazwisko. Poznał ją, pracując w nowojorskim funduszu hedgingowym. W 1994 roku przeprowadzili się do Seattle. Doczekali się trójki dzieci oraz adoptowali dziewczynkę z Chin.
W styczniu 2019 para poinformowała o tym, że się rozwodzi. MacKenzie Bezos otrzymała połowę ich wspólnego majątku, gdy rozwód sfinalizował się 4 kwietnia tego samego roku.

</doc>
<doc id="553151" url="https://pl.wikipedia.org/wiki?curid=553151" title="Archie Thompson">
Archie Thompson

Archibald Gerald Thompson (ur. 23 października 1978 w Otorohanga w Nowej Zelandii) – piłkarz australijski grający na pozycji napastnika.
Kariera klubowa.
Thompson pomimo faktu, że urodził się w Nowej Zelandii, to zaczynał karierę w australijskim klubie Bathurst. W 1996 roku przeniósł się do Gippsland Falcons. Po upadku tego klubu w 1999 roku przeniósł się do Carlton SC, a w następnym sezonie (2000/2001) był już zawodnikiem Marconi Stallions. W lecie 2001 na zasadzie wolnego transferu trafił do Europy, do belgijskiego zespołu Lierse SK. Tam grał przez pełne 4 sezony zdobywając 27 bramek w 90 meczach. W 2005 roku powrócił do Australii. Tym razem zasilił zespół Melbourne Victory. Był to zarazem inauguracyjny sezon australijskiej ligi A-League, a Thompson stał się pierwszym piłkarzem, który zdobył bramkę dla Victory.
Sezon w A-League skończył się w marcu 2006 i przez 4 miesiące Thompson nie chciał być bez klubu, toteż skorzystał z oferty PSV Eindhoven, który trenował wówczas selekcjoner reprezentacji Australii Guus Hiddink. Thompson trafił tam na zasadzie 6-miesięcznego wypożyczenia w styczniu 2006 roku. Zagrał ostatni mecz w sezonie w barwach Victory, zdobył gola z Queensland Roar FC. Nazajutrz był już zawodnikiem PSV Eindhoven. Jednak w Eredivisie rozegrał przez cały sezon tylko 2 mecze wchodząc na boisku z ławki rezerwowych. Kierownictwo PSV Eindhoven zdecydowało, że nie przedłużą z nim kontraktu i Thompson w lecie 2006 powrócił do Victory na sezon 2006/2007.
Reprezentacja Australii.
W reprezentacji Australii Thompson zadebiutował 28 lutego 2001 roku w przegranym 2:3 meczu z reprezentacją Kolumbii. W obu barażowych meczach z reprezentacją Urugwaju siedział na ławce rezerwowych, a reprezentacja Australii awansowała do finałów Mistrzostw Świata w Niemczech po dramatycznym konkursie rzutów karnych. Thompson był wtedy jedynym piłkarzem A-League w składzie. Guus Hiddink wynagrodził mu dobry sezon w Melbourne Victory i powołał Thompsona do kadry na same finały MŚ 2006. Tam jednak był tylko rezerwowym i nie zagrał ani minuty. Ogólnie w reprezentacji Australii zagrał 54 mecze i strzelił 28 bramek.
Rekord.
11 kwietnia 2001 roku w ramach eliminacji do mistrzostw świata 2002 Australia rozegrała spotkanie z Samoa Amerykańskim. Mecz wygrali 31:0, co jest rekordowym wynikiem w rozgrywkach międzypaństwowych. Sam Thompson strzelił w tym spotkaniu 13 goli i wyrównał rekord Johna Petrie z 1885 roku.
Rekord świata.
Thompson pobił rekord świata w strzeleniu bramek w jednym spotkaniu międzypaństwowym. 11 kwietnia 2001 roku Archie zdobył 13 bramek w wygranym 31:0 przez Australię meczu kwalifikacji do MŚ 2002 z reprezentacją Samoa Amerykańskiego. Inny napastnik David Zdrilic zdobył wówczas 8 bramek. Poprzedni rekord należał do Duńczyka Sophusa Nielsena, który zdobył 10 bramek dla reprezentacji Danii w wygranym 17:1 meczu z reprezentacją Francji na IO 1908 oraz do Niemca Gottfrieda Fuchsa w wygranym 16:0 meczu z reprezentacją Rosji na IO 1912. Jest to także wyrównany rekord 13 bramek zdobytych w rozgrywkach seniorskich – Szkot John Petrie zdobył tyle bramek w Pucharze Szkocji w 1885 roku.

</doc>
<doc id="553153" url="https://pl.wikipedia.org/wiki?curid=553153" title="Lista elektrycznych zespołów trakcyjnych eksploatowanych w Czechach i na Słowacji">
Lista elektrycznych zespołów trakcyjnych eksploatowanych w Czechach i na Słowacji

Lista elektrycznych zespołów trakcyjnych eksploatowanych w Czechach i na Słowacji w ruchu planowym.
Pojazdy eksploatowane obecnie.
s - wagon silnikowy, r - wagon doczepny z kabiną sterowniczą, d - wagon doczepny bez kabiny sterowniczej

</doc>
<doc id="553154" url="https://pl.wikipedia.org/wiki?curid=553154" title="Laodamas">
Laodamas



</doc>
<doc id="553155" url="https://pl.wikipedia.org/wiki?curid=553155" title="Bernard Fellay">
Bernard Fellay

Bernard Fellay FSSPX (ur. 12 kwietnia 1958 w Sierre) – szwajcarski suspendowany tradycjonalistyczny biskup katolicki, trzeci przełożony generalny Bractwa Świętego Piusa X w latach 1994-2018.
Życiorys.
Urodził się w Sierrenie na terenie kantonu Valais, 12 kwietnia 1958.
W październiku 1977, w wieku 19 lat, rozpoczął studia w Międzynarodowym Seminarium Świętego Piusa X w Ecône, kanton Valais (Szwajcaria). 29 czerwca 1982 otrzymał święcenia kapłańskie z rąk abp. Lefebvre'a, zaraz potem został mianowany Głównym Ekonomem Bractwa (kwestorem) – pełnił tę funkcję aż do swojego wyboru na przełożonego. Ponadto zajmował się różnymi grupami młodzieży oraz pełnił posługę duszpasterską. W tym czasie odbył kilkanaście podróży misyjnych do krajów afrykańskich.
30 czerwca 1988 Fellay i trzech innych kapłanów (Alfonso de Galarreta, Bernarda Tissier de Mallerais oraz Richard Williamson) otrzymali święcenia biskupie z rąk abp. Lefebvre'a oraz współkonsekratora abp. Antônio de Castro Mayer FSSJV, za co zostali w tym samym roku przez papieża uznani za ekskomunikowanych (dokładniej, papież stwierdził, że zaciągnęli oni ekskomunikę "latae sententiae" z chwilą przyjęcia święceń). Sam biskup utrzymuje, że ekskomunika była od samego początku nieważna, gdyż zakazany czyn popełnił sądząc, że jest w stanie "wyższej konieczności" związanej z kryzysem w Kościele, co według prawa kanonicznego, zwalniało go z kary ekskomuniki, nawet jeśli się mylił.
Kapituła Bractwa św. Pius X zgromadzona w Ecône w lipcu 1994 wybrała go na następcę Franza Schmidbergera na stanowisku Przełożonego Generalnego Bractwa. 11 lipca 2006 czterdziestoosobowa Kapituła Generalna, po wysłuchaniu jego sprawozdania, uznała, że jest odpowiednią osobą na tym stanowisku i wybrała go na drugą dwunastoletnią kadencję. Jako Przełożony Generalny Bractwa dał się poznać jako osoba o umiarkowanych poglądach oraz jako zwolennik pojednania się ze Stolicą Apostolską.
29 sierpnia 2005 papież Benedykt XVI przyjął go na audiencji w swej letniej rezydencji w Castel Gandolfo. Brali w niej udział również kardynał Darío Castrillón Hoyos i ojciec Schmidberger. Dyskutowali o aktualnej sytuacji Bractwa, możliwości unormowania jego sytuacji w Kościele i modernizmie. 26 czerwca 2008 Bernard Fellay w imieniu Bractwa odrzucił żądania Watykanu, które zawierały uznanie pełnej zwierzchności papieża, uznania nowej liturgii i reform Soboru Watykańskiego II. 21 stycznia 2009 Benedykt XVI na prośbę samego Fellaya, a także w nadziei na pełną komunię z bractwem, zdjął ekskomunikę z biskupa. Nadal jednak ciąży na nim kara suspensy, co w myśl Prawa Kanonicznego nie pozwala mu sprawować sakramentów. 26 października 2009 rozpoczęły się rozmowy doktrynalne pomiędzy Rzymem a Bractwem (papież uzależnił przyszłe nadanie prałatury bractwu poprzez osiągnięcie pełnego porozumienia w kwestii doktryny). 14 września 2011 na spotkaniu przedstawicieli Bractwa (Bernard Fellay, Nikolaus Pfluger, Alain-Marc Nely) i Kongregacji Nauki Wiary (William Levada, Luis Ladaria Ferrer, Guido Pozzo) Stolica Apostolska przedłożyła Bractwu "Preambułę doktrynalną", której akceptacja będzie oznaczała wierność Magisterium Kościoła. Odpowiedź na dokument została złożona w grudniu, ale wstępnie została uznana za niewystarczającą.
Na skutek zbliżenia z Rzymem oraz poprawiających się relacji wzrosło zaniepokojenie oraz niezadowolenie wśród części kapłanów i wiernych. Wówczas to, obawiając się podporządkowania Watykanowi oraz postanowieniom soboru, 27 księży wypowiedziało posłuszeństwo przełożonemu i założyło nowe stowarzyszenie życia apostolskiego – Bractwo Kapłańskie Świętego Piusa X Ścisłej Obserwacji. Buntownicy zarzucili papieżowi Benedyktowi herezję, popieranie modernizmu oraz wolności religijnej, skrytykowali również władze Bractwa św. Piusa X za zbytnią uległość wobec Watykanu i chęć podporządkowania piusowców papieżowi. Innym przejawem narastającego buntu przeciw kursowi pojednania z Rzymem były ciągłe ataki, biskupa pomocniczego bractwa Richarda Williamsona na przełożonego bp. Fellaya. Ostatecznie konflikt zakończył się usunięciem Williamsona z Bractwa 24 października 2012. Natychmiast po wyrzuceniu biskup Williamson dalej atakował Fellaya oraz starał się zorganizować sobie poparcie wewnątrz bractwa, aż w końcu założył opozycyjną wobec FSSPX ultratradycjonalistyczną Unię Kapłańską im. Marcela Lefebvrego, która potępiła Bractwo za rozmowy z Watykanem.
Po ustąpieniu konserwatywnego papieża Benedykta XVI i po nowym konklawe, które 13 marca 2013 wybrało nowego papieża Franciszka, Fellay zareagował sceptycyzmem co do jego rządów określając go mianem "prawdziwego modernisty". Mimo tego ponowił negocjacje z Watykanem w lipcu 2013, choć wyrażał się bardzo pesymistycznie o szansach porozumienia. Mimo dosyć liberalnych poglądów papieża Franciszka, 11 maja 2014 bp. Fellay zmienił zdanie o papieżu, który bardzo pozytywnie wypowiedział się o działalności Bractwa, zarówno w Argentynie gdzie poznał tych kapłanów osobiście, jak i na świecie, zapewnił również, że czytał biografię Marcela Lefebvego. Dialog pomiędzy bractwem a Watykanem został zintensyfikowany.
W odpowiedzi na konsekrację 19 marca 2015 Jean-Michel Faure na biskupa przez bp. Richarda Williamsona bez zgody papieża, bp Fellay potępił to zjawisko stwierdzając, że ta konsekracja różniła się od tej z 1988, wówczas to Lefebvre i Castro Mayer działali w wyższej konieczności, zaś tą konsekracją Williamson udowodnił, że traktuje władze papieża jedynie czysto teoretycznie (bp Williamson został ponownie ekskomunikowany).
Dialog z Watykanem dał Bractwu korzyści w postaci: 1 września 2015 uznania spowiedzi na czas trwania Roku Miłosierdzia (okres ten przedłużono 21 listopada 2016 na czas nieokreślony), uznania święceń kapłańskich kleryków FSSPX bez zgody miejscowych biskupów (co wcześniej było wymagane), a od 4 kwietnia 2017 nadano prawo księżom bractwa do udzielania ślubów. 3 czerwca 2015 Kongregacja Nauki Wiary pozwoliła bp. Fellayowi jako przełożonemu na wydawanie kar kanonicznych. Z kolei dobre relacje Bractwa pozwoliły na unormowanie jego działalności na terenie niektórych krajów, np. Argentyny gdzie zaczęli współpracować z pozostałymi kapłanami.
Mimo polepszania się statusu Bractwa oraz przyjaznych relacji, bp. Fellay nie szczędził nieraz papieżowi Franciszkowi słów krytyki względem jego samego oraz Kościoła. Będąc obecnym na marszu życia w Waszyngtonie 28 stycznia 2016, przełożony Bractwa św. Piusa X skrytykował postanowienia ostatniego synodu, jednocześnie wyraził zupełne niezrozumienie wobec zachowania papieża. Fellay oraz władze FSSPX skrytykowały adhortację apostolską Amoris laetitia a sam biskup Fellay w lipcu 2017 złożył swój podpis pod listem do papieża, gdzie różni teologowie i świeccy wyrażali zaniepokojenie obecnym kursem nauczania Kościoła i opowiadali się za powrotem do tradycyjnego nauczania, sam bp Fellay skrytykował papieża za głoszenie herezji oraz zdań dwuznacznych. Od 24 maja 2017 wszyscy biskupi FSSPX zostali upoważnieni przez Watykan do wyświęcania kleryków na księży bez zgody biskupów miejsca.
11 lipca 2018, podczas czwartej kapituły generalnej Bractwa, bp Fellay zakończył swoją drugą kadencję na stanowisku Przełożonego Generalnego Bractwa. Jego następcą wybrany został ks. Davide Pagliarani, sam zaś bp Fellay został wybrany przez kapitułę na dodatkowego członka do Rady Generalnej razem z ks. Franciszkiem Schmindbergiem.
Prócz ojczystego języka (niemieckiego) biegle włada językiem francuskim, angielskim i łaciną, zna też język włoski i hiszpański.

</doc>
<doc id="553157" url="https://pl.wikipedia.org/wiki?curid=553157" title="Alfonso de Galarreta">
Alfonso de Galarreta

Alfonso de Galarreta FSSPX (ur. 14 stycznia 1957 w Torrelavedze) – hiszpański biskup pomocniczy Bractwa Kapłańskiego Świętego Piusa X od 1988. W latach 2002 - 2006 drugi asystent generalny. Od 2018 pierwszy asystent generalny Bractwa. 
Urodził się 1957 roku w Torrelavedzie w Hiszpanii, jednak wyemigrował razem z rodziną do Argentyny. W 1975 roku wstąpił do seminarium La Plata, gdzie studiował trzy lata, zaś w październiku 1978 zamienił uczelnie i zdecydował się do wstąpienia do Międzynarodowego Seminarium Świętego Piusa X. Święcenia kapłańskie otrzymał 1980 w Buenos Aires w Argentynie, gdzie mieszkał i działał przez pewien czas, z rąk abpa Marcela Lefebvre'a. Po święceniach zaczął służyć najpierw jako profesor w seminarium tradycjonalistycznym w La Rej w Argentynie. W latach 1985 do 1988 pełnił funkcję przełożonego dystryktu Ameryki Południowej FSSPX. 
W 1988 został wyświęcony na biskupa przez abpa Marcela Lefebvre'a bez zgody Stolicy Apostolskiej, za co uznany został przez papieża za ekskomunikowanego (dokładniej: papież stwierdził, że z chwilą przyjęcia święcenia zaciągnął on na siebie ekskomunikę "latae sententiae"). Biskup de Gallareta od początku kwestionował ważność ekskomuniki. 21 stycznia 2009 została ona formalnie zniesiona przez papieża Benedykta XVI. Ciąży na nim jeszcze kara suspensy.
Po święceniach pełnił funkcję rektora seminarium Matki Bożej Współodkupicielki w La Reja w Argentynie oraz pełni role przełożonego domu autonomicznego Hiszpanii i Portugalii od 1994. W latach 2002–2006 był drugim asystentem generalnym Bractwa. 
2018 roku został wybrany na pierwszego asystenta generalnego razem z Krystianem Bouchacourt, pełniącym swoją funkcję przy nowym przełożonym bractwa Dawidzie Pagliaranim.
Biskup Galerreta jest przewodniczącym komisji teologicznej FSSPX, która dyskutuje w sprawach teologii ze Stolicą Apostolską.

</doc>
<doc id="553159" url="https://pl.wikipedia.org/wiki?curid=553159" title="Toy Story II">
Toy Story II



</doc>
<doc id="553160" url="https://pl.wikipedia.org/wiki?curid=553160" title="Bernard Tissier de Mallerais">
Bernard Tissier de Mallerais

Bernard Tissier de Mallerais (ur. 14 września 1945 w Sallanches – francuski biskup tradycjonalistyczny Bractwa Świętego Piusa X od 1988.
Życiorys.
Bernard Tissier de Mallerias urodził się Sallanches w regionie Owernia-Rodan-Alpy. Z wykształcenia jest biologiem, po zakończeniu studiów zdecydował się na wstąpienie do Międzynarodowego Seminarium Świętego Piusa X w październiku 1969. Święcenia kapłańskie otrzymał 29 czerwca 1975 z rąk arcybiskupa Marcela Lefebvre'a. Jako kapłan rozpoczął pracę w na uczelni seminaryjnej na której się uczył, zaczynając wykładać jako profesor a potem jako prorektor, na koniec zostając rektorem seminarium w Ecône. Późniejszym okresie został wybrany przez kapitułę bractwa na sekretarza generalnego FSSPX. 
W 1988 został wyświęcony na biskupa przez abp. Marcela Lefebvre'a bez zgody Stolicy Apostolskiej, za co w tym samym roku został przez papieża uznany za ekskomunikowanego (dokładniej: papież stwierdził, że z chwilą przyjęcia święceń zaciągnął on na siebie ekskomunikę latae sententiae). Biskup De Mallerais od początku kwestionował ważność ekskomuniki. 21 stycznia 2009 została ona formalnie zniesiona przez papieża Benedykta XVI, ale pozostał on jeszcze suspendowany.
Jako biskup pomocniczy bractwa kontynuował swoją prace jako sekretarz bractwa do 1996. W 1991 konsekrował na biskupa Licinio Rangel, brazylijskiego tradycjonalistę oraz przełożonego generalnego Bractwa Kapłańskiego Jana Marii Vianneya. 
Jest autorem książki biograficznej poświęconej abp. Marcelowi Lefebvre'owi.

</doc>
<doc id="553164" url="https://pl.wikipedia.org/wiki?curid=553164" title="Rafał Prus">
Rafał Prus

Rafał Prus (ur. 15 sierpnia 1976 w Starogardzie Gdańskim) – polski siatkarz i trener siatkówki.
Jego pierwszym nauczycielem był Leszek Rykaczewski. W latach 1988–1998 był zawodnikiem SKS-u Starogard Gdański. W 1999 roku Rafał Prus ukończył Akademię Wychowania Fizycznego w Gdańsku na kierunku trenerskim, ze specjalizacją w siatkówce. Jako swoje siatkarskie wzory wskazywał Antoniego Perzynę oraz Lecha Zagumnego i Krzysztofa Felczaka. Jest bratem siatkarza Marcina Prusa. Jest żonaty z Alicją. W sezonie 2010/2011 był II trenerem PTPS Piła, który występował w 1 lidze. Obecnie pracuje w P.S.P. nr 3 w Starogardzie Gdańskim jako nauczyciel W-F.

</doc>
<doc id="553166" url="https://pl.wikipedia.org/wiki?curid=553166" title="Górce">
Górce

Górce – osiedle i obszar MSI w dzielnicy Bemowo w Warszawie. 
Dawna wieś, znana m.in. z Ogrodów Ulrychów, która dała nazwę jednej z głównych ulic Woli i Bemowa – Górczewskiej.
Położenie.
Górce dzielą się na:
Od północy Górce graniczą z obszarami MSI: Bemowem Lotnisko, od południa z Jelonkami, od wschodu z dzielnicą Wola (Ulrychów, Koło), od zachodu z Grotami.
Historia.
Przed XV wiekiem istniała tu wieś rycerska Górce – Górce w 1432 r. należały do Piotra Pielgrzyma, którego syn Andrzej Pielgrzymowic zwał się już Górczewski (de Górcze). Wieś Górce w parafii Babice należała do bardzo bogatej i wpływowej politycznie mieszczańskiej rodziny Pielgrzymów. 27 grudnia 1408 r. Piotr Pielgrzym kupił za 200 kop groszy praskich najwyższą władzę w Warszawie – wójtostwo warszawskie i godność burmistrza, piastując je przez prawie 60 lat. W późniejszych czasach wieś należała kolejno do: Mikołaja Kazuba (stąd geneza ulicy Kazubów), rodziny Zdziarskich, skarbnika sochaczewskiego Szymanowskiego, kapitana wojsk koronnych Malinowskiego oraz do wojewody smoleńskiego Piotra Sapiehy.
Wieś szlachecka Gorcze w 1580 znajdowała się w powiecie warszawskim ziemi warszawskiej województwa mazowieckiego.
Tam miała swoje źródła rzeka Rudawka (nieistniejąca). Wieś ucierpiała w czasie wojen szwedzkich – na sąsiednim Bemowie, zwanym wówczas Szwedzkimi Górami, dochodziło do starć. W XVIII w. ponowny rozwój, częściowo za przyczyną elekcji w Woli (żywność, kwatery dla posłów i ich służby).
W XIX w. Górce weszły częściowo w skład gminy Młociny, a znaczną ich część przyłączono do Powązek. W XIX w. sprowadza się tu ród Ulrychów – Jan Krystian Ulrich w 1877 nabył kolonię w Górcach, gdzie założył szkółki drzew owocowych i krzewów ozdobnych. Zorganizował też czteroletnie kursy dla praktykantów, które ukończyło około stu ogrodników, zanim władze carskie nie zakazały mu tej działalności. Za przykładem Ulricha w okolicy powstaje więcej ogrodów i produkcja sadowniczo-warzywna kierowana jest na rynek warszawski. W okolicy powstają cegielnie – największa to fabryka dachówek Bogumiła Schneidera w rejonie Jelonki Południowe/Chrzanów. Śladem ich dziś są Glinianki Jelonek (obecnie 2, były 4) oraz Glinianki Sznajdra.
W 1933 powstaje linia tramwajowa 20 łącząca Koło i Boernerowo. W 1951 powstaje Wojskowa Akademia Techniczna na Boernerowie i Górce zostają przyłączone do Warszawy do dzielnicy Wola. W 1952 powstają domki budowniczych Pałacu Kultury i Nauki na Jelonkach (Osiedle Przyjaźń), w 1955 przekazane na akademiki. Od 1956 zaczyna się budownictwo spółdzielcze na Bemowie – w późniejszym okresie zostaje wytyczona ulica Powstańców Śląskich dzieląca Górce na 2 części i zmieniony bieg ulicy Górczewskiej (ulica Starogórczewska). Na Górcach pierwsze bloki powstają na początku lat 80. zbudowane przez Spółdzielnię Mieszkaniową WOLA.
Obecnie obszar Górc Starych jest terenem ekspansji nowych, zamkniętych osiedli mieszkaniowych powoli wypierających starą zabudowę. W wyniku zmiany podziału administracyjnego Warszawy od 29 grudnia 1989 Górce znalazły się w dzielnicy-gminie Wola, a od 25 marca 1994 w granicach nowej dzielnicy Bemowo.
18 października 1990 poświęcono kaplicę, a 1 stycznia 1993 erygowano parafię pw. św. Łukasza Ewangelisty w drewnianym kościele, wzniesionym przez górali w 1991 na bazie przeniesionego obiektu z Jedlińska koło Radomia, jednym z nielicznych drewnianych kościołów w Warszawie. Kościół ten 24 września 2004 roku ok. godziny 5.30 spłonął, a siedzibą kościoła i parafii stały się nowo budowane budynki. W 2006 przy szkole podstawowej otwarty został Bemowski Ośrodek Kultury Art Bem – miejsce licznych imprez kulturalnych.
W roku 2008 rozpoczęła się budowa drogi ekspresowej S8 na odcinku Konotopa – ul. Powązkowska, przebiegającej od granicy Warszawy centralnie przez całe Górce. Modernizacji i poszerzeniu poddano także odcinek ulicy Górczewskiej od Powstańców Śląskich do Lazurowej.

</doc>
<doc id="553167" url="https://pl.wikipedia.org/wiki?curid=553167" title="Pytony">
Pytony

Pytony (Pythonidae) – rodzina węży z kladu Alethinophidia. Tradycyjnie klasyfikowane jako podrodzina dusicieli; z analiz filogenetycznych wykorzystujących dane molekularne nie wynika jednak jednoznacznie, że podrodziny Boinae i Erycinae są bliżej spokrewnione z pytonami niż z wężami z kladu Caenophidia (m.in. połozowatymi, zdradnicowatymi i żmijowatymi). Analiza filogenetyczna przeprowadzona przez Pyrona, Burbrinka i Wiensa (2013) wykazała, że dusiciele i pytony są bliżej spokrewnione ze sobą nawzajem niż z Caenophidia; jednocześnie jednak z analizy tej wynika, że pytony i dusiciele nie tworzą kladu, do którego nie należałyby także tarczogonowate, tęczowcowate, rodziny Anomochilidae i Cylindrophiidae oraz rodzina/podrodzina Loxocemidae/Loxoceminae. Tym samym istnieje ryzyko, że włączenie pytonów do rodziny dusicieli uczyniłoby tę rodzinę parafiletyczną; stąd też obecnie pytony częściej są klasyfikowane jako odrębna rodzina. Analizy filogenetyczne sugerują szczególnie bliskie pokrewieństwo pytonów z rodzinami tęczowcowatych i Loxocemidae.
Pytony (z wyjątkiem gatunków z rodzaju "Aspidites") mają receptory wrażliwe na podczerwień w rowkach na górnej wardze pod nozdrzami, które pozwalają im wykrywać promieniowanie cieplne; to pomaga im zlokalizować pobliską zdobycz, zwłaszcza ciepłokrwiste ssaki. Tradycyjnie uznawane za niejadowite; badania Frya i współpracowników (2005) wykazały, że wszystkie węże, w tym pytony, pochodzą od przodka zdolnego do wytwarzania jadu. Późniejsze badania Frya i współpracowników (2013) dowiodły też, że pytony wytwarzają niewielkie ilości toksyn obecnych także w jadzie węży z kladu Caenophidia. W odróżnieniu od dusicieli pytony są jajorodne.
Przedstawiciele rodziny żyją w Afryce, Azji i Australii. Znanych jest do 41 gatunków (różni autorzy wymieniają różną liczbę odrębnych gatunków, patrz uwagi w przypisach) należących do – w zależności od przyjmowanej klasyfikacji – 8 lub 9 rodzajów:
Według The Reptile Database, obecnie (2019) rodzina liczy około 40 gatunków zgrupowanych w 8 rodzajach:

</doc>
<doc id="553168" url="https://pl.wikipedia.org/wiki?curid=553168" title="Seria 460 ČD">
Seria 460 ČD

Seria 460 (dawna seria EM 488.0) to czeskie i słowackie oznaczenie elektrycznych zespołów trakcyjnych produkowanych w latach 1971-1978 w zakładach Vagonka Studénka.
Seria 460 przystosowana jest do eksploatacji na liniach elektryfikowanych napięciem 3 kV prądu stałego, a powstała na bazie serii 560, przystosowanej do pracy na liniach elektryfikowanych prądem przemiennym 25 kV, 50 Hz.
43 wyprodukowane sztuki były w 2010 roku eksploatowane przez przewoźników České dráhy (lokomotywownia Bogumin) i Železničná spoločnosť Slovensko (lokomotywownia Koszyce).

</doc>
<doc id="553169" url="https://pl.wikipedia.org/wiki?curid=553169" title="Filozofia życia">
Filozofia życia

Filozofia życia ("Lebensphilosophie", "Philosophie des Lebens") – w rozumieniu współczesnym jest określeniem, którego horyzont historyczny obejmuje szereg zjawisk z dziedziny samej filozofii, ale także związanej z nią sztuki i literatury okresu od schyłku XVIII do początku XX wieku.
Podwaliny filozofii życia założyli Fryderyk Nietzsche i Wilhelm Dilthey w Niemczech oraz Henri Bergson we Francji. Jako terminus novus w filozofii przełomu XVIII i XIX wieku bywał kojarzony z pracami Karla Phillippa Moritza, "Beiträge zur Philosophie des Lebens" (Przyczynki do filozofii życia, 2 wyd. w 1781 roku), G. B. von Schiracha, "Über die moralische Schönheit und Philosophie des Lebens" (O pięknie moralnym i filozofii życia, 1772), ponadto z wydawanym od 1790 roku czasopismem "Magazin der Philosophie des Lebens" oraz rozprawą Friedricha Schlegla (1772–1829), zatytułowaną "Vorlesungen einer Philosophie des Lebens" (1827). Jako osobliwy nurt rozważań o charakterze antropologicznym łączył się z twórczością literacką i filozoficzną, m.in. Johanna Hamanna (1730–1788), Johanna Herdera (1744–1803), a także Friedricha Jacobiego (1743–1819), Johanna Wolfganga Goethego (1749–1832), Novalisa (Friedricha von Hardenberga, 1772–1801) czy Friedricha Schellinga (1775–1854).
Znamienne dla romantycznej filozofii życia były także wczesne idee Georga Wilhelma Hegla (1770–1831). Okres ten poza bogactwem form charakteryzował się również ewolucją dotychczasowego rozumienia filozofii życia. Obok tradycyjnego, praktycznego zadania, coraz częściej stawała się ona formułą myślenia zmierzającą do krytyki i oceny samej filozofii, kojarzonej dotąd z typowo oświeceniowym poznaniem: tzn. racjonalnym, systemowym, uwarunkowanym głównie przez czynniki formalne i zmierzającym do odkrycia i wyrażenia ostatecznej prawdy bytu (natury). W opozycji do niego i na rozmaite sposoby zwolennicy filozofii życia usiłowali się przeciwstawić apodyktycznemu racjonalizmowi, teoretyzmowi, uniwersalizmowi myślenia jako wyróżnikom postawy wypaczającej właściwy sens doświadczenia życia. Negując lub uznając za problematyczną prawdziwość tak osiągniętej wiedzy filozoficznej, poszukiwali zupełnie nowego fundamentu myślenia i działania. Celem i zarazem zasadniczym problematem było m.in. zniesienie antynomii między teoretycznym a praktycznym wymiarem istnienia, między wiedzą stricte filozoficzną a światopoglądem, między uniwersalnością tez filozoficznych a indywidualnym wymiarem egzystencji i przekonań człowieka czy wreszcie między sferą wewnętrzną a otaczającym człowieka światem.
Osobliwym łącznikiem romantycznej i późniejszej filozofii życia jest twórczość Artura Schopenhauera (1788–1860). Charakterystyczny dla niej dystans wobec tego, co racjonalne i ugruntowane przez idealizm przełomu XVIII i XIX wieku, staje się fundamentem pesymistycznej, irracjonalnej w swym nastawieniu metafizyki woli i jej oddziaływania na kolejne pokolenie filozofów życia.
W drugiej połowie XIX i na początku XX wieku (zwykle za ramy tego okresu przyjmuje się lata 1870–1920) rozwinęły się nowe odmiany filozofii życia, reprezentowane m.in. przez Wilhelma Diltheya (1833–1911), Friedricha Nietzschego (1844–1900), Rudolfa Euckena (1846–1926), Georga Simmla (1858–1918), Henriego Bergsona (1859–1941), Ludwiga Klagesa (1872–1956) czy Oswalda Spenglera (1880–1936). Niekiedy za współtwórcę jednej z odmian nurtu uznaje się także Williama Jamesa (1842–1910). Częściową kontynuacją zapoczątkowanych przez nich idei stał się z czasem egzystencjalizm Karla Jaspersa (1883–1969) i Martina Heideggera (1889–1976) czy racjowitalizm i perspektywizm José Ortegi y Gasseta (1883–1955). Filozofia życia pozostaje nazwą prądu intelektualnego obecnego głównie w filozofii niemieckiej. Szereg poglądów współtworzących nurt filozofii życia stanowił podbudowę nowej, konkurencyjnej koncepcji filozofii, nowego sposobu filozofowania, w którym wyrażała się ogólna reorientacja w zakresie pojmowania jego źródeł, zasad i celów.
Nazwa „filozofia życia” pochodzi stąd, że kategoria życia jest w tym paradygmacie myślenia najważniejsza. Filozofia życia jest w dużej mierze krytyką innych teorii filozoficznych oraz całej kultury opartej na dotychczasowej filozofii. W przeciwieństwie do filozofii bytu zakładającej istnienie określonego porządku bytu (logosu), w którym człowiek może znaleźć swoje miejsce, filozofia życia widzi dysharmonię między człowiekiem i światem, uznając ten rozdźwięk za główny wyznacznik ludzkiego losu. Filozofowie życia odrzucają też pogląd na świat esencjalistów, oraz w odniesieniu do człowieka (uniwersalizm), tezę o wspólnej wszystkim ludziom naturze. Filozofowie życia są zwolennikami fenomenalizmu – nie można mówić o żadnej esencji ontologicznie różnej od tego, co istnieje, czyli egzystuje. Głoszą indywidualizm – przekonanie, że każdy człowiek jest bytem samoistnym. Zamiast o porządku świata filozofowie życia mówią o chaosie, zaś za najważniejszą dla bytu ludzkiego uznają zdolność do działania, spontaniczność i możliwości twórcze. Nauka nie daje zdaniem filozofów życia wiedzy pewnej i ostatecznej, różne teorie naukowe i koncepcje myślowe są formami światopoglądu ich twórców, świat nie daje się wyjaśnić, należy więc starać się go tylko zrozumieć, żaden sąd nie jest obiektywną prawdą, lecz naszą interpretacją.

</doc>
<doc id="553170" url="https://pl.wikipedia.org/wiki?curid=553170" title="Rząd Tymczasowy">
Rząd Tymczasowy



</doc>
<doc id="553173" url="https://pl.wikipedia.org/wiki?curid=553173" title="Bitwa pod Chiari">
Bitwa pod Chiari

Bitwa pod Chiari – starcie zbrojne, które miało miejsce 1 września 1701 w Lombardii podczas wojny o sukcesję hiszpańską.
Działania poprzedzające.
Po zwycięskiej dla wojsk cesarskich bitwie pod Carpi połączone siły francusko-hiszpańsko-sabaudzkie wycofywały się w Lombardii na zachód przez Villafranca, Goito i Soncino na Fontanellę za rzekę Oglio. Równolegle, szlakiem biegnącym bardziej na północ, podążał za nimi ze swą armią ks. Eugeniusz Sabaudzki, który przeszedł Mincio pod Peschiera del Garda, a następnie skierował się ku przeprawie na Oglio. 
Tymczasem dowództwo nad wojskami przeciwnika w Italii objął podstarzały marszałek de Villeroi, zastępując odsuniętego w niełasce Nicolasa de Catinat. Francuski monarcha wydał mu zdecydowane polecenie wyparcia sił cesarskich z północnych Włoch, wyrażając przy tym nadzieję, iż „chwalebnie zakończy” tę kampanię. Przybyły 22 sierpnia 1701 do obozu rozłożonego pomiędzy Antegnate a Fontanellą, marszałek przejął komendę nad dowódcami połączonych wojsk: księciem Sabaudii Wiktorem Amadeuszem, hrabią de Vaudémont oraz podległym mu teraz de Catinatem, i wyruszył na spotkanie wroga.
Strona francuska dysponowała ok. 50 000 żołnierzy, mniejsze siły cesarskie liczyły ok. 32 tysiące. Przewidując zamiar zaatakowania go przez Francuzów za wszelką cenę, Eugeniusz Sabaudzki oczekiwał nieprzyjaciela po wschodniej stronie Oglio. Swą obronę oparł o niewielką twierdzę Chiari, gdzie starannie umocnił się na pobliskiej wyniosłości, wykorzystując jako dodatkowe zabezpieczenie okoliczne cieki wodne.
Bitwa.
Wojska cesarskie rozlokowane zostały wzdłuż kanału osłaniającego frontalnie przed nieprzyjacielem, mając po lewej fortyfikacje Chiari, a po prawej inny dopływ Oglio. Chiari zostało obsadzone 2 batalionami piechoty z kilkoma armatami pod dowództwem hr. Guttensteina, i połączone z centrum obrony domami obsadzonymi przez grenadierów i fizylierów. Piechotę rozciągnięto w dwóch liniach poza masywnym oszańcowaniem, wzmacniając prawe skrzydło liczną kawalerią. Wiadomo było, że niełatwy, bagnisty teren uniemożliwi wykorzystanie jazdy i znacznie utrudni zastosowanie szeroko rozwiniętych formacji pieszych.
Zdecydowany unicestwić nieprzyjaciela, de Villeroi zlekceważył ostrzeżenia de Catinata i Wiktora Amadeusza, że ks. Eugeniusz zajmuje zbyt dobrą obronną pozycję. Ponadto zwiedziony informacjami austriackich jeńców o niewielkiej sile obronnej oraz doniesieniami wywiadu, że cesarscy zbierają się do odwrotu, nakazał przekroczyć rzekę dla zaatakowania ariergardy ustępującego nieprzyjaciela.
Rankiem 1 września, posuwając się z wolna i ostrożnie, uformowane w kolumny lewe skrzydło Francuzów wyruszyło do natarcia i ok. 14:00 znalazło się pod Chiari. Marszałek de Villeroi osobiście prowadził atak skrzydłowego regimentu, później jednak zmuszony został do wycofania na skutek gwałtownego ognia nieprzyjaciela. Choć kolejno ponawiane ataki na umocnione domostwa początkowo przynosiły powodzenie, to kontrataki podejmowane przez Austriaków w końcu niweczyły również tę przewagę.
Gorzej sytuacja przedstawiała się w centrum natarcia: sojusznicy posuwający w otwartym terenie i 
pozbawieni wsparcia artylerii, na 30 kroków przed oszańcowaniem wojsk cesarskich dostawali się pod morderczy ogień 24 batalionów broniącej go piechoty i wspierających 50 armat. Atakujący ginęli setkami nie mogąc przezwyciężyć przeszkody; szczególnie dotkliwych strat doznano wśród kadry oficerskiej. Mimo zachęt głównodowodzącego i wysiłków dowódców prowadzących natarcie, zostało ono kolejny raz odparte i oddziały marszałka de Villeroi musiały ostatecznie odstąpić.
W walce poległo ok. 3000 jego żołnierzy (w tym ponad 250 oficerów) i jedynie 150 cesarskich. Sabaudzka brygada "Piemonte" pod dowództwem gen. Della Rocca walecznie uczestniczyła w natarciu na centrum, wspierając słabnących Francuzów i wycofując się dopiero na rozkaz marszałka de Villeroi, który z najwyższym uznaniem pisał do swego króla o jej przykładnej dyscyplinie i postawie. Osobistą dzielnością odznaczył się sabaudzki władca Wiktor Amadeusz II, któremu parokrotnie przestrzelono mundur i pod którym zabito konia. 
Ponieważ głównodowodzący nie panował nad sytuacją, odwrót organizował ranny de Catinat, cofając się do Castrezzato, a później umacniając się na tym samym brzegu Oglio. Na tych pozycjach obie strony pozostawały bezczynnie przez następne dwa miesiące. Dopiero nadejście niekorzystnych warunków jesiennych zmusiło Francuzów ok. połowy listopada do odejścia za rzekę i wycofania się na zimowe kwatery w Księstwie Mediolanu.
Podsumowanie.
Była to typowa bitwa na przełamanie. W sztuce wojskowej XVIII stulecia może ona stanowić przykład dobrze wybranej, racjonalnie obsadzonej i skutecznie bronionej pozycji na szlaku ofensywy przeciwnika. Batalia pod Chiari udowodniła straszliwe skutki użycia z bliskiego dystansu broni palnej przeciwko głębokim formacjom piechoty. Nadzwyczaj wysokie straty sojuszników wynikały głównie z przeprowadzonego w odkrytym terenie frontalnego natarcia licznej piechoty pozbawionej wsparcia artylerii.
Pod względem strategicznym wygrana ta pozwoliła ks. Eugeniuszowi Sabaudzkiemu umocnić się w Lombardii. Obydwa kolejne jego zwycięstwa (Carpi i Chiari), stanowiąc wymowne świadectwo zdolności i potencjału militarnego Habsburgów, zdecydowały o przeforsowaniu przez Wiedeń tzw. Wielkiego Sojuszu zawartego z dwoma europejskimi mocarstwami morskimi. Drugi traktat (Wielkiej Brytanii i Holandii) podpisany zaledwie w tydzień po bitwie (7 września 1701), dawał Leopoldowi I mocną podstawę do roszczeń wobec hiszpańskich posiadłości we Włoszech.

</doc>
<doc id="553174" url="https://pl.wikipedia.org/wiki?curid=553174" title="Sygnał analityczny">
Sygnał analityczny

Każdemu sygnałowi rzeczywistemu formula_1 odpowiada zespolony sygnał analityczny formula_2 (inny zapis formula_3), którego część rzeczywistą stanowi sygnał formula_4 a część urojoną – jego transformata Hilberta formula_5
Ważną właściwością sygnału analitycznego jest postać jego widma:
gdzie formula_8 oznacza widmo częstotliwościowe formula_9 sygnału formula_4 zaś formula_11 widmo formula_12
Reasumując:
Jak widać, widmo sygnału analitycznego charakteryzuje się tym, że dla ujemnych częstotliwości jest zerowe, a dla dodatnich jest podwojonym widmem oryginalnego sygnału. Fakt ten jest wykorzystywany do modulacji amplitudowej typu SSB (jednowstęgowej).

</doc>
<doc id="553177" url="https://pl.wikipedia.org/wiki?curid=553177" title="Sit skucina">
Sit skucina

Sit skucina ("Juncus trifidus") – gatunek rośliny należący do rodziny sitowatych. Występuje w stanie dzikim w Europie. Roślina wysokogórska, w Polsce występuje głównie w Tatrach, Sudetach i na Babiej Górze. Wspólnie z "J. monanthos" stanowi klad bazalny całej rodziny sitowatych.

</doc>
<doc id="553178" url="https://pl.wikipedia.org/wiki?curid=553178" title="Transformacja Hilberta">
Transformacja Hilberta



</doc>
<doc id="553179" url="https://pl.wikipedia.org/wiki?curid=553179" title="Transformata Hilberta">
Transformata Hilberta

Transformata Hilberta formula_1 funkcji formula_2 oraz transformata do niej odwrotna definiowana jest w następujący sposób:
Jest to splot funkcji formula_2 z funkcją formula_6
Transformata Fouriera funkcji formula_7 wynosi:
gdzie formula_9 oznacza jednostkę urojoną.
Na podstawie zasady, że splotowi funkcji odpowiada mnożenie ich widm (w sensie transformat Fouriera), wynika z tego, że widmo transformaty Hilberta formula_10 różni się od widma „oryginalnego” sygnału formula_11 jedynie tym, że dodatnia połówka ulega wymnożeniu przez formula_12 a ujemna przez formula_13 Mnożenie widma przez formula_14 oznacza przesunięcie fazy o formula_1590°, przy zachowaniu niezmienionej amplitudy.

</doc>
<doc id="553181" url="https://pl.wikipedia.org/wiki?curid=553181" title="Juncus trifidus">
Juncus trifidus



</doc>
<doc id="553182" url="https://pl.wikipedia.org/wiki?curid=553182" title="Blackbox">
Blackbox

Blackbox – menedżer okien dla graficznego interfejsu użytkownika X Window System. Jest to typowy minimalistyczny menedżer okien, popularny ze względu na dużą szybkość działania i „lekkość” środowiska.
Ze względu na swoje małe rozmiary niektóre funkcje, które często są standardowe w innych menedżerach tu muszą być wykonane za pomocą dodatkowych programów. Do takich funkcji należą skróty klawiszowe oraz zarządzanie menu czy wystroje okien, które nie mogą być zmieniane za pomocą wbudowanych narzędzi, ale za pomocą edytora tekstu. Jednakże istnieje kilka graficznych programów wykonujących te zadania.
Twórcą Blackboksa jest Brad Hughes, który udostępnił go na licencji MIT.
Projekty menedżerów okien opartych o Blackboksa:

</doc>
<doc id="553184" url="https://pl.wikipedia.org/wiki?curid=553184" title="Dekanat raciborski">
Dekanat raciborski



</doc>
<doc id="553187" url="https://pl.wikipedia.org/wiki?curid=553187" title="Lewis Nixon">
Lewis Nixon

Lewis Nixon (ur. 30 września 1918 w Nowym Jorku, zm. 11 stycznia 1995 w Los Angeles) – amerykański oficer, jeden z bohaterów książki Stephena Ambrose’a "Kompania braci" oraz serialu telewizyjnego o tym samym tytule.
Nixon urodził się w bogatej rodzinie, ukończył studia na Uniwersytecie Yale, w młodości dużo podróżował. W 1941 zgłosił się na ochotnika do wojsk powietrznodesantowych. Został przyjęty jako szeregowy, ale wkrótce po tym wysłano go do szkoły oficerskiej, gdzie otrzymał stopień podporucznika.
Już jako podporucznik został przydzielony do kompanii „E” drugiego batalionu 506. Spadochronowego Pułku Piechoty, będącego częścią 101. Dywizji Powietrznodesantowej podczas II wojny światowej. Wraz z tą jednostką Nixon przeszedł szlak bojowy od lądowania w Normandii aż do końca wojny. W czasie wojny służył jako oficer wywiadu (S2), początkowo na poziomie batalionu, a w późniejszym czasie pułku, jednak pod koniec wojny z powodu nadużywania alkoholu został zdegradowany z powrotem do oficera operacyjnego (S3) batalionu. Wojnę zakończył ze stopniem kapitana.
Po wojnie powrócił do pracy w rodzinnym Nixon Nitration Works, w obecnym Edison. Po dwóch nieudanych małżeństwach w 1956 poślubił Grace, z którą spędził resztę swojego życia. Zmarł z powodu komplikacji związanych z cukrzycą, na którą chorował.
W serialu "Kompania braci" w jego postać wcielił się Ron Livingston.

</doc>
<doc id="553189" url="https://pl.wikipedia.org/wiki?curid=553189" title="Tony Popovic">
Tony Popovic

Tony Popovic, właśc. Anthony Popovic (chorw. "Ante Popović"; ur. 4 lipca 1973 w Sydney) – australijski piłkarz pochodzenia chorwackiego grający na pozycji środkowego obrońcy, a także trener.
Kariera klubowa.
Piłkę na poziomie ligowym Popovic zaczął kopać w 1989 roku w zespole Sydney United. Był solidnym ligowym obrońcą i w ojczyźnie grał do roku 1997. W zimowym oknie transferowym w 1997 wyjechał do Japonii do zespołu J-League, Sanfrecce Hiroszima. W różnych okresach grał m.in. ze swoimi czterema rodakami (Haydenem Foxem, Aurelio Vidmarem, Steve’em Coricą oraz Grahamem Arnoldem). W sierpniu 2001 przeszedł na zasadzie wolnego transferu do Crystal Palace, zespołu który grał wówczas w First Division. W sezonie 2003/2004 pomógł zespołowi w awansie do Premier League. W sezonie 2004/2005 rozegrał 23 mecze w Premiership, jednak jego drużyna nie zdołała się utrzymać i spadła o klasę niżej. Popovic był także kapitanem klubowym. W lecie 2006 na zasadzie wolnego transferu przeszedł do zespołu z ligi katarskiej Al-Arabi. W 2007 roku wrócił do ojczyzny i podpisał kontrakt z Sydney FC. W 2008 roku zakończył karierę.
Kariera reprezentacyjna.
W reprezentacji Australii Popovic zadebiutował 11 lutego 1995 roku w przegranym 0:1 meczu z reprezentacją Kolumbii. Popovic brał m.in. udział w IO 1992, gdzie reprezentacja Australii przegrała m.in. z Polską. Zagrał w obu barażowych meczach z reprezentacją Urugwaju i pomógł reprezentacji Australii w awansie do finałów Mistrzostw Świata w Niemczech po dramatycznym konkursie rzutów karnych. Dzięki dobrej postawie w klubie i reprezentacji został powołany przez Guusa Hiddinka do 23-osobowej kadry na same finały MŚ. Tam zagrał tylko w jednym meczu – przegranym 0:2 z reprezentacją Brazylii. Jednak w 40 minucie musiał opuścić z powodu kontuzji łydki i więcej na Mundialu nie zagrał.
Był jednym z najważniejszych piłkarzy w drużynie australijskiej, łącznie wziął udział w 55 meczach reprezentacji zdobywając 8 goli. Ostatniego gola zdobył w swoim ostatnim meczu rozegranym 7 października 2006 w Sydney przeciwko Paragwajowi w 88. minucie meczu, ostatecznie zremisowanego 1:1 dzięki samobójczemu golowi Australii w 94. minucie meczu.

</doc>
<doc id="553190" url="https://pl.wikipedia.org/wiki?curid=553190" title="Amphisbaenia">
Amphisbaenia



</doc>
<doc id="553191" url="https://pl.wikipedia.org/wiki?curid=553191" title="Skoruśniak">
Skoruśniak



</doc>
<doc id="553195" url="https://pl.wikipedia.org/wiki?curid=553195" title="Wojciech Długoraj">
Wojciech Długoraj

Wojciech Długoraj (ur. 1557 lub 1558 w Gostyniu, zm. po 1619) – polski kompozytor i lutnista.
Życiorys.
Od dzieciństwa był na służbie dworu hetmana Samuela Zborowskiego. Jako wirtuoz lutni zyskał sobie duże uznanie. Po skazaniu jego chlebodawcy na banicję za warcholstwo, awanturnictwo i dokonanie zabójstwa (Zborowski musiał 1574 uchodzić z kraju i osiadł w Siedmiogrodzie), Wojciech Długoraj znalazł się w tarapatach i 1574 uciekł z dworu Zborowskich. Przebywał w klasztorze karmelitów, ale ostatecznie złożył śluby zakonne 12 maja 1580 u bernardynów w Krakowie. Rok później został jednak usunięty z klasztoru za niewłaściwy tryb życia. Kiedy po wybraniu na króla Polski księcia Siedmiogrodu Stefana Batorego, Zborowski mógł wrócić do kraju, Długoraj wznowił z nim kontakty (prawdopodobnie Zborowski zmusił Długoraja do dalszej służby na swoim dworze). Muzyk nie pozostał jednak lojalny i przekazał Janowi Zamoyskiemu dokumenty świadczące o udziale Zborowskiego w spisku na życie króla. Samuelowi Zborowskiemu udowodniono przygotowywanie zamachu na władcę, co spowodowało skazanie na karę śmierci i ścięcie Zborowskiego w Krakowie 26 maja 1584. Długoraj przez krótki czas był lutnistą królewskim, ale wkrótce musiał uciekać przed zemstą rodu Zborowskich i wyjechał do Niemiec – resztę życia spędził prawdopodobnie w Lipsku i Wittenberdze.
Wojciech Długoraj mimo swego bogatego w perypetie i sensacje życia, pozostawał wciąż znanym artystą. W grze na lutni był uważany za następcę słynnego Walentina Bakfarka. Jego utwory zachowały się w tabulaturze "Thesaurus harmonicus" z 1603, rękopiśmiennej tzw. "Tabulaturze Długoraja", oraz w pojedynczych drukach wydanych w Kolonii. Są to utwory na lutnię – villanelle, fantazje lutniowe, tańce polskie. Charakteryzują się melodyjnością i błyskotliwym wirtuozostwem, ale też występuje w nich często faktura polifoniczna.

</doc>
<doc id="553196" url="https://pl.wikipedia.org/wiki?curid=553196" title="Gangkhar Puensum">
Gangkhar Puensum

Gangkhar Puensum (Gangkar Punsum, Gankar Punzum) – góra o wysokości 7570 m n.p.m., najwyższy szczyt Bhutanu, 47. szczyt Ziemi i jednocześnie najwyższy niezdobyty szczyt świata. Od 1983 (od kiedy Bhutan zezwolił na wspinaczki) miały miejsce cztery ekspedycje, w 1985 i 1986 roku, wszystkie zakończone niepowodzeniem.
Gangkhar Puensum znaczy „Biały szczyt trzech duchowych braci”. Jego wysokość została zmierzona po raz pierwszy w 1922 roku. 
Książka brytyjskiej ekspedycji z 1986 roku podaje, że szczyt ma wysokość 24770 stóp (około 7550 metrów) i znajduje się w Bhutanie (podczas gdy sąsiedni Kulha-kʽangri znajduje się w Tybecie). Kulha-kʽangri (7554 metrów) jest oddalony o 30 km na północny wschód i według różnych źródeł leży w Tybecie lub Bhutanie.
Prawdopodobnie Gangkhar Puensum przez jakiś czas zachowa swój status. W 1994 władze Bhutanu zakazały wspinaczki na szczyty wyższe niż 6000 metrów (ze względu na poszanowanie dla lokalnych wierzeń), a od 2003 wspinaczka w Bhutanie jest zabroniona całkowicie.
W 1998 roku japońska ekspedycja otrzymała pozwolenie na wspinaczkę od Chińskiego Towarzystwa Alpinistycznego, które jednak zostało cofnięte (ze względów politycznych). W 1999 roku ekipa zdobyła Liankang Kangri (zwany też północnym Gangkhar Puensum), mierzący 7535 metry. W przeciwieństwie do większości map, raporty z ekspedycji podają, że granica między Tybetem i Bhutanem biegnie przez szczyt Gangkhar Puensum. Podają też, że wysokość szczytu wynosi 7570 metrów (co potwierdzają też źródła japońskie bazujące na źródłach chińskich).

</doc>
<doc id="553198" url="https://pl.wikipedia.org/wiki?curid=553198" title="Parafia Najświętszego Serca Pana Jezusa w Raciborzu">
Parafia Najświętszego Serca Pana Jezusa w Raciborzu

Parafia Najświętszego Serca Pana Jezusa – największa raciborska parafia obejmująca tzw. Nowe Zagrody, powstała w 1935 roku, należąca do dekanatu raciborskiego leżącego w diecezji opolskiej.
Powstanie kościoła.
Kościół wybudowana staraniem księdza Jerzego Schulza w latach 1934–1935 w formie rotundy z dużą kopułą. Fundusze na budowę kościoła pochodziły z kolekt i ofiar parafian z kościoła Wniebowzięcia Najświętszej Maryi Panny w Raciborzu, które zbierano przez kilka lat. 20 października 1935 roku metropolita wrocławski kardynał Adolf Bertram dokonał konsekracji świątyni. Półtora roku później jej pierwszym proboszczem został mianowany ksiądz Jan Post.
Historia po wojnie.
Działania wojenne spowodowały poważne zniszczenia kościoła. 29 marca 1945 roku kościół został poważnie uszkodzony, zostało zniszczone sklepienie, które odbudowano w latach 1947–1948. Ksiądz Jan Post w 1976 roku został przeniesiony na emeryturę, a jego miejsce zajął ksiądz Alojzy Jurczyk, który zarządzał parafią do swojej śmierci – lipiec 2005. W czasie ciężkiej choroby księdza proboszcza, od 2002 roku parafią zarządzał tzw. Administrator. Funkcja ta sprawowana była najpierw przez księdza Piotra Sługockiego, a następnie przez księdza Adama Rogalskiego, którego 1 października 2005 roku biskup ordynariusz mianował proboszczem.
Przez blisko 30 lat dokonano wielu inwestycji, m.in. wyremontowano dach i elewację kościoła, ufundowano trzy nowe dzwony oraz 39-głosowe organy. W latach 1989–1991 wybudowano nowy dom parafialny, w którym katechizuję się dzieci i młodzież.

</doc>
<doc id="553199" url="https://pl.wikipedia.org/wiki?curid=553199" title="Kolonia Miłaczew">
Kolonia Miłaczew

Miłaczew Kolonia ("Kolonia Miłaczew") – nieoficjalna część wsi Miłaczew w Polsce położona w województwie wielkopolskim, w powiecie tureckim, w gminie Malanów.
W latach 1975–1998 miejscowość należała administracyjnie do województwa konińskiego.

</doc>
<doc id="553200" url="https://pl.wikipedia.org/wiki?curid=553200" title="Międzynarodowe Seminarium Świętego Piusa X">
Międzynarodowe Seminarium Świętego Piusa X

Międzynarodowe Seminarium Świętego Piusa X () – seminarium duchowne Bractwa Kapłańskiego Świętego Piusa X w Écône, w kantonie Valais w (Szwajcarii). Jest jednym z 6 domów należących do Bractwa (i najważniejszym), w których odbywa się formowanie przyszłych kapłanów. Przeznaczone jest (przede wszystkim) dla seminarzystów francuskojęzycznych, którzy studiują filozofię i teologię. Jego działalność zainicjował w 1970 arcybiskup Marcel Lefebvre.
Zarys historyczny.
31 maja 1968 roku pięciu przyjaciół kupiło dom w Ecône od zgromadzenia Kanoników Regularnych Wielkiego Świętego Bernarda, aby zachować jego powołanie zakonne. Dwa lata później dom ten został ofiarowany arcybiskupowi Marcelowi Lefebvre (przyszłemu założycielowi Bractwo Kapłańskiego Świętego Piusa X) w celu przeznaczenia na nowe seminarium duchowne. Obdarowany przyjął dar po uzyskaniu zgody miejscowego biskupa, ks. Nestora Adama (1903–1990). Już na początku roku szkolnego 1970/1971 seminarium było w stanie przyjąć nowych kandydatów do kapłaństwa.
Abp Lefebvre zmarł 25 marca 1991 r. 2 kwietnia odbył się uroczysty pogrzeb kapłana. Tego samego dnia jego szczątki umieszczono w podziemiach seminarium w Écône. Blisko 30 lat później, 24 września 2020 r., zostały przenesione ze skarbca seminarium do krypty kościoła Niepokalanego Serca Maryi.
Kościół Niepokalanego Serca Maryi w Écône.
Na terenie seminarium znajduje się Kościół Niepokalanego Serca Maryi, który został otwarty 10 października 1998 r. Przez wiele lat msze święte były odprawiane przed tymczasowym, drewnianym ołtarzem. 28 czerwca 2012 r. Przełożony Generalny Bractwa Kapłańskiego św. Piusa X (FSSPX), bp Bernard Fellay, dokonał poświęcenia kościoła i konsekracji nowego, kamiennego ołtarza. 

</doc>
<doc id="553203" url="https://pl.wikipedia.org/wiki?curid=553203" title="Corel Photo-Paint">
Corel Photo-Paint

Corel PHOTO-PAINT – program komputerowy przeznaczony do edycji grafiki rastrowej. Jest produkowany przez kanadyjską firmę Corel.
Aktualna wersja programu to Corel PHOTO-PAINT 2017. Produkt jest sprzedawany w pakiecie z CorelDRAW (CorelDRAW Graphics Suite). Natywnym formatem zapisu grafiki jest format CPT (Corel Photo Paint).

</doc>
<doc id="553206" url="https://pl.wikipedia.org/wiki?curid=553206" title="Michel Preud’homme">
Michel Preud’homme

Michel Georges Jean Ghislain Preud’homme (ur. 24 stycznia 1959 w Ougree) – belgijski trener piłkarski i piłkarz grający na pozycji bramkarza.
Kariera.
Kariera piłkarska
Uważany za jednego z najwybitniejszych golkiperów w historii piłkarstwa belgijskiego. Przez dziewięć lat (1977-86) był piłkarzem Standardu Liège, z którym w tym czasie wygrał dwa tytuły mistrza (1982, 1983) i jeden Puchar kraju (1981). Sukcesy międzynarodowe (Puchar Zdobywców Pucharów i Superpuchar Europy) (oba 1988) osiągał później, grając w KV Mechelen.
Z reprezentacją Belgii, w której barwach wystąpił w 58 meczach, brał udział w Mundialach 1990 i 1994; na koniec tego drugiego turnieju odebrał nagrodę dla najlepszego bramkarza. Piłkarską karierę zakończył w wieku czterdziestu lat (1999) w SL Benfice, gdzie grał od 1994.
Kariera trenerska
Niecałe półtora roku po zakończeniu kariery piłkarskiej (1.07.1999) zaczął karierę trenerską (25.12.2000). Jako szkoleniowiec przez dwa lata (2000-02) prowadził Standard Liège. Od 2002 do 2006 roku był dyrektorem technicznym tegoż klubu. Pod koniec sierpnia 2006 roku ponownie został tam trenerem, gdzie w sezonie 2007–2008 wywalczył pierwsze od dwudziestu pięciu lat mistrzostwo kraju.
Po tym sezonie, nie osiągnąwszy porozumienia z kierownictwem klubu odnośnie do podpisania nowego kontraktu, opuścił Standard i został trenerem innego belgijskiego pierwszoligowca – KAA Gent. Po dwóch sezonach spędzonych w Gent Michel przeniósł się do holenderskiego FC Twente. 13 czerwca 2011 roku został trenerem saudyjskiego klubu Al-Szabab Rijad. Dnia 21 września 2013 roku Preud’homme został trenerem Club Brugge, gdzie pracował do 30 czerwca 2017 roku.
1 lipca 2018 wrócił do Standardu jako wiceprezes oraz członek zarządu i jeszcze w tym samym dniu został tam trenerem i dyrektorem technicznym. Dwie ostatnie funkcje w tym klubie przestał pełnić 30 czerwca 2020, a dwie pozostałe dokładnie rok później.

</doc>
<doc id="553208" url="https://pl.wikipedia.org/wiki?curid=553208" title="Zatoka Taganroska">
Zatoka Taganroska

Zatoka Taganroska, (ros. "Таганрогский залив", Taganrogskij zaliw | ukr. "Таганрозька затока", Tahanroźka zatoka) – największa zatoka Morza Azowskiego, znajduje się u wybrzeży Rosji i Ukrainy. Wcina się głęboko na 140 km w głąb lądu, wejście do zatoki jest szerokie na 31 km, głębokość maksymalna do 5 m. Do zatoki uchodzą rzeki Don, Kalmius, Mius, Jeja. Największe miasta portowe: Taganrog, Mariupol, Jejsk.
W 1960 roku podwodna wyprawa Instytutu Archeologii Radzieckiej Akademii Nauk odkryła na dnie zatoki pozostałości starożytnej osady greckiej.

</doc>
<doc id="553210" url="https://pl.wikipedia.org/wiki?curid=553210" title="W pogoni za Vermeerem">
W pogoni za Vermeerem

W pogoni za Vermeerem (ang. "Chasing Vermeer") to książka dla młodzieży autorstwa Blue Balliett, w której swe ilustracje zamieścił Brett Helqiust (znany przede wszystkim jako autor rysunków do słynnej "Serii niefortunnych zdarzeń)".
Książka opowiada o dwóch nietypowych dwunastolatkach, Calderze Pillayu i Petrze Andalee, którzy pod wpływem swej oryginalniej nauczycielki, Isabel Hussey, zaczynają interesować się sztuką i rozwiązywaniem tajemniczych spraw.
Akcja "W pogoni za Vermeerem" rozgrywa się w Chicago w czasach współczesnych i mimo że Calder i Petra są postaciami fikcyjnymi, autorka wplata w fabułę nazwiska postaci historycznych, takich jak słynny i tajemniczy malarz holenderski Johannes Vermeer tworzący w XVII w. czy też autor książki "I oto!" Charles Fort.
W Stanach powieść ta ukazała się nakładem wydawnictwa Scholastic, w Polsce wydrukował ją Egmont. Na rynku amerykańskim jest też już dostępna druga część przygód Caldera i Petry pt.: "The Wright 3"

</doc>
<doc id="553211" url="https://pl.wikipedia.org/wiki?curid=553211" title="André Nascimento">
André Nascimento

André Nascimento (ur. 4 marca 1979 w São João de Meriti) – brazylijski siatkarz występujący obecnie w brazylijskiej Superlidze, w drużynie Vivo/Minas. Gra na pozycji atakującego. Wielokrotny reprezentant Brazylii. W 2004 roku w Atenach zdobył złoty medal olimpijski. W 2008 roku w Pekinie zdobył srebrny medal olimpijski.

</doc>
<doc id="553212" url="https://pl.wikipedia.org/wiki?curid=553212" title="Gesamtmetall">
Gesamtmetall

Die Arbeitgeberverbände der Metall- und Elektro-Industrie (skrót: Gesamtmetall, pol. Organizacje Pracodawców Przemysłu Metalowego i Elektrotechnicznego) – niemiecka organizacja pracodawców, federacja dwudziestu organizacji pracodawców przemysłu metalowego i elektrotechnicznego działających na szczeblu regionalnym.
Zrzeszenie Gesamtmetall należy do Federalnego Zrzeszenia Niemieckich Organizacji Pracodawców (BDA) i za jego pośrednictwem reprezentuje wspólne interesy przedsiębiorstw przemysłu metalowego i elektrotechnicznego wobec władz państwowych. 
Działalność Gesamtmetall skupia się głównie na koordynacji wspólnych interesów przedsiębiorstw przemysłu metalowego i elektrotechnicznego na poziomie ogólnoniemieckim i prowadzeniu dialogu z agendami rządowymi.
Organizacja nie zawiera ze związkami zawodowymi układów zbiorowych. Moc taką zachowało szesnaście organizacji zrzeszonych. Pozostałe cztery organizacje przystąpiły do zrzeszenia w okresie od 2005 roku, kiedy to zrzeszenie Gesamtmetall otworzyło się również na organizacje pracodawców, których statutowym zadaniem nie jest zawieranie układów zbiorowych.

</doc>
<doc id="553214" url="https://pl.wikipedia.org/wiki?curid=553214" title="Decymacja (ujednoznacznienie)">
Decymacja (ujednoznacznienie)



</doc>
<doc id="553215" url="https://pl.wikipedia.org/wiki?curid=553215" title="Zwitniki">
Zwitniki



</doc>
<doc id="553216" url="https://pl.wikipedia.org/wiki?curid=553216" title="Akademia Marynarki Wojennej w Gdyni">
Akademia Marynarki Wojennej w Gdyni



</doc>
<doc id="553219" url="https://pl.wikipedia.org/wiki?curid=553219" title="Boże chroń cara">
Boże chroń cara



</doc>
<doc id="553221" url="https://pl.wikipedia.org/wiki?curid=553221" title="Imitacje kamieni">
Imitacje kamieni

Imitacje kamieni (kamienie ozdobne) – kamienie i inne materiały mające naśladować kamienie szlachetne, preparowane całkowicie lub częściowo ludzką ręką. Imitacje kamieni przypominają wyglądem (zwłaszcza barwą) swoje naturalne odpowiedniki, ale ich własności fizyczne i chemiczne są inne.
Przykłady imitacji.
Sztuczne materiały takie jak szkło i tworzywa syntetyczne są wykorzystywane do imitacji różnych kamieni szlachetnych. Szkło używane jest do imitacji kamieni szlachetnych od stuleci. Starożytni Egipcjanie wykonywali imitacje ze szkła i glazury, gdyż prawdziwe kamienie były zbyt drogie lub niedostępne w odpowiedniej ilości. Kamienie mogą być wytwarzane zarówno ze szkieł przeświecających jak i nieprzezroczystych, o najróżniejszym zabarwieniu. Kamienie te jednak bardzo łatwo wykryć ze względu na ich małą odporność mechaniczną. Często występują wyszczerbienia ścianek, wewnętrzne zmętnienia i pęcherzyki. Ponadto szkło wykazuje pojedyncze załamania światła.
Do 1945 roku znaczącymi ośrodkami produkującymi szklaną biżuterię imitującą kamienie szlachetne były Jablonec w Czechach i Trnawa na Słowacji oraz Neugablonz w Niemczech. Do produkcji modnej biżuterii używa się taniego szkła płaskiego. Do imitacji bardziej wartościowych kamieni szlachetnych – silnie załamującego światło szkła kryształowego (ołowiowego).
Imitacje diamentów.
W 1758 roku wiedeńczyk Joseph Strasser opracował rodzaj szkła, które przez bardzo długi czas służyło jako namiastka diamentu. Dawało się szlifować i ze względu na wysoki współczynnik załamania światła istotnie wyglądało podobnie do diamentu. Mimo że cesarzowa Maria Teresa zakazała jego produkcji i sprzedaży, ta imitacja diamentu (zwana strasem), przez Paryż zawładnęła rynkiem kamieni szlachetnych. Jako imitacji diamentów używa się najrozmaitszych materiałów naturalnych, ale najlepszy jest cyrkon. Syntetyczne imitacje są częste, lecz każda ma określone wady.
Imitacje pereł.
Jednym z rodzajów imitacji pereł jest tzw. perła z rybiego srebra. Składa się ona ze szkła lub emalii oraz powłoki, wytwarzanej z łusek pewnych gatunków ryb. Do wyrobu innych imitacji używa się kawałków muszli ślimaków (perły antylskie), małżów (perły Takara z Japonii), lub zębów manata (perła Dugon).
Do imitacji należy również hodowlana perła łuskowa z Australii (w handlu zwana często perłą japońską, lecz coraz częściej perłą Mabe). Składa się z cienkiej warstwy macicy perłowej nałożonej na części wykonane technicznie. Najpierw do wewnętrznej ścianki muszli małża przyczepia się jądro z gliny lub sztucznej żywicy, co sprawia, że małż pokrywa ją cienką warstwą macicy perłowej. Po zbiorze jądro ponownie się wycina i zastępuje półkulą z macicy perłowej.
W handlu dostępne są również imitacje pereł z tworzyw sztucznych.
Imitacje opali.
Charakterystyczne błyski barwne (światła) w opalach są określane grą barw lub migotliwością (iryzacją). Jest ona wywołana interferencją światła od drobniutkich globul krzemionkowych.. Ta struktura została odtworzona w imitacji opali wytwarzanych we Francji (przez Gilsona). Amerykanin John Slocum rozwinął produkcję imitacji opali o wyrazistej grze barw, które jednak nie mają dostatecznej jedwabistości połysku oraz żywości plam barwnych.
Istnieją również inne imitacje – z mas plastycznych lub składane z kilku części (kompozyty). W opalowych dubletach górna płytka wykonana jest z naturalnego opalu szlachetnego, podstawa – z opalu pospolitego, szkła lub chalcedonu. Tryplet ma dodatkową, wypukłą płytkę wykonaną z kryształu górskiego.
Kamienie nieposiadające naturalnego wzorca.
Szczególnym rodzajem imitacji są sztucznie wyprodukowane kamienie, które nie mają odpowiednika w przyrodzie, lecz własnościami fizycznymi przypominają kamienie szlachetne i wykazują szczególnie korzystne własności optyczne. Zalicza się je do syntetycznych kamieni szlachetnych.
Metody wytwarzania.
Kamienie naturalne mogą być modyfikowane w celu podniesienia ich wartości. Znane są sposoby „ulepszania” przez ukrycie spękań i skaz lub podgrzewanie, poddawanie promieniowaniu, aby poprawić barwę.
Impregnowanie.
Impregnacja, barwienie substancjami chemicznymi, może różnicować wygląd kamieni i obejmować jedynie ich zewnętrzną powłokę albo też zmieniać cały okaz. Aby uzyskać efekt kamień musi być porowaty bądź mieć szczeliny lub spękania, przez które barwnik może wnikać do środka np. howlit może imitować turkus.
Nasycenie olejem.
Oleje mogą poprawić barwę kamieni szlachetnych lub zamaskować spękania i skazy. Dlatego często szmaragdy nasyca się substancjami oleistymi.
Podgrzewanie.
Poprzez podgrzanie można uzyskać wzmocnienie lub zmianę barwy bądź klarowność niektórych kamieni szlachetnych np. brązowy cyrkon po podgrzaniu uzyskuje barwę niebieską.
Napromieniowywanie.
Kamienie szlachetne mogą zmieniać barwę pod wpływem promieniowania. Może ono pochodzić od pierwiastków radioaktywnych lub ze źródeł sztucznych.

</doc>
<doc id="553224" url="https://pl.wikipedia.org/wiki?curid=553224" title="Srebrna Gwiazda">
Srebrna Gwiazda

Srebrna Gwiazda, Medal Srebrnej Gwiazdy (ang. "Silver Star, Silver Star Medal") – gwiazda Sił Zbrojnych Stanów Zjednoczonych przyznawana żołnierzom sił zbrojnych USA za odwagę w obliczu nieprzyjaciela. W szczególnych wypadkach może być przyznana również żołnierzom innych państw. Jest to czwarte najwyższe amerykańskie odznaczenie wojskowe po Medalu Honoru, Krzyżu za Wybitną Służbę i Medalu za Wybitną Służbę. 
Odznaczenie może być nadane wielokrotnie. Kolejne nadanie jest oznaczane poprzez nałożenie na wstążkę (oraz baretkę) brązowej odznaki w formie pęku liści dębowych ("oak leaf cluster") w Siłach Lądowych i Powietrznych, lub złotej pięcioramiennej gwiazdki w Marynarce Wojennej, Piechocie Morskiej i Straży Wybrzeża USA. Pięć odznak brązowych lub gwiazdek złotych jest zastępowanych odznaką względnie gwiazdką srebrną.

</doc>
<doc id="553225" url="https://pl.wikipedia.org/wiki?curid=553225" title="Silver Star (kolejka górska)">
Silver Star (kolejka górska)

Silver Star – kolejka górska znajdująca się w parku rozrywki Europa-Park w Niemczech, otwarta w 2002 roku.
Jest to obecnie czwarta najwyższa kolejka górska w Europie (73 m) "ex aequo" z kolejką Der Schwur des Kärnan (kategoria wysokości hyper coaster). Jest jedną z najdłuższych kolejek górskich w Europie (1620 m). Kolejka posiada 5 wzniesień, 3 łuki i slalom. W budynku stacji znajduje się małe muzeum Mercedesa i McLarena.
Opis przejazdu.
Po opuszczeniu stacji pociąg rozpoczyna wjazd na pierwsze wzniesienie o wysokości 73 metrów, gdzie dostaje się dzięki standardowemu wyciągowi łańcuchowego. Następnie pociąg spada o 67 metrów pod kątem 68,5°, wykonuje zwrot o 90° w lewo jednocześnie wznosząc się. Pokonuje wzniesienie o wysokości 49 m, wykonuje nawrót o 180° i przejeżdża przez kolejne wzniesienie o wysokości 41 m. Następnie mija hamulce sekcyjne (MCBR) położone na wzniesieniu, spiralę o 270° w lewo (w efekcie skręcając w prawo o 90°), jedno małe wzniesienie, slalom (prawo, następnie lewo), zostaje wyhamowany i wraca na stację.

</doc>
<doc id="553226" url="https://pl.wikipedia.org/wiki?curid=553226" title="Decymacja (cyfrowe przetwarzanie sygnałów)">
Decymacja (cyfrowe przetwarzanie sygnałów)

Decymacja – przekształcenie sygnału dyskretnego, polegające na zachowaniu co formula_1-tej próbki, a odrzuceniu pozostałych. Oznaczając sygnał wejściowy jako formula_2 a sygnał wyjściowy jako formula_3 możemy zapisać decymację w następujący sposób:
Parametr formula_1 jest nazywany współczynnikiem decymacji.
Sygnał po formula_1-krotnej decymacji zawiera M-krotnie mniej próbek od sygnału przed decymacją, czyli jest próbkowany z formula_1-krotnie mniejszą częstotliwością. Takie obniżenie częstotliwości próbkowania wiąże się z niebezpieczeństwem powstania aliasingu, o ile pasmo sygnału przed decymacją nie będzie odpowiednio ograniczone przy pomocy filtru antyaliasowego.

</doc>
<doc id="553227" url="https://pl.wikipedia.org/wiki?curid=553227" title="Kimberly Goss">
Kimberly Goss

Kimberly Goss (ur. 15 lutego 1978 w Chicago) – amerykańska wokalistka, muzyk oraz kompozytor.
Jako nastolatka przeprowadziła się do Norwegii gdzie związała się z tamtejszą sceną muzyki metalowej. Początkowo występowała z blackmetalową grupą Ancient (1996-1997). Równolegle nawiązała współpracę ze szwedzkim zespołem Therion (1996-1997). Następnie dołączyła do norweskiej grupy Dimmu Borgir (1997). Również w 1997 roku, m.in. wraz z ówczesnym gitarzystą In Flames - Jesperem Strömbladem założyła zespół Sinergy. Rok później jako muzyk koncertowy występowała z fińskim zespołem Children of Bodom. W latach późniejszych porzuciła występy sceniczne i podjęła pracę jako nauczycielka w School of Rock w Naperville w Stanach Zjednoczonych.
W latach 2002-2004 była żoną Alexiego Laiho, muzyka znanego z występów w zespole Children of Bodom.

</doc>
<doc id="553235" url="https://pl.wikipedia.org/wiki?curid=553235" title="Brązowa Gwiazda">
Brązowa Gwiazda

Brązowa Gwiazda (ang. "Bronze Star Medal") – gwiazda Sił Zbrojnych Stanów Zjednoczonych przyznawana za odwagę w obliczu nieprzyjaciela, bohaterstwo lub przykładną służbę. Zajmuje jedenaste (do lutego 2013 – dziesiąte) miejsce według starszeństwa amerykańskich odznaczeń wojskowych. Może być nadana cudzoziemcom.
Odznaczenie może być nadane wielokrotnie. Kolejne nadanie jest oznaczane poprzez nałożenie na wstążkę (oraz baretkę) brązowej odznaki w formie pęku liści dębowych ("oak leaf cluster") w Siłach Lądowych i Powietrznych, lub złotej pięcioramiennej gwiazdki w Marynarce Wojennej, Piechocie Morskiej i Straży Wybrzeża USA. Pięć odznak brązowych lub gwiazdek złotych jest zastępowanych odznaką względnie gwiazdką srebrną. Gwiazdę nadaną za zasługi bojowe i męstwo w obliczu wroga wyróżnia się brązową literą "V" (ang. valor – waleczność, męstwo) umieszczoną na wstążce i baretce.

</doc>
<doc id="553237" url="https://pl.wikipedia.org/wiki?curid=553237" title="Simen Hestnæs">
Simen Hestnæs

Simen Hestnæs (ur. 4 marca 1974 w Oslo, w Norwegii), znany jako ICS Vortex lub Vortex - norweski muzyk, kompozytor, wokalista oraz instrumentalista, gitarzysta basowy i autor tekstów. Znany z występów w grupach muzycznych Lamented Souls, Borknagar, Dimmu Borgir czy Arcturus. Mąż norweskiej rysowniczki, Lise Myhre, z którą ma syna, Storma (ur. w 2007 roku).
Życiorys.
Najdłużej Vortex jest związany z doom metalowym zespołem Lamented Souls, którego członkiem jest od momentu jego powstania, tj. od 1991 roku, w którym pełni rolę gitarzysty, wokalisty i basisty, a w przeszłości również perkusisty.
W 1995 roku występował podczas koncertu z grupą Ved Buens Ende, który został zarejestrowany i wydany jako bootleg zatytułowany "...Coiled in Obscurity".
Współpraca z Arcturus i Borknagar.
W 1997 roku Hestnæs pojawił się gościnnie na albumie zespołu Arcturus "La Masquerade Infernale". Można go usłyszeć w trzech utworach: "Master of Disguise", "The Chaos Path" (którego to utworu jest kompozytorem) i "Painting My Horror". Również w 1997, progresywno-folkowo-metalowy zespół Borknagar poszukiwał wokalisty, który zastąpiłby Garma. Garm przedstawił zespół Hestnæsowi, co zaowocowało jego współpracą z Borknagar w latach 1997-2000. Oprócz wokalu Vortex przejął obowiązki basisty podczas sesji nagraniowej płyty "Quintessence". W sierpniu 2000 roku Hestnæs opuścił Borknagar, by w pełni skoncentrować się na występach z zespołem Dimmu Borgir. W tym czasie Borknagar miał występować w Europie wraz z grupą Mayhem. Lider i gitarzysta Borknagar, Øystein G. Brun postawił Hestnæsowi ultimatum: albo będzie koncertował z Borknagar, albo opuści zespół i powróci do Dimmu Borgir. Vortex wybrał drugą opcję, uzasadniając tę decyzję tym, że woli pracować w studiu nagraniowym niż występować na żywo, ponieważ jest to bardziej konstruktywne. Brun później sprostował, że ta decyzja to czysty "biznes" oraz że nigdy nie miał nic przeciwko Dimmu Borgir i życzy Hestnæsowi jak najlepiej; Hestnæs w odpowiedzi przyznał, że gdyby nie wspomniane ultimatum, prawdopodobnie nadal byłby członkiem Borknagar.
Dimmu Borgir.
Hestnæs na początku współpracował z zespołem podczas sesji nagraniowej albumu "Spiritual Black Dimensions" dodając nowy element wokalny: "czysty" i "operowy" śpiew. Hestnæs został również sesyjnym basistą gdy Nagash opuścił zespół, by skoncentrować się na własnym projekcie, The Kovenant. W 2009 roku muzyk zakończył współpracę z Dimmu Borgir.
Arcturus - ciąg dalszy.
W 2005 roku Hestnæs został nowym wokalistą Arcturus, w następstwie opuszczenia zespołu kolejno przez Garma w 2003 roku i wywodzącego się ze Spiral Architect Øyvinda Hægelanda w styczniu 2005 roku. Hægeland odszedł z zespołu z uwagi na utrudnioną współpracę spowodowaną dużą odległością dzielącą jego i pozostałych muzyków zespołu. We wrześniu 2005 roku zespół wydał czwarty pełnometrażowy album, zarazem pierwszy bez Garma jako wokalisty - "Sideshow Symphonies", przyjęty z dużym entuzjazmem. W 2005 roku Hestnæs znalazł się w pierwszej dziesiątce najlepszych wokalistów 2005 roku, w sondażu zorganizowanym przez magazyn Terrorizer.
W kwietniu 2007 roku, podczas koncertu w Melbourne, Vortex ogłosił, że jest to ostatni koncert Arcturusa. 17 kwietnia 2007 r. zespół oficjalnie ogłosił zakończenie działalności. W 2011 roku grupa wznowiła działalność.
ICS Vortex.
W 2011 roku Vortex ogłosił, iż po nagraniu albumu "Storm Seeker" jego solowy projekt został przemianowany na zespół o stałym składzie koncertowym. Zespół ICS Vortex podpisał kontrakt z Century Media Records.
Dyskografia.
Zespół ICS Vortex

</doc>
<doc id="553238" url="https://pl.wikipedia.org/wiki?curid=553238" title="Bronze Star Medal">
Bronze Star Medal



</doc>
<doc id="553239" url="https://pl.wikipedia.org/wiki?curid=553239" title="Dekanat Suchań">
Dekanat Suchań

Dekanat Suchań – jeden z dekanatów w archidiecezji szczecińsko-kamieńskiej.

</doc>
<doc id="553240" url="https://pl.wikipedia.org/wiki?curid=553240" title="Dekanat Resko">
Dekanat Resko

Dekanat Resko – jeden z dekanatów w archidiecezji szczecińsko-kamieńskiej.

</doc>
<doc id="553241" url="https://pl.wikipedia.org/wiki?curid=553241" title="Dekanat Szczecin Dąbie">
Dekanat Szczecin Dąbie



</doc>
<doc id="553242" url="https://pl.wikipedia.org/wiki?curid=553242" title="Dekanat Szczecin Śródmieście">
Dekanat Szczecin Śródmieście



</doc>
<doc id="553243" url="https://pl.wikipedia.org/wiki?curid=553243" title="Dekanat Kamień Pomorski">
Dekanat Kamień Pomorski

Dekanat Kamień Pomorski – dekanat archidiecezji szczecińsko-kamieńskiej.
Funkcje w dekanacie.
W dekanacie funkcje pełnią:

</doc>
<doc id="553244" url="https://pl.wikipedia.org/wiki?curid=553244" title="Dick Winters">
Dick Winters



</doc>
<doc id="553252" url="https://pl.wikipedia.org/wiki?curid=553252" title="Parafia Wniebowzięcia Najświętszej Maryi Panny w Raciborzu">
Parafia Wniebowzięcia Najświętszej Maryi Panny w Raciborzu

Parafia Wniebowzięcia Najświętszej Maryi Panny – najstarsza raciborska parafia powstała przed 1246 rokiem, która swym zasięgiem obejmuje wiernych z centrum miasta, należąca do dekanatu raciborskiego leżącego w diecezji opolskiej.
Historia.
Miasto zostało wzmiankowane w 1217 roku jako założone na prawie flamandzkim przez księcia opolsko-raciborskiego Kazimierza I. Przed 1246 rokiem prawdopodobnie otrzymało prawo niemieckie wraz z kościołem parafialnym. Pierwszy proboszcz znany imiennie pojawił się w 1286 roku, a w 1416 roku przeniosła się tutaj kapituła kolegiacka, która dotychczas znajdowała się na zamku przy kaplicy pw. św. Tomasza Kantuaryjskiego.
Kościół pw. Wniebowzięcia NMP.
Położenie.
Kościół mieści się w południowym narożu rynku, gdzie zbiegają się ulice Mickiewicza i Nowa.
Historia.
Kościół według tradycji XVI-wiecznej pochodzi z początków XII wieku, a ufundowali go mieszczanie raciborscy. Budowla zachowała swój obecny kształt od czasu gruntownej przebudowy po pożarze w 1300 roku, a z tego okresu zachowała się główna bryła tworząca trójprzęsłową nawę w stylu gotyckim z zachowanym w prezbiterium sklepieniu krzyżowo-żebrowym. Wnętrze posiada wysmukłe proporcje dodatkowo podkreślone przez ostrołukowe otwory okienne z bogatymi maswerkami i laskowaniami. Oprócz tego kościół wielokrotnie ulegał zniszczeniu w wyniku wojen i pożarów, m.in.: w 1241 r., 1426 r., 1546 r., 1643 r., 1774, a szczególne zniszczenie przyniosła II wojna światowa w 1945 roku, kiedy to został zniszczony dach, hełm wieży i wnętrze wraz z tzw. polską kaplicą, gdzie znajdował się sarkofag świętobliwej Ofki, który został przeniesiony w 1819 roku z dawnego kościoła dominikanek. Kościół został odbudowany w latach 1948-1959.
Kościół jest w stylu gotyckim, lecz był wielokrotnie przekształcany. Kościół obchodził w 2005 roku 800-lecie swego istnienia.
Kościół pw. św. Jakuba Starszego.
Oprócz kościoła pw. Wniebowzięcia Najświętszej Maryi Panny na terenie parafii znajduje się też kościół pw. św. Jakuba Starszego. Świątynia ta związana jest z klasztorem Dominikanów, który mieścił się na dzisiejszym placu Targowym. Obecna zakrystia stanowi część krużganka klasztornego. W latach 20. XIX wieku podczas sekularyzacji klasztor rozebrano. Zręby kościoła wskazują na pochodzenie z XIII wieku.
Obecny układ architektoniczny powstał około 1655 roku w wyniku odbudowy po pożarze z 1637 roku. Data odbudowy wraz z herbem Odrowążów, z których wywodzą się śląscy dominikanie – św. Jacek i błogosławiony Czesław widnieją na kamiennej ościeżnicy drzwi prowadzących od północnej strony na chór.
W wyniku sekularyzacji, w latach 20. XIX wieku kościół miał być rozebrany, lecz nie dokonano tego dzięki zabiegom ówczesnego proboszcza Jana Nepomucena Zolondka. Natomiast na mocy postanowień z 1811 roku kościół dominikański (ta nazwa jest używana do dziś) był przeznaczony do odprawiania nabożeństw w języku polskim.
Podczas II wojny światowej w 1945 roku, w wyniku pożaru spalił się dach i ołtarz główny, mocno ucierpiało również sklepienie w prezbiterium. Odbudowa kościoła odbyła się w latach 1945-1947.
Kościół pw. Ducha Świętego.
Kościół pw. Ducha Świętego – były kościół i klasztor sióstr zakonnych – Dominikanek, konsekracji dokonał biskup Nanker w 1335 roku, sekularyzacji natomiast dokonano w 1810 roku, przy czym klasztor przekształcono na Królewsko-Ewangelickie Gimnazjum (obecnie Zespół Szkół Ekonomicznych), a kościół do początku XX wieku przekształcono na kościół ewangelicki, a następnie na muzeum miejskie.

</doc>
<doc id="553255" url="https://pl.wikipedia.org/wiki?curid=553255" title="Lew Oszanin">
Lew Oszanin

Lew Iwanowicz Oszanin (ros. Лев Иванович Ошанин; ur. 30 maja 1912, Rybińsk, zm. 31 grudnia 1996, Moskwa) – rosyjski poeta. 
Urodził się w szlacheckiej rodzinie pracownika sądu i nauczycielki muzyki. Od 1917 mieszkał w Rostowie, a od 1922 w Moskwie. Po ukończeniu 8 klas szkoły pracował jako tokarz, później zaczął publikować wiersze. Od 1932 do 1935 mieszkał w Chibinogorsku na Syberii, po czym wrócił do Moskwy. Był członkiem Związku Pisarzy ZSRR. W 1950 otrzymał Nagrodę Stalinowską. Jest autorem ponad 70 zbiorów poezji. Pisał między innymi erotyki, ballady, pieśni. Dzięki tym ostatnim, zyskał sobie dużą popularność. Był laureatem nagrody państwowej. Do ostatnich lat życia prowadził seminarium dla młodych poetów. 
Do najpopularniejszych tekstów jego autorstwa należą "Hymn Światowego Związku Młodzieży Demokratycznej" oraz piosenka "Słoneczny krąg", znana też jako "Zawsze niech będzie słońce", która w wykonaniu Tamary Mansarowej zdobyła pierwsze miejsce na festiwalu w Sopocie w 1963 roku.

</doc>
<doc id="553256" url="https://pl.wikipedia.org/wiki?curid=553256" title="Iżorowie">
Iżorowie

Iżorowie (rzadko Iżorianie, nazwa własna: "Ižoralaine"), nazywani także niekiedy (błędnie) Ingrami – etnos ugrofiński z grupy bałto-fińskiej, spokrewniony z Finami i Estończykami, zamieszkujący Ingrię – krainę historyczną nad Zatoką Fińską w płn.-zach. Rosji.
Wierzący Iżorowie wyznają prawosławie, czym różnią się od wyznających luteranizm Ingrów (nazwa własna: "Inkerinsuomalaiset") – potomków osadników fińskich osiadłych w Ingrii w XVII w. Posługują się językiem iżorskim oraz, coraz częściej, rosyjskim. Są oni potomkami plemion ugrofińskich zamieszkujących tereny Ingrii w I tys. n.e.
Etnos ten nie posiadał nigdy własnej państwowości, zaś obszary przezeń zamieszkane podlegały władzy szwedzkiej, a od 1721 rosyjskiej, co w połączeniu z bliskością kulturowo-językową Finów powodowało szybkie wynaradawianie się Iżorów na rzecz tych trzech narodów. Zjawisko to postępuje także i obecnie, i choć władze rosyjskie nie prowadzą już świadomej akcji rusyfikacyjnej, to przyczyną zmniejszania się liczby Iżorów są głównie procesy migracyjne i asymilacyjne. Spis powszechny przeprowadzony w Związku Radzieckim w 1989 r. wykazał, iż za Iżorów w tym kraju uważało się 820 osób, natomiast w 2002 r. już tylko 327. Jedynie część z nich zna język iżorski.
Zmiany populacji Iżorów.
1) dane szacunkowe, P. von Koeppen

</doc>
<doc id="553257" url="https://pl.wikipedia.org/wiki?curid=553257" title="Magdalena Fronczewska">
Magdalena Fronczewska

Magdalena Fronczewska, znana bardziej jako Magda Fronczewska (ur. 30 października 1978) – polska aktorka i piosenkarka dziecięca, popularna na przełomie lat 80. i 90.
Życiorys.
Jest córką Ewy i Piotra Fronczewskich. Zadebiutowała w połowie lat 80., śpiewając wraz z siostrą Kasią w chórkach towarzyszących występom Majki Jeżowskiej. Jej pierwsza solowa piosenka, „Z Donaldem w kieszeni”, ukazała się w 1986 na albumie Jeżowskiej pt. "A ja wolę moją mamę". Również w 1986 ukazał się film "Podróże pana Kleksa", w którym zagrała epizodyczną rolę. Stała się wówczas częstym gościem radiowych i telewizyjnych programów dla dzieci. Kontynuowała występy na koncertach Majki Jeżowskiej, a w 1987 wystąpiła jako Agnieszka w filmie krótkometrażowym Barbary Sokolenko pt. "Rośnie człowiek". W 1988 odbyła serię koncertów w ramach promocji albumu pt. "Dyskoteka Pana Jacka", na których śpiewała samodzielnie i w grupie liczne utwory, napisane w większości przez Jacka Cygana. W 1990 nakładem Polskich Nagrań ukazała się jej pierwsza i jedyna solowa płyta pt. "Wow!", na której znalazły się m.in. piosenki „Myszka widziała ostatnia” i „Laleczka z saskiej porcelany”; drugi z utworów wszedł na listę przebojów "Radiowa piosenka tygodnia" na antenie Programu I Polskiego Radia. W 1997 wystartowała w konkursie „Debiuty” na 34. Krajowym Festiwalu Piosenki Polskiej w Opolu, jednak nie odniosła sukcesu i z czasem porzuciła działalność artystyczną.
Po ukończeniu studiów w Szkole Wyższej Psychologii Społecznej zaczęła prowadzić psychoterapię psychoanalityczną.

</doc>
<doc id="553258" url="https://pl.wikipedia.org/wiki?curid=553258" title="Magda Fronczewska">
Magda Fronczewska



</doc>
<doc id="553259" url="https://pl.wikipedia.org/wiki?curid=553259" title="Harlingen (Holandia)">
Harlingen (Holandia)

 
Harlingen (fryz. "Harns") – miasto w północnej Holandii, w północnej Fryzji, położone nad Morzem Wattowym. Jest portem handlowym i rybackim. Zamieszkuje je ok. 15,5 tys. mieszkańców.
Urodził się tu sławny holenderski pisarz Simon Vestdijk.
Amerykańskie miasto Harlingen w Teksasie, nosi identyczną nazwę ponieważ większość pierwotnych osadników pochodziła z tego fryzyjskiego miasta. 
Kultura.
W mieście działają muzea:

</doc>
<doc id="553261" url="https://pl.wikipedia.org/wiki?curid=553261" title="Bitwa nad rzeką Halys">
Bitwa nad rzeką Halys

Bitwa nad rzeką Halys – bitwa stoczona 28 maja 585 p.n.e. pomiędzy Alyattesem z Lidii i królem Medów Kyaksaresem. Bitwa nie przyniosła rozstrzygnięcia. 
Według Herodota w trakcie walki nastąpiło zaćmienie Słońca (przepowiedziane przez Talesa z Miletu), które doprowadziło obie strony do zawarcia pokoju. Dokładne datowanie bitwy możliwe było dzięki obliczeniom astronomicznym i ustaleniu daty zaćmienia Słońca.

</doc>
<doc id="553262" url="https://pl.wikipedia.org/wiki?curid=553262" title="Wypoczynek i turystyka w Jarosławiu">
Wypoczynek i turystyka w Jarosławiu



</doc>
<doc id="553264" url="https://pl.wikipedia.org/wiki?curid=553264" title="Frank Farina">
Frank Farina

Frank Farina (ur. 5 września 1964 w Darwin, Terytorium Północne) – australijski piłkarz, obecnie trener piłkarski, były selekcjoner reprezentacji Australii i reprezentant tego kraju. W latach 1988-1995 występował w klubach europejskich.
Kariera piłkarska.
Farina wychował się w stanie Queensland i w Papui-Nowej Gwinei. W 1981 otrzymał stypendium Australijskiego Instytutu Sportowego (AIS) i rok później został zawodnikiem profesjonalnego klubu Canberra Arrows. Farina występował w wielu dobrych klubach NSL (obecnie A-League, czyli 1. ligi Australii. W 1987, w barwach Marconi Stallions był najlepszym strzelcem ligi. W 1988 opuścił Australię i występował w belgijskim Club Brugge, w którym w 1990 wywalczył tytuł króla strzelców Eerste Klasse, zaś w 1991 został uznany najlepszym zagranicznym graczem ligi. Później Farina występował w wielu ligach europejskich, w Anglii, Włoszech i Francji. W 1995 powrócił do Australii, gdzie zakończył zawodniczą karierę w Brisbane Strikers. W reprezentacji Australii zagrał 37 razy (w latach 1984-1995) i zdobył 10 bramek. W 1988 OFC wybrała go najlepszym piłkarzem roku w Oceanii.
Kariera trenerska.
Farina rozpoczął karierę trenerską od ogromnego sukcesu, jakim było wywalczenie mistrzostwa Australii z Brisbane Strikers w 1997 roku. Później odnosił sukcesy w klubach w swoim kraju, a w 1999 został trenerem reprezentacji, z którą dwukrotnie (2000, 2004) wywalczył Puchar Narodów Oceanii. W 2001 przegrał po barażu z Urugwajem eliminacje do Mistrzostw Świata 2002. Farina prowadził również drużynę na Pucharze Konfederacji. Drużyna pod jego wodzą odniosła wiele cennych zwycięstw, jednak jedynie w meczach towarzyskich. W 2004 roku Farina zaczął być krytykowany przez australijskie media. W 2005, po nieudanym Pucharze Konfederacji w Niemczech został zwolniony, a jego miejsce zajął Guus Hiddink. Obecnie Farina jest felietonistą sportowym.

</doc>
<doc id="553270" url="https://pl.wikipedia.org/wiki?curid=553270" title="Język wotycki">
Język wotycki

Język wotycki (wotski, wocki) – język ugrofiński z grupy bałtycko-fińskiej, używany niegdyś w Ingrii przez lud Wotów. Jest to język praktycznie wymarły: w 1989 roku posługiwały się nim, w zaledwie dwóch wioskach, 62 osoby w średnim i podeszłym wieku (najmłodsza z tych osób urodziła się w 1930 roku).
W ostatnich latach wzrosło zainteresowanie językiem wotyckim, zwłaszcza wśród ludzi młodych; jego nauczanie rozpoczęto w szkołach i na kursach. W konsekwencji liczba osób deklarujących znajomość tego języka zwiększyła się do ponad 700, jednak nie jest on dla nich językiem ojczystym, lecz obcym (wyuczonym).
W 1930 roku wotycki poeta Dymitr Cwietkow opublikował gramatykę tego języka, a do jego zapisu proponował używać cyrylicy; obecnie jednak stosuje się alfabet łaciński z dodatkowymi znakami diakrytycznymi. Próby stworzenia literatury się nie powiodły.

</doc>
<doc id="553272" url="https://pl.wikipedia.org/wiki?curid=553272" title="Kobiałka (Warszawa)">
Kobiałka (Warszawa)

Kobiałka – osiedle i obszar MSI w północno-wschodniej części Warszawy, w dzielnicy Białołęka.
Osiedle leży przy granicy Warszawy, między osiedlami Szamocin, Mańki-Wojdy i Ruskowy Bród, przy ulicach Kobiałka i Mochtyńskiej.
Jeszcze w pierwszej połowie XX w. Kobiałka była podwarszawską wsią. W 1977 r. wraz z sąsiednimi wsiami została przyłączona do Warszawy.

</doc>
<doc id="553275" url="https://pl.wikipedia.org/wiki?curid=553275" title="Nagroda Kuratowskiego">
Nagroda Kuratowskiego



</doc>
<doc id="553276" url="https://pl.wikipedia.org/wiki?curid=553276" title="Ruskowy Bród">
Ruskowy Bród

Ruskowy Bród – osiedle w północno-wschodniej części Warszawy, część osiedla Kobiałka w dzielnicy Białołęka.
Osiedle leży przy granicy Warszawy, między osiedlami Olesin i Augustówek, przy ulicach "Kobiałka", "Ruskowy Bród" i "Tymotki".
Jeszcze w pierwszej połowie XX w. Ruskowy Bród był podwarszawską wsią. W 1976 r. został przyłączony do Warszawy wraz z innymi sąsiadującymi wsiami.

</doc>
<doc id="553278" url="https://pl.wikipedia.org/wiki?curid=553278" title="Olesin (Warszawa)">
Olesin (Warszawa)

Olesin – dawna wieś, obecnie osiedle w północno-wschodniej części Warszawy, część osiedla Kobiałka w dzielnicy Białołęka.
Osiedle leży przy granicy Warszawy, w północno-wschodnim krańcu, przy osiedlu Ruskowy Bród, wzdłuż ulicy "Olesin".
Jeszcze w pierwszej połowie XX w. Olesin był podwarszawską wsią. W 1977 r. został przyłączony do Warszawy wraz z innymi sąsiadującymi wsiami.

</doc>
<doc id="553279" url="https://pl.wikipedia.org/wiki?curid=553279" title="Porażenie nerwu krtaniowego wstecznego">
Porażenie nerwu krtaniowego wstecznego

Porażenie nerwu krtaniowego wstecznego – zespół objawów występujący w przypadku porażenia nerwu, który unerwia krtań. Nerw krtaniowy wsteczny (zwrotny) odchodzi od nerwu błędnego i wstecznie powraca w obręb szyi, oddając gałązki unerwiające wszystkie wewnętrzne mięśnie krtani (z wyjątkiem mięśnia pierścienno-tarczowego, unerwianego przez nerw krtaniowy górny, którego uszkodzenie powoduje zmianę barwy głosu).
Ten fakt warunkuje dość bogatą symptomatologię objawów chorobowych:
Przyczyny:

</doc>
<doc id="553280" url="https://pl.wikipedia.org/wiki?curid=553280" title="Duchacze">
Duchacze

Duchacze, Zgromadzenie Ducha Świętego pod opieką Niepokalanego Serca Maryi Panny – zgromadzenie zakonne założone przez Klaudiusza Poullart des Places w 1703 roku.
Historia.
Klaudiusz Poullart des Places będąc klerykiem zgromadził wokół siebie biednych seminarzystów i w uroczystość Zesłania Ducha Świętego (27 maja 1703 roku) założył Zgromadzenie Ducha Świętego. Założyciel zakonu zmarł z wyczerpania w 1709 roku. W 1848 roku Zgromadzenie Ducha Świętego połączyło się ze Stowarzyszeniem Niepokalanego Serca Maryi, które założył 25 września 1841 roku konwertyta, o. Franciszek Libermann.
Charyzmat.
Zgromadzenie Ducha Świętego jest instytutem misyjnym, którego głównym celem jest głoszenie Dobrej Nowiny i zakładanie Kościoła wśród ludów i grup społecznych, do których członkowie zgromadzenia nie dotarli wcześniej. Wspólne życie jest nieodzownym warunkiem działalności apostolskiej misjonarzy ze Zgromadzenia Ducha Świętego, gdyż ta przekracza możliwości jednostki. Pracy codziennej misjonarzy przyświeca hasło Zgromadzenia: „Jedno serce i jedna dusza”. Poza budowaniem Kościoła tam, gdzie on jeszcze nie istnieje, ojcowie oddają się szkolnictwu, zajmują się losem emigrantów, a także duszpasterstwem i pracą rekolekcyjną.
Duchacze w Polsce.
Polska prowincja Duchaczy została założona w 1921 w Bydgoszczy. 
Obecnie ma siedem domów zakonnych: 
W Polsce duchacze głoszą misje i rekolekcje, organizują spotkania z młodzieżą. Od 1994 Zgromadzenie wydaje własny periodyk „Posłaniec Ducha Świętego”. Obecnie działa ponad 80 polskich misjonarzy – z czego w Polsce 50. Na świecie pracę misyjną prowadzi około 3050 duchaczy różnych narodowości.
Funkcję prowincjała pełni obecnie o. Marek Myśliński CSSp.
Habit.
Duchacze noszą czarną (w Afryce białą) sutannę duchowieństwa diecezjalnego bez zewnętrznych guzików, z ręcznie tkanym wełnianym sznurem (zawsze czarnym).

</doc>
<doc id="553281" url="https://pl.wikipedia.org/wiki?curid=553281" title="Porażenie nerwu krtaniowego zwrotnego">
Porażenie nerwu krtaniowego zwrotnego



</doc>
<doc id="553285" url="https://pl.wikipedia.org/wiki?curid=553285" title="Mańki-Wojdy">
Mańki-Wojdy

Mańki-Wojdy – osiedle w północno-wschodniej części Warszawy, w dzielnicy Białołęka.
Dawniej były to dwie oddzielne wsie: Mańki, leżące przy drodze z Warszawy do Nieporętu (najprawdopodobniej dzisiejszej ul. Ostródzkiej), i Wojdy. Na dawnych mapach Mańki leżą po zachodniej stronie rzeki Długiej (Kanału Markowskiego), a Wojdy – po wschodniej, bardziej na północny wschód.
Następnie wsie te zaczęto traktować jako jedność i powstała nazwa Mańki-Wojdy. Później jednak pomiędzy dawnymi dwoma częściami wsi powstała wieś Augustówek, co doprowadziło do dość dziwnej sytuacji, że jedna wieś jest podzielona zabudowaniami innej wsi. Na mapie szczegółowej (skala 1:25 000) Mańki rozciągały się wzdłuż dzisiejszej ul. Ostródzkiej między Zdziarską a Kanałem Markowskim, mniejszy wschodni przysiółek tej miejscowości leżał na południowy wschód od Olesina, wzdłuż dzisiejszej ul. Wojdyńskiej na południe od ul. Stumilowy Las, natomiast Wojdy usytuowane były po wschodniej stronie, wzdłuż obecnej ul. Mańkowskiej na zachód od ul. Ruskowy Bród i pl. Bociani Zakątek.
W 1977 r. Mańki-Wojdy i Augustówek zostały przyłączone do Warszawy wraz z innymi sąsiadującymi wsiami. Sytuacja jednak pozostała i na północ od ulicy "Zdziarskiej" jest układ osiedli: Mańki-Wojdy – Augustówek – Mańki-Wojdy. Wschodnie zabudowania wsi leżą przy granicy Warszawy. Na północy sąsiadują z osiedlami Ruskowy Bród i Olesin, a na południu z Augustówkiem.

</doc>
<doc id="553286" url="https://pl.wikipedia.org/wiki?curid=553286" title="Deathstars">
Deathstars

Deathstars – szwedzka grupa muzyczna.
Jej nazwa wywodzi się ze sloganu "Death Metal Stars" (pol. "deathmetalowe gwiazdy"). Zespół balansuje pomiędzy metalową a gotycką stylistyką. Podążają w kierunku industrialnego metalu, można także dostrzec inspiracje mrocznym cyber-totalitaryzmem, widocznym w wielu tego typu zespołach.
Historia.
Deathstars ma swoje początki już w 2000 roku, kiedy to po rozpadzie słynnej szwedzkiej grupy blackmetalowej Dissection dwaj muzycy Ole Öhman (pseud. "Bone W Machine", a w Dissection "Bone") i Emil Nōdtveidt (pseud. "Nightmare Industries", a w Dissection "Nightmare") wpadli na pomysł stworzenia grupy industrial metalowej, ponieważ obydwaj inspirowali się tym gatunkiem od dawna. Miała ona nosić nazwę Deathstars. Skład grupy uzupełnili byli członkowie grupy SwordMaster, czyli wokalista Andreas Bergh (pseud. "Whiplasher Bernadotte, a w SwordMaster "Whiplasher") i gitarzysta Erik Halvorsen (pseud. "Beast X Electric", a w SwordMaster "Beast"). W grupie widoczny i doskwierający był jednak brak basisty. Tę lukę szybko uzupełnił Jonas Kangur, który na początku grał w grupie tylko na żywo i sesyjnie. W 2003 roku po ciężkiej pracy członków grupy, pod nakładem wytwórni Nuclear Blast ukazał się debiutancki krążek, noszący nazwę "Synthetic Generation". Sprzedał się w Skandynawii w dosyć sporej ilości, ponieważ grupa wprowadziła na rynek muzyczny w tamtym regionie zupełnie nowe brzmienie, więc album się spodobał. W 2005 roku tuż po wydaniu singla "Cyanide", który miał promować nowy album (Termination Bliss) odszedł gitarzysta Erik Halvorsen, ale zespół kontynuował działalność jako kwartet. W roku 2006 do zespołu doszedł gitarzysta Eric Backmän (pseud. "Cat Casino"). W takim składzie zespół grał do 2013 roku, wtedy opuścił go Cat Casino.

</doc>
<doc id="553287" url="https://pl.wikipedia.org/wiki?curid=553287" title="Droga wojewódzka nr 266">
Droga wojewódzka nr 266

Droga wojewódzka nr 266 – droga wojewódzka łącząca Konin z Ciechocinkiem o długości 99 km, leżąca na obszarze województw wielkopolskiego i kujawsko-pomorskiego.
Wydarzenia.
Przez drogę przebiegał 3. etap Tour de Pologne w 1999.

</doc>
<doc id="553289" url="https://pl.wikipedia.org/wiki?curid=553289" title="Grodzisk (Warszawa)">
Grodzisk (Warszawa)

Grodzisk – osiedle i obszar MSI w północno-wschodniej części Warszawy, w dzielnicy Białołęka.
Opis.
Najstarsze ślady potwierdzające obecność człowieka na tym terenie pochodzą z epoki mezolitu (ok. 8000-4000 p.n.e.). Mimo że zorganizowane osadnictwo występowało tutaj prawdopodobnie już w XIII lub XIV wieku, najwcześniejsze wzmianki o wsi Grodzisk należącej wówczas do książąt mazowieckich pochodzą z I poł. XVI w. Mieszkający w niej wówczas chłopi zajmowali się m.in. utrzymaniem pobliskiego tzw. Zwierzyńca Królewskiego Zygmunta III Wazy. W czasie Bitwy pod Warszawą 28–30 lipca 1656 wieś została całkowicie spalona, a wraz z nią leżący nieopodal kościół św. Michała Archanioła oraz zabudowania oo. bernardynów, mieszczące m.in. archiwum i bibliotekę. W połowie XVII w. w miejscu istniejącej osady o nazwie Grodzisko założono nową wieś.
Grodzisk, w przeciwieństwie do innych okolicznych wsi należących do parafii w Tarchominie, podlegał najpierw pod parafię Kamion a następnie Praga. Przy ul. Głębockiej, będącej dziś jedną z dwóch głównych dróg łączących ten rejon z Targówkiem, znajduje się zabytkowy kościół św. Michała Archanioła. W innym miejscu przy tej samej ulicy rosną dwa dęby szypułkowe, wpisane na listę pomników przyrody.
Ok. 1825 r. we wsi Grodzisk w 20 domach mieszkały 142 osoby.
W 1921 r. istniał Grodzisk folwark zamieszkały przez 6 osób i Grodzisk wieś zamieszkały przez 237 osób.
W 1943 r. we wsi Grodzisk mieszkało 317 osób.
Po II wojnie światowej planowano budowę lotniska w okolicach wsi Grodzisk, co spowodowało zastój w budownictwie.
W 1976 r. Grodzisk został włączony do granic Warszawy wraz z innymi sąsiadującymi wsiami.
Po wprowadzeniu na Białołęce Miejskiego Systemu Informacji rozszerzono nazwę Grodzisk na okoliczne obszary. Rejon MSI Grodzisk leżący pomiędzy ul. Ostródzką, Zdziarską, wschodnią granicą Warszawy oraz Trasą Toruńską zawiera w sobie również byłe wsie i folwarki Kąty Grodziskie, Lewandów i Augustów oraz fragmenty wsi Białołęka i Brzeziny.
Na obszarze Grodziska dominuje dziś zabudowa wielorodzinna (osiedla Derby, Lewandów oraz Brzeziny) z rozsianą zabudową jednorodzinną. Na terenach niezabudowanych przeważają łąki oraz nieużytki rolne. Głównymi ulicami są Głębocka, Ostródzka, Lewandów, Kąty Grodziskie. Przez rejon przepływa rzeka Długa oraz Kanał Bródnowski.

</doc>
<doc id="553290" url="https://pl.wikipedia.org/wiki?curid=553290" title="Bitwa o Cremonę">
Bitwa o Cremonę

Bitwa o Cremonę (znana także jako wypad na Cremonę) – starcie zbrojne w Lombardii 1 lutego 1702 podczas wojny o sukcesję hiszpańską.
Działania poprzedzające.
Rozwój wydarzeń w trakcie kampanii w północnych Włoszech przybierał dla wojsk Ludwika XIV coraz bardziej niekorzystny charakter. Dwukrotne sukcesy Austriaków (pod Carpi i Chiari) przesądziły o defensywnych działaniach wojsk francusko-hiszpańsko-sabaudzkich. Po ustąpieniu z pola bitwy pod Chiari pokonany marszałek Villeroi bezczynnie zatrzymał się w obwarowanym obozie pod Urago d’Oglio, który zwinięto po ok. dwóch miesiącach (12 listopada), wycofując się za rzekę na zimowe leża nad Padem pod Cremoną.
W rezultacie kolejnym celem operacyjnym księcia Eugeniusza Sabaudzkiego stało się to miasto. W pięć miesięcy po pokonaniu Francuzów pod Chiari przeszedł on do ofensywy, kierując teraz swe wojska na południe. Szansę opanowania miasta i cytadeli nad Padem stwarzał nocny atak z zaskoczenia, otwierający Austriakom możliwość uchwycenia przeprawy przez rzekę i rozbicia pozostałych wojsk nieprzyjaciela znajdujących się w polu.
Bitwa.
W nocy z 31 stycznia na 1 lutego kilkusetosobowy oddział grenadierów skrycie wtargnął do miasta, wykorzystując w tym celu wskazany kanał kloaczny przebiegający pod domem miejscowego księdza sprzyjającego wojskom cesarskim. Następnie z pomocą saperów wybito przejście w zamurowanej północno-wschodniej Bramie św. Małgorzaty, i przez wyłom ten przedostały się kolejne oddziały Austriaków (głównie kawalerii). Miały one zająć centrum miasta i otworzyć południową Bramę Padańską innym cesarskim oddziałom pod dowództwem hr. de Vaudémont.
Niespodziewany opór atakującym stawił francuski regiment Royal-Vaisseaux, który zabarykadował też przyległe ulice i wezwał pomoc. Atakując z innej strony Austriacy otoczyli jednak część koszar, biorąc tam do niewoli liczne francuskie oddziały. Ofiarą napastników padło wielu żołnierzy zaskoczonych we śnie. Francuzom mimo to udało się ostatecznie skoncentrować rozproszonych i zorganizować obronę, stopniowo odzyskując teren; pułkowi Royal-Vaisseaux powiodło się nawet sforsowanie szańca wzniesionego przez nieprzyjaciół u wejścia do miasta, nieopodal wylotu podziemnego kanału.
Szczególnie zaciekły opór stawili żołnierze irlandzkiego regimentu Dillona broniący bramy nad Padem, wiodącej do mostu pontonowego przerzuconego przez rzekę i łączącego miasto z wojskami francuskimi obozującymi na zewnątrz. Dla powstrzymania przeciwnika nie cofnięto się przed prewencyjnym wysadzeniem początkowej części mostu za rzeką. Atakowi oparła się również miejska cytadela, której załogi nie zdołano zaskoczyć.
Plan wodza cesarskiego nie powiódł się w pełni ze względu na opóźnienie w nadejściu wspomagających oddziałów hr. de Vaudémont, mających do pokonania trudny teren. Po stratach poniesionych w walkach ulicznych i zawziętym boju o kościół, dodatkowo zagrożone zbliżającymi się wojskami francuskiej odsieczy – oddziały austriackie zmuszone były wycofać się z miasta przez wciąż obsadzoną Bramę św. Małgorzaty. Oprócz zagarniętej znacznej zdobyczy uprowadzono także 300 jeńców – wśród nich wyższych oficerów wraz z marszałkiem Villeroi, którego zaskoczono we własnej kwaterze. Straty Francuzów w tym boju wyniosły ok. 1000-1200 ludzi w zabitych i rannych, wojska cesarskie straciły nie więcej niż 500-550 żołnierzy.
Podsumowanie.
Książę Eugeniusz odniósł początkowy sukces działając z zaskoczenia i starannie przygotowując wypad na miasto. Nie osiągnął jednak zasadniczego celu wyprawy i choć ze zdobyczą, zmuszony został do wycofania się i chwilowej rezygnacji z dalszych śmiałych planów strategicznych w północnej Italii. Zaskoczeni znienacka Francuzi wykazali natomiast w boju opanowanie, energię i wytrwałość, czego wynagrodzeniem było obronienie Cremony. Wziętego do niewoli marszałka Villeroi jako zhańbionego i winnego zaniedbań, które pośrednio umożliwiły kolejny sukces Austriakom, zdjęto ze stanowiska głównodowodzącego armią francuską, na którym zastąpił go książę de Vendôme.
Podczas odwrotu Eugeniusz Sabaudzki zajął posterunki i magazyny nieprzyjacielskie nad Oglio, kierując się na Mantuę. Ponownie rozkładając się na zimowych kwaterach, otoczył to miasto, a 15-tysięczne posiłki jakie otrzymał, zajęły podmantuańską miejscowość Cerese.

</doc>
<doc id="553291" url="https://pl.wikipedia.org/wiki?curid=553291" title="Lewandów">
Lewandów

Lewandów – osiedle w północno-wschodniej części Warszawy, w dzielnicy Białołęka.
Osiedle leży przy granicy Warszawy, na południowym wschodzie Białołęki, między osiedlami Brzeziny i Grodzisk, głównie wzdłuż ulicy "Głębockiej" od strony wschodniej graniczy z Markami.
Lewandów dawniej był podwarszawską wsią, a w zasadzie osadą skupioną wokół "Państwowego Gospodarstwa Rolnego Lewandów". W 1977 r. został przyłączony do Warszawy wraz z innymi sąsiadującymi wsiami. 

</doc>
<doc id="553293" url="https://pl.wikipedia.org/wiki?curid=553293" title="Surdologopedia">
Surdologopedia

Surdologopedia (łac. surdus – głuchy, gr. logos – słowo, gr. paideia – nauka) – to dział logopedii, zajmującej się leczeniem i rehabilitacją mowy u osób głuchych lub niedosłyszących.

</doc>
<doc id="553295" url="https://pl.wikipedia.org/wiki?curid=553295" title="Aglomeracja bielska">
Aglomeracja bielska

Aglomeracja bielska – aglomeracja monocentryczna w południowej Polsce, której głównym ośrodkiem jest miasto Bielsko-Biała.
Według koncepcji Roberta Krzysztofika aglomerację bielską tworzy Bielsko-Biała oraz cały otaczający je powiat bielski, przy czym gmina miejsko-wiejska Czechowice-Dziedzice należy do strefy wewnętrznej aglomeracji, a pozostałe gminy powiatu (Bestwina, Buczkowice, Jasienica, Jaworze, Kozy, Porąbka, Szczyrk, Wilamowice, Wilkowice) do strefy zewnętrznej. W takim ujęciu jest to obszar o powierzchni 583 km² zamieszkiwany przez około 335 tysięcy osób.
Zgodnie z alternatywną delimitacją przeprowadzoną w 2012 przez Regionalne Centrum Analiz Strategicznych przy Urzędzie Marszałkowskim Województwa Śląskiego aglomerację tworzy Bielsko-Biała oraz gmina miejsko-wiejska Czechowice-Dziedzice (łącznie 214 tysięcy mieszkańców), a do jej obszaru funkcjonalnego należą również gminy Bestwina, Buczkowice, Jasienica, Jaworze, Kozy, Łodygowice, Wilamowice i Wilkowice (łącznie 114 tysięcy mieszkańców). 
Terminem pokrewnym jest aglomeracja beskidzka – pojęcie propagowane od momentu powołania z dniem 28 października 2019 Stowarzyszenia Gmin i Powiatów Subregionu Południowego Województwa Śląskiego „Aglomeracja Beskidzka” z siedzibą w Bielsku-Białej. Przystąpiło do niego 41 jednostek terytorialnych: miasto Bielsko-Biała, powiat bielski, powiat cieszyński, powiat żywiecki oraz wszystkie gminy wchodzące w skład tychże powiatów. 

</doc>
<doc id="553296" url="https://pl.wikipedia.org/wiki?curid=553296" title="Dżaryłgacz">
Dżaryłgacz

Dżaryłgacz – wyspa na Morzu Czarnym w Zatoce Karkinickiej, największa wyspa Ukrainy. Pod względem administracyjnym należy do obwodu chersońskiego. 
Wyspa ma podłużny kształt, jest dawną piaszczystą mierzeją odciętą od lądu stałego przez wąską cieśninę. Akwen pomiędzy wyspą a lądem stałym nazywa się Zatoką Dżaryłgacką.
W starożytności wyspa Dżaryłgacz i położona dalej na zachód Kosa Tendrowska stanowiły jedno pasmo lądu. Grecy z pobliskiej kolonii w Olbii nazywali tę mierzeję „bieżnią Achillesa”.
Na wyspie znajduje się stara latarnia morska.

</doc>
<doc id="553297" url="https://pl.wikipedia.org/wiki?curid=553297" title="Oligofrenologopedia">
Oligofrenologopedia

Oligofrenologopedia – dział logopedii zajmujący się diagnozowaniem oraz terapią zaburzeń mowy u osób z niepełnosprawnością intelektualną.

</doc>
<doc id="553298" url="https://pl.wikipedia.org/wiki?curid=553298" title="Tetri">
Tetri



</doc>
<doc id="553300" url="https://pl.wikipedia.org/wiki?curid=553300" title="YouTube">
YouTube

YouTube (skrót YT) – serwis internetowy założony w lutym 2005 roku, który umożliwia bezpłatne umieszczanie, nadawanie na żywo i komentowanie filmów. Od 2023 roku prezesem jest Neal Mohan.
Działanie.
Serwis używa technologii HTML5 i FLV do wyświetlania filmów zamieszczonych przez użytkowników (tzw. user-generated content), takich jak zwiastuny filmowe lub telewizyjne, teledyski, jak i dzieła amatorskie: wideoblogi i krótkie własne filmy. Większość materiałów została załadowana na YouTube przez prywatne osoby, ale wiele przedsiębiorstw (na przykład Columbia Broadcasting System, BBC, Universal Music Group, Polska Agencja Prasowa, Grupa TVN, CD Projekt), różne instytucje i organizacje oferują część swoich materiałów przez YouTube jako część programu partnerskiego.
Niezarejestrowani użytkownicy mogą oglądać filmy, podczas gdy zarejestrowani mają możliwość umieszczenia nieograniczonej liczby filmów. Filmy, które zostaną uznane za zawierające treści nieodpowiednie dla młodszych użytkowników, są dostępne tylko dla zarejestrowanych w wieku co najmniej 18 lat. Umieszczanie filmów zawierających pornografię, objętych prawem autorskim, propagujących nienawiść oraz zachowania przestępcze i będących zniesławieniem jest zabronione w "warunkach korzystania z usługi". Profile kont zarejestrowanych użytkowników są określane jako „kanały”. Na stronach serwisu wyświetlane są reklamy.
Statystyki.
Według Google, w 2010 dziennie na YouTube umieszczanych było ponad 85 tys. filmów, zajmujących ok. 2 400 GB. 
Najpopularniejszym filmem na YouTube jest Baby Shark Dance. Film przekroczył próg 10 miliardów wyświetleń dnia 13 stycznia 2022 roku. Obecnie ma ponad 12 302 134 649 (stan na 12 luty 2023).
Najpopularniejszym kanałem na YouTube jest T-Series (poza założonymi przez YouTube kanałami Gry, Muzyka, które posiadają odpowiednio 93,1 mln oraz 117 mln subskrypcji). Posiada on ponad 229 mln subskrypcji i 207 143 699 079 wyświetleń filmów (stan na 16 listopada 2022). Kanał został założony 13 marca 2006 roku.
Drugim pod względem popularności kanałem na YouTube jest Cocomelon. Posiada on 147 mln subskrypcji i ponad 143 653 772 624 wyświetleń filmów (stan na 16 listopada 2022). Kanał został założony 2 września 2006 roku.
Najbardziej nielubianym filmem na YouTube jest film „YouTube Rewind 2018: Everyone Controls Rewind | #YouTubeRewind” mający 20 215 580 „łapek w dół” (stan na 16 listopada 2022).
Najbardziej lubianym filmem na YouTube jest teledysk do piosenki Despacito w wykonaniu Luisa Fonsiego mający 50 milionów „łapek w górę” (stan na 16 listopada 2022).
Najczęściej komentowanym filmem na YouTube jest teledysk do piosenki Dynamite zespołu BTS (będący także 4. materiałem wideo z największą liczbą polubień) mający 16 080 614 komentarzy (stan na 16 listopada 2022).
Najbardziej lubianym komentarzem pod jakimkolwiek filmem jest komentarz youtubera Setha Evermana o treści „i’m the bald guy” pod teledyskiem piosenki "bad guy" autorstwa Billie Eilish. Komentarz posiada ponad 3,1 miliony polubień (stan na 12 sierpnia 2020).
27 lutego 2017 roku YouTube ogłosił, że użytkownicy oglądają miliard godzin filmów dziennie.
Każdego miesiąca strona jest odwiedzana przez 2 miliardy zalogowanych użytkowników. Na samych urządzeniach mobilnych użytkownicy spędzają średnio godzinę dziennie.
Każdy kraj ma własny aktualny ranking najpopularniejszych youtuberów. W Polsce opiera się on o subskrypcję kanałów i liczbę wyświetleń. Biorąc pod uwagę te parametry na pierwszym miejscu jest Blowek, który na swoim koncie ma 4,87 mln subskrypcji i ponad 1 036 355 682 wyświetleń (stan na 16 listopada 2022).
4 lutego 2021 roku najpopularniejszym kanałem w Polsce pod względem liczby subskrypcji i liczby wyświetleń został kanał Bazylland – Tractors &amp; Excavators, który na swoim koncie zebrał 6,53 mln subskrypcji, 751 opublikowanych filmów i 3 019 496 948 wyświetleń (stan na 16 listopada 2022).
14 grudnia 2021 roku Youtube ogłosił, że najpopularniejszą grą komputerową na ich serwisie jest Minecraft, który dzięki filmom publikowanym przez tysiące twórców zdobył bilion wyświetleń.
Historia serwisu.
YouTube został założony przez Chada Hurleya, Steve’a Chena i Jaweda Karima, którzy byli wcześniej pracownikami przedsiębiorstwa PayPal. Hurley studiował na Indiana University of Pennsylvania. Chen i Karim studiowali informatykę na University of Illinois at Urbana-Champaign. Nazwa domeny codice_1 została aktywowana 14 lutego 2005, witryna była rozwijana przez kolejne miesiące. Twórcy udostępnili publicznie pierwszą wersję serwisu w maju 2005, sześć miesięcy przed oficjalnym debiutem YouTube. Podobnie jak wiele innych technologicznych startupów, YouTube wystartowało za sprawą tzw. anioła biznesu, mając jedynie prowizoryczne biuro w garażu. W listopadzie 2005 przedsiębiorstwo venture capital Sequoia Capital zainwestowało w YouTube 3,5 miliona dolarów amerykańskich. Dodatkowo Roelof Botha – partner przedsiębiorstwa i dawny Chief Financial Officer przedsiębiorstwa PayPal – dołączył do zarządu przedsiębiorstwa YouTube LLC. W kwietniu 2006 Sequoia Capital wniosła 8 milionów dolarów do spółki, która przeżyła ogromny wzrost popularności w ciągu kilku pierwszych miesięcy działalności.
Pierwszym filmem opublikowanym w serwisie YouTube jest film pod tytułem "Me at the zoo" użytkownika jawed (Jawed Karim). Film ten został opublikowany 23 kwietnia 2005 o godzinie 20:27:12 PDT.
W czasie lata 2006 YouTube był jedną z najszybciej rosnących witryn internetowych i stał się 5. najbardziej popularną stroną w rankingu Alexa Internet. Według badania z 16 lipca 2006 na YouTube oglądano 100 milionów filmów dziennie, a 65 tys. nowych filmów umieszczano na serwisie w ciągu doby. Witryna miała średnio 100 milionów odwiedzających miesięcznie.
9 października 2006 ogłoszono, że przedsiębiorstwo może zostać kupione przez Google za 1,65 miliarda dolarów z kapitałem akcyjnym. Umowa zakupu pomiędzy Google i YouTube została zawarta po tym, jak YouTube przedstawił ugody z trzema przedsiębiorstwami medialnymi, unikając prawnych konsekwencji naruszania praw autorskich. Umowa została zawarta 13 listopada i była wówczas największą co do wielkości transakcją przedsiębiorstwa Google.
Wpływ społeczny.
Przed wystartowaniem YouTube w 2005 roku było bardzo niewiele prostych metod na opublikowanie wideo przez zwykłego użytkownika. Z prostym interfejsem, YouTube umożliwił każdemu posiadającemu dostęp do Internetu umieszczanie filmów dostępnych dla widowni z całego świata. Szeroki zakres tematów objętych przez filmy z YouTube spowodował, że internetowe filmy stały się jedną z najważniejszych części kultury Internetu.
Wersje językowe.
19 czerwca 2007 roku Eric Schmidt zainaugurował w Paryżu lokalne interfejsy wyświetlane użytkownikom na podstawie lokalizacji. Interfejs w języku polskim został dodany tego samego dnia. Po wejściu na stronę youtube.com lokalizacja i język zostaje wybrana na podstawie adresu IP.
Technologia wideo.
Video API.
YouTube wykorzystuje technologię HTML5, która pozwala na oglądanie filmów bez konieczności instalowania wtyczki Adobe Flash Player lub innej. Odtwarzanie wideo w tej technologii jest możliwe w przeglądarkach obsługujących tag "video" oraz kodek wideo H.264/MPEG-4 AVC lub format WebM (z kodekiem VP8).
Narzędzia.
Pliki wideo z serwisu YouTube mogą być wyświetlane tylko na stronie serwisu lub w dedykowanej aplikacji i zazwyczaj nie można ich pobrać bezpośrednio. Istnieje jednak wiele narzędzi umożliwiających takie pobranie, np. Youtube-dl albo JDownloader.
Youtuber.
Youtuber (wym. "jutuber", „jutjuber”) – osoba zajmująca się tworzeniem i umieszczaniem filmów w serwisie internetowym YouTube.

</doc>
<doc id="553305" url="https://pl.wikipedia.org/wiki?curid=553305" title="Malik Sealy">
Malik Sealy

Malik Sealy (ur. 1 lutego 1970 na Bronksie w Nowym Jorku, zm. 20 maja 2000 w Minneapolis) – amerykański koszykarz, grający w lidze NBA.
W 1988 wystąpił w meczu gwiazd amerykańskich szkół średnich - McDonald’s All-American.
Ukończył studia na uniwersytecie St.John’s, po czym w 1992 roku został wybrany przez Indiana Pacers z numer 14 w pierwszej rundzie draftu NBA. Później grał w drużynach Indiana Pacers, Los Angeles Clippers, Detroit Pistons i Minnesota Timberwolves.
W 1996 wystąpił u boku Whoopi Goldberg w filmie "Eddie". Jego ojciec był ochroniarzem Malcolma X.
Zginął w wypadku samochodowym 20 maja 2000 roku, kiedy wracał z imprezy urodzinowej kolegi z drużyny Minnesota Timberwolves, Kevina Garnetta. Jego samochód wjechał pod ciężarówkę prowadzoną przez pijanego kierowcę, który został skazany na 3 lata więzienia. W sezonie 1999-2000 kapitan Minnesoty Timberwolves. Numer 2, z którym występował w Minnesocie został zastrzeżony. Kevin Garnett dedykował mu swój model butów i wytatuował sobie napis Sealy.

</doc>
<doc id="553307" url="https://pl.wikipedia.org/wiki?curid=553307" title="Hilariona">
Hilariona

Hilariona - imię żeńskie pochodzenia greckiego. Wywodzi się od greckiego ‘ιλαρος ("hilaros") oznaczającego "pogodny", "radosny". Wśród patronów - św. męczennik Hilarion (II wiek).
Hilariona imieniny obchodzi 12 lutego i 12 lipca.
Męski odpowiednik: Hilarion

</doc>
<doc id="553310" url="https://pl.wikipedia.org/wiki?curid=553310" title="Góry Ołowiane">
Góry Ołowiane

Góry Ołowiane – niewielki grzbiet górski należący do Gór Kaczawskich. Stanowi najbardziej wysuniętą na południowy wschód część Grzbietu Południowego Gór Kaczawskich. Od reszty tegoż grzbietu oddziela je Przełęcz Radomierska i wieś Radomierz, od Grzbietu Wschodniego oddzielone są doliną rzeki Kaczawy, od południa sąsiadują z doliną Bobru, który oddziela je od Rudaw Janowickich.
Rzeźba terenu.
Góry Ołowiane tworzą zwarty masyw z niezbyt wybitnymi wzniesieniami, rozcięty na północy, wschodzie i południu dolinami bezimiennych potoków. Zbocza południowe są strome, pozostałe łagodniejsze. Na grzbiecie znajduje się sporo niezbyt dużych skałek zieleńcowych.
Wzniesienia.
Najważniejsze szczyty pasma to: Turzec (684 m n.p.m.), Ołowiana (658 m n.p.m.), Różanka (628 m n.p.m.) i Ciechanówka (598 m n.p.m.). Pomniejsze to: Brożyna (570 m n.p.m.), Wzgórze Czaszek (535 m n.p.m.), Sakowczyk (519 m n.p.m.) i Popiel (463 m n.p.m.).
Ważniejsze miejscowości.
Ważniejsze miejscowości położone wokół Gór Ołowianych: Janowice Wielkie, Kaczorów, Radomierz, Ciechanowice, Świdnik.
Budowa geologiczna.
Większa część Gór Ołowianych zbudowana jest ze skał metamorficznych tzw. metamorfiku kaczawskiego, przede wszystkim z zieleńców, podrzędnie z diabazów, fyllitów i wapieni krystalicznych. Niewielkie fragmenty w południowej części, w przełomie Bobru, należą do wschodniej osłony granitu karkonoskiego i zbudowane są głównie z amfibolitów i łupków amfibolowych. Niewielki skrawek w południowo-zachodniej części, w rejonie Janowic Wielkich należy do masywu karkonoskiego i zbudowany jest ze skał magmowych – z granitu karkonoskiego.
Starsze skały krystaliczne przykryte są na stokach kenozoicznymi rumoszami skalnymi i glinami zboczowymi, a w obniżeniach piaskami i żwirami. Wreszcie w dolinach potoków występują plejstoceńskie i holoceńskie osady: żwiry, piaski, muły (mady rzeczne).
Górnictwo.
W południowej części Gór Ołowianych widoczne są ślady dawnego górnictwa – zapadliska dawnych szybików i hałdy po górnictwie rud metali oraz sztolnie po poszukiwaniach uranu.
Również w południowej części Gór Ołowianych znajduje się opuszczony i częściowo zarośnięty kamieniołom wapieni krystalicznych, a niżej ruiny wapiennika.
Roślinność.
Góry Ołowiane są w większości zalesione. Głównie są to sztucznie sadzone monokultury świerkowe, rzadziej lasy bukowe, mieszane i lasy łęgowe.
Ochrona przyrody.
Góry Ołowiane są chronione w ramach Sieci Natura 2000 jako obszar siedliskowy Góry i Pogórze Kaczawskie. Ponadto wchodzą w obręb Rudawskiego Parku Krajobrazowego. Na południowych stokach Ciechanówki objęto ochroną w ramach stanowiska dokumentacyjnego sztolnię nazwaną jako „Sztolnia Wapienna w Ciechanowicach”. Obiekt ten stanowi długi na 90 m korytarz zakończony komorą wydobywczą ulokowaną w żyle kalcytowej. Obecnie stanowi ważną ostoję dla zimujących nietoperzy.

</doc>
<doc id="553316" url="https://pl.wikipedia.org/wiki?curid=553316" title="Biurowiec NOT">
Biurowiec NOT



</doc>
<doc id="553317" url="https://pl.wikipedia.org/wiki?curid=553317" title="Wieżowiec NOT">
Wieżowiec NOT



</doc>
<doc id="553318" url="https://pl.wikipedia.org/wiki?curid=553318" title="Prokles">
Prokles

Prokles, Proklos ( — "przesławny") – imię męskie pochodzenia greckiego. "Próklos" występowało obocznie z "Proklēs" i mogło także stanowić zgrecyzowana formę imienia łacińskiego Prokul (). Wśród świętych – św. Prokles, męczennik (II wiek), wspominany razem ze św. Hilarionem.
Prokles (jak również Prokul) imieniny obchodzi 19 lutego, 12 lipca i 24 października.

</doc>
<doc id="553320" url="https://pl.wikipedia.org/wiki?curid=553320" title="Prokul">
Prokul

Prokul — imię męskie pochodzenia łacińskiego, należące do niedużej grupy najstarszych imion rzymskich (imion właściwych, "praenomen", por. Marek, Tyberiusz, Tytus), i oznaczające "urodzony, kiedy ojciec był daleko" (por. "procul" — "daleko"). Prokul już w epoce klasycznej zaczął występować także w funkcji przydomka ("cognomen"). Istniało kilku świętych patronów tego imienia. 
Prokul imieniny obchodzi 18 sierpnia, 19 października, 1 grudnia i 9 grudnia.
Znane osoby noszące imię Prokul:

</doc>
<doc id="553324" url="https://pl.wikipedia.org/wiki?curid=553324" title="Suszi">
Suszi



</doc>
<doc id="553325" url="https://pl.wikipedia.org/wiki?curid=553325" title="Bitwa morska pod Malagą">
Bitwa morska pod Malagą

Bitwa pod Malagą (także bitwa pod Vélez-Málagą) – największa bitwa morska stoczona 24 sierpnia 1704 na południe od Malagi podczas hiszpańskiej wojny sukcesyjnej.
Flota angielsko-holenderska pod wodzą angielskiego admirała George'a Rooke'a (53 liniowce, 6 fregat, 7 branderów), licząca łącznie 22 543 ludzi i 3614 dział, stoczyła nierozstrzygniętą bitwę z flotą hiszpańsko-francuską dowodzoną przez admirała de Toulouse'a i d'Estréesa (32 liniowce, 6 fregat, 28 wielkich galer francuskich i hiszpańskich, 6 branderów), liczącą 24 275 ludzi i 3577 dział.
Działania poprzedzające.
W sierpniu 1704 Anglicy zdobyli Gibraltar, co stanowiło wstrząs nie tylko dla Hiszpanii, ale i dla sprzymierzonej z nią Francji. Zdecydowano o natychmiastowym odzyskaniu utraconej twierdzy, wysyłając flotę dowodzoną przez admirała de Toulouse'a, do której po drodze miały dołączyć galery hiszpańskie i francuskie. Nieprzyjacielska flota angielsko-holenderska admirała Rooke, z przewagą okrętów liniowych, osłabiona była tym, iż 12 z nich wówczas zaopatrywało się w wodę w Tetuanie. Kiedy 19 sierpnia obie strony nawiązały ze sobą kontakt, Francuzi dysponowali nieznaczną przewagą liczebną. Mimo to admirał de Toulouse obawiał się zaatakować bez dokładnego rozpoznania sił nieprzyjacielskich i postanowił zaczekać na nadciągające galery w Maladze. Po odpłynięciu Francuzów do Malagi Rooke wycofał się w kierunku Gibraltaru, gdzie zamierzał oczekiwać 12 brakujących okrętów, a następnie wyruszyć na wschód za Francuzami, co nastąpiło 21 sierpnia.
Bitwa.
Powiadomiony o zbliżaniu się floty nieprzyjaciela, admirał de Toulouse zdecydował o wyjściu z portu i stoczeniu bitwy. 23 sierpnia obie floty nie przeprowadziwszy rozpoznania minęły się, co spowodowało, że Anglicy i Holendrzy odcięli Francuzom drogę do portu w Maladze, natomiast Francuzi zamknęli Anglikom i Holendrom drogę do Gibraltaru Anglikom i Holendrom, którym w tej sytuacji sprzyjały lepsze warunki pogodowe. Obie floty zajęły pozycje do bitwy około 40 kilometrów na południe od Malagi, lecz żadna ze stron nie zamierzała rozpocząć starcia. Flota angielsko-holenderska uszykowana była w trzy eskadry: awangardą dowodził admirał Clowdisley Shovell, siłami głównymi dowodził admirał George Rooke, a ariergardą admirał Gerard Callenburgh. We flocie francuskiej awangardą dowodził admirał Villette, centrum dowodził admirał de Toulouse, ariergardą admirał de Langeron. 
Bitwa rozpoczęła się z rana 24 sierpnia. Obie floty płynęły w kierunku południowym, zachowując wzajemną odległość około 20 kilometrów. Gdy flota angielsko-holenderska zajęła pozycję nawietrzną, ruszyła do ataku. Nie zaskoczyło to Francuzów, którzy postanowili obejść flotę nieprzyjacielską i sami zaatakować od nawietrznej. Uprzedzając ten manewr Anglicy zdołali go udaremnić. Doszło do walki między awangardami obu flot, w czym przewagę uzyskiwali Anglicy. Wkrótce kontakt bojowy nawiązały też ariergardy. Galery francuskie usiłowały dokonać ataku abordażowego na okręty holenderskie, które jednak zdołały obronić się potężnym ogniem działowym. W końcu nastąpiło starcie sił głównych, a w nim przewagę uzyskali Francuzi, głównie dzięki temu, że Anglikom zaczęło brakować amunicji i zmuszeni do jej oszczędzania zmniejszyli natężenie ognia. Z bitwy wycofywało się coraz więcej uszkodzonych okrętów angielskich, co stwarzało obawę, iż flota angielsko-holenderska nie zdoła utrzymać linii. W tej sytuacji admirał George Rooke wezwał na pomoc awangardę admirała Shovella, która wówczas miała przewagę nad awangardą francuską. 
Walka trwała aż do zmierzchu, lecz żadna ze stron nie uzyskała decydującej przewagi. W gorszej sytuacji bojowej (niedostatek amunicji i większe uszkodzenia) byli Anglicy, ponadto wraz ze zmianą wiatru ich flota znalazła się na zawietrznej. Jednakże francuski admirał de Toulouse nie wykorzystał okazji i następnego dnia nie zaatakował. Obie floty stały naprzeciw siebie bezczynnie do 27 sierpnia, po czym wycofały się. Żaden z okrętów nie został zatopiony ani zdobyty, ale znaczna ich część (zwłaszcza angielskich) doznała poważnych uszkodzeń. Francuzi stracili 1600 zabitych i rannych, natomiast Anglicy i Holendrzy – 3 tysiące zabitych.

</doc>
<doc id="553327" url="https://pl.wikipedia.org/wiki?curid=553327" title="Chemiczne i radiacyjne zespoły awaryjne">
Chemiczne i radiacyjne zespoły awaryjne

Chemiczne i radiacyjne zespoły awaryjne są przeznaczone do rozpoznawania i usuwania skutków awarii chemicznych oraz wypadków radiacyjnych na terenie jednostek wojskowych. Ponadto mogą być użyte do udzielania pomocy innym oddziałom ratowniczym w likwidacji skutków awarii obiektów z toksycznymi lub promieniotwórczymi środkami przemysłowymi, w zakładach przemysłowych oraz na szlakach komunikacyjnych na terytorium kraju.
W skład OR ChRZA wchodzą: Wojskowa Grupa Specjalistów Ratownictwa Chemicznego (WGSRChem), wydzielone pododdziały wojsk chemicznych i inżynieryjnych, oraz śmigłowiec transportowy do przewozu ratowników z WGSRChem.
Innym skrótem który był stosowany w Warszawskim Okręgu Wojskowym jest ChiRZA.

</doc>
<doc id="553329" url="https://pl.wikipedia.org/wiki?curid=553329" title="Nemezy">
Nemezy

Nemezy, Nemezjusz – imię męskie pochodzenia greckiego "Nemésios". Wywodzi się od słowa "némesis", oznaczającego "przydzielenie tego, co się komu należy", które stało się w mitologii nazwą uosobienia sprawiedliwości (Nemezis). Istnieje kilku świętych patronów tego imienia. 
Żeński odpowiednik: Nemezja.
Nemezjusz i Nemezy imieniny obchodzi 18 lipca, 1 sierpnia i 19 grudnia.
Zobacz też:

</doc>
<doc id="553330" url="https://pl.wikipedia.org/wiki?curid=553330" title="Zaburzenia węchu">
Zaburzenia węchu

Zaburzenia węchu (dysosmia) – upośledzenie lub zmiana odczuwania wrażeń węchowych.
Za odczuwanie bodźców węchowych odpowiedzialne są następujące struktury (tworzące "drogę węchową"):
Zaburzenia węchu dzielimy na ilościowe i jakościowe. Zaburzenia węchu obserwuje się często u osób dotkniętych chorobami neurodegeracyjnymi.
Jakościowe zaburzenia węchu.
Parosmia jest zaburzeniem poczucia węchu. Występuje wtedy, gdy zapach jest odbierany, ale nieprawidłowo postrzegany (tym między innymi różni się od fantosmii, w której występują luźne halucynacje węchowe). Osoba dotknięta tą jednostką chorobową odczuwa inny zapach od tego, który jest rzeczywiście obecny, np. pacjent wącha banana, który według niego pachnie jak przypalone mięso. Głównym objawem tego zaburzenia jest niewytłumaczalne odczuwanie niemiłych zapachów, takich jak woń spalonej ryby, wymiocin lub śmieci. Zaburzenie może być spowodowane mocnym wychłodzeniem organizmu lub przypadkowym uszkodzeniem narządu węchu.

</doc>
<doc id="553331" url="https://pl.wikipedia.org/wiki?curid=553331" title="Dysosmia">
Dysosmia



</doc>
<doc id="553333" url="https://pl.wikipedia.org/wiki?curid=553333" title="Hiposmia">
Hiposmia

Hiposmia – zmniejszona zdolność do wyczuwania zapachów. Powiązanym stanem jest anosmia, w którym węch jest zniesiony. Może ją powodować wiele chorób, m.in. alergiczny nieżyt nosa, narażenie na działanie toksyn, choroby autoimmunologiczne, uraz głowy, zespół Downa, choroba Alzheimera, schizofrenia i stwardnienie rozsiane. Hiposmia jest również częstym (około 90%) oraz wczesnym objawem choroby Parkinsona. Może prowadzić do nadmiernego dodawania soli do potraw.

</doc>
<doc id="553335" url="https://pl.wikipedia.org/wiki?curid=553335" title="Hiperosmia">
Hiperosmia

Hiperosmia – nadwrażliwość węchowa. Występuje rzadziej niż anosmia i hiposmia. Hiperosmia może występować z przyczyn psychologicznych (np. jako częsta somatyzacja depresji) lub neurologicznych.

</doc>
<doc id="553337" url="https://pl.wikipedia.org/wiki?curid=553337" title="Norge">
Norge



</doc>
<doc id="553338" url="https://pl.wikipedia.org/wiki?curid=553338" title="Hiperosomia">
Hiperosomia



</doc>
<doc id="553339" url="https://pl.wikipedia.org/wiki?curid=553339" title="Parosmia">
Parosmia



</doc>
<doc id="553340" url="https://pl.wikipedia.org/wiki?curid=553340" title="Pseudoosmia">
Pseudoosmia



</doc>
<doc id="553341" url="https://pl.wikipedia.org/wiki?curid=553341" title="Phantosmia">
Phantosmia



</doc>
<doc id="553342" url="https://pl.wikipedia.org/wiki?curid=553342" title="Agnosmia">
Agnosmia



</doc>
<doc id="553343" url="https://pl.wikipedia.org/wiki?curid=553343" title="Ofka">
Ofka



</doc>
<doc id="553344" url="https://pl.wikipedia.org/wiki?curid=553344" title="Droga węchowa">
Droga węchowa

Droga węchowa – droga przenoszenia impulsów nerwowych wywoływanych przez bodźce chemiczne w komórkach węchowych nabłonka jamy nosowej do kory węchomózgowia oraz innych struktur neuroanatomicznych (analizator wrażeń węchowych). Jest jedyną drogą czuciową osiągającą korę mózgu bez pośrednictwa wzgórza. Jest to najwolniej przewodząca droga śródmózgowa. 
Przebieg.
Droga węchowa przewodzi impulsy nerwowe z nabłonka jamy nosowej do węchomózgowia za pośrednictwem dwóch neuronów:
Pierwszorzędową korę węchową stanowią zakręty haka hipokampa: zakręt półksiężycowaty ("gyrus semilunaris"), zakręt okalający ("gyrus ambiens"), kora przedgruszkowata oraz przymigdałowa. Wysyła połączenia do:

</doc>
<doc id="553346" url="https://pl.wikipedia.org/wiki?curid=553346" title="CMR (nawigacja)">
CMR (nawigacja)

CMR – format transmisji poprawek kinematycznych w systemie GPS RTK, charakteryzujący się lepszą kompresją danych niż format RTCM. 
Format opracowany został przez firmę Trimble. Stosowany w niektórych typach odbiorników GPS. Zastosowanie znalazł w geodezji, pomiarach lądowych i morskich.

</doc>
<doc id="553347" url="https://pl.wikipedia.org/wiki?curid=553347" title="Tymona">
Tymona

Tymona — imię żeńskie pochodzenia greckiego, żeński odpowiednik imienia Tymon, utworzonego od greckich imion złożonych typu Tymoteusz — po odrzuceniu drugiego członu imienia — za pomocą przyrostka "-ōn". Już w dawnych źródłach polskich (od 1492 roku) występowała w Polsce Tymka, a także wschodniosłowiańskiego Tyszka (od 1388 r.), utworzona od pierwszego członu imienia Tymoteusz.
Tymona imieniny obchodzi 28 lipca, jako wspomnienie św. Tymona, ucznia apostolskiego.

</doc>
<doc id="553352" url="https://pl.wikipedia.org/wiki?curid=553352" title="Bitwa pod Friedlingen">
Bitwa pod Friedlingen

Bitwa pod Friedlingen – starcie zbrojne, które miało miejsce 14 października 1702 w trakcie hiszpańskiej wojny sukcesyjnej.
Armia francuska dowodzona przez de Villarsa (17 000 żołnierzy) odniosła pod Friedlingen (niedaleko Fryburga) świetne zwycięstwo nad armią cesarską dowodzoną przez margrabiego Ludwika Badeńskiego (14 000 żołnierzy).
Przeprawa przez Ren.
Dążąca do połączenia się z wojskami elektora bawarskiego Maksymiliana II Emanuela francuska armia Villarsa w sile 8 000 żołnierzy przybyła nad Ren naprzeciw twierdzy Friedlingen 28 sierpnia 1702 roku. Francuzi przystąpili do odbudowy zniszczonej fortyfikacji na pobliskiej wyspie koło Huningue. Było to konieczne, by osłonić przeprawę armii w sytuacji, gdy po drugiej stronie Renu stała znacznie silniejsza armia Cesarstwa (14 000 żołnierzy) dowodzona przez Ludwika Badeńskiego. Po odbudowaniu fortyfikacji i obsadzeniu wyspy piechotą Claude de Villars nakazał budowę mostu pontonowego na lewym ramieniu Renu, chronionym przez fortyfikację. Na wyspie Francuzi ustawili artylerię złożoną z 12 dział 24-funtowych, która mogła teraz ostrzeliwać wysunięte placówki wojsk cesarskich. Po sprowadzeniu łodzi w nocy z 1 października na 2 października wojska francuskie przystąpiły do budowy mostu, jednak ze względu na zbyt silny ogień wojsk cesarskich musiały zaniechać tej próby. Następnego dnia Villars ustawił francuską artylerię tak, że jej ogień zmusił cesarskie placówki do wycofania się, co pozwoliło dokończyć budowę mostu, po czym przystąpiono pod osłoną kompanii grenadierów (około 50 żołnierzy) do budowy umocnień ziemnych ochraniających świeżo zbudowany most. Dodatkową ochronę stanowiła francuska artyleria, której ogień był tak silny, że wojska cesarskie nie ośmieliły się przeszkodzić Francuzom w ich pracach. Wkrótce armia francuska rozpoczęła przeprawę przez Ren, rozszerzając przyczółek na drugim brzegu rzeki. Nie mogła się jednak rozwinąć na pobliskiej równinie, gdyż wojska Ludwika Badeńskiego zajmowały pobliskie wzniesienia, skąd mogli razić Francuzów z dział. W takim wypadku Francuzi skoncentrowali się na rozszerzaniu i fortyfikowaniu przyczółka. W tym okresie Villars dowiedział się o posiłkach, które do niego zmierzają pod wodzą hrabiego de Guiscard (9 000 żołnierzy, w tym 2 500 jazy). Liczył na to, że wraz ze zbliżającą się armią bawarską (Francuzi nie wiedzieli jeszcze, że Bawarczycy zawrócili) i posiłkami zniszczy armię Ludwika Badeńskiego.
Zdobycie Neubourga.
Wkrótce jednak Villars dowiedział się, że nie może liczyć na Bawarczyków. Pomimo tego, nie chcąc, by armia cesarska rozłożyła się na leże zimowe w Alzacji, postanowił stoczyć bitwę. Zamierzał przeprowadzić nocne natarcie z 13 października na 14 października na najbliższe roboty ziemne nieprzyjaciela, następnie przejść przez rzeczkę Weill i częściowo przez terytorium Szwajcarii, by zajść Austriaków od tyłu. W tym czasie wysłany przez Villarsa M.de Laubanie z 1 000 pikinierów zdobył bronioną przez 400 Szwajcarów forteczkę Neubourg. Zdobycie tej twierdzy dało armii francuskiej możliwość przeprawienia się przez Ren w dowolnym miejscu. Korzystając z tego sukcesu Villars natychmiast rozkazał budowę nowego mostu pontonowego. Roboty z tym związane miał ubezpieczać hrabia de Guiscard wraz ze swą posiłkową armią, która właśnie zbliżała się do Villarsa. Przybycie posiłków zmieniło stosunek sił na korzyść Francuzów, którzy mieli teraz 17 000 żołnierzy. Widząc te przygotowania Ludwik Badeński 13 października o godzinie 22:00 ruszył całe prawe skrzydło na Neubourg, by czym prędzej odebrać Francuzom tą twierdzę. Gdy jednak Villars także ruszył ze swą armią pod Neubourg, wycofał swe wojska. Dowiedziawszy się, że Villars otrzymał posiłki i jest teraz silniejszy liczebnie, a do tego po zdobyciu Neubourga może bezpiecznie przeprawić się przez Ren, Ludwik Badeński postanowił uniknąć bitwy i wycofać się.
Bitwa.
O świcie 14 października Villars dowiedział się, że Austriacy się wycofują. By do tego nie dopuścić, rzucił pospiesznie za nimi kawalerię. Ludwik Badeński widząc determinację Francuzów by koniecznie stoczyć bitwę i jednocześnie widząc, że w tej chwili jego armia zajmuje bardzo korzystne położenie, wstrzymał odwrót i zwrócił się frontem do nieprzyjaciela.
Jednym z kluczowych punktów stało się wzniesienie Tulik, położone na północ od twierdzy Friedlingen. Zrozumiał to Ludwik Badeński i posłał tam swoją piechotę. Na południowym nachyleniu twierdzy Friedlingen oraz na północ od wzgórza Tulik stanęła austriacka kawaleria, liczniejsza od francuskiej. Villars, rozumiejąc, że dalsze powodzenie bitwy zależy od zajęcia wzgórza Tulik, rzucił tam natychmiast swoją piechotę, szykując w tym czasie swą jazdę i mieszając z nią 16 kompanii grenadierów.
Natarcie piechoty na wzgórze Villars poprowadził osobiście. Doszło do zaciętej walki, w której francuska piechota pobiła piechotę austriacką i opanowała wzgórze Tulik. W walkach tych obie strony poniosły bardzo ciężkie straty, szczególnie wśród oficerów.
Villars po opanowaniu wzgórza wrócił do swej jazdy. W drodze omal nie dostał się do niewoli i tylko dzięki przygodnemu żołnierzowi, który ostrzegł go o trzech batalionach austriackiej piechoty uniknął nieszczęścia. W ręce Austriaków wpadł jednak jego osobisty sekretarz.
Kawaleria wymieszana z grenadierami również odniosła sukces. Obawiając się, by rozbita jazda austriacka znów się nie pozbierała, Villars nakazał pościg. Bitwa była wygrana. Następnego dnia skapitulowała twierdza Friedlingen.
Po bitwie.
Pobici Austriacy stracili 1 703 zabitych, 2 601 rannych, 11 dział i 35 sztandarów. Francuskie straty były znacznie niższe (355 zabitych, 742 rannych).
Skutkiem zwycięstwa pod Friedlingen było w tym roku całkowite opanowanie Alzacji przez Francuzów, natomiast Claude de Villars tuż po bitwie otrzymał od króla Francji Ludwika XIV laskę marszałkowską.
Armia Ludwika Badeńskiego była pobita, ale nie rozbita. Choć zszokowana poniesioną porażką i ciężkimi stratami, wciąż stanowiła poważne zagrożenie. 
Wobec tego nowy już marszałek Francji Villars zabezpieczył przeprawy na Renie i do końca tego roku zajął się jedynie oczyszczaniem Alzacji z resztek wojsk austriackich. Najważniejszą twierdzą, która była jeszcze w rękach cesarza, było Nancy. Do zajęcia twierdzy Villars wyznaczył Tallard. Ponieważ był grudzień, Tallard skarżył się, że ze względu na mróz nie będzie mógł wykonać żadnych robót ziemnych. Villars zapewnił go, że wystarczy, jeśli się pokaże, a garnizon cesarski skapituluje. Stało się dokładnie według tego scenariusza.

</doc>
<doc id="553353" url="https://pl.wikipedia.org/wiki?curid=553353" title="Maciej Dejczer">
Maciej Dejczer

Maciej Dejczer (ur. 15 lipca 1953 w Gdańsku) – polski reżyser filmowy i scenarzysta.
Życiorys.
Jest absolwentem III Liceum Ogólnokształcącego im. Bohaterów Westerplatte w Gdańsku (rocznik 1972). W 1977 ukończył studia na kierunku filologia polska na Uniwersytecie Gdańskim, a w 1984 na Wydziale Radia i Telewizji Uniwersytetu Śląskiego w Katowicach. W 1983 jego etiuda studencka "Chłopcy" otrzymała nagrodę dla najlepszego dokumentu na Festiwalu Szkół Filmowych w Monachium, a w 1987 został uznany najlepszym filmem fabularnym na tym samym festiwalu.
W 1989 jego film "300 mil do nieba" otrzymał Felixa w kategorii najlepszy młody film europejski oraz Nagrodę Dziennikarzy Zagranicznych na Festiwalu Polskich Filmów Fabularnych w Gdyni, natomiast w 1990 Nagrodę Młodej Publiczności na Międzynarodowym Festiwalu Filmowym w Cannes oraz Złote Lwy na 15. Festiwalu Polskich Filmów Fabularnych. Otrzymał tam nagrodę za debiut reżyserski. W latach 1989–1991 był członkiem Komitetu Kinematografii.
Żoną Macieja Dejczera była aktorka Monika Kwiatkowska (para rozwiodła się).

</doc>
<doc id="553355" url="https://pl.wikipedia.org/wiki?curid=553355" title="Tycjan (imię)">
Tycjan (imię)

Tycjan – imię męskie pochodzenia łacińskiego, genetycznie cognomen od pierwotnego "Titius" (a to od "Titus", 'dziki gołąb, ptaszek'). "Titianus" oznacza "pochodzący od Tytusa", "należący do Titiusa". Wśród świętych Tycjan, biskup Brescii.
Żeńskim odpowiednikiem jest Tycjana.
Tycjan imieniny obchodzi 16 stycznia i 3 marca.
Znane osoby noszące imię Tycjan:

</doc>
<doc id="553356" url="https://pl.wikipedia.org/wiki?curid=553356" title="Felipe Calderón">
Felipe Calderón

Felipe Calderón Hinojosa (ur. 18 sierpnia 1962 w Morelia) – meksykański polityk, związany z konserwatywną Partią Akcji Narodowej, prezydent Meksyku w latach 2006–2012.
Elementy biograficzne.
Ukończył ekonomię, prawo oraz administrację. Był prezesem Partii Akcji Narodowej w latach 1996–1999, potem prezesował państwowemu bankowi Banobras, a następnie wszedł do rządu jako minister energii. Gabinet opuścił w maju 2004.
Wybory prezydenckie.
Calderón wygrał wybory prezydenckie w Meksyku 2 lipca 2006, odnosząc minimalne zwycięstwo (poniżej 0,6 punktu procentowego różnicy); jednak uczciwość liczenia głosów była kontestowana m.in. przez podkomendanta Marcosa oraz przez przedstawicieli konkurencyjnego kandydata, Andrésa Obradora. Wyniki wyborów zostały ogłoszone 6 lipca 2006, lecz dopiero 5 września zostały one ostatecznie potwierdzone.
1 grudnia Calderón został zaprzysiężony na prezydenta Meksyku. Uroczystości w Kongresie towarzyszyły gwałtowne protesty działaczy Partii Rewolucji Demokratycznej. Pod parlamentem demonstrowały dziesiątki tysięcy zwolenników lewicy. Urząd szefa państwa pełnił pełną 6-letnią kadencję.
Jednym z głównym posunięć w polityce wewnętrznej prezydenta było wysłanie wojska do pomocy policji w walce z kartelami narkotykowymi tzw. wojny narkotykowe w Meksyku. Jednakże pomimo licznych operacji wojskowych nie udało się ograniczyć wpływów karteli.
Odznaczenia.
Odznaczony m.in. duńskim Orderem Słonia w 2008 roku.

</doc>
<doc id="553358" url="https://pl.wikipedia.org/wiki?curid=553358" title="Tycjana">
Tycjana

Tycjana - imię żeńskie pochodzenia łacińskiego, od nazwy rodowej "Titianus", co oznacza "pochodząca od Tytusa", "należąca do Tytusa". Żeński odpowiednik imienia Tycjan. Wśród patronów - św. Tycjan, biskup (zm. w 650 roku).
Tycjana imieniny obchodzi 16 stycznia, 3 marca

</doc>
<doc id="553362" url="https://pl.wikipedia.org/wiki?curid=553362" title="Tyburcy">
Tyburcy

Tyburcy lub Tyburcjusz – imię męskie pochodzące od łac. "Tiburtius", legendarnego założyciela miasta Tibur (ob. Tivoli). W Kościele katolickim jego patronem jest święty Tyburcjusz (Tyburcy), żyjący w III wieku.
Imię to było nadawane w Polsce już w średniowieczu (także w formie Tyburczy).
Tyburcy, Tyburcjusz imieniny obchodzi 14 kwietnia i 11 sierpnia.
Znane osoby noszące imię Tyburcy:
Żeński odpowiednik: Tyburcja.

</doc>
<doc id="553363" url="https://pl.wikipedia.org/wiki?curid=553363" title="Kanarek">
Kanarek

Kanarek ("Serinus canaria") – gatunek małego ptaka z rodziny łuszczakowatych (Fringillidae). Występuje w lasach Azorów, zachodnich Wysp Kanaryjskich i Madery. Nie jest zagrożony wyginięciem.
Taksonomia.
Po raz pierwszy gatunek opisał Karol Linneusz w 1758 na podstawie holotypu z Wysp Kanaryjskich. Nadał mu nazwę "Fringilla Canaria". Obecnie (2021) akceptowana przez IOC nazwa to "Serinus canaria". Możliwe, że tworzy nadgatunek z kulczykiem zwyczajnym ("S. serinus"), syryjskim ("S. syriacus") i siwoszyim ("S. canicollis"), lecz pokrewieństwa są niejasne. Kanarek jest gatunkiem monotypowym. W 2015 zsekwencjonowano genom kanarka (była to samica). Na kariotyp składa się 78 autosomów i 2 chromosomy płci (co daje 2"n"=80). Chromosomy od 19 do 38 to mikrochromosomy.
Morfologia.
Kanarki osiągają długość ciała od 12,5 cm do 13,5 cm przy masie ciała 15–20 g. Ubarwienie dzikich kanarków jest ogółem zielonożółte z oliwkowo-brązowymi pasami. U samców spód ciała porastają matowe, złotożółte pióra, na brodzie, gardle i piersi występuje oliwkowy odcień. Wierzch ciała jest szary z ciemnym paskowaniem, a przód głowy – jasnożółty. Sterówki ciemnobrązowe, w okolicach skrajów ogona – jasnozielone. Sam ogon jest rozwidlony. Dziób jasnoróżowy, nogi i stopy brązowe. Samica przypomina samca, jednak wyróżnia się bardziej matowym upierzeniem, z większą ilością szarości z przodu głowy i z wierzchu ciała, do tego na głowie i grzbiecie ma intensywniejsze czarne paskowanie.
Zasięg występowania.
Naturalnie kanarki występują w obrębie Azorów, Wysp Kanaryjskich i Madery. Zamieszkują zachodnie Wyspy Kanaryjskie, bez Fuerteventury i Lanzarote. Introdukowane zostały na Portoryko, Bermudach i Hawajach.
Ekologia i zachowanie.
Środowiskiem życia kanarków są różnorodne nizinne i podgórskie lasy. Poza sezonem lęgowym tworzą duże stada, niekiedy liczące setki osobników. Tworzą też stada mieszane z makolągwami ("Carduelis cannabina") i szczygłami ("Carduelis carduelis"). Kanarki żywią się głównie nasionami, głównie roślin zielnych i traw, zjadają również nieco pączków kwiatowych, owoców i owadów, szczególnie w sezonie lęgowym. Pieśń kanarka składa się z fletowych gwizdów i treli przedzielonych szczebiotami i wibrującymi dźwiękami; jedna trwa do 25 sekund.
Lęgi.
Pora gniazdowania zależna jest od wielu czynników, jak pojawienie się nowej, zielonej roślinności, jednak zwykle okres lęgowy zaczyna się w styczniu lub lutym i trwa do końca czerwca. Samce śpiewają cały rok, w okresie lęgowym śpiew nasila się. Samica wybiera miejsce na gniazdo i konstruuje większość gniazda, zaś samiec w tym czasie broni terytorium. Gniazdo umiejscowione jest na gęstym krzewie lub drzewie, ma kształt talerza. Budulec stanowią trawy, korzenie i mech, a wyściółkę – pióra i sierść. Para kanarków wyprowadza od 2 do 3 lęgów w roku. W zniesieniu są 3 lub 4 jaja o jasnoniebieskiej skorupce. Inkubacja trwa 13–14 dni. Młode są w pełni opierzone po 15–17 dniach życia, a w pełni samodzielne po blisko 36.
Status.
IUCN uznaje kanarka za gatunek najmniejszej troski (LC, "Least Concern") nieprzerwanie od 1988 (stan w 2020). Liczebność populacji na wolności szacuje się na 3,00–5,05 milionów dorosłych osobników. Trend liczebności populacji uznawany jest za stabilny.
W niewoli.
Jest protoplastą kanarka domowego. Pierwsze kanarki dotarły do Europy w 1409. Hodowla, do której początkowo prawo rościli sobie Hiszpanie (w głąb kontynentu przepuszczając jedynie samce), rozwinęła się po 1479, kiedy Hiszpanie przejęli Wyspy Kanaryjskie. Początkowo odchowywaniem kanarków zajmowali się mnisi w klasztorach. Około 1545 kanarki trzymano już w Anglii i Flandrii (dzisiejsza Belgia). Pod koniec XVI wieku kanarki hodowano również w Ameryce, Luksemburgu, Niderlandach i Burgundii (Francja). W 1. połowie XVII wieku kanarki dotarły do Włoch, następnie stamtąd do Niemiec. W XVII wieku hodowla kanarków skupiła się we Włoszech, a w XIX wieku – w górach Harz. Obecnie istniejące rasy kanarków dzieli się na 3 grupy: kanarki śpiewające, kanarki kolorowe (barwne) i kanarki kształtne (posturalne). Te ostatnie cechuje odmienny kształt, na przykład „korona” z piór na głowie, pióra przypominające łuski lub garbata postura. Kanarki kolorowe mają za to upierzenie w różnych wariacjach koloru żółtego, pomarańczowego i brązowego. Występują w dwóch grupach: lipochromowe (jasne) i melaninowe (ciemne). Kanarki żółte i białe pojawiły się już w XVI wieku. Niedużo jest podstawowych mutacji barwnych kanarków, jednak dzięki wzajemnym kombinacjom można otrzymać ich ponad 300.
W XIX i XX wieku używany w kopalniach do wykrywania toksycznych gazów (dwutlenek węgla, metan, tlenek węgla).

</doc>
<doc id="553364" url="https://pl.wikipedia.org/wiki?curid=553364" title="Tyburcja">
Tyburcja

Tyburcja – imię żeńskie pochodzące ze starożytnego Rzymu, żeński odpowiednik imienia Tyburcjusz, Tyburcy. Tyburcja była imieniem dynastycznym córek władców Oranii. Wśród patronów - św. Tyburcjusz (Tyburcy), żyjący w III wieku. 
Tyburcja imieniny obchodzi 14 kwietnia i 11 sierpnia.
Postaci fikcyjne noszące to imię:

</doc>
<doc id="553367" url="https://pl.wikipedia.org/wiki?curid=553367" title="Akcesja Polski do Unii Europejskiej">
Akcesja Polski do Unii Europejskiej

Polska do 1989 roku należała do konkurencyjnej w stosunku do EWG Rady Wzajemnej Pomocy Gospodarczej (RWPG). Jeszcze przed jej rozwiązaniem, we wrześniu 1988 r., nawiązała stosunki dyplomatyczne ze Wspólnotami. 19 września 1989 roku podpisano umowę Polska-EWG.
26 lutego 1990 roku pierwszym ambasadorem Polski przy Komisji Wspólnot Europejskich został Jan Kułakowski.
Nieco później, 25 maja 1990 r. Polska złożyła oficjalny wniosek o rozpoczęcie negocjacji umowy o stowarzyszeniu ze Wspólnotami Europejskimi. Umowa taka, znana pod nazwą Układu Europejskiego, została podpisana 16 grudnia 1991 roku, a weszła w życie 1 lutego 1994 roku (część handlowa – 2 lata wcześniej).
W 1993 r. na szczycie Rady Europejskiej w Kopenhadze ustalono polityczno-ekonomiczne kryteria (kryteria kopenhaskie), jakie musiały spełnić państwa Europy Środkowo-Wschodniej, aby mogły ubiegać się o przystąpienie do Unii. Oficjalny wniosek o członkostwo Polska złożyła 8 kwietnia 1994 roku w Atenach.
8 sierpnia 1996 roku powołano Komitet Integracji Europejskiej. 28 stycznia 1997 roku uchwalono Narodową Strategię Integracji.
Podczas posiedzenia Rady Europejskiej w Luksemburgu w grudniu 1997 r. zapadła decyzja o podjęciu negocjacji członkowskich z sześcioma państwami: Polską, Węgrami, Czechami, Słowenią, Estonią i Cyprem – tzw. grupa luksemburska. Polska rozpoczęła negocjacje 31 marca 1998 roku. Negocjacje poprzedził tzw. "screening" czyli przegląd zgodności prawa wewnętrznego z prawem wspólnotowym.
Wszystkie sprawy związane z integracją Polski z UE koordynował utworzony w październiku 1996 r. Komitet Integracji Europejskiej. Negocjacje w imieniu rządu prowadził Pełnomocnik Rządu do spraw Negocjacji o Członkostwo Polski w Unii Europejskiej. Od marca 1998 r. był nim Jan Kułakowski. W październiku 2001 r. zastąpił go Jan Truszczyński.
Na szczycie w Kopenhadze, zakończonym 13 grudnia 2002 r., ówczesny rząd Leszka Millera sfinalizował negocjacje. 16 kwietnia 2003 r. Polska podpisała traktat akcesyjny. Referendum w sprawie członkostwa odbyło się w dniach 7-8 czerwca 2003. W jego wyniku Polska, razem z pozostałymi dziewięcioma innymi krajami, wstąpiła do Unii 1 maja 2004 roku.

</doc>
<doc id="553371" url="https://pl.wikipedia.org/wiki?curid=553371" title="Kolejka parkowa w Ostrowie Wielkopolskim">
Kolejka parkowa w Ostrowie Wielkopolskim

Kolejka parkowa w Ostrowie Wielkopolskim – kolej parkowa w Parku Kultury i Wypoczynku Piaski-Szczygliczka w Ostrowie Wielkopolskim, otwarta w roku 1979.
Kolej kursuje po torze o rozstawie 600 mm, na trasie długości 1600 m, obecnie nieregularnie lecz w planach jest jej remont i ponowne uruchomienie. Ma cztery przystanki: jeden na zachodnim skraju dzielnicy Wenecja i trzy na terenie Nowego Stawu. Linia ma kształt pętli okalającej zachodnią część zbiornika Piaski-Szczygliczka. Tabor stanowią lokomotywy Wls40-338 z 1955r., która została odnowiona w latach 2016/2017, oraz odstawiona Wls50-1895 z 1967 roku (do 2005 roku). Opiekę nad koleją sprawują: właściciel – Miejski Zakład Zieleni w Ostrowie oraz Ostrowskie Stowarzyszenie Miłośników Kolei i Kolejnictwa i Klub Miłośników Kolei.
Historia.
Kolej powstała na bazie zbudowanej w 1976 roku kolei gospodarczej służącej do przewozu piasku z budowanego zalewu Piaski-Szczygliczka. Po zbudowaniu zalewu postanowiono pozostawić kolejkę jako atrakcję. Uruchomiona została na Dzień Dziecka 1 czerwca 1979 roku na trasie długości 1,2 km, następnie wydłużonej do 1,6 km. Początkowo tabor składał się z jednej lokomotywy WLs40 i jednego wagonu letniego. Po przerwie kursowanie kolei wznowiono w 1999 roku, lecz następnie zawieszono w 2004 roku.

</doc>
<doc id="553375" url="https://pl.wikipedia.org/wiki?curid=553375" title="Dwunastkowy system liczbowy">
Dwunastkowy system liczbowy

Dwunastkowy system liczbowy (duodecymalny system liczbowy) – pozycyjny system liczbowy, w którym podstawą jest liczba 12. Do zapisu liczb potrzebne jest dwanaście cyfr: poza cyframi dziesiętnymi od "0" do "9" używa się pierwszych dwóch liter alfabetu łacińskiego: "A" i "B".
Zapis liczbowy w systemie dwunastkowym.
Liczby zapisuje się tu jako ciągi cyfr, z których każda jest mnożnikiem kolejnej potęgi liczby 12, np. liczba zapisana w dziesiętnym systemie liczbowym jako 1000, w dwunastkowym przybiera postać 6B4, gdyż:
6×12² + 11×121 + 4×120 = 864 + 132 + 4 = 1000.
Zastosowanie systemu dwunastkowego.
Zastosowanie systemu dwunastkowego w historii i obecnie.
W niewielkim zakresie systemu dwunastkowego używano w starożytnym Rzymie, gdzie starożytna jednostka monetarna As (jednostka monetarna lub wagowa) składała się z 12 uncji.
Również średniowieczny system monetarny w Europie opierał się częściowo na systemie dwunastkowym: pieniądze liczono m.in. w solidach, które zawierały po 12 denarów. (pozostałość tego systemu monetarnego przetrwała do 2. połowy XX w. w krajach powiązanych kulturowo z Wielką Brytanią, a w samej Wielkiej Brytanii aż do roku 1971, gdzie aż do tej daty szyling dzielił się na 12 pensów).
Od średniowiecza aż do XIX w. (a w krajach anglosaskich, zwłaszcza w USA – do chwili obecnej) mierzono długość w stopach, calach, liniach i punktach, gdzie stopa = 12 cali, cal = 12 linii, linia = 12 punktów.
Do dziś w Polsce używa się takich, wywodzących się z systemu dwunastkowego, pojęć jak tuzin (12 sztuk) i gros (12 tuzinów – 144 sztuki). W niektórych językach istnieje także pojęcie "wielki gros" (ang. "great gross", hol. "groot gros") określające liczbę 1728 stanowiącą 12 grosów (tuzin do potęgi trzeciej).
Ograniczenia stosowania systemu dwunastkowego.
Ciągle istnieje tendencja do rugowania systemu dwunastkowego z życia społecznego i zastępowania go systemem dziesiętnym. Wyrazem tego są np. wspomniane reformy walutowe z przełomu lat 60. i 70. m.in. w Wielkiej Brytanii, Nowej Zelandii i Australii, które wyeliminowały system dwunastkowy z dziedziny finansowej. Także obecnie pojawiają się ograniczenia w stosowaniu tradycyjnych jednostek miar opartych na systemie dwunastkowym.
Najbardziej radykalną próbę wyeliminowania systemu dwunastkowego podjęto w czasie Wielkiej Rewolucji Francuskiej. Zniesiono wtedy nawet podział doby na 24 godziny i wprowadzono zegary, których tarcza zawierała 10 godzin.

</doc>
<doc id="553376" url="https://pl.wikipedia.org/wiki?curid=553376" title="Guns N Roses">
Guns N Roses



</doc>
<doc id="553377" url="https://pl.wikipedia.org/wiki?curid=553377" title="Andrew Fluegelman">
Andrew Fluegelman

Andrew Fluegelman (ur. 27 listopada 1943, uznany za zmarłego 6 lipca 1985) – programista i prawnik, redaktor amerykańskich czasopism PC World i Macworld.
Jest twórcą określenia "freeware". Pierwszym programem rozprowadzanym na tej licencji był jego autorski program komunikacyjny PC-Talk, powstały tuż po pojawieniu się IBM PC.
W 1985 Andrew Fluegelman dowiedział się o śmiertelnej chorobie i wkrótce potem, 6 lipca, zniknął. Jego pusty samochód znaleziono na północnym końcu mostu Golden Gate w San Francisco. Ciała, prawdopodobnie uniesionego przez zatokowe prądy, nie znaleziono.

</doc>
<doc id="553379" url="https://pl.wikipedia.org/wiki?curid=553379" title="Theodore Jasper">
Theodore Jasper

Theodore Jasper (ur. 13 lipca 1814 w Prusach - zm. 6 czerwca 1897 w Columbus w stanie Ohio) - amerykański ilustrator, doktor medycyny. Amatorsko zajmował się ornitologią. 
Jego ilustracje stanowiły podstawę XIX-wiecznej pracy "Studer's Popular Ornithology".

</doc>
<doc id="553380" url="https://pl.wikipedia.org/wiki?curid=553380" title="La sonnambula">
La sonnambula



</doc>
<doc id="553381" url="https://pl.wikipedia.org/wiki?curid=553381" title="La muette de Portici">
La muette de Portici



</doc>
<doc id="553382" url="https://pl.wikipedia.org/wiki?curid=553382" title="Tiefland">
Tiefland



</doc>
<doc id="553383" url="https://pl.wikipedia.org/wiki?curid=553383" title="I puritani">
I puritani



</doc>
<doc id="553384" url="https://pl.wikipedia.org/wiki?curid=553384" title="Die Toten Augen">
Die Toten Augen



</doc>
<doc id="553385" url="https://pl.wikipedia.org/wiki?curid=553385" title="A kékszakállú herceg vára">
A kékszakállú herceg vára



</doc>
<doc id="553386" url="https://pl.wikipedia.org/wiki?curid=553386" title="Kolejka wąskotorowa w Parku Kultury i Wypoczynku Piaski-Szczygliczka w Ostrowie Wielkopolskim">
Kolejka wąskotorowa w Parku Kultury i Wypoczynku Piaski-Szczygliczka w Ostrowie Wielkopolskim



</doc>
<doc id="553388" url="https://pl.wikipedia.org/wiki?curid=553388" title="Fajka pokoju">
Fajka pokoju



</doc>
<doc id="553389" url="https://pl.wikipedia.org/wiki?curid=553389" title="Święta fajka">
Święta fajka



</doc>
<doc id="553390" url="https://pl.wikipedia.org/wiki?curid=553390" title="Gigi Galli">
Gigi Galli



</doc>
<doc id="553394" url="https://pl.wikipedia.org/wiki?curid=553394" title="Guanellianie">
Guanellianie

Guanellianie, Zgromadzenie Sług Miłości – zgromadzenie zakonne założone przez św. Luigi Guanella w 1908 roku.
Obecnie Zgromadzenie jest obecne w 23 krajach na całym świecie: Włochy, Hiszpania, Szwajcaria, Rumunia, Niemcy, Polska, Argentyna, Brazylia, Chile, Paragwaj, Gwatemala, Kolumbia, Meksyk, USA, Filipiny, Indie, Wietnam, Izrael, Ghana, Nigeria, Kongo, Tanzania i Wyspy Salomona.
Guanellianie w Polsce.
Guanellianie są w Polsce od 2001 r., kiedy to otworzyli pierwszą wspólnotę zakonną w Krakowie.
22 października 2009 roku Ks. Kardynał Stanisław Dziwisz uroczyście poświęcił nowy dom zakonny połączony z rodzinnym domem dziecka w Skawinie koło Krakowa. Jest to jedyny dom zakonny Zgromadzenia Sług Miłości w Polsce.

</doc>
<doc id="553395" url="https://pl.wikipedia.org/wiki?curid=553395" title="Wzgórza Świętojańskie">
Wzgórza Świętojańskie

Wzgórza Świętojańskie – pasmo najwyższych wzgórz morenowych w Puszczy Knyszyńskiej na Wysoczyźnie Białostockiej znajdujące się na terenie trzech gmin powiatu białostockiego: Michałowo, Gródek i Supraśl. 
Opis.
Najwyższe wzniesienia to: góra św. Jana – 214 m n.p.m. (lub według mniejszej części źródeł 209 m n.p.m.), Góra Kopna – 211 m n.p.m. oraz góra św. Anny – 202 m n.p.m. Wysokości względne dochodzą do 80 m, przy nachyleniu do 30 stopni (strome zbocza wzgórz). 
Lasy Puszczy Knyszyńskiej o tajgowym charakterze maskują rzeźbę terenu, która np. z trasy krajowej nr 65 widoczna jest niemal jako „tarasowe” ułożenie lasów (m.in. w okolicach Królowego Mostu i Sofipola). 
Aktualnie projektowany jest rezerwat pod nazwą „Wzgórza Świętojańskie”, który objąłby wzgórza o wysokościach dochodzących do 200 m n.p.m., przy deniwelacjach względnych do 50 m pokryte borem i lasem mieszanym. 
Przez część Wzgórz Świętojańskich prowadzi oznakowany na czerwono Szlak Wzgórz Świętojańskich.

</doc>
<doc id="553397" url="https://pl.wikipedia.org/wiki?curid=553397" title="Witoszówka">
Witoszówka

Witoszówka, Witoszowski Potok – potok w województwie dolnośląskim, lewostronny dopływ Bystrzycy o długości 14,06 km. Płynie przez Świdnicę, Witoszów Dolny, Witoszów Górny i Pogorzałę. W Świdnicy utworzony został Zalew Witoszówka.

</doc>
<doc id="553400" url="https://pl.wikipedia.org/wiki?curid=553400" title="Fidelio">
Fidelio

Fidelio – dwuaktowa (w pierwszej wersji z 1805 trzyaktowa) opera z muzyką Ludwiga van Beethovena oraz librettem Josepha Sonnleithnera poprawionym w roku 1806 przez Stephana von Breuninga a następnie w 1814 przez Georga Friedricha Treitschkego.
Treść.
Miejsce akcji: Hiszpania - okolice Sewilli, więzienie.
Opera opowiada historię dwojga małżonków, Leonory i Florestana. Don Florestan, dwa lata przed rozpoczęciem akcji dzieła, odkrył nadużycia naczelnika więzienia, don Pizarra. Pizarro zdołał jednak utrzymać się na stanowisku i wtrącił Florestana do lochu. Słuch po Florestanie zaginął; jego żona, Leonora, nie może pogodzić się z tym, że nie wie niczego o losie męża; zatrudnia się zatem (w męskim przebraniu, jako młodzieniec Fidelio) u więziennego dozorcy, Rocca. Ma nadzieję zdobyć tą drogą informacje o zaginionym Florestanie i - jeśli ten żyje - uwolnić go. Ku utrapieniu Leonory, w jej męskim "wcieleniu" zakochuje się Marcelina, córka Rocca. Martwi to także młodego odźwiernego, Jaquina, który dotąd zajmował pierwsze miejsce w sercu Marceliny (duet "Jetzt, Schätzchen, jetzt sind wir allein!"). Sytuację komplikuje dodatkowo fakt, że Rocco polubił Fidelia i pragnie oddać mu rękę córki; Leonora musi grać na zwłokę.
Tymczasem don Pizarro otrzymuje od zaufanego człowieka wiadomość, że minister, don Fernando, zamierza przybyć do niego nazajutrz z niezapowiedzianą wizytacją więzienia. Obawiając się wyjawienia niekorzystnych dla niego faktów, Pizarro postanawia zlikwidować Florestana (aria "Ha! Welch' ein Augenblick!"). W swój niegodziwy plan wtajemnicza Rocca (duet "Jetzt, Alter, jetzt hat es Eile!"), który ma pomóc mu w jego realizacji, udając się do podziemi i przygotowując grób w zawalonej gruzem studni; gdy grób będzie gotowy, Pizarro osobiście zejdzie do lochów i zamorduje niewygodnego świadka. Rozkazuje kapitanowi, by z wieży dano sygnał, kiedy tylko na drodze pojawi się nadjeżdżający minister. 
Leonorze udaje się skłonić Rocca, by zabrał ją ze sobą do podziemi. Wszystko zdaje się przebiegać zgodnie z planem Pizarra, lecz w decydującym momencie Leonora rozbraja złego naczelnika i ujawnia swoją prawdziwą tożsamość (kwartet "Er sterbe!"). Nagle, niczym głos wyzwolenia, rozlega się czysty dźwięk trąbki - Florestan jest uratowany. Małżonkowie nie posiadają się z radości (ekstatyczny duet "O, namenlose Freude!").
Na miejsce zdarzeń przyjeżdża don Fernando. Rozpoznaje we Florestanie swojego dawnego przyjaciela, o którym sądził, że już dawno nie żyje; przywraca mu wolność, a okrutny Pizzaro zostanie ukarany. Wszyscy zgromadzeni śpiewają hymn opiewający potęgę miłości małżeńskiej ("Wer ein holdes Weib errungen").
Historia utworu.
Libretto oparte zostało na tekście Bouilly'ego z wcześniejszej francuskiej opery "Léonore, ou l'amour conjugal" ("Leonora albo miłość małżeńska") z muzyką P. Gaveaux, F. Paëra i S. Mayra.
Beethoven napisał do tej opery aż cztery uwertury. Pierwsze trzy (znane pod nazwą "Leonora", podobnie jak pierwsze dwie wersje samej opery) powstawały w latach 1804-1806. Ostatnia (już jako "Fidelio") została napisana w 1814 roku. Pierwsze wykonanie opery w 1805 roku w "Theater an der Wien" w Wiedniu. Nie spotkało się z przychylnością widzów i krytyki. Dopiero wykonanie w 1814 roku, zarówno dzięki zmianom poczynionym przez kompozytora, jak i za sprawą odtwórczyni roli Marceliny, Wilhelminy Schröder-Devrient, odniosło zasłużony sukces. 
Jest to jedyna opera Ludwiga van Beethovena, choć kompozytor nosił się przez pewien czas z zamiarem napisania także innych.

</doc>
<doc id="553401" url="https://pl.wikipedia.org/wiki?curid=553401" title="Rocky Balboa">
Rocky Balboa



</doc>
<doc id="553403" url="https://pl.wikipedia.org/wiki?curid=553403" title="Funchal">
Funchal

Funchal (wym. [], odm.: D. Funchalu, Mc. Funchalu) – miasto w Portugalii, na południowym wybrzeżu wyspy Madera, jest ośrodkiem administracyjnym Regionu Autonomicznego Madery ("Região Autónoma da Madeira").
Krótki opis.
W 2011 roku liczyło 111 892 mieszkańców. Ważny port handlowy i rybacki. Międzynarodowy port lotniczy (lotnisko znajduje się jednak w niewielkiej miejscowości położonej obok Funchalu – Santa Cruz). Słynne uzdrowisko klimatyczne i kąpielisko. Przemysł spożywczy, głównie winiarski.
Historia.
Nazwa pochodzi od kopru (po portugalsku "funcho"), który w znacznej ilości rośnie na wyspie.
Miasto zostało założone w 1421 roku przez odkrywcę Madery João Gonçalves Zarco, w 1508 roku król Manuel I Szczęśliwy nadał osadzie prawa miejskie. W kościele Najświętszej Maryi Panny w Monte na przedmieściach Funchalu ("Nossa Senhora do Monte") został pochowany ostatni cesarz Austrii Karol I Habsburg, który ostatnie miesiące swego życia spędził na wygnaniu w Monte. W Funchalu znajduje się również willa Quinta Bettencourt, gdzie zimę z 1930 na 1931 r. spędził Józef Piłsudski.
Znane osoby.
Pochodzi stamtąd Cristiano Ronaldo, piłkarz, zawodnik reprezentacji Portugalii w piłce nożnej. W Funchalu urodziła się również Vânia Fernandes, reprezentantka Portugalii podczas 53. Konkursu Piosenki Eurowizji w Belgradzie.
Klimat.
Funchal, jak i cała Madera znajduje się w strefie klimatu subtropikalnego typu śródziemnomorskiego, z całorocznym okresem wiosenno–letnim. Średnia roczna temperatura wynosi 22,6 °C w dzień i 16,5 °C w nocy.
W najchłodniejszym okresie – od grudnia do kwietnia, średnia temperatura wynosi wokół 19–20 °C w dzień i 13–14 °C w nocy. Opady śniegu, jak i mróz nigdy nie wystąpiły. Najniższą zanotowaną temperaturą było 7,4 °C w nocy. W maju i listopadzie średnia temperatura wynosi wokół 22 °C w dzień i 16 °C w nocy, natomiast w lipcu i październiku średnia temperatura wynosi wokół 25 °C w dzień i 19 °C w nocy. Najcieplejszymi miesiącami są sierpień i wrzesień ze średnią temperaturą wokół 26 °C w dzień i 20 °C w nocy. Temperatury ≥30 °C występują rzadko, w okresie od czerwca do września mogą pojawić się około 2 takie dni miesięcznie. Najwyższa odnotowana temperatura to 38,4 °C.
Funchal ma około 80 dni deszczowych rocznie, od 1 dnia deszczowego w lipcu do 13 dni deszczowych w grudniu. Występuje tutaj około 2500 godzin czystej słonecznej pogody rocznie, od 164 h (średnio 5,3 godziny dziennie, około 5 razy więcej niż w Polsce) w grudniu do 260 h (średnio 8,4 godziny czystego słońca na dobę) w sierpniu. Temperatura morza waha się od 17,8 °C w marcu do 23,7 °C we wrześniu.
Sołectwa gminy Funchal.
Ludność wg stanu na 2011 r.

</doc>
<doc id="553404" url="https://pl.wikipedia.org/wiki?curid=553404" title="Krotoszyńska Kolej Dojazdowa">
Krotoszyńska Kolej Dojazdowa

Krotoszyńska Kolej Dojazdowa – kolej wąskotorowa łącząca Krotoszyn z Pleszewem. Obecnie funkcjonuje jej część jako Pleszewska Kolej Lokalna.
Historia.
Jej budowa przebiegała w trzech głównych etapach:
Szerokość toru Krotoszyńskiej Kolei Dojazdowej wynosiła 750 mm. Kolejka świadczyła usługi przewozowe zarówno pasażerskie, jak i towarowe.
Inicjatorem był ówczesny właściciel Dobrzycy i członek wydziału powiatowego hr. Zygmunt Czarnecki. Celem zmniejszenia kosztów budowy związanych w wykupem gruntów, trasa kolejki wytyczona została głównie wzdłuż dróg (25,55 km). Maksymalne nachylenie wynosiło 1:40 (2,5%), zaś najmniejszy promień łuku – 100 metrów. Maksymalną prędkość ustalono na 20 km/h na odcinku wąskotorowym. W roku 1944 dobudowano trasę łączącą Pleszew Miasto z Broniszewicami (dł. 10,88 km).
Stacja "Pleszew Wąskotorowy" położona była przy stacji na linii kolei normalnotorowej nr 272 Poznań Główny – Kluczbork, natomiast "Krotoszyn Wąskotorowy" przy linii nr 14 Łodź Kaliska – Forst.
Mimo że kolejka nosiła nazwę Krotoszyńskiej Kolei Dojazdowej, zarząd mieścił się w Pleszewie. Poza tym na stacjach Pleszew Miasto, Pleszew Wąskotorowy, Dobrzyca, Koźminiec i Rozdrażew wybudowano budynki stacyjne. Dodatkowo na stacji w Pleszewie Miasto, Dobrzycy, Nowej Wsi, Rozdrażewie i Krotoszynie zbudowano magazyny towarowe. Parowozownia i warsztaty znajdowały się w Dobrzycy i Krotoszynie. Decyzja o lokalizacji warsztatów wąskotorówki w Dobrzycy wynikała częściowo z przebiegu samej budowy, częściowo zaś była uzasadniona sposobem prowadzenia ruchu: Pierwszy poranny pociąg wyjeżdżał z Dobrzycy do Krotoszyna i miał skomunikowanie z pociągami kolei państwowych. Inna lokalizacja zaplecza wymagałaby podsyłania składów.
Stacje wodne zlokalizowano przy stacjach: Pleszew Miasto, Pleszew Wąskotorowy, Dobrzyca, Rozdrażew i Krotoszyn. Na wszystkich stacjach pojawiły się rampy, w Pleszewie Mieście, Pleszewie Wąskotorowym oraz w Krotoszynie dodatkowo – wagi wagonowe. Uruchomiono również linię telefoniczną.
W latach 1945–1947 linia zarządzana była przez samorząd powiatowy i zarząd państwowy. Od 1949 r. przeszła na własność PKP, a od 1 stycznia 1950 r. pod Wydział Kolei Wąskotorowych. Powołany został też terenowy Zarząd Krotoszyńskiej Kolei Dojazdowej, na czele którego stał naczelnik zarządu. W 1956 r. terenowe zarządy zlikwidowano, a w ich miejsce powołano jeden zarząd – Zarząd Kolei Dojazdowych w Poznaniu, pod którego władanie przeszła krotoszyńska kolejka. U szczytu przewozów w 1973 roku między Pleszewem a Kowalewem kursowało 25 par pociągów, z czego 9 par jeździło do dalszych stacji.
W 1978 r. PKP zamknęła linię "Pleszew Wąskotorowy" – "Broniszewice" o długości 14,36 km. Liczba pasażerów przewożona rocznie koleją spadała: z 645 tysięcy w 1981 do 373 tysięcy w 1985 roku. Ostatni skład kursujący na trasie "Krotoszyn Wąskotorowy" – "Pleszew Miasto" przejechał 12 stycznia 1986 r. Tym samym PKP zamknęła 38,6 km odcinek kolejki. Tory zostały rozebrane. W miejscu peronu na stacji "Krotoszyn Wąskotorowy" został ustawiony parowóz (Px48) z wagonikami jako pomnik i pamiątka po linii.
Z Krotoszyńskiej Kolei Dojazdowej pozostał czynny odcinek Pleszew Wąskotorowy – Pleszew Miasto. Przewozy pasażerskie dalej spadały z 206 900 w 1988 do 102 258 w 1992 i 45 606 pasażerów w 2000 roku, a przewozy towarowe z ponad 300 tysięcy ton pod koniec lat 80. do 192 tysięcy ton w 1990 i 78,4 tysiąca ton w 1992 i kolej przynosiła straty. Po 1992 roku przewozy towarowe zostały przejęte przez kolej normalnotorową. W ostatnim 2001 roku kursowało 6 par pociągów osobowych. Kolej wąskotorowa przestała kursować 9 czerwca 2001. Pozostały po tej dacie jedynie przewozy towarowe po torze normalnym, który współdzielił jedną szynę, prowadzone przez PKP.
Po zawieszeniu ruchu, PKP przekazały zarząd majątkiem dawnej kolei dojazdowej gminie Pleszew. 30 czerwca 2006 r. Urząd Miasta i Gminy Pleszew podpisał ze Stowarzyszeniem Kolejowych Przewozów Lokalnych w Kaliszu umowę dotyczącą przywrócenia regularnych kursów kolei wąskotorowej na trasie "Pleszew Wąskotorowy" – "Pleszew Miasto". Uruchomienie kolejki (jako Pleszewska Kolej Lokalna) planowano na 1 września, jednak z powodu złego stanu torów przesunięto je na 17 września. Następnego dnia uruchomiono regularne połączenie "Pleszew Miasto" – "Pleszew Wąskotorowy", prowadzone wagonem motorowym MBxd2. Z powodu złego stanu taboru, połączenie zawieszono 27 marca 2007, po przewiezieniu 6123 osób. SKPL przejęło także od PKP Cargo obsługę ruchu towarowego. Na krótko przewozy pasażerskie przywrócono między majem a lipcem 2008, po czym uruchomiono je na dłużej 8 lutego 2010, zawieszając je ponownie w grudniu 2011 roku.
4 maja 2015 r. wznowiono ruch na trasie "Pleszew Miasto" – "Pleszew Wąskotorowy". Pleszewska Kolej Lokalna tym samym była w tym czasie jedyną w Polsce koleją wąskotorową prowadzącą regularny całoroczny ruch publiczny. W 2020 roku przewiozła 7,1 tys. pasażerów.

</doc>
<doc id="553405" url="https://pl.wikipedia.org/wiki?curid=553405" title="Daniel Carlsson">
Daniel Carlsson

Daniel Carlsson (ur. 29 czerwca 1976 w Säffle) – szwedzki kierowca rajdowy.
W 1998 Carlsson zdobył drugie miejsce w rajdowych mistrzostwach Szwecji juniorów. W 1999 zdobył pierwsze miejsce w grupie H w rajdowych mistrzostwach Szwecji. W tym samym roku ponownie zdobył drugie miejsce w rajdowych mistrzostwach Szwecji juniorów.
W 2000 zajął dwudzieste drugie miejsce w Rajdzie Szwecji, przeprowadzanym w ramach Rajdowych Mistrzostw Świata. W następnym roku ukończył rajd na siódmym miejscu.
W swoim pierwszym występie w Monte Carlo w 2002 zajął czwarte miejsce. W tym samym roku zajął pierwsze miejsce w Rajdzie Szwecji w Grupie N.
W 2006 zdobył trzecie miejsce w Rajdzie Szwecji WRC.

</doc>
<doc id="553408" url="https://pl.wikipedia.org/wiki?curid=553408" title="Maciej Iwański (komentator sportowy)">
Maciej Iwański (komentator sportowy)

Maciej Iwański (ur. 17 listopada 1979 w Olsztynie) – polski dziennikarz, komentator sportowy Telewizji Polskiej, zajmujący się piłką nożną i piłką ręczną.
Życiorys.
Iwański swoją karierę dziennikarską zaczynał w Radiu WaMa, gdzie przygotowywał sprawozdania z meczów Stomilu Olsztyn i prowadził program piłkarski „Po Gwizdku”. W TVP zadebiutował 16 września 2003 podczas meczu Ligi Mistrzów UEFA pomiędzy angielskim Manchesterem United a greckim Panathinaikosem. Komentował także mecze Pucharu UEFA oraz Mistrzostw Europy w Piłce Nożnej 2004, 2012, 2020 i Mistrzostw świata w piłce nożnej 2006, 2010, 2014, 2018 i 2022. Komentował także Copa América 2015, 2016, Letnie Igrzyska Olimpijskie 2012 oraz Letnie Igrzyska Olimpijskie 2016. Wielokrotnie pracował przy meczach reprezentacji Polski oraz polskich klubów, występujących w europejskich pucharach. W latach 1998-2005 współpracował z oficjalnym serwisem UEFA.com. Od 2004 roku pracował w "Przeglądzie Sportowym". Iwański był także felietonistą tygodnika „Piłka Nożna”. Współpracuje także z magazynem piłkarskim "The Blizzard".
W latach 2006-08 prowadził program dla dzieci „Kadra 2012”, po czym od września 2009 w podobnym formacie „Orliki gola!”.
Od lipca 2008 razem z Rafałem Patyrą prowadził magazyn ligowy ekstraklasy w TVP Szybka piłka”.
W 2015 roku wraz z Michałem Kołodziejczykiem prowadził program "Dwójka sędziowska".
W 2016 roku razem z Rafałem Patyrą był gospodarzem programu "Jedziemy do Francji"
Od września 2016 roku razem z Rafałem Patyrą prowadzi magazyn ligowy ekstraklasy w TVP „Gol” (wcześniej „Gol Ekstra”), emitowany w poniedziałkowe wieczory.
Oprócz piłki nożnej komentuje również piłkę ręczną m.in. podczas Mistrzostw Świata w Katarze w 2015, Mistrzostw Świata w Polsce i Szwecji w 2023 a także Formuły 1. Spośród wielu turniejów piłki ręcznej szczególnie pamiętane są Mistrzostwa Świata w Katarze w 2015, gdzie Polska zajęła trzecie miejsce, zdobywając brązowy medal. Z tego meczu pochodzi słynny cytat: „To jest moment, w którym modlą się nawet niewierzący”, „O takim meczu marzy się od pierwszego treningu jako dziecko” (odnoszący się do spektakularnego występu Michała Szyby) i inne. Komentarz do meczów piłki ręcznej jest w jego wykonaniu bardzo ekspresyjny.
Poza komentowaniem pracuje również jako prowadzący studio oraz reporter. Publikuje także zagranicą.
W sierpniu 2015 prowadził rozrywkowy program TVP1 „Wakacyjny peleton gwiazd”, promujący wschodni szlak rowerowy Green Velo.
Jest w gronie elektorów plebiscytu „Złotej Piłki FIFA” jako przedstawiciel mediów z Polski.
W 2020 roku pojawił się w grze FIFA 21 w wersji na konsole nowej generacji. Użyczył swojego głosu korespondentowi podającemu wyniki równolegle rozgrywanych spotkań.

</doc>
<doc id="553410" url="https://pl.wikipedia.org/wiki?curid=553410" title="Martin Niemöller">
Martin Niemöller

Martin Niemöller (ur. 14 stycznia 1892 w Lippstadt, zm. 6 marca 1984 w Wiesbaden) – niemiecki pastor luterański, teolog i działacz antynazistowski. Był zwolennikiem niezależności ideowej i organizacyjnej Kościoła od państwa. Po II wojnie stał się radykalnym działaczem na rzecz pokoju i rozbrojenia.
Życiorys.
Zawodowy wojskowy.
Był wychowanym w mocno konserwatywnym otoczeniu synem pastora, po otrzymaniu matury służył w cesarskiej marynarce wojennej. W lutym 1916 został mianowany drugim oficerem okrętu podwodnego SM U-73, następnie służył na SM U-39. W sierpniu 1917 został mianowany pierwszym oficerem na U-151. Brał udział w zatopieniu wielu statków handlowych. Od 15 czerwca 1918 dowodził U-Bootem (UC-67), w rok później z powodu niechęci do demokratycznego rządu Republiki Weimarskiej porzucił zawodową służbę wojskową i ożenił się z Elsą Barmer. Wspólnie z żoną próbował zająć się rolnictwem, ale trudności finansowe skłoniły go do rozpoczęcia studiów teologicznych w Münster, które ukończył w 1923. W 1920 roku jako dowódca batalionu akademickiego Freikorpsu uczestniczył w krwawym tłumieniu powstania robotniczego w Zagłębiu Ruhry.
Pastor i działacz antynazistowski.
Po ukończeniu studiów i wikariacie pracował jako misjonarz "Misji wewnętrznej", ewangelickiej organizacji zajmującej się pomocą społeczną. W 1931 został pastorem w dzielnicy Berlina – Dahlem, gdzie duże wpływy mieli pronazistowscy „Niemieccy Chrześcijanie”. Popierał wówczas Adolfa Hitlera i był stałym zwolennikiem NSDAP, głosował na partie w marcu 1933 roku. W 1933 roku z radością powitał wprowadzenie „ustroju wodzowskiego”. Był zwolennikiem nazistowskiej koncepcji „pozytywnego chrześcijaństwa”, podzielał nazistowskie poglądy antysemickie, twierdził, że Żydzi mają zbyt duże wpływy w Niemczech i źle wpływają na kulturę kraju, był też zagorzałym wrogiem lewicy, marksizmu i komunizmu.
Po dojściu Hitlera do władzy w styczniu 1933 roku stopniowo sprzeciwiał się uzależnianiu Kościołów od państwa i podważaniu podstawowych zasad chrześcijaństwa. Niemniej jednak na wieść o wyborczym zwycięstwie NSDAP zareagował entuzjastycznie, wysyłając do Hitlera telegram o treści: "Pozdrawiamy naszego Führera, dziękując za męskie i jasne słowa, które wróciły Niemcom honor. My, pastorzy ewangeliccy, zapewniamy o naszej całkowitej wierności i gorących modlitwach". W ciągu kilku miesięcy zmienił poglądy, a w maju 1933 został współzałożycielem Ruchu Młodoreformacyjnego. Jego niechęć wobec nazizmu wzmogły ustawy norymberskie, które wykluczały osoby pochodzenia żydowskiego z Kościołów. Sprzeciw Niemöllera wynikał z innego rozumienia antysemityzmu, ochrzczeni Żydzi jego zdaniem nie powinni być represjonowani, ponieważ po przyjęciu chrztu przestają być Żydami. Niemöller wciąż podzielał jednak nazistowski antysemityzm w kwestii Żydów, którzy nie przyjęli chrztu, uważał, że są oni na wieki potępieni i źli. Sprzeciwiał się jednak prześladowaniom, twierdził, że Żydzi zostali wystarczająco ukarani przez Boga. We wrześniu 1933 założył „Związek Samopomocy Pastorów” (niem. "Pfarrernotbund") – ogólnoniemiecką organizację, niosącą pomoc duchownym prześladowanym ze względów rasowych. Do końca roku należało do niej 6000 pastorów.
Niemöller z teologiem Karlem Barthem był jednym ze współautorów „Deklaracji z Barmen” (30 maja 1934), która odrzucała możliwość współpracy protestantów z narodowymi socjalistami. Na tej podstawie utworzył „Kościół Wyznający”, który odcinał się od duchownych, współpracujących z hitlerowcami, określając ich jako „odstępców od wiary”. Potępiał też „Niemieckich Chrześcijan” za ich działania wrogie chrześcijaństwu i szerzenie nienawiści narodowościowej.
Mimo to niektórzy historycy jak R. Lammersdorf uważają, że do czasu stanowiącej punkt zwrotny konfrontacji z Hitlerem w styczniu 1934 roku „Niemöller prezentował się jako oportunista, który nie sprzeciwiał się politycznym celom Hitlera, a zwrócił się przeciw nazistom, dopiero gdy Hitler zagroził atakiem na Kościół”. W kazaniach jeszcze w 1935 roku zdarzały mu się akcenty antysemickie, a generalnie jego postawa nie dorównywała bardziej zdecydowanym towarzyszom z Kościoła Wyznającego, jak zapomniany dziś Hermann Maas.
Uwięzienie.
W styczniu 1934 wraz z grupą innych duchownych został zaproszony do Kancelarii Rzeszy w Berlinie, gdzie rozmawiał z Hitlerem. Spotkanie miało burzliwy przebieg. Hitler zarzucił Niemöllerowi działalność antypaństwową i nie przyjął jego zapewnień, że kieruje się on przekonaniami religijnymi oraz „troską o Trzecią Rzeszę”.
Od tego czasu zmuszony był jako opozycjonista do działania w coraz większej konspiracji. Radykalizowały się także jego poglądy: otwarcie określał oficjalnych zwierzchników Kościołów protestanckich jako „niegodnych heretyków” i „wrogów chrześcijaństwa”. Takie poglądy budziły wśród wiernych obawę przed represjami ze strony państwa i coraz więcej osób opowiadało się za formą ograniczonej współpracy z III Rzeszą; doprowadziło to do podziału „Kościoła Wyznającego” na radykalną mniejszość i większość, która wybrała kolaborację.
Od 1935 Niemöller zorganizował wraz z kilkuset innymi pastorami protesty przeciwko wewnętrznej polityce III Rzeszy; w szczególności protestował przeciwko antysemickim i rasistowskim poglądom Alfreda Rosenberga. Spowodowało to natychmiastowe aresztowanie Niemöllera. W lipcu 1937 ponownie go aresztowano i w lutym 1938 skazano na 9 miesięcy więzienia. Ponieważ na poczet kary zaliczono mu pobyt w areszcie śledczym, został zwolniony, ale zaraz za progiem aresztu zatrzymało go Gestapo. Na osobiste polecenie Hitlera przewieziono go do obozu koncentracyjnego Sachsenhausen, gdzie miał zginąć na szubienicy. Życie uratowały mu protesty w prasie brytyjskiej i międzynarodowej, zorganizowane przez anglikańskiego lorda-biskupa George’a Bella.
Mimo to jako szczery nacjonalista Niemöller uważał, że jego obowiązkiem jest „walka za ojczyznę” i po wybuchu II wojny światowej złożył podanie o uwolnienie z obozu i skierowanie do służby we flocie niemieckiej. Podanie oczywiście odrzucono, a w rok później przeniesiono go do obozu koncentracyjnego w Dachau, gdzie przebywało wielu duchownych z Niemiec, Austrii i krajów podbitych (przede wszystkim z Polski). W czasie uwięzienia doszedł do wniosku, iż Kościół nie tyle powinien „służyć ludowi”, co „wszystkim ludom”, działając na rzecz obalenia granic między państwami oraz zlikwidowania różnic „rasowych i ideologicznych”. Wtedy też uznał, że niemieckie Kościoły ponoszą dużą część odpowiedzialności za dojście narodowego socjalizmu do władzy.
Działalność powojenna.
24 kwietnia 1945 włączono go do transportu zakładników i więźniów specjalnego znaczenia z Dachau do południowego Tyrolu, gdzie po tygodniu zostali uwolnieni z rąk SS (które miało rozkaz zabicia więźniów w razie klęski) przez żołnierzy Wehrmachtu pod dowództwem kapitana Wicharda von Alvenslebena. W późniejszych latach starał się bronić Niemców przed nadużyciami ze strony alianckich wojsk okupacyjnych. Porównywał te nadużycia do postępowania nazistów. Przez niemiecki Kościół ewangelicko-augsburski traktowany był podejrzliwie jako „buntownik”, tym niemniej starał się działać na rzecz demokratyzacji i odbudowy protestantyzmu.
W 1947 wybrano go naczelnym pastorem Kościoła w Hesji-Nassau; tę funkcję sprawował do 1965. Przygotował wspólne „wyznanie winy” protestantów niemieckich uznające współodpowiedzialność za poparcie dla narodowego socjalizmu, działał na rzecz rozwoju ekumenizmu (w latach 1961–1968 był jednym z przewodniczących Rady Ekumenicznej).
Protestował przeciwko powstaniu RFN i militaryzacji tego państwa, działał przeciwko „zimnej wojnie”, na rzecz pokoju i powszechnego rozbrojenia. Wyjeżdżał do ZSRR za życia Stalina i wraz z trzema religijnymi działaczami pokojowymi Północnego Wietnamu podczas wojny. Stał się radykalnym pacyfistą; twierdził m.in. że każdy chrześcijanin ma prawo odmówić służby wojskowej.
Nagrody i odznaczenia.
Był wielokrotnie odznaczony, m.in. Wielkim Krzyżem Zasługi RFN, Leninowską Nagrodą Pokoju, Medalem Pokoju im. Alberta Schweitzera i Złotym Medalem Pokoju NRD. Otrzymał doktoraty "honoris causa" uniwersytetów w Eden, Chicago, Budapeszcie, Delhi, Getyndze i Halifaksie.
Twórczość.
W oryginale:
Istnieją kontrowersje dotyczące wymienionych grup i kolejności, w jakiej pojawiają się w tekście. Oprócz Żydów, komunistów, socjaldemokratów i związkowców pojawiają się nieuleczalnie chorzy, Świadkowie Jehowy, mieszkańcy okupowanych krajów, katolicy, szkoły, prasa i Kościół. Wynika to stąd, że Niemöller od 1946 roku wplatał powyższy tekst do swoich przemówień i często go modyfikował. Poza tym niektóre źródła cytują ludzi przytaczających wypowiedzi Niemöllera, co wprowadza dodatkowy zamęt. O różnych wersjach tego słynnego cytatu można przeczytać na stronie profesora Marcuse, naukowca specjalizującego się w historii III Rzeszy.

</doc>
<doc id="553418" url="https://pl.wikipedia.org/wiki?curid=553418" title="Królowy Most">
Królowy Most

Królowy Most (białorus. Кралёвы Мост) – osada w Polsce położona nad rzeką Płoską w województwie podlaskim, w powiecie białostockim, w gminie Gródek. Leży ok. 25 km na wschód od Białegostoku.
Wieś, położona na skraju Puszczy Knyszyńskiej, ma charakter letniskowy. Jej wcześniejsze nazwy to: "Annopol" i "Janopol" – ta druga związana według tradycji z Janem III Sobieskim.
Opis.
Według legendy, podczas podróży do Wołkowyska, w okolicach dzisiejszego Królowego Mostu zatrzymał się Zygmunt August. Wówczas to ponoć w ciągu jednej nocy zbudowano most na rzece Płosce.
W 1871 obok majątku Janopol, nad rzeką, znajdował się tartak, młyn oraz duża fabryka sukna, przy której wzniesiono kilka domów dla robotników.
Według Pierwszego Powszechnego Spisu Ludności w 1921 Królowy Most był folwarkiem liczącym 3 domostwa i zamieszkiwanym przez 20 osób. Wszyscy mieszkańcy zadeklarowali wówczas białoruską przynależność narodową oraz wyznanie prawosławne.
W latach 1954–1972 wieś należała i była siedzibą władz gromady Królowy Most. W latach 1975–1998 miejscowość należała administracyjnie do województwa białostockiego.
Przez Królowy Most prowadzą szlaki turystyczne: Szlak Wzgórz Świętojańskich i Szlak Napoleoński.
W okolicy wsi miały miejsca bitwy w latach: 1807, 1831 i 1863.
We wsi nagrano kilka scen do filmów Jacka Bromskiego "U Pana Boga za piecem", "U Pana Boga w ogródku" oraz "U Pana Boga za miedzą".

</doc>
<doc id="553420" url="https://pl.wikipedia.org/wiki?curid=553420" title="Gamajun">
Gamajun

Gamajun (ros. Гамаюн) – postać z folkloru rosyjskiego, pojawiająca się po raz pierwszy w poezji i malarstwie w drugiej połowie XIX wieku. 
Jest to wieszczy ptak, wysłannik bogów, ich herold, wyśpiewujący ludziom boskie hymny i przepowiadający przyszłość tym, którzy umieją słuchać i są otwarci na tajemnice. Przedstawia się go jako ptaka z głową i piersiami kobiety. 
Gdy Gamajun nadlatuje od wschodu, niesie ze sobą śmiercionośną burzę. Gamajun wie o wszystkim na świecie, o pochodzeniu ziemi, nieba, bogów i bohaterów, ludzi, potworów, ptaków i zwierząt.
Pierwsze przedstawienie malarskie Gamajuna stworzył w 1895 roku Wiktor Wasniecow. Zainspirowany obrazem prezentowanym w petersburskiej Akademii Sztuk Aleksander Błok napisał w 1899 roku wiersz "Gamajun, wieszczy ptak", którego muzyczna adaptacja stanowi część cyklu wokalnego "Siedem wierszy Aleksandra Błoka", napisanego w 1967 r. przez Dmitrija Szostakowicza.

</doc>
<doc id="553421" url="https://pl.wikipedia.org/wiki?curid=553421" title="Proces sygnałowy">
Proces sygnałowy

Proces sygnałowy – proces stochastyczny formula_1 gdzie formula_2 jest liczbą zdarzeń losowych w przedziale formula_3
Zarówno zmienne losowe formula_2 oraz formula_5 dla formula_6 przyjmują wartości naturalne.
Przykładem procesu sygnałowego jest proces Poissona.

</doc>
<doc id="553424" url="https://pl.wikipedia.org/wiki?curid=553424" title="Proces o przyrostach stacjonarnych">
Proces o przyrostach stacjonarnych

Proces o przyrostach stacjonarnych – taki proces sygnałowy, że rozkład liczby zgłoszeń w dowolnym przedziale nie zależy od umieszczenia tego sygnału na osi czasu.

</doc>
<doc id="553425" url="https://pl.wikipedia.org/wiki?curid=553425" title="Język liwski">
Język liwski

Język liwski (inna nazwa: język liwoński) līvõ kēļ, także rāndakēļ („język z wybrzeża”) – język ugrofiński, podgrupy fińskiej z rodziny uralskiej, blisko spokrewniony z estońskim.
Liwski jest językiem wymarłym. Ostatnia osoba, dla której był językiem ojczystym – Grizelda Kristiņa – zmarła 2 czerwca 2013 w Kanadzie w wieku 103 lat. Obecnie liwski używany jest jeszcze przez kilkadziesiąt osób należących do narodu Liwów, zamieszkujących kilka wsi w północno-zachodnim skrawku Łotwy, jednak jest on dla nich językiem wyuczonym. Aktualnie jedyną osobą, dla której język liwski jest językiem ojczystym jest urodzona w 2020 roku Kuldi Medne, której rodzice są działaczami na rzecz odrodzenia języka Liwów..
Język liwski w XII wieku używany był na ok. 70% terytorium obecnej Łotwy, a do końca średniowiecza obszar ten zmalał do 10% (w części północnej tego kraju) i stale zmniejszał swój zasięg na skutek wypierania go przez język łotewski. Liwski znalazł się na granicy wymarcia już w poł. XIX w., jednak starania o jego zachowanie podjęte przez badaczy (głównie fińskich) pozwoliły mu przetrwać do wieku XX. Pewne odrodzenie języka liwskiego nastąpiło w okresie międzywojennym, gdy rząd niepodległej Łotwy czynił starania o zachowanie kultury i języka Liwów. Po II wojnie światowej język liwski nie cieszył się żadnymi względami władz i, z racji posiadania niewielu użytkowników, coraz bardziej zmniejszał swój zasięg. Po odzyskaniu niepodległości przez Łotwę, władze tego kraju podjęły starania o odrodzenie tego języka. Nauczany jest on w szkołach, a także wykładany na uniwersytecie w Rydze. Prawdopodobnie jednak starania o zachowanie tego języka są spóźnione, ponieważ nawet jedyne czasopismo Liwów wydawane jest w języku łotewskim. Do zapisu języka liwskiego stosowany jest zmodyfikowany alfabet łaciński.
Alfabet.
Współczesna ortografia wywodzi się z lat 20. XX wieku.
A/a (Ā/ā), B/b, C/c, Č/č, D/d, Ḑ/ḑ, E/e (Ē/ē), F/f, G/g, Ģ/ģ, H/h, I/i (Ī/ī), J/j, K/k, Ķ/ķ, L/l, Ļ/ļ, M/m, N/n, Ņ/ņ, O/o (Ō/ō), Ȯ/ȯ (Ȱ/ȱ), P/p, [Q/q], R/r, Ŗ/ŗ, S/s, Š/š, Z/z, Ž/ž, T/t, Ț/ț, U/u (Ū/ū), V/v (W/w), Õ/õ (Ȭ/ȭ), Ä/ä (Ǟ/ǟ), Ö/ö (Ȫ/ȫ), Ü/ü, [X/x], Y/y (Ȳ/ȳ).

</doc>
<doc id="553427" url="https://pl.wikipedia.org/wiki?curid=553427" title="Proces o przyrostach niezależnych">
Proces o przyrostach niezależnych

Proces o przyrostach niezależnych – taki proces sygnałowy, w którym liczby zgłoszeń, w dowolnych rozłącznych przedziałach czasowych formula_1 są zmiennymi losowymi niezależnymi.
Proces o przyrostach niezależnych jest jednocześnie, przyjmując formula_2 procesem Markowa.

</doc>
<doc id="553428" url="https://pl.wikipedia.org/wiki?curid=553428" title="Conax">
Conax

Conax – system dostępu warunkowego wykorzystywany w telewizji cyfrowej.
Właścicielem systemu Conax jest firma Conax AS.
Wczesne wersje systemu szyfrowania posiadały błędy, które pozwalały na nieautoryzowany odbiór kodowanych programów.
Obecna wersja jest jedną z lepszych metod szyfrowania sygnału, wykorzystywaną przez operatorów telewizji cyfrowej.

</doc>
<doc id="553429" url="https://pl.wikipedia.org/wiki?curid=553429" title="Agnieszka Pilaszewska">
Agnieszka Pilaszewska

Agnieszka Pilaszewska-Maciejewska (ur. 19 marca 1965 w Puławach) – polska aktorka teatralna i filmowa, autorka scenariuszy. 
Życiorys.
Debiutowała w 1986 w Teatrze Ateneum im. Stefana Jaracza spektaklem "Przeklęte tango". W 1987 ukończyła z wyróżnieniem warszawską PWST. Współpracowała m.in. z reżyserami: Gustawem Holoubkiem, Wojciechem Młynarskim, Barbarą Borys-Damięcką czy Maciejem Englertem. W 2002 otrzymała nagrodę aktorską za rolę Barbary w spektaklu "Miś Kolabo" w reżyserii Ryszarda Bugajskiego, a rok później Grand Prix za spektakl wyreżyserowany przez Agnieszkę Glińską "Czwarta siostra" na Festiwalu Teatru Polskiego Radia i Teatru Telewizji Polskiej „Dwa Teatry” w Sopocie. Od 2005 jest aktorką Teatru Współczesnego w Warszawie. Była nominowana do Feliksa Warszawskiego w sezonie 2011/2012 w kategorii „Najlepsza rola drugoplanowa” za rolę Tadrachowej w "Moralność pani Dulskiej" w reżyserii Agnieszki Glińskiej.
Szerokiej publiczności znana jest z roli Aliny w "Miodowych latach", Jadwigi Górki w "Barwach szczęścia" i patolog Olgi Seifert w "Glinie". Jest autorką scenariusza do serialu TVN "Przepis na życie", współtworzyła również scenariusz do serialu AXN "Ultraviolet". W 2018 dołączyła do obsady serialu "Na dobre i na złe", w którym wciela się w postać dr Barbary Wilczewskiej, matki doktora Michała Wilczewskiego.
Stworzyła wiele ról dubbingowych, w tym rolę Esmeraldy w bajce Disneya "Dzwonnik z Notre Dame". Podkładała też głos do Rity Skeeter, jednej z postaci w filmach o Harrym Potterze.
Życie prywatne.
Jej mężem jest scenarzysta Maciej Maciejewski. Ma córkę Kornelię, która również jest aktorką.
Filmografia.
Źródło:.

</doc>
<doc id="553437" url="https://pl.wikipedia.org/wiki?curid=553437" title="Janówek (powiat sochaczewski)">
Janówek (powiat sochaczewski)



</doc>
<doc id="553439" url="https://pl.wikipedia.org/wiki?curid=553439" title="Beresteczko">
Beresteczko

Beresteczko () – miasto na Ukrainie, w obwodzie wołyńskim, w rejonie horochowskim, nad Styrem.
Prywatne miasto szlacheckie położone było w XVI wieku w województwie wołyńskim.
Historia.
Miasto założone zostało w 1445 roku, prawa miejskie nadano w 1547 roku.
Pod koniec XVI w. do Beresteczka sprowadził braci polskich starosta łucki Aleksander Proński. Kościół zajęty był na zbór braci polskich, a klasztor na szkołę. W 1629 roku właścicielem miasta był Rafał Leszczyński. Pod koniec pierwszej połowy XVII mieszkał tu Andrzej Wiszowaty.
W 1648 roku liczba Żydów mieszkających w Beresteczku sięgnęła około 1000 osób. Kozacy Chmielnickiego podczas pogromów zamordowali około 200 rodzin żydowskich. 
W dniach 28–30 czerwca 1651 roku opodal Beresteczka, na prawym brzegu Styru odbyła się słynna bitwa wojsk Jana Kazimierza z przeważającymi siłami kozackimi pod dowództwem Bohdana Chmielnickiego, posiłkowanymi wojskami tatarskimi. Polacy odnieśli druzgocące zwycięstwo.
Od 1765 roku miasto należało do Zamojskich, a od 1795 roku do Platerów.
W mieście istniała gmina żydowska, należało do niej w 1765 roku 872 członków, w tym 632 zamieszkujących w samym mieście.
Pod koniec XVIII w. mieszkańcy Beresteczka (bez 5 osób) wymarli na dżumę.
Gmina żydowska odrodziła się po epidemii tyfusu. W 1847 roku liczyła 1927 członków, w 1897 roku – 2251. W 1850 roku funkcjonowały 4 synagogi, w tym dwie chasydzkie. W 1901 roku działała szkoła męska Kahana oraz żydowski szpital.
W II Rzeczypospolitej Beresteczko było siedzibą gminy, w powiecie horochowskim, w województwie wołyńskim. 15 kwietnia 1934 roku miasto i gmina wiejska Beresteczko wzajemnie wymieniły się częścią swoich terytoriów. 
Żydzi zamieszkiwali rynek i sąsiednie ulice, w tym stare dworki z facjatkami, wybudowane w XVIII i XIX wieku. Zajmowali się przede wszystkim przetwórstwem spożywczym na potrzeby rynku lokalnego, handlem i rzemiosłem. W 1918 została uruchomiona szkoła hebrajska, która w następnie została włączona do sieci Tarbut. Działała biblioteka żydowska i od 1930 roku Żydowski Bank Ludowy. Na przełomie lat 20. i 30. XX wieku zastępcą burmistrza Beresteczka był Boruch Forer. Przed wybuchem wojny funkcjonowało 6 bóżnic, w tym 3 chasydzkie. Gmina żydowska posiadała własny cmentarz. 
Po agresji ZSRR na Polskę, Beresteczko znalazło się pod okupacją sowiecką. Zdelegalizowano wszystkie partie polityczne i organizacje społeczne, zamknięto wszelkie niezależne instytucje. Znacjonalizowano handel i rzemiosło, co szczególnie dotkliwie odczuli Żydzi. 
W 23 czerwca 1941 roku miasto zajęli Niemcy. 8 sierpnia 1941 roku policja niemiecka (SD z Łucka) wspomagana przez Ukraińców dokonała masowej egzekucji 300 mężczyzn narodowości żydowskiej na beresteckim podzamczu. 
W 1941 roku podczas okupacji niemieckiej w Beresteczku utworzono getto dla ludności żydowskiej. Getto zostało zlikwidowane we wrześniu 1942 roku przez SD z pomocą ukraińskiej policji. 3 tys. jego mieszkańców rozstrzelano 2 km od miasta.
W 1943 roku Beresteczko było miejscem schronienia polskich uchodźców z rzezi wołyńskiej. Dla ich ochrony Niemcy powołali kilkudziesięcioosobowy oddział Schutzmannschaft złożony z Polaków, który odpierał liczne ataki UPA. Polacy stopniowo opuszczali Beresteczko przedostając się do Małopolski Wschodniej (wówczas w granicach Generalnego Gubernatorstwa) bądź będąc wywożonymi na roboty przymusowe w III Rzeszy. 17 stycznia 1944 roku Niemcy ostatecznie ewakuowali się z Beresteczka zabierając ze sobą Polaków, którzy trafili do obozu w Prusach Wschodnich.
Pochodzący z Beresteczka Benedykt Gajewski stworzył publikację pt. "Beresteczko. Szkice i materiały z dziejów miasteczka" (1993).
Demografia i inne.
W połowie XIX w. w Beresteczku mieszkało 2853 mieszkańców. Przed 1939 rokiem, miasto znajdowało się na terenie powiatu Horochów. Był tam 1 kościół katolicki i 2 cerkwie.
W tym czasie miasto (z przedmieściami: Piaski, Staryki, Krasiłowka, Jurydyka) liczyło 5633 mieszkańców.

</doc>
<doc id="553440" url="https://pl.wikipedia.org/wiki?curid=553440" title="Płoska (rzeka w Polsce)">
Płoska (rzeka w Polsce)

Płoska – rzeka w województwie podlaskim, lewy dopływ Supraśli o długości 32,21 km, powierzchni dorzecza 216 km² i średnim przepływie 0,92 m³/s.
Wypływa ze źródła w okolicach Tatarowiec. Przepływa przez Zajmę, Przechody, Królowy Most, Kołodno, Rozalin i Półtoraczkę. W okolicach Krzemiennego wpada do Supraśli. Średnia szerokość rzeki wynosi 2-5 m, a średnia głębokość: 0,5 m. Jednym z jej dopływów jest Świniobródka.
Rzeka ma dość szybki nurt, meandry, sztuczne progi i jazy w dolnym biegu.

</doc>
<doc id="553441" url="https://pl.wikipedia.org/wiki?curid=553441" title="Lody">
Lody

Lody – zamrożony deser, który uzyskuje się poprzez zamrażanie masy uzyskanej z produktów mlecznych (lody mleczne) bądź wody (lody wodne) z dodatkami smakowymi (dodatki tradycyjne – owoce czy czekolada lub nietradycyjne – warzywne czy nawet mięsne), lub zamrażanie masy złożonej z owoców, cukru i wody (sorbet). Alternatywną opcją dla lodów mlecznych są lody wykonywane na bazie napojów: sojowego, ryżowego, owsianego itp. Lody podawane są w różnej postaci, najczęściej w rożku lub kubku waflowym w postaci gałek lub w postaci zakręconego stożka (lody włoskie i amerykańskie), czy na patyku (zamrożona masa lodowa utrzymuje się na patyku wbitym w jej środek, np. lody „Bambino”). Występują w ogromnej liczbie odmian i z wieloma dodatkami, z których najpopularniejszymi są: bita śmietana, rurki waflowe, rodzynki, kruszone orzechy i kruszona czekolada.
Historia.
Mrożone desery są znane Chińczykom od 3 tysięcy lat, a do Europy trafiły one za sprawą Arabów, którzy w X wieku przekazali receptury sorbetów Sycylijczykom. Współczesne lody stworzył renesansowy architekt i kucharz Bernardo Buontalenti, mrożąc kogel-mogel z mlekiem. Najstarsza wzmianka o sorbetach w języku polskim pochodzi z XVII w., od dyplomatów podróżujących do Turcji. W polskiej książce kucharskiej pierwszy umieścił je w 1783 roku Wojciech Wielądko, początkowo obecne były na dworze królewskim, dopiero potem trafiły do kuchni szlacheckiej. Jedną z pierwszych polskich receptur na lody zapisała w 1880 roku Florentyna Niewiarowska w książce "Doświadczone sekreta smażenia konfitur i soków oraz robienia konserw, galaret, marmolad, lodów, wódek, likierów, nalewek, ratafij najrozmaitszych konserw owocowych w spirytusie i occie, owoców suszonych w cukrze i t.p", jednak były wtedy podawane tylko w najbardziej ekskluzywnych lokalach. Do upowszechnienia w Polsce lodów doszło w okresie międzywojennym, kiedy na ulicach Lwowa, Krakowa, Warszawy i Poznania zaczęto sprzedawać lody w dwóch waflach z wózków. Dopiero w latach 1930. pojawiły się pierwsze pakowane lody produkowane fabrycznie "Pingwin". W okresie PRL popularne były lody Calypso i Bambino oraz lody z automatów.

</doc>
<doc id="553442" url="https://pl.wikipedia.org/wiki?curid=553442" title="Reguła bankowa">
Reguła bankowa

Reguła bankowa – reguła stosowana przez niektóre banki przy obliczaniu oprocentowania lokat lub kredytów. Mówi ona, że okres objęty oprocentowaniem oblicza się dokładnie w dniach, zakładając równocześnie, we wzorach na oprocentowanie, że tzw. rok bankowy ma 360 dni (a nie 365 lub 366). Reguła bankowa może być stosowana także przy obliczaniu oprocentowania weksli oraz bonów skarbowych. Można ją też stosować w rachunkowości.
W Polsce zgodnie z ustawą Prawo bankowe przy obliczaniu oprocentowania zakłada się, że rok ma 365 dni, o ile nie zostało to sprecyzowane inaczej w umowie.
Przykłady obliczenia faktycznego oprocentowania przy zastosowania reguły bankowej.
Kredyt o rocznej stopie oprocentowania 20% jest tak naprawdę oprocentowany w roku nieprzestępnym w wysokości:
formula_1
Lokata oprocentowana 4% w skali roku jest tak naprawdę oprocentowana w roku nieprzestępnym w wysokości:
formula_2
Stosowanie reguły bankowej jest korzystne dla wierzycieli, ponieważ uzyskują oni realnie wyższe oprocentowanie niż przy zastosowaniu w obliczeniach roku kalendarzowego. Istnieją też inne metody obliczania oprocentowania, które modyfikują faktyczną liczbę dni w roku kalendarzowym (np. reguła zakładająca, że rok bankowy podzielony jest na dwanaście 30-dniowych miesięcy).

</doc>
<doc id="553443" url="https://pl.wikipedia.org/wiki?curid=553443" title="Rok bankowy">
Rok bankowy



</doc>
<doc id="553446" url="https://pl.wikipedia.org/wiki?curid=553446" title="Kalendarz bankowy">
Kalendarz bankowy



</doc>
<doc id="553449" url="https://pl.wikipedia.org/wiki?curid=553449" title="Berg">
Berg

Inne.
Inna nazwa dwóch herbów szlacheckich:

</doc>
<doc id="553450" url="https://pl.wikipedia.org/wiki?curid=553450" title="Parafia św. Mikołaja w Raciborzu">
Parafia św. Mikołaja w Raciborzu

Parafia św. Mikołaja – raciborska parafia obejmująca swym zasięgiem dzielnicę Starej Wsi, powstała przed 1296 r., należąca do dekanatu raciborskiego leżącego w diecezji opolskiej.

</doc>
<doc id="553452" url="https://pl.wikipedia.org/wiki?curid=553452" title="Jan Kozicki">
Jan Kozicki

Jan Kozicki (ur. 28 stycznia 1891 w Sosnowcu, zm. 17 kwietnia 1979) – polski matematyk, jeden z twórców polskich Olimpiad Matematycznych, członek honorowy Polskiego Towarzystwa Matematycznego, nauczyciel. Był wieloletnim nauczycielem matematyki w VI Ogólnokształcącym Liceum im. T. Reytana w Warszawie. Autor zbioru zadań z algebry. Miał w 11 Olimpiadach Matematycznych 18 laureatów.
Życiorys.
W 1914 roku ukończył studia matematyczne i filozoficzne na Sorbonie, następnie był nauczycielem Gimnazjum Macierzy Szkolnej w Mińsku, nauczycielem Gimnazjum im. H. Sienkiewicza w Częstochowie, w latach 1929–1933 wizytatorem Kuratorium Okręgu Szkolnego Warszawskiego, w latach 1933–1938 wizytatorem Ministerstwa Wyznań Religijnych i Oświecenia Publicznego, 1938–1939 dyrektorem Liceum im. J. Zamoyskiego w Warszawie. W latach 1939–1944 był zaangażowany w tajne nauczanie; po powstaniu warszawskim więzień obozów koncentracyjnych Gross-Rosen i Buchenwald. W latach 1945–1948 pracował jako nauczyciel w Śląskich Zakładach Technicznych w Katowicach. Zasłużony Nauczyciel PRL (1967), odznaczony Orderem Sztandaru Pracy, Krzyżem Komandorskim Orderu Odrodzenia Polski (1966), Złotym Krzyżem Zasługi, Medalem Komisji Edukacji Narodowej, Medalem 10-lecia Polski Ludowej.
Pochowany na Cmentarzu Wojskowym na Powązkach w Warszawie (kwatera A 27, rząd 2, grób 26).
Wspomnienia.
„Uczył mnie dopiero w klasie maturalnej, ale to dzięki niemu zostałem matematykiem. Spod jego ręki wyszło zresztą z Reytana kilku innych profesorów matematyki” (Andrzej Blikle, absolwent Liceum im. Tadeusza Reytana z 1956 roku).

</doc>
<doc id="553455" url="https://pl.wikipedia.org/wiki?curid=553455" title="Wozzeck">
Wozzeck

Wozzeck – trzyaktowa opera z librettem i muzyką Albana Berga.
Treść.
Dzieje zawodowego żołnierza cierpiacego na halucynacje. Związany z pewną kobietą, z którą ma nieślubne dziecko, mocno przeżywa jej nienawiść, zabija ją, a potem popełnia samobójstwo. Ogólną ideą utworu jest problem zagubienia się człowieka w świecie bez wartości. Fabuła jest oparta na sztuce "Woyzeck".
Historia utworu.
Libretto zostało opracowane przez kompozytora na podstawie niedokończonego dramatu Georga Büchnera. W muzyce wyraźny jest, mimo ogromnej melodyjności i ekspresji, logiczny zamysł. W jednej ze scen kompozytor zastosował passacaglię z 21 wariacjami. Praca nad partyturą została ukończona w 1922 roku. Premiera odbyła się dopiero w 1925 w Berlinie pod dyrekcją Ericha Kleibera i wywołała "succès de scandale".

</doc>
<doc id="553456" url="https://pl.wikipedia.org/wiki?curid=553456" title="Fokas (imię)">
Fokas (imię)

Fokas - imię męskie pochodzenia greckiego () o niepewnej etymologii.
Wśród patronów – św. Fokas, męczennik z II wieku. 
Fokas imieniny obchodzi 5 marca i 14 lipca.

</doc>
<doc id="553458" url="https://pl.wikipedia.org/wiki?curid=553458" title="Muyinga">
Muyinga

Muyinga – miasto w Burundi; stolica prowincji Muyinga. 
Leży w północno-wschodniej części kraju; 
100.7 tys. mieszkańców (2012). Drugie co do wielkości miasto kraju.

</doc>
<doc id="553460" url="https://pl.wikipedia.org/wiki?curid=553460" title="Wacław Leszczyński (prymas Polski)">
Wacław Leszczyński (prymas Polski)

Wacław Leszczyński herbu Wieniawa (ur. 15 sierpnia 1605 w Baranowie Sandomierskim, zm. 1 kwietnia 1666 w Łyszkowicach) – biskup warmiński 1644–1659, arcybiskup gnieźnieński od 1658, prymas Polski, prepozyt płockiej kapituły katedralnej w latach 1643-1644, przedstawiciel dyplomatyczny Rzeczypospolitej w Królestwie Francji w 1645 roku.
Rodzina.
Pochodził z możnowładczego rodu wywodzącego się z południowej Wielkopolski, a pieczętującego się herbem Wieniawa. Był synem wojewody brzeskokujawskiego Andrzeja i Zofii z Opalińskich. Na wyraźne życzenie ojca, gorliwego kalwinisty, został ochrzczony w tym wyznaniu. Jednak po śmierci Andrzeja Leszczyńskiego, matka, gorliwa katoliczka, wychowała jego i jego rodzeństwo na katolików. Jego rodzonym bratem był Jan Leszczyński, kanclerz wielki koronny, a przyrodnim Rafał Leszczyński (wojewoda bełski), przywódca kalwinistów w Koronie.
Kariera.
Pochowany w kolegiacie Wniebowzięcia NMPi św. Mikołaja w Łowiczu.

</doc>
<doc id="553461" url="https://pl.wikipedia.org/wiki?curid=553461" title="Hekuba">
Hekuba



</doc>
<doc id="553463" url="https://pl.wikipedia.org/wiki?curid=553463" title="Teano (córka Kisseusa)">
Teano (córka Kisseusa)

Teano – w mitologii greckiej kapłanka Ateny w Troi. Córka Kisseusa, żona Antenora, matka Laodamasa.
Rodzina Antenora i Teano opowiadała się za pokojem i doradzała Helenie powrót do Greków. Z tego powodu zdołali się ocalić po zdobyciu miasta przez Achajów. Część przekazów podaje, że Antenor i Teano udali się, wspólnie z Eneaszem, do Italii, gdzie założyli Padwę.
W pieśni VI "Iliady" Homer opisuje, że Teano wspólnie z Hekubą i kobietami trojańskimi złożyła w świątyni Ateny ofiarny peplos i wznosiła modły, aby prosić boginię o ocalenie dla miasta. Ofiara została jednak odrzucona.

</doc>
<doc id="553468" url="https://pl.wikipedia.org/wiki?curid=553468" title="Herakles (imię)">
Herakles (imię)

Herakles – imię męskie pochodzenia greckiego, oznaczające "chwała Hery". Powstało przez połączenie imienia bogini Hery ze słowem "κλεος (kleos)" "chwała". Wśród patronów - św. Herakles, biskup w Aleksandrii (zm. w połowie III wieku). 
Herakles imieniny obchodzi 14 lipca.
Znane postaci noszące to imię:

</doc>
<doc id="553477" url="https://pl.wikipedia.org/wiki?curid=553477" title="Szymkent">
Szymkent

Szymkent (kaz. Шымкент; ros. Шымкент, "Szymkient", dawniej Чимкент, "Czimkient"; również Symkent, Czymkent) – miasto leżące na południowych krańcach Kazachstanu, przy granicy z Uzbekistanem. W mieście rozwinęło się górnictwo i hutnictwo ołowiu, przemysł maszynowy, chemiczny, mineralny, włókienniczy, skórzany (karakuły), spożywczy. Rafineria ropy naftowej; węzeł kolejowy; szkoły wyższe, teatry, muzeum. 
Przez miasto przebiega droga międzynarodowa M32 prowadząca do Taszkentu. 1 005 996 mieszkańców (stan na 01 lipca 2018). W mieście znajduje się Port lotniczy Szymkent. Ma tu również siedzibę klub piłkarski Ordabasy Szymkent.
Miasta partnerskie.
Na podstawie:

</doc>
<doc id="553488" url="https://pl.wikipedia.org/wiki?curid=553488" title="Porsche Carrera GT">
Porsche Carrera GT

Porsche Carrera GT – supersamochód niemieckiej marki Porsche produkowany w latach 2004–2007. Pojazd zaprezentowano po raz pierwszy podczas targów motoryzacyjnych w Genewie w 2000 roku pod nazwą 980.
Historia.
Podwozie było nową konstrukcją, natomiast nadwozie pochodziło z drogowej wersji 911 GT 1 Evo. Prototyp posiadał wolnossący silnik widlasty w układzie V10 o kącie rozwarcia cylindrów wynoszącym 68 stopni, pojemności 5.5 l i mocy 567 KM. Bolid osiągał prędkość 354 km/h i rozpędzał się do 100 km/h w 3,8 s. Dwa lata później nastąpiła druga prezentacja Carrery GT, tym razem w wersji produkcyjnej. Przekonstruowano m.in. silnik. Był to nadal motor V10, ale o zwiększonej pojemności do 5733 cm³. Zwiększyła się także moc auta do 612 KM osiąganych przy 8000 obr./min. Moment obrotowy wyniósł 590 Nm przy 5750 obr./min. Hamulce to nawiercane, ceramiczne tarcze wentylowane o średnicy 380 mm z przodu i z tyłu. Na piasty założone są felgi 19×9,5 cala z przodu i 20×12,5 cala z tyłu, a na nie nałożono opony Michelin Pilot Sport 2 o rozmiarze 265/35ZR19 z przodu i 335/30ZR20 z tyłu.
Planowano wyprodukować 1500 egzemplarzy. Ostatecznie wyprodukowano 1270 sztuk tego modelu, z czego 604 powędrowało do odbiorców w Stanach Zjednoczonych.
Skrzynia biegów.
6-biegowa manualna skrzynia biegów z dwupłytkowym suchym sprzęgłem z włókna węglowego.
Przełożenie przekładni głównej:
4,44:1
Niektóre testy pokazują, że samochód potrafi rozpędzić się do 346 km/h, a 100 km/h osiąga w 3,5 s. Jednak nie są to oficjalne dane producenta, przyspieszenia mogą różnić się od siebie doborem opon, warunkiem nawierzchni i pogody. Oficjalną prędkością maksymalną producenta jest 330 km/h.
Sława samochodu.
Samochód posiada opinię bardzo trudnego do opanowania i narowistego auta. Jeremy Clarkson testując auto w programie telewizyjnym Top Gear przyznał, że samochód posiada genialny silnik i potrafi dać kierowcy olbrzymią adrenalinę, ale sam miał problemy z jego opanowaniem.
30 listopada 2013 roku takie auto prowadził amatorski kierowca wyścigowy Roger Rodas. Auto wypadło z drogi i rozbiło się po czym stanęło w ogniu. Razem z kierowcą zginął Paul Walker - aktor znany z serii "Szybcy i Wściekli".

</doc>
<doc id="553490" url="https://pl.wikipedia.org/wiki?curid=553490" title="Dyskonto handlowe">
Dyskonto handlowe

Dyskonto handlowe (ang. "interest in advance") – metoda oprocentowania wkładu pieniężnego formula_1 w której odsetki są naliczane na początku okresu na podstawie wartości przyszłej ("future value"). Metoda ta znacznie różni się od oprocentowania prostego, w którym odsetki naliczane są na końcu okresu na podstawie wartości początkowej. Dyskonto handlowe ma szerokie zastosowanie, przede wszystkim w rachunku weksli i bonów skarbowych. Dyskonta handlowego nie należy mylić z dyskontem rzeczywistym (patrz inne artykuły w dziale dyskonto).
Na ogół rozważa się dyskonto handlowe proste (będące odpowiednikiem procentu prostego). Tylko takie dyskonto jest stosowane w praktyce i takie zostanie opisane poniżej. Niekiedy jednak w literaturze rozważa się także dyskonto składane (analogia procentu składanego).
Obliczanie dyskonta handlowego.
Oznaczmy:
Wzory:
Należy pamiętać, iż wszystkie obliczenia mają sens dla formula_11 W przeciwnym przypadku, jedna z wartości kapitału (formula_2 bądź formula_7) przyjmuje ujemną wartość.
Związki z procentem prostym.
Zbliżonym pojęciem jest procent prosty, gdzie odsetki są płatne z dołu, zaś obliczone są na podstawie wartości początkowej.
Stopa oprocentowania prostego formula_14 i dyskonta handlowego formula_4 są równoważne w przypadku okresu o długości formula_3 wówczas, gdy jednakowy kapitał zainwestowany za pomocą obu metod przyniesie taki sam dochód. Formalnie ten warunek można przedstawić tak:
co po przekształceniach ma trzy równoważne postacie:
Uwaga: Jeśli stopa dyskontowa formula_4 jest większa bądź równa stopie formula_22 to stopy te nigdy nie będą równoważne (po podstawieniu do wzoru otrzymujemy ujemną długość okresu).

</doc>
<doc id="553491" url="https://pl.wikipedia.org/wiki?curid=553491" title="Sygnał diagnostyczny">
Sygnał diagnostyczny

Sygnał diagnostyczny – w diagnostyce technicznej jest to sygnał, którego przebieg przenosi informacje o stanie technicznym badanego obiektu. Sygnał określany jest przez charakteryzujące go wielkości fizyczne, które mogą być mierzone. Na ogół tylko niektóre cechy sygnału diagnostycznego zawierają informacje o stanie układu (urządzenia lub procesu). Parametry wielkości charakteryzujących sygnał muszą spełniać następujące warunki: czułość, jednoznaczność, stabilność. Działania mające na celu wyodrębnienie cech charakteryzujących sygnał, określane są jako analiza sygnału diagnostycznego.

</doc>
<doc id="553494" url="https://pl.wikipedia.org/wiki?curid=553494" title="IG Bau-Steine-Erden">
IG Bau-Steine-Erden



</doc>
<doc id="553499" url="https://pl.wikipedia.org/wiki?curid=553499" title="Academia Română">
Academia Română

Academia Română (z rum. „Akademia Rumuńska”) – główna akademia naukowa Rumunii zajmująca się nauką, literaturą rumuńską, sztuką, historią Rumunii, oraz regulowaniem języka rumuńskiego. Założono ją w 1866 roku w Bukareszcie. Obecnie akademia liczy 181 członków.
Historia.
Akademia została założona 1 kwietnia 1866 z inicjatywy Constantina A. Rosetiego jako "Societatea Literară Română". Założycielami byli: Vasile Alecsandri, Vincențiu Babeș, George Bariț, Ioan D. Caragiani, Timotei Cipariu, Dimitrie Cozacovici, Ambrosiu Dimitrovici, Ștefan Gonata, Alexandru Hâjdeu, Ion Heliade-Rădulescu (pierwszy przewodniczący), Iosif Hodoșiu, Alexandru Hurmuzaki, Nicolae Ionescu, August Treboniu Laurian, Titu Maiorescu, I. C. Massim, Andrei Mocioni, Gavriil Munteanu, Constantin Negruzzi, Alexandru Roman, C. A. Rosetti, Ion G. Sbiera, Constantin Stamati, Ioan Străjescu oraz Vasile Urechea-Alexandrescu. Nazwa została zmieniona na "Societatea Academică Romînă" w roku 1867, a później na "Academia Română" w roku 1879, za panowania księcia, a (od 1881) króla Karola I, pierwszego króla niepodległej Rumunii.

</doc>
<doc id="553501" url="https://pl.wikipedia.org/wiki?curid=553501" title="Academia Romana">
Academia Romana



</doc>
<doc id="553506" url="https://pl.wikipedia.org/wiki?curid=553506" title="Kevin Spraggett">
Kevin Spraggett

Kevin Spraggett (ur. 10 listopada 1954 w Montrealu) – kanadyjski szachista, arcymistrz od 1985 roku.
Kariera szachowa.
Najbardziej utytułowany współczesny szachista Kanady. Do jego największych sukcesów należą: 
W swojej karierze dwukrotnie był pretendentem do tytułu mistrza świata w szachach. W roku 1985 w turnieju międzystrefowym w Taxco de Alarcón zajął IV miejsce i awansował do turnieju pretendentów w Montpellier, w którym zajął ostatnie, XVI miejsce. W kolejnym cyklu sprawił dużą niespodziankę, pokonując Andrieja Sokołowa (wówczas trzeciego szachistę świata) w I rundzie meczów pretendentów, rozgrywanych w Saint John. W roku 1989 w Québec przegrał jednak mecz II rundy z Arturem Jusupowem. W 1990 po raz ostatni wziął udział w turnieju międzystrefowym rozegranym w Manili, nie osiągając jednak sukcesu.
Wystąpił również dwukrotnie w mistrzostwach świata FIDE rozgrywanych systemem pucharowym, za każdym razem odpadając w I rundach: w roku 1997 w Groningen wyeliminował go Siergiej Rublewski, natomiast w roku 1999 w Las Vegas - Aleksander Jermoliński.
Wielokrotnie reprezentował Kanadę w turniejach drużynowych, m.in.: , w 2000 r. zdobywając srebrny medal za indywidualny wynik na II szachownicy.
Najwyższy ranking w dotychczasowej karierze osiągnął 1 stycznia 2007 roku, z wynikiem 2633 punktów zajmował wówczas 80. miejsce na światowej liście FIDE.

</doc>
<doc id="553516" url="https://pl.wikipedia.org/wiki?curid=553516" title="Joshua Kennedy">
Joshua Kennedy

Joshua Blake Kennedy (ur. 20 sierpnia 1982 w Wodonga w stanie Wiktoria), australijski piłkarz grający na pozycji napastnika.
Kennedy zaczynał piłkarską karierę w klubie Carlton SC. W wieku 18 lat przeszedł do klubu Bundesligi VfL Wolfsburg. Jednak w pierwszym sezonie gry w Niemczech zagrał tylko raz, 23 września 2000 roku, wchodząc z ławki rezerwowych w 85 minucie meczu z Hamburger SV (4-4). W następnym sezonie na boisku pojawił się 7-krotnie i tylko jeden raz w pierwszym składzie. Jednak zdołał zdobyć 2 gole w lidze, a pierwszego w karierze w Bundeslidze zdobył 8 września 2001 roku w meczu przeciwko Energie Cottbus. Latem 2002 roku odszedł do klubu z Regionalligi Południowej, Stuttgarter Kickers. Tam był już na ogół podstawowym zawodnikiem i zagrał w 23 meczach ligowych. Po jednym sezonie gry w zespole ze Stuttgartu trafił do 1. FC Köln. Jednak najczęściej grał w zespole rezerw w Regionallidze Północnej. Był wówczas drugim strzelcem zespołu zdobywając 9 bramek w 23 meczach.
W 2004 roku do drugiej ligi niemieckiej awansował zespół Dynamo Drezno i szukał napastnika do swojego składu. Wybór padł na 22-letniego wtedy Kennedy’ego. I był to wielki krok naprzód w karierze tego młodego zawodnika. Kennedy od razu wskoczył do pierwszego składu i rozegrał wszystkie 34 ligowe mecze stając się znów drugim strzelcem zespołu z 9 bramkami na koncie. W sezonie 2005/2006 pomógł swojemu klubowi w utrzymaniu się w 2. Bundeslidze. Zdobył 7 bramek w 26 meczach. Zainteresował się nim klub, grający w najwyższej klasie rozgrywkowej Niemiec, 1. FC Nürnberg i w sezonie 2006/2007 Kennedy grał w tym klubie. Na początku 2008 odszedł do innego niemieckiego zespołu, Karlsruher SC.
Dobre sezony w Niemczech spowodowały, że selekcjoner Guus Hiddink powołał Kennedy’ego do 23-osobowej kadry na Mistrzostwa Świata w Niemczech pomimo tego, że Kennedy nie rozegrał wtedy żadnego meczu w drużynie narodowej. W reprezentacji Australii Kennedy zadebiutował dopiero 7 czerwca 2006 roku w wygranym meczu z reprezentacją Liechtensteinu, który był ostatnim sprawdzianem "Socceroos" przed mistrzostwami. W MŚ Kennedy zagrał w 2 meczach wchodząc z ławki rezerwowych – w wygranym 3-1 meczu z Japonią oraz w zremisowanym 2-2 meczu z Chorwacją, który zadecydował o historycznym awansie Australijczyków do 1/8 finału MŚ.

</doc>
<doc id="553517" url="https://pl.wikipedia.org/wiki?curid=553517" title="Liczba falowa">
Liczba falowa

Liczba falowa (kątowa liczba falowa, "radialna liczba falowa") – w fizyce, parametr opisujący fale harmoniczne, będący długością wektora falowego:
gdzie:
Użycie liczby falowej w miejsce długości fali oraz częstości w miejsce okresu upraszcza zapis równania falowego. Przykładowo zapis fali harmonicznej:
W spektroskopii.
W spektroskopii liczbą falową formula_11 nazywa się często odwrotność długości fali:
i mierzy się ją zwykle w centymetrach odwrotnych.
Wówczas, dla odróżnienia, liczbę falową używaną w równaniu fali nazywa się kątową liczbą falową.
Przedstawienie widma absorpcji lub widma emisji w jednostkach liczb falowych jest wygodniejsze, ponieważ skala ta jest proporcjonalna do energii i z widm można bezpośrednio odczytać informację o rozkładzie (odległościach w jednostkach energii) stanów elektronowych.

</doc>
<doc id="553519" url="https://pl.wikipedia.org/wiki?curid=553519" title="Świerklany (ujednoznacznienie)">
Świerklany (ujednoznacznienie)



</doc>
<doc id="553520" url="https://pl.wikipedia.org/wiki?curid=553520" title="Adolf von Harnack">
Adolf von Harnack



</doc>
<doc id="553521" url="https://pl.wikipedia.org/wiki?curid=553521" title="Karen Friesicke">
Karen Friesicke

Karen Christine Friesicke (ur. 11 kwietnia 1962 w Hamburgu, zm. 25 grudnia 2015 tamże) – niemiecka aktorka teatralna i filmowa.
Życiorys.
Zagrała w kilkudziesięciu filmach, głównie niemieckich oraz amerykańskich i japońskich. W 2008 roku zagrała epizodyczną rolę Ingrid Kruger w polskim serialu Brzydula.
Związana była nieformalnie z polskim aktorem Markiem Włodarczykiem, z którym miała dwóch synów – Vincenta i Simona. Tymczasowo mieszkała w Polsce.
Karen Friesicke zmarła 25 grudnia 2015 popełniając samobójstwo.

</doc>
<doc id="553523" url="https://pl.wikipedia.org/wiki?curid=553523" title="Vince Grella">
Vince Grella



</doc>
<doc id="553530" url="https://pl.wikipedia.org/wiki?curid=553530" title="Grip Inc.">
Grip Inc.

Grip Inc. – międzynarodowa grupa muzyczna wykonująca groove metal. Powstała w 1993 roku w z inicjatywy polskiego producenta muzycznego Waldemara Sorychty oraz amerykańskiego perkusisty Dave'a Lombardo znanego z występów w grupie Slayer. Skład formacji uzupełnił brytyjski wokalista Gus Chambers. Również w 1993 roku na krótko do grupy dołączyli Amerykanie: Chaz Grimaldi (gitara basowa) i Bobby Gustafson (gitara).
W 1995 roku do grupy dołączył basista Jason Viebrooks. 7 marca tego samego roku ukazał się debiutancki album studyjny Grip Inc. pt. "Power of Inner Strength". Nagrania ukazały się nakładem wytwórni muzycznej SPV GmbH. Wydawnictwo poprzedził singel pt. "Ostracized". 25 lutego 1997 roku ukazał się drugi album formacji pt. "Nemesis". Płyta dotarła do 94. miejsca holenderskiej listy sprzedaży. Wkrótce potem Grip Inc. opuścił Viebrooks, którego zastąpił Stuart Carruthers.
23 lutego 1999 roku został wydany trzeci album zespołu zatytułowany "Solidify". Album poprzedził singel pt. "Griefless". Płyta dotarła do 65. miejsca francuskiej listy sprzedaży. 16 marca 2004 roku ukazał się czwarty album studyjny formacji pt. "Incorporated". W ramach promocji do utworu "Curse (of the Cloth)" został zrealizowany teledysk. Płyta dotarła do 140. miejsca francuskiej listy sprzedaży. W 2006 roku zespół zaprzestał działalności.
13 października 2008 roku wokalista grupy Gus Chambers popełnił samobójstwo. W 2015 roku do sprzedaży trafił minialbum zespołu zatytułowany "Hostage to Heaven" z wcześniej niepublikowanymi nagraniami.

</doc>
<doc id="553535" url="https://pl.wikipedia.org/wiki?curid=553535" title="Jabłka Adama">
Jabłka Adama

Jabłka Adama (duń. "Adams Æbler") – duńsko-niemiecka czarna komedia filmowa z 2005 roku w reżyserii Andersa Thomasa Jensena, oparta na schemacie przypowieści skrzyżowanej z moralitetem.
Opis fabuły.
Neofaszysta Adam (Ulrich Thomsen) w ramach resocjalizacji zostaje skierowany do wiejskiego kościółka pod opiekę niekonwencjonalnego pastora Ivana (Mads Mikkelsen). Ma za zadanie upieczenie szarlotki z wykorzystaniem owoców z jabłonki rosnącej w przykościelnym ogrodzie.

</doc>
<doc id="553536" url="https://pl.wikipedia.org/wiki?curid=553536" title="Sören Bartol">
Sören Bartol

Sören Bartol (ur. 4 września 1974 w Hamburgu) – niemiecki polityk. Od 2002 roku członek Bundestagu z ramienia partii SPD.
Ukończył studia na kierunku politologii, był współpracownikiem posła do parlamentu Hesji, Ludwiga Wagnera. Członek SPD od 1990, wybrany w 2002 do Bundestagu z okręgu wyborczego nr 173 (Marburg). W wyborach parlamentarnych w roku 2005 w swoim okręgu wyborczym otrzymał 47, 5 % głosów, co umożliwiło mu dostanie się do Bundestagu na kolejną kadencję. Jest członkiem rady nadzorczej INOSOFT AG.

</doc>
<doc id="553537" url="https://pl.wikipedia.org/wiki?curid=553537" title="Cruzeiro Belo Horizonte">
Cruzeiro Belo Horizonte



</doc>
<doc id="553540" url="https://pl.wikipedia.org/wiki?curid=553540" title="Imperium Galaktyczne (cykl Fundacja)">
Imperium Galaktyczne (cykl Fundacja)

Imperium Galaktyczne – fikcyjne państwo występujące w Fundacji (cyklu powieści science fiction autorstwa Isaaca Asimova), obejmujące zasięgiem swojej władzy obszar całej Galaktyki, w tym 25 milionów zamieszkanych światów.
Asimovska idea Imperium Galaktycznego inspirowana była przede wszystkim historią imperium rzymskiego i jego upadku. W szczególności widać tu fascynację autora procesem rozkładu tak gigantycznego tworu politycznego. Proces ten, choć nieuchronny, trwa przez setki lat, co sprawia, że przejawy zmierzchu Imperium są na początku nieoczywiste.
Osią fabuły cyklu „Fundacja” są dzieje Fundacji Encyklopedycznej, powołanej na wniosek Hariego Seldona. Według jego przewidywań, po całkowitym rozkładzie Imperium ma nastąpić tzw. okres barbarzyństwa. Celem Fundacji Encyklopedycznej jest zminimalizowanie czasu trwania tego okresu – z 30 tysięcy do jednego tysiąca lat. Po upływie tego czasu ma zostać powołane Drugie Imperium Galaktyczne.

</doc>
<doc id="553541" url="https://pl.wikipedia.org/wiki?curid=553541" title="Ptak Gamajun">
Ptak Gamajun



</doc>
<doc id="553543" url="https://pl.wikipedia.org/wiki?curid=553543" title="Chakotay">
Chakotay

Komandor Chakotay – fikcyjna postać; bohater serialu grany przez Roberta Beltrana; były członek Maquis, który wstąpił do załogi okrętu Gwiezdnej Floty - Voyagera.

</doc>
<doc id="553549" url="https://pl.wikipedia.org/wiki?curid=553549" title="Kismet (ujednoznacznienie)">
Kismet (ujednoznacznienie)



</doc>
<doc id="553550" url="https://pl.wikipedia.org/wiki?curid=553550" title="Szlak Napoleoński">
Szlak Napoleoński

Szlak Napoleoński - pieszy szlak turystyczny w województwie podlaskim, powiat białostocki o długości 33 km; oznakowany kolorem niebieskim. 
Jego nazwa nawiązuje do historycznego Traktu Napoleońskiego z 1812, jednak w rzeczywistości szlak prowadzi traktem jedynie przez 5 km. 
Szlak łączy Puszczę Knyszyńską z Obszarem Chronionego Krajobrazu Wzgórza Sokólskie (z Żednii do Krynek)
Przebieg szlaku:
Żednia - Zajma - Kuberka - Królowy Most - Góra Świętego Jana - Jakubin - Nowosiółki - Turowo - Borsukowizna - Nowa Świdziałówka - Krynki.

</doc>
<doc id="553551" url="https://pl.wikipedia.org/wiki?curid=553551" title="Xymena">
Xymena



</doc>
<doc id="553559" url="https://pl.wikipedia.org/wiki?curid=553559" title="Voodoocult">
Voodoocult

Voodoocult - niemiecka supergrupa muzyczna wykonująca thrash metal. Powstała w 1994 roku z inicjatywy niemieckiego gitarzysty, kompozytora oraz wokalisty popowego Phillipa Boa.
Debiutancki album formacji zatytułowany "Jesus Killing Machine" ukazał się w 1994 roku. Nagrania były promowane dwoma singlami: "Killer Patrol" i "Metallized Kids". W 1995 roku ukazał się drugi album pt. "Voodoocult". Tego samego roku ukazał się także singel pt. "When You Live As A Boy". Boa rozwiązał grupę niedługo po wydaniu drugiego studyjnego albumu, powracając tym samym do muzyki pop.

</doc>
<doc id="553560" url="https://pl.wikipedia.org/wiki?curid=553560" title="Lothar Binding">
Lothar Binding

Lothar Binding (ur. 1 kwietnia 1950 w Sandershausen) – niemiecki polityk. Od 1998 roku członek Bundestagu z ramienia partii SPD.
Po ukończeniu specjalnego szkolenia pracował jako elektryk. Równolegle, w roku 1973, rozpoczął studia na kierunkach matematyki, fizyki i filozofii, które ukończył w 1981. Potem pracował jako współpracownik naukowy przy centrum przetwarzania danych Uniwersytetu Heidelberg.
W roku 1966 wstąpił do SPD. Od roku 1988 jest członkiem Bundestagu. Reprezentuje okręg wyborczy nr 275 (Heidelberg/Weinheim).

</doc>
<doc id="553562" url="https://pl.wikipedia.org/wiki?curid=553562" title="Soren Bartol">
Soren Bartol



</doc>
<doc id="553565" url="https://pl.wikipedia.org/wiki?curid=553565" title="Biskupice (Zabrze)">
Biskupice (Zabrze)

Biskupice (niem. "Biskupitz", śl. "Biskupicy") – dzielnica miasta Zabrze.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna, w latach 1295–1305, miejscowość wymieniona jest w zlatynizowanej formie: "Byscupitz".
Historia.
Biskupice mają najstarszy rodowód spośród wszystkich zabrzańskich dzielnic. Ślady osadnictwa prehistorycznego odnalezione w łachach piasku nad Bytomką sięgają epoki kamiennej, około 10 000 lat p.n.e. Okolica Biskupic wzmiankowana jest w bulli papieża z 1155 roku oraz w dokumencie Kazimierza I, księcia opolskiego, z 1222 roku, zezwalającym na osadnictwo na terenach należących do dóbr Ujazdu. Wieś Biskupice jako własność biskupów wrocławskich została wymieniona w dokumencie z 1243 roku. Istnienie parafii potwierdzone zostało w wykazie świętopietrza z 1326 roku, mimo iż pleban od św. Jana nic nie zapłacił. Biskupice zostały spalone w 1241 roku przez Mongołów.
W roku 1354 dobra biskupickie prawdopodobnie użytkował biskup wrocławski Przecław z Pogorzeli. Wiek XVII to okres panowania w Biskupicach rodów: von Praschma (Prażma), Konieckich, Biały Bielskich, Zwolskich, Welczków, von Rauthen. W 1742 roku, w efekcie pierwszej wojny śląskiej, Biskupice znalazły się pod panowaniem królów pruskich, a w roku 1743 w powiecie bytomskim. W 1748 roku dobra biskupickie zostały sprzedane przez Jana hr. Dunin Franciszkowi Wolfgangowi von Stechow, którego spadkobierczyni Elżbieta wniosła Biskupice w wianie rodzinie hrabiów von Ballestrem, jednej z największych rodzin magnatów przemysłowych na Górnym Śląsku. Wiek XIX, szczególnie jego druga połowa, to w Biskupicach okres gwałtownej industrializacji. W owym czasie August Borsig stworzył podwaliny pod jeden z największych kombinatów przemysłowych. Rozwój przemysłu przyciągnął rzesze ludności szukającej pracy, a to z kolei wymusiło potrzebę budowy zaplecza socjalnego – dziś Osiedle Borsiga.
W latach 1926–1933 przy ulicy Jana Kasprowicza znajdowała się siedziba Komitetu Obwodowego Komunistycznej Partii Polski.

</doc>
<doc id="553567" url="https://pl.wikipedia.org/wiki?curid=553567" title="Kuchnia gazowa">
Kuchnia gazowa

Kuchenka gazowa – rodzaj kuchenki wykorzystującej gaz ziemny lub mieszaninę propan-butan (LPG). Najczęstsza konfiguracja tego typu kuchenki wyposażana jest w 4 palniki do gotowania i piekarnik. Obecnie coraz częściej w kuchenkach gazowych stosuje się piekarniki elektryczne oraz elektryczne zapalniki. W miejscach, gdzie nie ma dostępu do sieci gazowej używa się kuchenki gazowe zasilane gazem LPG (mieszanina propanu i butanu) z butli.
Stosowane są modele przenośne kuchenek gazowych zasilane z butli gazowej napełnionej mieszaniną propan-butan, podobnie jak stacjonarne kuchenki w miejscach, gdzie nie ma dostępu do sieci gazowej. Wyposażone najczęściej w jeden lub dwa palniki. 

</doc>
<doc id="553569" url="https://pl.wikipedia.org/wiki?curid=553569" title="Sosna supraska">
Sosna supraska



</doc>
<doc id="553570" url="https://pl.wikipedia.org/wiki?curid=553570" title="Kuchnia elektryczna">
Kuchnia elektryczna

Kuchnia elektryczna (kuchenka elektryczna) – urządzenie kuchenne zamieniające energię elektryczną na ciepło używane do gotowania, smażenia i pieczenia. Podgrzewanie zachodzi na płytach grzejnych lub w piekarniku.
Ze względu na rodzaj elementów grzejnych płyty kuchennej wyróżnia się kuchnie: 

</doc>
<doc id="553571" url="https://pl.wikipedia.org/wiki?curid=553571" title="Kuchnia mikrofalowa">
Kuchnia mikrofalowa



</doc>
<doc id="553573" url="https://pl.wikipedia.org/wiki?curid=553573" title="Mały John">
Mały John

Mały John () – legendarny towarzysz Robin Hooda, z którym miał się pojedynkować na kije. Wyróżniał się potężną posturą i ogromną siłą fizyczną.

</doc>
<doc id="553577" url="https://pl.wikipedia.org/wiki?curid=553577" title="Westerplatte (ujednoznacznienie)">
Westerplatte (ujednoznacznienie)



</doc>
<doc id="553580" url="https://pl.wikipedia.org/wiki?curid=553580" title="Tajget">
Tajget



</doc>
<doc id="553583" url="https://pl.wikipedia.org/wiki?curid=553583" title="Helenka (Zabrze)">
Helenka (Zabrze)

Helenka (niem. "Helenenhof", pol. „Dwór Heleny”) – dzielnica miasta Zabrze od 1954 roku.
Informacje ogólne.
Najbardziej rozpoznawalnym obiektem na Helence jest zakład ELZAB notowany na GPW, producent między innymi kas fiskalnych. Jest to jedna z mniejszych dzielnic zabrzańskich, najbardziej wysunięta na północ. Na jej terenie mieści się Zespół Szkół Salezjańskich, biblioteka, a także parę większych sklepów, jak na przykład Biedronka, Polomarket oraz Carrefour. 
Od zachodu, północy i wschodu otoczona przez bytomską dzielnicę Stolarzowice, od zachodu na krótkim, około 200-metrowym odcinku, graniczy z gminą Zbrosławice, natomiast od południa graniczy z Rokitnicą.
Historia.
Na terenie dawnego folwarku Donnersmarcków, położonego między Stolarzowicami a Rokitnicą, w 1929 roku powstało osiedle "Helenenhof". Do projektu powrócono w 1954 roku, wtedy Helenka stała się częścią Zabrza.
Od stycznia 2004 roku zaistniał na Helence organ samorządowy miasta Zabrze – Rada Dzielnicy Helenka.

</doc>
<doc id="553584" url="https://pl.wikipedia.org/wiki?curid=553584" title="Tajgetos">
Tajgetos



</doc>
<doc id="553585" url="https://pl.wikipedia.org/wiki?curid=553585" title="Holger Bartsch">
Holger Bartsch

Holger Bartsch (ur. 28 marca 1941 we Wrocławiu) – niemiecki polityk, członek Bundestagu od 20 grudnia 1990 do 10 listopada 1994 roku. Wybrany z listy SPD w Brandenburgii.

</doc>
<doc id="553588" url="https://pl.wikipedia.org/wiki?curid=553588" title="Rachael Yamagata">
Rachael Yamagata

Rachael Yamagata (ur. 23 września 1977) – amerykańska wokalistka, kompozytorka oraz autorka tekstów, grająca na fortepianie i gitarze, śpiewająca w stylu folk rock. Jej ojciec jest z pochodzenia Japończykiem, a w żyłach matki płynie niemiecka i włoska krew.
Dzieciństwo.
Jako dziecko rozwiedzionych rodziców Rachael spędzała swój czas podróżując między domem ojca w Waszyngtonie a matki – malarki w Nowym Jorku. Uczęszczała do szkoły dla dziewcząt w Bethesda, w stanie Maryland. Następnie uczyła się w Wassar College oraz studiowała w Northwestern University.
Kariera muzyczna.
Bumpus.
Yamagata przez sześć lat występowała jako jedna z trzech wokalistów zespołu Bumpus z Chicago, grającego muzykę będącą fuzją różnych gatunków muzycznych, takich jak hip-hop, soul, jazz, czy też rock. Rachael, wraz ze swym zespołem grali niemal wszędzie, od pobliskich, zaprzyjaźnionych pubów dla kilkudziesięciu słuchających osób, po mieszczące 10 tys. ludzi stadiony w Chicago. W 2001 roku, po napisaniu wielu piosenek nie mieszczących się w granicach stylu wyznaczonego przez Bumpus, Yamagata postanowiła rozpocząć karierę solową.
Kariera solowa.
We wrześniu 2002 roku podpisała kontrakt z firmą fonograficzną Arista Records, a jej debiutancka epka wyprodukowana przez Malcolma Burna została wyprodukowana w listopadzie tego samego roku. W tym samym roku Yamagata wyruszyła również na mini trasę koncertową z Damienem Rice’em.
Rachael Yamagata swoją debiutancką płytę długogrającą wyprodukowała przy pomocy Johna Alagia (Dave Matthews). Jak twierdzi artystka album "Happenstance" to zbiór piosenek zainspirowanych jej obsesjami, często miłosnymi. Opowiadają o walce między przypadkowymi okolicznościami a przekonaniem, że nic nie dzieje się bez przyczyny. Album został udostępniony do sprzedaży w czerwcu 2004 roku.
Utwory Yamagata są chętnie wykorzystywane przez producentów telewizyjnych i filmowych, można je było usłyszeć w takich serialach jak "Agentka o stu twarzach", czy też "Ostrym Dyżurze", oraz w wielu filmach pełnometrażowych.
Yamagata napisała część utworów do albumu Mandy Moore "Wild Hope", oraz w 2007 roku wyruszyła z nią w trasę koncertową po Stanach Zjednoczonych.
Na przełomie kwietnia i maja 2008 roku Yamagata wyruszyła w trasę koncertową po Stanach Zjednoczonych z debiutującą wokalistką Sarą Bareilles.
22 maja 2008 roku wokalistka na swojej oficjalnej stronie zamieściła nową epkę zatytułowaną "Loose Ends", zapowiadającą drugi album artystki, którą można zakupić drogą internetową. Na „Loose Ends” znalazły się trzy utwory, zarówno z sesji nagraniowej do „Happenstance”, jak i nowej płyty.
7 października 2008 roku na rynku pojawił się drugi album długogrający w karierze wokalistki, zatytułowany "Elephants... Teeth Sinking into Heart". Tekstowo i muzycznie, album okazał się zdecydowanie bardziej mroczny i drapieżny, od swojego poprzednika sprzed czterech lat. W tym samym roku Rachael rozpoczęła swoją pierwszą w karierze światową trasę koncertową, obejmującą Stany Zjednoczone, Europę i Azję.

</doc>
<doc id="553589" url="https://pl.wikipedia.org/wiki?curid=553589" title="Evrotas">
Evrotas



</doc>
<doc id="553592" url="https://pl.wikipedia.org/wiki?curid=553592" title="Roger Maurycy Raczyński">
Roger Maurycy Raczyński

Roger Maurycy Raczyński (ur. 7 grudnia 1820 we Wrocławiu, zm. 24 lutego 1864 w Paryżu) – polski działacz polityczny, społeczny oraz publicysta.
Życiorys.
Jego rodzicami byli Edward Raczyński i Konstancja z Potockich. Po ukończeniu Akademii rycerskiej w Legnicy studiował od 1839 roku prawo, historię oraz filozofię na Uniwersytecie Berlińskim. Po zdaniu egzaminów przez pewien czas pracował jako prawnik w niemieckim sądzie najwyższym. Następnie udał się w podróż po Europie przebywając w Niemczech, Francji i we Włoszech.
Na początku 1845 r. wrócił do Polski. Miało to związek z samobójczą śmiercią ojca i koniecznością przejęcia majątku Raczyńskich. W czasie Wiosny Ludów został członkiem polskiej deputacji do władz w Berlinie, a po wybuchu powstania, aby wzmocnić poparcie wśród chłopów ze swoich majątków zniósł im czynsze, a wdowom po poległych zapewnił utrzymanie. W kwietniu 1848 r. został członkiem delegacji Komitetu Narodowego w Poznaniu na rozmowy z przedstawicielami Polaków z zaboru austriackiego, które miały miejsce w Krakowie i Wiedniu. Po secesji ugrupowań lewicowych 27 maja miał utworzyć z Karolem Libeltem i Jędrzejem Moraczewskim triumwirat dyktatorów powstania. Po upadku powstania napisał list otwarty do Arnolda Rugego "Wer hat die Freiheit verrathen, die Slaven oder die Germanen?" opublikowany jeszcze w 1848 r. w Berlinie.
W latach 1849-1850 działał jako członek dyrekcji Ligi Polskiej kierując wydziałem przemysłu i handlu. Był też jednym z najważniejszych darczyńców poznańskiego Towarzystwa Pomocy Naukowej oraz polskiej szkoły w Batignolles. W latach 1845-1864 pełnił funkcję kuratora założonej przez ojca Biblioteki Raczyńskich. W 1855 wybrano go na posła do sejmu pruskiego, jednak po pewnym czasie mandat złożył. W 1857 był jednym ze współzałożycieli PTPN i jego wiceprezesem. Był też ofiarodawcą pierwszej siedziby Towarzystwa. Jego prace, w języku francuskim, dotyczyły filozofii i polityki, jednak nigdy ich sam nie opublikował.
W 1863 r. współpracując z Janem Kantym Działyńskim niósł pomoc powstańcom styczniowym. Raczyński odpowiadał za zakup broni. Wspomagał również powstanie finansowo przeznaczając na ten cel około 0,5 mln złotych. W związku z groźbą aresztowania wyjechał do Florencji, a następnie do Paryża, gdzie zmarł.
Dość niekonwencjonalnie układało się życie matrymonialne hrabiego Rogera. W latach 40. XIX wieku poznał księżną Zenaidę z Hołyńskich Lubomirską, z którą miał romans. Gdy księżna zaszła w ciążę i było jasne, że dziecka nie uzna jej ślubny mąż, hrabia Roger zawarł fikcyjne małżeństwo z Marią Gottschall, która zgodziła się uznać dziecko za swoje własne, pod warunkiem dożywotniej pensji i brak obowiązku zajmowania się nim. Wszystko przebiegło jak zaplanowano i choć sytuacja była tajemnicą poliszynela, oficjalnie syn hrabiego Rogera i księżnej Lubomirskiej Edward Aleksander Raczyński figurował jako syn Marii Gottschall.
Całą tę sytuację przyjął z wielkim niesmakiem jego stryj Atanazy Raczyński I Ordynat na Obrzycku. Gdy i tak nielubiany Edward Aleksander Raczyński wzorem ojca zasłynął z perypetii, odsunął go od dziedziczenia ordynacji i przekazał ją linii kurlandzkiej.
Hrabia Roger Maurycy Raczyński był dwukrotnie żonaty, najpierw z Marią Gottschall, potem z Konstancją Lachman (było ono bezdzietne). Po śmierci pochowano go w Rogalinie.

</doc>
<doc id="553594" url="https://pl.wikipedia.org/wiki?curid=553594" title="Szlak Świętojański">
Szlak Świętojański



</doc>
<doc id="553596" url="https://pl.wikipedia.org/wiki?curid=553596" title="Roger Raczyński">
Roger Raczyński



</doc>
<doc id="553597" url="https://pl.wikipedia.org/wiki?curid=553597" title="Dyspepsja">
Dyspepsja

Dyspepsja (gr. przedr. "δυσ- dys-" „źle, z trudem”, "πέπτειν" "peptein" „trawić”; łac. "dyspepsia"), pot. niestrawność – występowanie w nadbrzuszu przewlekłego lub nawracającego bólu, który trwa przynajmniej przez 4 tygodnie. Ta definicja została przyjęta w 1999 roku w Rzymie i nosi nazwę "kryteriów rzymskich II". Poprzednia definicja, według tak zwanych "kryteriów rzymskich I", mówiła o występowaniu bólu w nadbrzuszu w linii pośrodkowej ciała, którym towarzyszy uczucie pełności w nadbrzuszu, wczesne wrażenie sytości, wzdęcia i/lub nudności, nie brała ona jednak pod uwagę długości trwania objawów.
Powyższe sformułowania odnoszą się do pojęcia dyspepsji w sposób encyklopedyczny, jednakże ten termin jest często używany (w tym przez lekarzy) do określania tak zwanych "objawów dyspeptycznych", których cechą wspólną jest jedynie ich związek z nadbrzuszem.
Objawy i rodzaje dyspepsji.
Z uwagi na to, że powyższe objawy mogą być również objawem poważnej choroby przewodu pokarmowego, dyspepsję dzieli się na:
Trudności diagnostyczne.
Jedyną pewną metodą pozwalającą na rozróżnienie powyższych schorzeń jest wykonanie gastroskopii. Jednak z uwagi na to, że dyspepsja jest częstą dolegliwością (dotyka do 25% populacji), przyjęto następujący sposób postępowania:
Leczenie.
W leczeniu niestrawności stosuje się kilka grup leków:

</doc>
<doc id="553600" url="https://pl.wikipedia.org/wiki?curid=553600" title="Objawy dyspeptyczne">
Objawy dyspeptyczne



</doc>
<doc id="553601" url="https://pl.wikipedia.org/wiki?curid=553601" title="16 Dywizjon Artylerii Ciężkiej (1939)">
16 Dywizjon Artylerii Ciężkiej (1939)

16 Dywizjon Artylerii Ciężkiej (16 dac) – pododdział artylerii ciężkiej Wojska Polskiego.
Dywizjon został sformowany na podstawie rozkazu Ministra Spraw Wojskowych L.5541/Org.tj.38 z 2 grudnia 1938 roku poprzez wydzielenie baterii armat 105 mm i baterii haubic 155 mm ze składu 8 pułku artylerii ciężkiej z Torunia i przeniesienie do koszar przy placu ćwiczeń w Grupie. Dywizjon osiągnął zdolność bojową w maju 1939 roku. Był organiczną jednostką artylerii 16 Pomorskiej Dywizji Piechoty. W marcu 1939 stacjonował w Grudziądzu
16 dac w kampanii wrześniowej.
Mobilizacja
16 dywizjon artylerii ciężkiej po zmobilizowaniu w Grupie przez 16 pułk artylerii lekkiej w dniach 24-26 sierpnia w ramach mobilizacji alarmowej w grupie żółtej, w następnych dniach wykonał marsz zajmując 30 sierpnia rejon na południe od Gruty z zadaniem wsparcia odcinka "Gruta".
Działania bojowe
W kampanii wrześniowej walczył w składzie macierzystej dywizji (Armia „Pomorze”).
Oddział Zbierania Nadwyżek 16 dac
Sformowany z nadwyżek żołnierzy rezerwy, koni i sprzętu taborowego i pozostałego wyposażenia pozostałych po zmobilizowaniu rzutu bojowego 16 dac. Oddział składał się z 4 oficerów rezerwy, ok. 160 podoficerów i szeregowych rezerwy, 39 koni i 11 wozów z poboru w złym stanie. Dowódcą oddziału mianowano ppor. rez. Feliksa Gaworzewskiego. Nocą 26/27 sierpnia 1939 roku OZN 16 dac załadowano na transport kolejowy wraz ze sprzętem kwaterunkowym, oddział został przewieziony do Skierniewic, gdzie po wyładowaniu kwaterował w pobliskiej wsi. Nocą 3/4 września na rozkaz przełożonych pomaszerował marszem pieszym do Warszawy wraz z OZN 16 pal docierając na miejsce nocą 7/8 września. Z Warszawy poprzez Siedlce oddział nadwyżek dotarł 13 września do Brześcia nad Bugiem. Z uwagi na brak broni w nadwyżkach dywizjonu, nie wszedł on w skład garnizonu brzeskiego, został skierowany do Kobrynia, a dalej przez Ratno do Kowla. 20 września w okolicach Kowla ustalono, że zgrupowanie WP w Kowlu zostało zdemobilizowane, a w mieście są oddziały sowieckie zawrócono do Ratna, a następnie do Małoryty. W Małorycie oddział wszedł w skład Zgrupowania "Brzoza" pod dowództwem płk. Brzozy-Brzeziny. Dozbrojenie nastąpiło podczas marszu, bronią porzuconą. OZN 16 dac skapitulował 6 października wraz z SGO „Polesie” w Woli Gułowskiej.
Organizacja i obsada personalna w 1939.
Obsada personalna w marcu 1939 roku:
Organizacja i obsada personalna 1 września 1939
dowództwo
1 bateria (trzy 155 mm haubice wz. 1917)
2 bateria (trzy 105 mm armaty wz. 1913)
pluton łączności
kolumna amunicyjna

</doc>
<doc id="553602" url="https://pl.wikipedia.org/wiki?curid=553602" title="Niestrawność">
Niestrawność



</doc>
<doc id="553605" url="https://pl.wikipedia.org/wiki?curid=553605" title="Mikulczyce">
Mikulczyce

Mikulczyce (niem. "Mikultschütz") – dzielnica miasta Zabrze. Do 1951 roku siedziba gminy wiejskiej Mikulczyce. Siedziba dekanatu Zabrze-Mikulczyce.
Nazwa.
Etymologia nazwy Mikulczyce wywodzona jest z języka polskiego lub czeskiego. Nazwa pochodzi od występujących w tych językach słowiańskich wersji greckiego imienia "Nikólaos" – czeskiego "Mikuláš" oraz polskiego Mikołaj. Miejscowość o tej samej nazwie – Mikulčice – występuje na Morawach; w średniowieczu był to jeden z ważniejszych grodów wielkomorawskich. Miejscowości o podobnych nazwach występują również na terenie innych państw słowiańskich w tym w Polsce np. Mikulice czy Mikulicze
Niemiecki nauczyciel Heinrich Adamy podaje polski wywód nazwy miejscowości. W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia nazwę w obecnej polskiej formie – "Mikulczyce" podając jej znaczenie "„Dorf des St. Nicolaus”" – "„Wieś św. Mikołaja”". Niemcy zgermanizowali nazwę na "Mikultschütz" w wyniku czego utraciła ona swoje pierwotne znaczenie.
Na przestrzeni dziejów nazwa Mikulczyc ulegała niewielkim zmianom, zawsze jednak wiązała się z imieniem Mikołaj. W dokumencie z 1306 r. są to "Naculchsicz", a z 1311 – "Miculczicz". Forma "Mikulczycz" przetrwała do 1526 kiedy zmieniono zapis nazwy na "Mikultschütz".
W latach 1935–1945 aby zatrzeć słowiańskie pochodzenie nazwy nazistowska administracja III Rzeszy zmieniła ją na nową całkowicie niemiecką – "Klausberg", a po przejściu w ręce polskie w 1945 r. zaczęto używać obecnej nazwy, którą oficjalnie zatwierdzono w maju 1946.
Historia.
Pierwsza pewna wzmianka o Mikulczycach pochodzi dyplomu księcia bytomskiego Siemowita z 1311 roku dotyczącego testamentu kasztelana bytomskiego Jana Złotoustego. Dokument wymienia jako świadka rycerza Dobiesława z Mikulczyc: „Dobeslao de Miculczicz, militibus”. Rycerz tego samego imienia, podpisany jednak „Graf Dobeslaw de Naculchsicz”, pojawia się, również jako świadek, w dokumencie wystawionym pięć lat wcześniej, w roku 1306 przez księcia kozielskiego Władysława. Badania archeologiczne wskazują, że osada mogła istnieć w tym miejscu już w XII wieku, natomiast notatka z 1791 roku (niemająca poparcia w innych źródłach) sporządzona przez mikulczyckiego proboszcza ks. Walentego Andlaufa mówi o istnieniu tu kościoła, lub przynajmniej kapliczki, już w 1002 roku. Istnienie kościoła potwierdza jednak dopiero kolejny dokument – pochodzące z 1326 sprawozdanie o poborze świętopietrza. Pada w nim imię mikulczyckiego plebana Mikołaja. O kościele tym jednak nic nie wiadomo. W tym czasie Mikulczyce (zwane Mikulczycz), wraz z całą ziemią bytomską, znajdowało się pod zarządem biskupstwa krakowskiego (dekanat sławkowski, od 1331 bytomski), a płynący w pobliżu Potok Mikulczycki stanowił (do 1821) granicę pomiędzy diecezjami wrocławską i krakowską, a do 1179 także między Małopolską i Śląskiem.
Po przejęciu 1526 roku Śląska przez Habsburgów nazwa osady zmienia się na Mikultschütz. Niedługo potem, około 1530 (według niektórych 1590) powstaje ufundowany przez właściciela Mikulczyc – Daniela Starszego Ziemięckiego nowy, drewniany kościół św. Wawrzyńca, którego ołtarz główny zdobił wizerunek Matki Boskiej Mikulczyckiej – obiekt pielgrzymek.
W połowie XVII wieku Mikulczyce przeszły w ręce rodziny Wołczyńskich, potem Doleczków, którzy wybudowali mikulczycki Dwór.
Po roku 1740, w wyniku wojen śląskich Śląsk przeszedł pod panowanie Prus. Ustanowiono wtedy nowy podział regionu, a Mikulczyce weszły w skład powiatu bytomskiego, a po podziale 1 maja 1816 roku na rejencje weszły, wraz z powiatem, w skład rejencji opolskiej.
Jak podaje opublikowany w 1830 roku we Wrocławiu spis statystyczny J. G. Knie "„Geographische Beschreibung von Schlesien preußischen Antheils, der Grafschaft Glatz und der preußischen Markgrafschaft Ober-Lausitz”" Mikulczyce w 116 domach zamieszkiwało 673 katolików, 2 ewangelików i 6 Żydów. Znajdował się tam również folwark z owczarnią, 2 młyny wodne, tartak, wspomniany kościół św. Wawrzyńca i szkoła katolicka z dwoma nauczycielami (w tym jednym pomocniczym).
Około roku 1830 Mikulczyce przechodzą w ręce rodziny Henckel von Donnersmarck. Utworzyli oni w 1837 roku w południowej części wsi folwark zwany „Neuhof”, czyli „Nowy Dwór”, który objął ok. 140 ha. W roku 1850 wieś liczy około 1500 mieszkańców. W tym czasie powierzchnia mikulczyckich posiadłości Donnersmarcków, wraz z folwarkami „Wesolla” (Wesoła) i „Neuhof”, wynosiła 1144 ha, z czego 850 ha zajmowały pola, 68 ha - łąki i pastwiska, 20 ha obszary dworskie, a resztę lasy, poręby i wody. W roku 1858 pod zarządem Donnersmarcków powstaje tu cegielnia, w 1859 garncarnia, w latach 60 XIX w. kamieniołom, natomiast w 1871 gorzelnia. W tym samym roku liczba mieszkańców Mikulczyc wynosi już 2716; 42 spośród nich to Żydzi (podlegający gminie żydowskiej w Bytomiu, a potem utworzonej w roku 1872 gminie w Zabrzu), a 46 to ewangelicy.
1 lipca 1873 powiat bytomski rozpadł się na cztery części, a Mikulczyce trafiły do nowo powstałego powiatu tarnogórskiego.
1 października 1873 w Mikulczycach powstała Agencja Pocztowa. Początkowo mieściła się ona w budynku obecnej restauracji „Pod Wawrzynem”, później w kilku innych budynkach, m.in. w mikulczyckim Dworze. Od 1910 do dziś jej siedzibą jest budynek przy ulicy Brygadzistów.
W 1881 odbył się pierwszy w Mikulczycach targ. W 1899 utworzono ochotniczą strażą pożarną do dziś wspomagającą zabrzańskich strażaków.
Wskutek rosnącej liczby mieszkańców w 1892 roku postanowiono wybudować nowy kościół w Mikulczycach, na miejsce istniejącego drewnianego kościółka z XVI wieku. Po zgromadzeniu funduszy (85 tys. marek wyłożyli parafianie, 98 tys. hrabia Guido Henckel von Donnersmarck i biskup wrocławski kardynał Georg Kopp i 40 tys. ówczesny proboszcz ks. Franciszek Cieślik) kamień węgielny położono 15 sierpnia 1892 roku. Po czterech latach 6 maja 1896 kościół został konsekrowany przez kard. Koppa. Do kościoła przeniesiono część wyposażenia starego kościoła, w tym obraz Madonny. Sam drewniany budynek sprzedano w 1900 roku miastu Bytom. Stanął on w tamtejszym parku miejskim. Podpalony, spłonął w 1982 roku. Śladem po starym kościele jest ustawiony na kościelnym wzgórzu krzyż z napisem „Tu stał wielki Ołtarz Starego Kościoła aż do sierpnia 1901” w języku polskim i niemieckim.
W 1900 zarząd Donnersmarckhütte postanowił rozpocząć eksploatację należących do huty złóż węgla znajdujących się pod Mikulczycami. Rok później rozpoczęto drążenie pierwszego szybu – Adolf (potem Jan), a następnie szybu Elizabeth (potem Bolesław). Kopalnia Donnersmarckhüttegrube zainicjowała wydobycie w 1905. W 1927 przeszła pod zarząd gwarectwa Castellengo-Abwehr, co zaowocowało przemianowaniem jej na „Abwehrgrube” – od nazwy mikulczyckiego pola górniczego "Abwehr". W kopalni od początku jej istnienia stosowano najnowocześniejsze rozwiązania techniczne, za co zdobywała ona nagrody.
W 1902 otwarto w Mikulczycach bibliotekę, a pomiędzy 1907 i 1914 powstało także kino. W roku 1911 według projektu Michela Kiefera zbudowano w Mikulczycach ratusz.
Na poprowadzonej w 1880 roku przez Mikulczyce linii kolejowej Biskupice – Opole w 1906 roku otwarto pierwszy przystanek. Rozbudowano go w latach 1927-1928. Powstał wtedy nowy, trzykondygnacyjnego budynek (zawierający oprócz hali dla pasażerów także pomieszczenia biurowe i mieszkania dla pracowników) oraz dwa zadaszone perony stacji. Otwarto także nową linię kolejową Mikulczyce – Brynek. W 1934 stację połączono z Zabrzem linią tramwajową. Wcześniej, bo już od 1926 pomiędzy Zabrzem i Mikulczycami kursowały autobusy zabrzańskiej Miejskiej Komunikacji Samochodowej.
Po przegranej przez Cesarstwo Niemieckie wojnie i po powstaniach 21 marca 1921 roku odbył się plebiscyt mający określić przynależność poszczególnych ziem. Mieszkańcy Mikulczyc opowiedzieli się w większości (73,1%) za Polską jednak mimo to Mikulczyce pozostały w granicach Niemiec.
W latach 20 XX w. powstał w ramach poczty urząd telefoniczny. W tym samym czasie powstał klub sportowy (dziś jego obiekty użytkuje Sparta Zabrze). W sezonach 1937/38, 38/39 i 39/40 drużyna występująca wówczas pod nazwą Sportfreunde Klausberg uczestniczyła w rozgrywkach Gauligi Śląskiej.
Według danych statystycznych, na początku lat 30 XX wieku Mikulczyce były największą wsią Rzeszy. Zamieszkiwały je w 1933 roku 20152 osoby. Rozbudowa osiedli i dalszy wzrost ludności spowodowały zapotrzebowanie na nowy kościół. Pierwsze prace (zbiórka funduszy, dokumentacji, pozwoleń) ruszyły w roku 1927, natomiast sama budowa w 1932. 17 września 1933 roku kardynał Adolf Bertram konsekrował świątynię pod wezwaniem św. Teresy. Przez blisko 20 kolejnych lat była ona filią parafii św. Wawrzyńca. Cztery lata później, w 1937 roku poświęcono także drewniany kościół ewangelicki.
19 grudnia 1935 kolejny raz zmienia się nazwa Mikulczyc. Pod wpływem nowej polityki niemieckiej zmierzającej do zastąpienia nazw słowiańskich germańskimi wieś przemianowana zostaje na Klausberg (od Klaus, czyli Mikołaj). Nazwa zachowała się do końca wojny.
Z rąk niemieckich Mikulczyce przeszły w dniach 24–28 stycznia 1945 roku, wraz z wejściem Armii Czerwonej. Naczelnikiem Zarządu Gminy, a potem także pierwszym burmistrzem został Wincenty Gawlik.
W celu rozwoju terytorialnego Zabrza decyzją Rady Ministrów 1 kwietnia 1951 roku rozwiązano gminę wiejską Mikulczyce, a jej teren włączono w granice administracyjne miasta.
W 1945 roku nazwa kopalni „Abwehrgrube” została zmieniona na „Mikulczyce”, a ona sama przeszła pod zarząd Zabrzańskiego Zjednoczenia Przemysłu Węglowego. 1 października 1960 połączono ją z kopalnią Rokitnica, a 1 stycznia 1970 z kopalnią Ludwig-Concordia. W 1973 połączono ją z kopalnią Pstrowski, obecnie, wraz z częścią mikulczycką, zlikwidowaną.
Po wojnie stacja kolejowa w Mikulczycach została przejęta przez PKP. Nowy właściciel nie zmienił istniejących połączeń. Na przełomie lat 70 XX w. i 80 XX w. infrastruktura kolejowa w tym miejscu została rozbudowana. Dołożono nowy tor na trasie do Brynku, a całość została zelektryfikowana. Od 1994 ruch kolejowy na linii kolejowej biegnącej przez Mikulczyce był stopniowo wyłączany. Na początek, 25 września, zamknięto linię osobową Mikulczyce – Brynek, a 1 czerwca 1996 podobny los spotkał odcinek Biskupice-Pyskowice linii Bytom-Wrocław. 30 maja 1999 przez Mikulczyce przestały także kursować pociągi towarowe. W 2001 roku rozebrano trakcję elektryczną, a w 2003 także tory. Pozostała jedna linia będąca bocznicą dla Zakładu Mechanicznego „BUMAR – Mikulczyce” SA Budynek stacji podupadł, wejścia na halę dworca zamurowano, zasypano przejście podziemne, a wyposażenie peronów rozkradziono.
W połowie XX wieku przy ulicy Leśnej wybudowano zbiorniki Imhoffa, pierwszą w Mikulczycach oczyszczalnię ścieków, z której wody spuszczane są do Potoku Mikulczyckiego. W 1989 powstała w tym samym miejscu nowa oczyszczalnia, przebudowana do stanu obecnego w latach 2001–2003.
W latach 2001–2002 przeprowadzono remont budynku kościoła ewangelickiego.
W roku 2008 w Mikulczycach, podobnie jak i w innych dzielnicach Zabrza, przeprowadzony został remont kanalizacji wodnej.

</doc>
<doc id="553612" url="https://pl.wikipedia.org/wiki?curid=553612" title="Pawłów (Zabrze)">
Pawłów (Zabrze)

Pawłów (niem. "Paulsdorf") – dzielnica miasta Zabrze od 1951 roku, dawniej samodzielna gmina Pawłów.
Historia.
W roku 1774 Mathias von Wilczek założył pierwszą kolonię nazwaną na cześć jego syna Pawła ("Paulsdorf"), z czasem zmieniła nazwę na Pawłów Dolny ("Nieder Paulsdorf"). W roku 1776 w pobliżu Pawłowa Dolnego powstała kolonia Pawłów Górny ("Ober Paulsdorf"). Ostatecznie połączone w jedną gminę.
Historia Pawłowa rozpoczyna się w roku 1774, kiedy baron Maciej Wilczek pochodzący z okolic Cieszyna rozpoczyna tworzenie drobnego przemysłu we wsi Zabrze i okolicach. Do rodziny Wilczków należały m.in. Bielszowice, Stolarzowice, Wieszowa i Makoszowy. Ze względu na tworzący się przemysł w sąsiedztwie Zabrza zaczęła powstawać niewielka osada, którą na cześć syna Macieja Wilczka – Pawła nazwano z czasem „Pawłów”. Po raz pierwszy w aktach urzędowych pojawiła się właśnie ta nazwa w roku 1777. W trzy lata później powstało w sąsiedztwie nowe osiedle, które nazwano Pawłowem Górnym, w przeciwieństwie do „starego” Pawłowa – zwanego Pawłowem Dolnym. W 1781 roku osada Pawłów w sumie liczyła 36 zagród i 30 osadników zajmujących się rolnictwem i rzemiosłem. Rozwój osady rozpoczął się od 1790 roku, kiedy koło osady górmistrz pruskiego Urzędu Górniczego Salomon Izaac z Brabantu znalazł pokłady węgla kamiennego o grubości 1 metra. Rok później z powstałej kopalni wydobyto już 120 ton węgla. Władze pruskie kontynuowały tutaj prace poszukiwawcze, które sprawiły, że losy pawłowian będą związane na dobre i złe z pracą w pobliskich kopalniach, powstających fabrykach oraz rolnictwie.
Od roku 1830, tj. od złączenia się obydwu kolonii, urzędowa nazwa gminy brzmi Pawłów. Liczył on wtedy 42 domostwa i 204 mieszkańców. W połowie XIX w. obok Pawłowa powstała osada "Diebsdorf" – „wieś złodziei”, która to nazwa łączyła się podobno z profesją jej niektórych mieszkańców. Mieszkańcy Pawłowa, wstydząc się takiej opinii zmienili nazwę osady na "Libsdorf" – „wieś miłości”, która z czasem została wchłonięta w rozszerzający się Pawłów. Jedynymi zakładami w Pawłowie były: kopalnia gliny i cegielnia, założone w 1845 r. (zasypana w latach 1970.) oraz niewielka kopalnia węgla kamiennego, powstała w 1853 r. na terenie Pawłowa Dolnego. Powstające miejsca pracy sprawiły, że w roku 1870 mieszkało na terenie gminy już 935 osób. Gwałtowny rozwój przemysłu w sąsiednich gminach Makoszowach, Zabrzu, Bielszowicach dawał prace mieszkańcom gminy i nowym osadnikom. Pod koniec XIX wieku na stałe mieszkało w Pawłowie 3000 robotników i chłopów. Wraz z rozwojem gminy następowała rozbudowa urbanistyczna. Uregulowano system ulic, założono linię gazową, elektryczną i wodociągi. W 1918 roku powstała w Pawłowie parafia. Wcześniej pawłowianie należeli do parafii Marii Magdaleny w Bielszowicach. Intensywny rozwój Pawłowa nastąpił po odzyskaniu niepodległości.
Rok 1922 – w wyniku powstań śląskich i plebiscytu 1921 r. gmina Pawłów została włączona do Polski. Pobliska rzeka Czarnawka tworzyła naturalną granicę pomiędzy Polską a Republiką Weimarską.
Rok 1924 – rozwój Pawłowa osiąga chyba punkt kulminacyjny; w Pawłowie mieszka 6 057 osób. Na terenie gminy znajdują się: urząd gminy, posterunek policji, urząd celny, restauracje, kino – teatr, dwie szkoły podstawowe.
Rok 1933 – poświęcono nowo wybudowany kościół pod wezwaniem św. Pawła według projektu pana Zygmunta Gawlika. Budowniczym był ks. Edward Mende.
Rok 1936 – oddano do użytku nową szkołę.
W okresie międzywojennym w Pawłowie istniało wiele organizacji kulturalnych m.in. Związek Towarzystw Polek, Polska Organizacja Wojskowa „Strzelec”, Polskie Towarzystwo Gimnastyczne „Sokół”, Chóry kościelny i „Lutnia”, Drużyna Czerwonego Krzyża, Organizacja Młodzieży Powstańczej, Klub Mandolinistów, Klub Sportowy „Piast”, Ochotnicza Straż Pożarna, ZHP i wiele innych. Wszystkie te organizacje gromadziły się przy parafii i zajeździe Skoludek. Ważną datą w powojennej historii Pawłowa był rok 1951, gdy został on administracyjnie włączony do Zabrza jako dzielnica. Okres powojenny to okres „upadku”. Może zbyt ostre słowa, ale to co zostało dotąd zbudowane, w wyniku eksploatacji węgla od 1906 r. coraz częściej zmienia się w ruinę, a mieszkańcy Pawłowa emigrują do nowych osiedli Zabrza lub innych miast w kraju i za granicą. Dzisiaj w Pawłowie mieszka około 2000 osób, rozwija się indywidualne budownictwo mieszkaniowe, powstało nowe osiedle domków jednorodzinnych – Osiedle Ks. J. Brejzy. Pawłów stał się miejscem ucieczki i „sypialnią” dużego miasta.
Pierwszym herbem Pawłowa był obraz Najświętszej Panny Maryi, siedzącej na tronie z Dzieciątkiem w jednej, a berłem w drugiej ręce. Niestety, dokładny wizerunek tego herbu jest znany tylko z opisów. Z drugiej połowy XIX w. pochodzi herb przedstawiający świętego Pawła, stojącego z otwartą księgą w lewej ręce.
Z historii szkolnictwa w Pawłowie.
Najstarsze dzieje szkolnictwa opisał ks. dr Józef Knosała w książce pt. „Bielszowice, Kończyce, Pawłów” wydanej w 1928 r. Późniejszy rozwój szkolnictwa odtworzony został na podstawie kronik szkolnych i wspomnień byłych uczniów. Niestety, kroniki przedwojenne zaginęły w czasie II wojny światowej.
Z pracy ks. J. Knosały dowiadujemy się, że dzieci gminy Pawłów uczęszczały najpierw do szkoły farnej w Bielszowicach. Liczba ich była niewielka; w 1815 r. – 6 dzieci; 1817 – 8 dzieci; 1819 – 6 dzieci. mała ta liczba wyróżniała się jednak regularnym uczęszczaniem do szkoły. Wraz z rozwojem gminy zwiększyła się również liczba dzieci. W 1865 r. otwarto szkołę w Kończycach, do której przeniesiono z Bielszowic 42 dzieci pawłowskich. W roku 1871 zamknięto szkołę w Kończycach. Wtedy powstała tymczasowa szkoła w Pawłowie, do której początkowo uczęszczały dzieci z Kończyc i Pawłowa. W roku 1873 wynajęto „na szkołę” budynek przy ulicy Głównej nr 84 (obecnie ul. Sikorskiego). W 1874 r. uczęszczało do tej szkoły 213 dzieci. Ponieważ pomieszczenia były niewystarczające, przystąpiono wiosną w 1875 r. do budowy szkoły przy ul. Głównej nr 58. W budynku tym były cztery klasy i dwa mieszkania dla nauczycieli. Rozpoczęcie nauki odbyło się 11 października 1875 r. Poświęcenia szkoły dokonał ks. dziekan Hruby. W roku 1876 uczęszczało do tej szkoły 216 dzieci, a w 1883 r. – 253 dzieci z Pawłowa, Kończyc i Bielszowic. Koszty utrzymania szkoły i nauczycieli pokrywały te trzy gminy.
W roku 1904 nastąpił dalszy rozwój szkolnictwa, oddano bowiem do użytku szkołę 8 – klasową przy ulicy Szkolnej nr 3 (obecnie ul. Obr. Westerplatte). W tymże roku w/w szkole naukę pobierało 525 uczniów; w tym były dzieci z Pawłowa – 302; z Kończyc – 116; pozostałe z Bielszowic. W lipcu 1923 r. Pawłów został objęty przez władze polskie. Zaczęto tworzyć polskie szkolnictwo. Nauka rozpoczęła się uroczystą Mszą św. 13 grudnia 1923 roku. Kierownikiem szkoły został p. Józef Kulok. Do szkoły uczęszczało 610 dzieci, w tym również z Bielszowic. W roku 1936 wybudowana została z funduszów gminy szkoła przy ul. Głównej nr 74. Poświęcenia „nowej szkoły” 8 – klasowej Publicznej Szkoły Powszechnej Nr 1 dokonał ks. proboszcz Jerzy Brejza w dniu 24 kwietnia 1936 r. w obecności władz szkolnych, gminy, rodziców i uczniów. Kierownikiem szkoły był p. Mieczysław Więckowski.
W żywy, pięknie rozwijający się organizm polskiej szkoły wtargnął 1 września 1939 r. okupant hitlerowski. Zniszczone zostały piękne plany np. budowy sali gimnastycznej. Gdy minął ponury okres hitlerowskiej okupacji i usunięte zostały szkody wojenne w budynku szkolnym – 5 kwietnia 1945 r. dzieci rozpoczęły naukę. W okresie przedwojennym szkołę ukończyło 143 absolwentów, a powojennym 2342. W związku z reorganizacją administracyjną w roku 1952 i przydzieleniem Pawłowa do Zabrza szkoła nr 2 przy ul. Obr. Westerplatte otrzymała nr 34, a szkoła nr 1 przy ulicy Gen. Sikorskiego nr 33. Obydwie szkoły istniały do czerwca 1960 r. Liczba dzieci szkolnych wynosiła ponad 700. Np. w roku szkolnym 1953/54 do szkoły nr 34 uczęszczało 286 uczniów, a do szkoły nr 33 – 425 uczniów. Na skutek szkód górniczych dużo ludności opuściło dzielnicę Pawłów. Wraz z przeprowadzką dorosłych ubywała też liczba dzieci. Z końcem roku szkolnego 1959/60 Inspektor Oświaty w Zabrzu podjął decyzję o połączeniu szkół nr 33 i 34. W roku połączenia liczba dzieci wynosiła 514. Od roku szkolnego 1960/61 funkcjonuje jedna szkoła w Pawłowie tj. Szkoła Podstawowa nr 34 w Zabrzu przy ulicy Gen. W. Sikorskiego nr 74. Od roku 1997 tworzy wraz z Przedszkolem nr 30, które od końca lat 70. ub. wieku zajmowało sale na parterze budynku szkolnego zespół Szkolno-Przedszkolny nr 6.

</doc>
<doc id="553616" url="https://pl.wikipedia.org/wiki?curid=553616" title="Amiga 2000">
Amiga 2000

Amiga 2000 – komputer wyprodukowany przez firmę Commodore International, wprowadzony na rynek w marcu 1987 roku. W Wielkiej Brytanii model ten kosztował 2000 funtów. Produkcję zakończono w 1990 roku. Komputer ten stał się bazą do produkcji A1500, A1500+, A2000+, A2500 i A2500UX.
Parametry techniczne.
W A2000 zastosowano procesor Motorola MC68000 z zegarem 7.14 MHz. Komputer wyposażono w pamięć RAM o rozmiarze 512 KB lub 1 MB (512 KB chip ram i 512 fast ram) oraz nowe układy: Agnus, Denise, Paula, Gary i OCS lub ECS. Kickstart był po raz pierwszy zapisany w układzie pamięci ROM na płycie głównej i miał rozmiar 512 kB. Był to Kickstart 1.2, 1.3 i 2.04. Pamięć operacyjną komputera można było rozbudować do 9 MB RAM. A2000 posiadała pięć slotów kart rozszerzeń w standardzie Zorro II (transfer z procesorem z prędkością 2,5 MB/s), dwa z nich umieszczone były w jednej linii z 16-bitowymi slotami PC ISA, znajdowały się tam także dwa kolejne złącza ISA. Pozwalało to (przy zastosowaniu sprzętowego rozszerzenia) na wykorzystanie kart przeznaczonych do PC. Tego rodzaju sprzętowe rozszerzenia doczekały się implementacji procesora Intel 80486/50 MHz (produkty firmy Vortex serii Golden Gate, wyposażone w kontroler IDE i pamięć dla PC). A2000 posiadała także slot na kartę graficzną, w którym można było umieścić Video Toaster, flicker-fixer i inne specjalizowane urządzenia. W obudowie znajdował się zasilacz 220 W, zatoczka na urządzenie 5,25’’, i dwie zatoczki 3,5’’, z czego przynajmniej jedna z nich zawierała FDD FD (880 kB).
Od 1988 r. Commodore oferował też model Amiga 2000HD. Była to Amiga 2000 z zainstalowaną kartą rozszerzeń w slocie Zorro II o symbolu A2091, która zawiera kontroler SCSI i dysk twardy o pojemności 80 MB. W tym samym roku karta A2091 zaczęła być montowana także w Amidze 2500.
Do A2000 dołączano Workbench w wersji 1.3lub 2.04 w ostatnich wersjach produkcyjnych.
Rozbudowa.
Firma Commodore oferowała szereg kart rozszerzeń do A2000 (pasowały one też do późniejszych modeli A3000 i A4000). Inne firmy także zajmowały się konstruowaniem urządzeń rozszerzających możliwości sprzętowe tego komputera. Była to np. karty G-Force 040/40 z procesorem MC68040/40 MHz, z maksymalną ilością pamięci RAM wynoszącą 64 MB (SIMM 40 ns) i kontrolerem FAST SCSI II amerykańskiej firmy GVP, inne karty procesorowe z procesorami 040 a nawet MC68060, jak Blizzard 2060 firmy Phase5, liczne karty sieciowe (np. X-Surf, Ariadne), kontrolery USB (np. Highway, Deneb), karty dźwiękowe (np. Toccata, Delfina Lite/Pro) i wiele innych.

</doc>
<doc id="553619" url="https://pl.wikipedia.org/wiki?curid=553619" title="Amiga 3000">
Amiga 3000

Amiga 3000 – pierwszy w pełni 32-bitowy model komputera Amiga.
Wydana w 1990 roku przez firmę Commodore Amiga 3000 wyposażona była w procesor MC68030 (14 lub 25 MHz) i chipset ECS. Komputer ten posiadał standardowo zainstalowany koprocesor MC68881 (16 MHz) lub MC68882 (25 MHz). Istniała wersja UX pracująca pod kontrolą SVR4 (patrz: A3000UX). Chipset ECS oraz fabrycznie zamontowany Flicker-fixer i kontroler SCSI. AmigaOS 2.04. Elegancka obudowa desktop lub tower. Pierwszy model komputera Amiga z fabrycznie zamontowanym procesorem wyższym niż MC68000. Była to linia tzw. high-end – komputer przeznaczony dla profesjonalistów z dużymi możliwościami rozbudowy dzięki kontrolerowi SCSI i złączom Zorro II i III (umożliwiające rozbudowę m.in. o zaawansowane karty graficzne). Co nie tłumaczyło wygórowanej ceny 4100 USD wraz z monitorem. Wydana także w wersji tower – zobacz Amiga 3000T.

</doc>
<doc id="553628" url="https://pl.wikipedia.org/wiki?curid=553628" title="Jóhann Hjartarson">
Jóhann Hjartarson

Jóhann Hjartarson (ur. 8 lutego 1963 w Reykjavíku) – islandzki szachista, pretendent do tytułu mistrza świata, arcymistrz od 1985 roku.
Kariera szachowa.
W swoim dorobku posiada dziewięć medali indywidualnych mistrzostw Islandii: pięć złotych (w latach 1980, 1984, 1994, 1995 i 1997), trzy srebrne (1982, 1986 i 1996) oraz jeden brązowy (1981). Tytuł arcymistrza otrzymał w 1985 roku. W 1997 r. zwyciężył w mistrzostwach krajów nordyckich, rozegranych w Reykjavíku. Zwyciężył lub podzielił I miejsca również w międzynarodowych turniejach rozegranych w Gausdal (1984), Reykjavík Openu (1984, wspólnie z Helgi Ólafssonem i Samuelem Reshevskym), Gjøvik (1985), Monachium (1988), Reykjavíku (1992, wspólnie z Aleksiejem Szyrowem), Sztokholmie (1996/97, turniej "Rilton Cup", wspólnie z Joelem Benjaminem i Jurijem Jakowiczem) oraz w Kopenhadze (1997).
Największe sukcesy osiągnął w latach 1987–1988. Najpierw zwyciężył (wspólnie z Walerijem Sałowem) w turnieju międzystrefowym rozegranym w Sziráku i awansował do grona pretendentów. W I rundzie rozegranej w roku 1988 w Saint John spotkał się z Wiktorem Korcznojem i odniósł sensacyjne zwycięstwo w stosunku 4½ - 3½. W kolejnej rundzie spotkał się w Seattle z Anatolijem Karpowem, któremu uległ 1½ - 3½. W roku 1997 wystąpił w rozegranych w Groningen mistrzostwach świata FIDE rozegranych systemem pucharowym. W I rundzie pokonał Sarunasa Sulskisa, ale w II rundzie przegrał z Aleksiejem Aleksandrowem i odpadł z turnieju.
Dziesięciokrotnie (w latach 1984-2006) reprezentował swój kraj na szachowych olimpiadach, najbliżej medalu będąc w roku 1986 w Dubaju, kiedy to zespół Islandii wywalczył V miejsce. Ogółem rozegrał 113 olimpijskich partii i zdobył 62 pkt. W roku 1992 zdobył srebrny medal na I szachownicy (za wynik 6 pkt z 8 partii) w drużynowych mistrzostwach Europy w Debreczynie.
Najwyższy ranking w karierze osiągnął 1 lipca 2003 r., z wynikiem 2640 punktów zajmował wówczas 53. miejsce na światowej liście FIDE.
Od 1998 r. znacznie ograniczył występy w turniejach szachowych, poświęcając się pracy prawnika (ukończył prawoznawstwo).

</doc>
<doc id="553629" url="https://pl.wikipedia.org/wiki?curid=553629" title="Johann Hjartarson">
Johann Hjartarson



</doc>
<doc id="553631" url="https://pl.wikipedia.org/wiki?curid=553631" title="Sylvia Bonitz">
Sylvia Bonitz

Sylvia Bonitz (ur. 2 lipca 1966 w Hanowerze) – polityk niemiecka. W latach 1988–2002 członek Bundestagu z ramienia partii CDU. W 2006 kandydowała z niepowodzeniem na stanowisko burmistrza Bad Iburg.

</doc>
<doc id="553632" url="https://pl.wikipedia.org/wiki?curid=553632" title="Hipoteza Suslina">
Hipoteza Suslina

Hipoteza Suslina, SH (od ) – zdanie postulujące nieistnienie pewnego obiektu (tak zwanego drzewa Suslina). Zdanie to jest niezależne od standardowych aksjomatów teorii mnogości, to znaczy na ich gruncie nie można go ani udowodnić, ani obalić. SH, a czasami ¬SH, jest użyteczną pomocą w dowodzeniu i w pewnych przypadkach zdania te są traktowane przez matematyków jako możliwe dodatkowe aksjomaty (zakłada się tylko jeden z nich).
Motywacja i historia.
Prostą rzeczywistą formula_1 można następująco scharakteryzować w terminach porządku formula_2
W 1920 roku rosyjski matematyk Michaił Jakowlewicz Suslin sformułował problem, czy w powyższej charakteryzacji można zastąpić "ośrodkowość" topologii porządkowej przez słabsze założenie "warunku przeliczalnych antyłańcuchów" (tzw. ccc). Przypomnijmy, że przestrzeń topologiczna spełnia ccc, jeśli każda rodzina parami rozłącznych otwartych podzbiorów tej przestrzeni jest przeliczalna. Dla topologii wyznaczonej przez porządek liniowy ccc jest równoważne stwierdzeniu, że każda rodzina rozłącznych przedziałów otwartych jest przeliczalna.
Jedną z równoważnych postaci SH jest stwierdzenie, że pytanie Suslina ma pozytywną odpowiedź i każdy porządek liniowy formula_5 w którym
jest izomorficzny z formula_4
Pytanie Suslina było bardzo naturalne, więc wielu matematyków poświęciło temu zagadnieniu swoje prace.
W latach trzydziestych XX wieku jugosłowiański matematyk Djuro Kurepa wykazał, że negacja SH jest równoważna istnieniu pewnych dziwnych obiektów związanych z pierwszą nieprzeliczalną liczbą porządkową formula_7. Współcześnie hipotezę Suslina formułujemy właśnie w języku drzew zaproponowanym przez Kurepę.
Na początku lat sześćdziesiątych XX wieku czeski matematyk Tomáš Jech i niezależnie amerykański matematyk Tennenbaum wykazali, że hipotezy Suslina nie można udowodnić.
Około roku 1965 amerykańscy matematycy Solovay i Tennenbaum rozwinęli metodę forsingu, wprowadzając forsing iterowany i wykazali niezależność hipotezy Suslina od aksjomatów ZFC.
Jensen udowodnił, że aksjomat konstruowalności implikuje ¬SH (a nawet wystarczy do tego diament Jensena formula_8).

</doc>
<doc id="553633" url="https://pl.wikipedia.org/wiki?curid=553633" title="Anna pomorska (1590–1660)">
Anna pomorska (1590–1660)

Anna pomorska, Anna von Croy und Aerschot, Anna de Croÿ, Anna Gryfitka (ur. 3 października 1590 w Bardzie, zm. 7 lipca 1660 w Słupsku) – księżniczka pomorska, księżna Croy, córka Bogusława XIII, księcia pomorskiego. Ostatnia przedstawicielka dynastii Gryfitów.
Życiorys.
Najmłodsze (jedenaste) dziecko, a zarazem piąta córka (i druga, która dożyła wieku dojrzałego) ówczesnego księcia na Bardzie i Nowopolu (Neuencamp), Bogusława XIII i jego pierwszej żony Klary, księżniczki brunszwickiej. Została wydana za mąż za Ernesta, księcia Croy i Aerschot, hrabiego Fontenoy i Bayon. Ślub odbył się na zamku w Szczecinie dnia 4 sierpnia 1619. Po niewiele ponad roku, Anna owdowiała – książę Ernest zmarł w trakcie jednej z francuskich wypraw wojennych 7 października 1620.
Wobec skonfliktowania się z katolicką rodziną zmarłego męża opuściła wkrótce wraz ze swoim jedynym dzieckiem – synem Ernestem Bogusławem, późniejszym ostatnim luterańskim biskupem kamieńskim, posiadłość Vinstingen i osiadła na rodzinnym Pomorzu Zachodnim, gdzie zaopiekował się nimi starszy brat Anny, książę szczeciński Bogusław XIV. Najpierw nadał on jej w 1622 majątek w Smołdzinie koło Słupska, w roku następnym zaś posiadłość w samym Słupsku, a posiadłość (pałacyk) w Smołdzinie stał się letnią rezydencją. W 1627 Bogusław XIV nadał jej także zamek Ludwigsburg, który sprzedała w 1650. Po śmierci ostatniego z książąt pomorskich w 1637 została wraz z synem jego spadkobierczynią.
Rodzina.
Ze związku małżeńskiego z Ernestem, księciem Croy i Aerschot, hrabiego Fontenoy i Bayon miała jedynego syna, tj.
Śmierć.
Do swojej śmierci, która nastąpiła po krótkiej chorobie (na którą zapadła 26 czerwca) 7 lipca 1660, mieszkała w Słupsku. Pochowana została w kościele św. Jacka przy Zamku Książąt Pomorskich przed wielkim ołtarzem dopiero jednak 21 października 1663 po uroczystościach trwających cztery dni. W 1682 Ernest Bogusław ufundował dodatkowo epitafium istniejące do dziś, a w dwa lata później sam został zgodnie ze swoją wolą pochowany obok matki. Skarby z jej otwartego w latach siedemdziesiątych XX w. sarkofagu znajdują się w Muzeum Pomorza Środkowego na słupskim zamku.

</doc>
<doc id="553634" url="https://pl.wikipedia.org/wiki?curid=553634" title="Unicast">
Unicast

Unicast – rodzaj transmisji, w której dokładnie jeden punkt wysyła pakiety do dokładnie jednego punktu - istnieje tylko jeden nadawca i tylko jeden odbiorca.
Wszystkie karty Ethernet posiadają zaimplementowany ten rodzaj transmisji. 
Oparte na nim są podstawowe protokoły takie jak TCP, HTTP, SMTP, FTP i telnet i częściowo ARP, który pierwsze żądanie wysyła zawsze korzystając z transmisji broadcast.

</doc>
<doc id="553638" url="https://pl.wikipedia.org/wiki?curid=553638" title="Krater z Vix">
Krater z Vix

Krater z Vix – umowna nazwa starożytnego greckiego naczynia z brązu odkrytego w książęcym pochówku celtyckim w pobliżu francuskiej wioski Vix (Burgundia). 
Naczynie odkryto w 1953 roku w komorze bogato wyposażonego podkurhanowego grobu kobiecego na skraju celtyckiego oppidum na wzgórzu Lasois, z kręgu kultury zachodniohalsztackiej.
Jest to kolosalny krater wolutowy, naczynie zwykle służące w świecie greckim do mieszania wina z wodą, lecz w tym wypadku mające charakter dekoracyjny. Cechy stylistyczne pozwalają wiązać je z warsztatem greckim z południowej Italii (np. w Rhegion), choć według J. Boardmana wykonano je w stylu charakterystycznym dla Sparty.
Czas powstania krateru szacuje się na lata 530–520 p.n.e. Mierzy on 1,64 m wysokości, 127 cm średnicy, waży 208,6 kg i ma 1100 litrów pojemności. Szyję naczynia zdobi fryz z wizerunkami bojowych zaprzęgów i pieszych greckich wojowników; zaopatrzone też było w pokrywę zwieńczoną statuetką kobiecą. Ozdobne ślimakowate uchwyty mają atasze w kształcie głowy Gorgony. W pochodzie wojowników z fryzu artysta umiejętnie przedstawił postacie z profilu i prawidłowo oddał budowę ich ciała z umięśnieniem oraz ruchy kończyn.
Obiekt został prawdopodobnie przywieziony w częściach i zmontowany na miejscu, na co wskazuje jego wykonanie fragmentami, w różnych technikach. Czaszę naczynia wykuto z jednego arkusza cienkiej blachy i wypolerowano; osobno wykuto stopkę zdobioną (podobnie jak ramiona czaszy) trybowaniem i przylutowaną niewidocznie pod pierścieniem nałożonym w miejscu łączenia. Oba uchwyty i poszczególne figurki fryzu zostały odlane osobno w formach; od spodu oznaczono je literami według kolejności przytwierdzania ich nitami. Kołnierz otaczający wylew odlano dwóch częściach.
Sąsiedztwo znaleziska było najpewniej celtycką placówką handlową na szlaku wymiany biegnącym z północnego zachodu na południowy wschód, pomiędzy Brytanią a południową Italią. Największy krater świata mógł dotrzeć tam przez Alpy lub częściowo drogą wodną (Rodanem i Saoną).
Zabytek znajduje się w zbiorach muzeum archeologicznego w Châtillon-sur-Seine.

</doc>
<doc id="553641" url="https://pl.wikipedia.org/wiki?curid=553641" title="Michalina z Pesaro">
Michalina z Pesaro

Michalina z Pesaro, , także Michalina Metelli (ur. ok. 1300 w Pesaro we Włoszech, zm. 19 czerwca 1356 tamże) – tercjarka franciszkańska, mistyczka, błogosławiona Kościoła katolickiego.
Życiorys.
Urodziła się w bogatej rodzinie hrabiowskiej. Była osobą pogodną i szczęśliwą. W wieku lat 12 została dobrze wydana za mąż za księcia Malatestę, który zmarł gdy Michalina miała 20 lat. Gdy zmarł jedyny syn, rozdała majątek i zapragnęła wstąpić do klasztoru, na co nie pozwolili jej rodzice, którzy ją uwięzili, twierdząc, iż jest obłąkana. W końcu uzyskała ich pozwolenie, zrzekła się prawa do dziedziczenia i została tercjarką franciszkańską. Poświęciła się działalności na rzecz potrzebujących. Odbyła pielgrzymkę do Jerozolimy by odwiedzić miejsca życia i męki Jezusa. W trakcie podróży, na Kalwarii doświadczyła ekstazy, która odtąd stała się jej udziałem. Zmarła 19 czerwca 1356 roku w opinii świętości.
Michalina została beatyfikowana w 1737 roku przez Klemensa XII. 
Patronuje miastu Pesaro, a jej relikwie znajdują się w miejscowym Sanktuarium Santa Maria delle Grazie.
W ikonografii przedstawiana jest, jako młoda franciszkańska tercjarka, klęcząca w ekstazie wśród nawałnicy, w kapeluszu pielgrzymim i laską pielgrzymią z tyłu.
Jej wspomnienie liturgiczne w Kościele katolickim obchodzone jest w "dies natalis" (19 czerwca).

</doc>
<doc id="553642" url="https://pl.wikipedia.org/wiki?curid=553642" title="Tapeta">
Tapeta



</doc>
<doc id="553643" url="https://pl.wikipedia.org/wiki?curid=553643" title="Tripolis">
Tripolis



</doc>
<doc id="553645" url="https://pl.wikipedia.org/wiki?curid=553645" title="Reinheim">
Reinheim

Reinheim – niemieckie miasto w kraju związkowym Hesja, w rejencji Darmstadt, w powiecie Darmstadt-Dieburg, założone około roku 1260. Według danych z 30 września 2015 miasto liczyło mieszkańców.
Położenie geograficzne.
Reinheim położony jest w południowej części Hesji na skraju regionu Ren-Men, w samym sercu powiatu Darmstadt-Dieburg. Reinheim jest „bramą do Odenwaldu”. Miasto graniczy na północy z Groß-Zimmern, na wschodzie z gminą Otzberg, na południowym wschodzie z Brensbach. Na zachodzie z miastem Ober-Ramstadt, a w północno-zachodniej części z gminą Roßdorf.
Części miasta.
Miasto Reinheim składa się z pięciu części: Georgenhausen, Reinheim, Spachbrücken, Ueberau i Zeilhard oraz z trzech małych osiedli mieszkaniowych, którymi są: Dilshofen, Hundertmorgen i Orscheläcker.
Toponimika nazwy.
Etymologia nazwy miasta nie jest do końca wyjaśniona. Istnieje kilka różniących się od siebie interpretacji. Niektórzy wywodzą jego nazwę od imienia Reginon, inni od praindoeuropejskiej nazwy oznaczającej „rzekę”. Legenda wspomina również o Catherinie Pure. Mówi ona o dziewczynie, która w cudowny sposób miała wyleczyć nieznanego rycerza z poważnej choroby zakaźnej. Jego ojciec był podobno tak wdzięczny, że nazwał miasto jej imieniem.
Historia.
Reinheim zostało założone przez hrabiów Katzenelnbogen w roku 1260, pierwotnie było otoczone fosą. Z 1375 znany jest sławny miejscowy rycerz-zbójnik baron Werner Kalb von Reinheim, wasal hrabiego Diethera VIII, który łupił sąsiednie zamki. Pierwsze wzmianki o zamku i sądzie w Reinheim pochodzą z lat 1276/1277.
Od 1821 r. Reinheim było siedzibą miejscowego starostwa. W 1832 zostało przyłączone do powiatu Dieburg.
Od 1977 jest częścią powiatu Darmstadt-Dieburg. W wyniku zmiany granic administracyjnych z 1971, poszczególne dzielnic obecnego Reinheim tj. Ueberau, Spachbrücken i Zeilharder zostały włączone do wielkiego „Miasta Reinheim”. Zmiany te zostały usankcjonowane w wyniku reformy miejskiej z 1977 r. Nazwy poszczególnych dzielnic funkcjonują do dzisiejszego dnia.
Gospodarka.
Oprócz małych i średnich firm, w mieście znajdują się trzy najważniejsze przedsiębiorstwa: oddział Merz Pharma, producenta produktów farmaceutycznych, przedsiębiorstwo z Grupy Würth producent wyrobów metalowych oraz fabryka robotów Remak.
Transport.
Linie autobusowe przebiegające przez Reinheim:
Współpraca.
Miejscowości partnerskie:

</doc>
<doc id="553646" url="https://pl.wikipedia.org/wiki?curid=553646" title="Hipoteza Kurepy">
Hipoteza Kurepy

Hipoteza Kurepy, KH (od ang. "Kurepa hypothesis") – zdanie teorii mnogości postulujące istnienie obiektów nazywanych drzewami Kurepy. Jest ono niezależne od standardowych aksjomatów ZFC (nie można go udowodnić ani obalić na gruncie tych aksjomatów).
Definicje.
Drzewo to częściowy porządek formula_1 o własności: dla każdego formula_2 zbiór formula_3 jest dobrze uporządkowany (przez relację formula_4). Niech formula_5 będzie drzewem. Wysokością formula_6 elementu formula_7 w drzewie formula_8 nazywa się typ porządkowy zbioru formula_9 Dla każdej liczby porządkowej formula_10 definiuje się formula_10-ty poziom drzewa formula_8 jako zbiór
Drzewo formula_5 spełniające
oraz
nazywa się drzewem formula_19
Jeżeli formula_5 jest drzewem formula_21 to łańcuch formula_22 nazywa się gałęzią w drzewie formula_23 jeśli
Drzewo Kurepy to drzewo formula_25 formula_26 w którym istnieją przynajmniej gałęzie formula_27 Hipotezą Kurepy nazywa się zdanie stwierdzające, że „istnieje drzewo Kurepy”.

</doc>
<doc id="553647" url="https://pl.wikipedia.org/wiki?curid=553647" title="Tripolis (Libia)">
Tripolis (Libia)



</doc>
<doc id="553648" url="https://pl.wikipedia.org/wiki?curid=553648" title="Radwańska">
Radwańska



</doc>
<doc id="553650" url="https://pl.wikipedia.org/wiki?curid=553650" title="Tripolis (Niemcy)">
Tripolis (Niemcy)

Tripolis – planowane w latach międzywojennych miasto w Niemczech, mające składać się z Gliwic, Zabrza oraz Bytomia. To jeden z najwcześniejszych projektów metropolitalnych w historii rejonu aglomeracji górnośląskiej. 
Historia.
Po powstaniach śląskich w 1920 roku część Górnego Śląska została oddzielona od Niemiec i stała się częścią autonomicznego województwa śląskiego Rzeczypospolitej Polskiej. Spowodowało to, że miejscowości, które od setek lat ze sobą koegzystowały, nagle zostały rozdzielone granicą. W okresie międzywojennym dwa podzielone regiony zaczęły między sobą rywalizować. Władze w niemieckiej części Górnego Śląska zaplanowały powstanie dużego, znaczącego miasta – Tripolis, mającego składać się z Gliwic ("Gleiwitz"), Zabrza ("Hindenburg") i Bytomia ("Beuthen"). W 1928 roku został rozpisany konkurs, mający na celu wyłonienie nowego centrum Tripolis, na obszarze dzisiejszego Zabrza. Do konkursu wpłynęły prace od najwybitniejszych niemieckich architektów – Maxa Berga, Paula Bonatza oraz Hansa Poelziga. Uznano, że projekt Poelziga jest najbardziej odpowiedni. Na dzisiejszym placu Wolności, Poelzig zaprojektował serce przyszłego Tripolis – m.in. z teatrem miejskim, kinem, dwoma placami, budynkami administracyjnymi, handlowymi i usługowymi. Pobliski zabrzański dworzec miał być supernowoczesnym obiektem, mającym pełnić funkcję stacji granicznej, z sześcioma peronami i zadaszoną halą.
Powstała również koncepcja napowietrznej kolejki, która konstrukcyjnie miała być zbliżona do Wuppertaler Schwebebahn, znajdującej się Wuppertalu.
Projekt nie został zrealizowany, głównie z powodu kryzysu ekonomicznego oraz zmian politycznych w Niemczech, w tym polityki Adolfa Hitlera, dla którego wydatki na modernistyczne projekty miały niski priorytet.
Przed Urzędem Miejskim w Gliwicach stoi fontanna z trzema faunami, które według legendy mają symbolizować prezydentów Gliwic, Zabrza i Bytomia, niemogących dojść do porozumienia w kwestii planowanego przed wojną połączenia miast.

</doc>
<doc id="553664" url="https://pl.wikipedia.org/wiki?curid=553664" title="BBC Radio 3">
BBC Radio 3

BBC Radio 3 – brytyjska stacja radiowa należąca do publicznego nadawcy, BBC. Istnieje od 1967 roku, kiedy to zastąpiła działający od 1946 BBC Third Programme („Program Trzeci BBC”).
„Trójka” adresowana jest przede wszystkim do miłośników tzw. kultury wysokiej. Prezentuje głównie muzykę poważną (w tym operę), jazz i world music, a także najbardziej wysublimowane artystycznie spośród produkowanych przez BBC słuchowisk. Transmituje trzy bardzo znane w Wielkiej Brytanii festiwale muzyczne, odpowiadające jej profilowi muzycznemu: BBC Proms (muzyka poważna), Londyński Festiwal Jazzowy oraz WOMAD (world music). Na całym świecie stacji BBC Radio 3 można słuchać za pośrednictwem Internetu.
Logo.
1 września 2007 roku, BBC Radio 3 zmieniło swoje logo: z czerwonego prostokąta z białym logo BBC (pod nim napis „RADIO”, na prawo od nich cyfra 3) na czarne logo BBC (pod nim napis „RADIO”, na prawo od nich czerwone koło z cyfrą 3, górna część cyfry 3 przypomina klucz basowy).

</doc>
<doc id="553666" url="https://pl.wikipedia.org/wiki?curid=553666" title="Święta Michalina Metelli">
Święta Michalina Metelli



</doc>
<doc id="553668" url="https://pl.wikipedia.org/wiki?curid=553668" title="Ankyloza">
Ankyloza

Ankyloza ( ‘zakrzywiony’, ‘wygięty’) – włókniste zesztywnienie skutkujące unieruchomieniem stawu powstałe najczęściej w wyniku reumatoidalnego zapalenia stawów (RZS), urazu, zabiegu operacyjnego lub niektórych chorób kości i stawów.

</doc>
<doc id="553670" url="https://pl.wikipedia.org/wiki?curid=553670" title="Dublet (jubilerstwo)">
Dublet (jubilerstwo)

Dublet – sztucznie sporządzony kamień składający się z dwóch części. Niekiedy wykonany z kamieni naturalnych, często jednak jedna część składa się ze szkła. 
Odróżnia się dublety prawdziwe i fałszywe.
Ponieważ cena kamienia szlachetnego wzrasta wraz z jego wielkością w ten sposób z niedużych, małowartościowych kamieni otrzymuje się kamień większy, o większej wartości. Tego rodzaju prawdziwe dublety bywają często sporządzane z diamentów. Rozpoznać je można przez zanurzenie kamienia w cieczy: można wówczas zauważyć linię dzielącą obie części dubletu. 
W ten sposób naśladuje się rubiny (na wierzchu cienka płytka prawdziwego rubinu, reszta kamienia z czerwonego granatu lub czerwonego szkła). W dubletach diamentowych część dolną sporządza się z bezbarwnego szafiru, topazu, cyrkonu, lub szkła. Fałszywe dublety rozpoznaje się podobnie jak dublety prawdziwe.
Dublety opalowe są dwojakiego rodzaju:
Niektóre składają się z dwóch części opalu, przy czym cienka płytka górna jest wykonana z odmiany szlachetnej; spoiwo łączące obie części bywa odpowiednio zabarwione, co nadaje im piękny wygląd.
W innych dubletach tylko górna część jest z opalu; część dolna jest wykonana ze szkła lub innego tańszego materiału, często nieco ciemniejszego.
Dublety wydrążone – dolna część górnej płytki jest wydrążona i wypełniona cieczą, która nadaje kamieniowi odpowiednią barwę. Obecnie tego rodzaju dublety są rzadko spotykane.
Jednym z najbardziej rozpowszechnionych kamieni składanych z kilku części jest tzw. garnet–topped dublet, w skrócie GTD. Cienka płytka naturalnego granatu jest połączona spoiwem z podstawą wykonaną z barwionego szkła. 
Obowiązująca definicja, zgodna z ustaleniami międzynarodowymi zawartymi w „Wytycznych dotyczących kamieni szlachetnych, ozdobnych, pereł i korali” (RAL 560 A5 z 1963 r. i RAL 560 A5E z 1970 r.):
Dublety – kamienie składane z dwu lub więcej części w jedną całość metodami sklejania, spiekania lub topienia, przy czym poszczególne części dubletu mogą być kamieniami syntetycznymi lub innymi substancjami (np. szkło, żywice).

</doc>
<doc id="553673" url="https://pl.wikipedia.org/wiki?curid=553673" title="Ferdynand Karol Józef Habsburg">
Ferdynand Karol Józef Habsburg



</doc>
<doc id="553675" url="https://pl.wikipedia.org/wiki?curid=553675" title="Kuchenka gazowa">
Kuchenka gazowa



</doc>
<doc id="553677" url="https://pl.wikipedia.org/wiki?curid=553677" title="Aleksander Zborowski">
Aleksander Zborowski

Aleksander Zborowski herbu Jastrzębiec (ur. 1570, zm. 1637) – starosta międzyrzecki.
Syn Samuela Zborowskiego i Zofii z Jordanów.
W maju 1609 roku pobił pod Torczycą oddziały niemieckie na służbie rosyjskiej. We wrześniu 1609 roku brał udział w bitwie pod Twerem, w której polskie oddziały dowodzone przez Jana Piotra Sapiehę pokonały armię moskiewsko-szwedzką. 4 lipca 1610 roku w bitwie pod Kłuszynem, w której głównodowodzącym wojsk polskich był hetman polny koronny Stanisław Żółkiewski, Aleksander Zborowski dowodził własnym pułkiem na prawym skrzydle.
W 1631 roku dokonał fundacji dla zakonu karmelitów trzewiczkowych we Lwowie, dzięki której wybudowano drewniany kościół dedykowany Świętym Apostołom Filipowi i Jakubowi, Marcinowi Biskupowi oraz Apolonii i Barbarze. Fundację zabezpieczono na dobrach Komarno.
Był żonaty z Magdaleną z Fredrów herbu Bończa. Miał z nią córki Annę i Konstancję oraz syna Adama Aleksandra, który wstąpił do zakonu jezuitów. W 1637 roku, po śmierci Aleksandra, jego syn Adam Aleksander sprzedał hetmanowi wielkiemu koronnemu Stanisławowi Koniecpolskiemu miasteczko Mikulińce oraz 15 wsi za 250000 złotych polskich.

</doc>
<doc id="553678" url="https://pl.wikipedia.org/wiki?curid=553678" title="Tryplety">
Tryplety

Tryplety – są to sztucznie sporządzone kamienie, składające się z trzech części, z których środkowa część jest najczęściej wykonana ze szkła odpowiedniej barwy. 
W ten sposób naśladowane są nieraz szmaragdy, w których górna i dolna część jest sporządzona z berylu, a środkowa ze szkła.
Na koronę i na podstawę kamienia stosuje się naturalne bezbarwne lub barwne przezroczyste kryształy (rubin, szafir), ale niskiej jakości, którym poprawia się barwę dodaniem cienkiej rondysty z intensywnie zabarwionego innego minerału albo wpolerowaniem barwnika do dobrze wypolerowanych płaszczyzn przeznaczonych do sklejenia lub zaspawania. Te, tak zwane „smaryle”, łatwo rozpoznać w oleju (okażą się te kamienie sklejonymi i ewentualnie bezbarwnymi w widoku z boku).
Zastosowanie do różnych fantazyjnych ozdób takich sklejanych różnobarwnych kamieni daje w efekcie ciekawe i wartościowe egzemplarze. 
Kamienie składane nie mogą być oferowane jako kamienie naturalne – mają niższą wartość. Należy też zaznaczyć w jakich rozpuszczalnikach można je czyścić, aby się po prostu nie rozpadły.
Ostatnio, gdy stosuje się coraz więcej kamieni syntetycznych, dublety i tryplety są coraz rzadziej wykonywane.

</doc>
<doc id="553679" url="https://pl.wikipedia.org/wiki?curid=553679" title="Diastole">
Diastole

Diastole (rozkurcz) – faza w cyklu pracy serca, w której serce jest w spoczynku (włókna mięśnia sercowego wydłużają się), a komory serca i przedsionki wypełniają się krwią. Rozkurcz komorowy rozpoczyna się wraz z pojawieniem się drugiego tonu serca i kończy się pierwszym tonem serca.

</doc>
<doc id="553680" url="https://pl.wikipedia.org/wiki?curid=553680" title="Przedsionek serca">
Przedsionek serca

Przedsionek serca () – część serca występująca u większości mięczaków (zarówno u tych o otwartym jak i zamkniętym układzie krążenia) i wszystkich kręgowców, w tym u człowieka. Otrzymuje ona krew z żyły lub zatoki żylnej i przepompowuje ją dalej, do komory serca. Liczba przedsionków u różnych zwierząt wynosi od jednego do czterech.
Mięczaki.
Spośród zwierząt bezkręgowych serce z przedsionkami rozwinęły tylko mięczaki. Bruzdobrzuchy, chitony i małże mają zawsze dwa przedsionki. U małży krew doprowadzana jest do nich żyłami skrzelowymi. U ślimaków jest jeden lub dwa przedsionki. U nich również krew doprowadzają doń żyły, zwane skrzelowymi lub płucnymi, w zależności od typu narządów oddechowych.
Łodziki mają cztery, natomiast pozostałe głowonogi dwa przedsionki serca. Krew dostaje do nich ze skrzeli za pośrednictwem żył skrzelowych zstępujących. System zastawek między przedsionkami a komorą jest nieparzysty u łodzików, zaś parzysty u pozostałych głowonogów.
Kręgowce.
Schemat serca płaza.       1.- Prawy przedsionek       2.- Lewy przedsionek       3.- Komora       4.- Stożek tętniczy       5.- Zatoka żylna       6.- Żyła płucna
W pierwotnym planie budowy kręgowców serce zbudowane jest z czterech pęcherzyków (zgodnie z kierunkiem przepływu krwi): zatoki żylnej, przedsionka, komory i stożka tętniczego. Taki układ zachowuje się u licznych ryb, larw płazów, a u innych kręgowców na etapie rozwoju zarodkowego. Wykształcenie się przegrody międzyprzedsionkowej i w konsekwencji podział na lewy i prawy przedsionek nastąpiło w dwóch liniach rozwojowych: dwudysznych oraz czworonogów (w tej ostatniej zmiany te doprowadziły do wykształcenia się małego i wielkiego obiegu krwi).
U dwudysznych żyła płucna otwiera się do lewej części przedsionka, a zatoka żylna do prawej. Obie części przedsionka rozdziela łącznotkankowy fałd wyrastający z jednej ze ścian serca i ciągnący się również w komorze. Fałd ten u rogozębowatych nie jest połączony z drugą ścianą serca (podział przedsionków niecałkowity), natomiast u płazakowatych łączy się z nią pasmami mięśni, tworząc całkowitą przegrodę.
U trzonopłetwych przedsionek jest największym pęcherzykiem serca, nakrywającym od góry komorę. Mięśniowa przegroda międzyprzedsionkowa pojawia się u płazów oddychających płucami, przy czym u bezogonowych jest zawsze całkowita i zwarta. Tak jak u dwudysznych zatoka żylna otwiera się do części prawej, a żyła płucna do części lewej. Przedsionek w linii rozwojowej płazów ulega stopniowemu przesunięciu ku przodowi i u bezogonowych leży w całości przed komorą.
U gadów zachowuje się podział przedsionków, a każdy ma własną zastawkę przedsionkowo-komorową (tą lewego nazywa się dwudzielną lub mitralną, a tą prawego trójdzielną, jednak nazwy te nie muszą odpowiadać liczbie tworzących je płatków). Pojawia się u nich także częściowy, a później całkowity podział komory serca. W dwóch wywodzących się z nich liniach rozwojowych następuje redukcja zatoki żylnej i jej wciągnięcie w ścianę prawego przedsionka. U ptaków zatoka ta zachowuje się w postaci odrębnego pęcherzyka tylko u paleognatycznych. U współczesnych ssaków nie zachowuje się w tej postaci wcale. U stekowców i ptaków paleognatycznych, a wtórnie też u niektórych wróblowych, do prawego przedsionka otwierają się trzy żyły: dwie żyły główne przednie i jedna główna tylna. U pozostałych współczesnych ptaków i ssaków obie żyły główne przednie łączą się przed osiągnięciem przedsionka we wspólny pień. Do lewego przedsionka krew dochodzi z żył płucnych, które u ptaków i stekowców łączą się na krótko i otwierają do niego wspólnie, a u reszty współczesnych ssaków otwierają się 2–4 ujściami, wskutek wcielenia końcowego odcinka żył (pnia) w ścianę przedsionka.

</doc>
<doc id="553681" url="https://pl.wikipedia.org/wiki?curid=553681" title="Bitwa pod Donauwörth">
Bitwa pod Donauwörth

Bitwa pod Donauwörth (również bitwa pod Schellenbergiem) – starcie zbrojne, które miało miejsce 2 lipca 1704 r. w trakcie hiszpańskiej wojny sukcesyjnej.
Sytuacja przed bitwą.
Kiedy armia sprzymierzeńców księcia Marlborough maszerowała do Bawarii, zwracając jednocześnie uwagę na cesarskie siły pod dowództwem margrabiego Ludwika Badeńskiego, elektor bawarski Maksymilian II Emmanuel wydał rozkaz wzmocnienia twierdzy Schellenberg, górującej nad miastem Donauwörth.
Połączone siły francusko-bawarskie (liczące 64 000 żołnierzy) pod dowództwem piemonckiego generała hrabiego D’Arco ustawiły się w pozycji obronnej wokół twierdzy. Sztab armii generała D’Arco założył, że nierówny teren na wzgórzu zwróconym na zachód będzie zbyt trudny do przeprowadzenia natarcia, więc skoncentrował swoje jednostki na wschodniej stronie wzgórza. Wieść o tych planach dotarła do cesarskiego wodza, dając Anglikom, Austriakom i Holendrom możliwość zaskoczenia nieprzyjaciela, pragnącego obronić linię Dunaju.
Pierwsze natarcia sprzymierzonych.
Naczelny wódz sprzymierzonych, książę Marlborough wraz z armią 63 000 Anglików, Holendrów i Austriaków (48 dział), maszerował naprzeciw armii francusko-bawarskiej stacjonującej wokół Donauwörth. Wczesnym rankiem 2 lipca wyborowe siły złożone z 6000 grenadierów pod dowództwem holenderskiego generała Goora ruszyły na Schellenberg. Pozostałe oddziały poruszały się wolno na tyłach. Wraz z przybyciem na miejsce, wojska sprzymierzonych zostały sformowane w szyki bojowe i przygotowane do natarcia. Zatoczono także angielskie działa na pozycje. Rozpoczęło się natarcie, angielska artyleria pokryła krzyżowym ogniem szczyt wzgórza, doprowadzając do zamieszania wśród wojsk francuskich. Jeszcze przed zmierzchem sprzymierzeni ruszyli do pierwszego ataku, które załamało się wraz ze śmiercią dowódcy generała Goora. Obrona francusko-bawarska okazała się za silna. Wkrótce ponowiono uderzenie, lecz było ono również bezskuteczne.
Upadek Schellenbergu.
Wobec dotychczasowych niepowodzeń, część sił głównych Marlborougha sforsowała rzekę Wörnitz i wyszła na tyły lewego skrzydła przeciwnika. Książę wkrótce zainicjował także następny atak na południowo-zachodnią stronę Schellenbergu, łącząc swoje natarcie z uderzeniem kawalerii i piechoty pod Ludwikiem Badeńskim na najsłabsze punkty francusko-bawarskiej obrony. Z powodu braku koordynacji pomiędzy Donauwörth a Schellenbergiem, atak Bawarczyków od wschodu zakończył się powodzeniem. Na zachodzie Francuzi zostali odcięci od miasta i rzucili się do ucieczki przez rzekę. Wielu z nich zostało przy tym zabitych lub się utopiło. Wkrótce zdobyte zostało miasto Donauwörth. Część sił bawarsko-francuskich zdołała się przebić przez oddziały Marlborougha, jednak linia Dunaju została przez tę stronę utracona.

</doc>
<doc id="553683" url="https://pl.wikipedia.org/wiki?curid=553683" title="Östersund">
Östersund

Östersund (wym. [œstɛˈʂɵnːd]) – miasto położone w środkowej części Szwecji w prowincji Jämtland na wschodnim wybrzeżu jeziora Storsjön.
Sport.
Znany ośrodek narciarski biathlonu. Co roku odbywa się tutaj puchar świata w biathlonie.Miasto kandydowało do organizacji zimowych igrzysk olimpijskich w 1994 i 1998 roku oraz w 2002.

</doc>
<doc id="553684" url="https://pl.wikipedia.org/wiki?curid=553684" title="Pieter Nooten">
Pieter Nooten

Pieter Nooten – holenderski kompozytor, wokalista i klawiszowiec, związany początkowo z grupą Clan of Xymox. Brał udział w komponowaniu i nagrywaniu pierwszych trzech płyt tego zespołu, włączając do jego repertuaru kilka niezapomnianych utworów, a także współtworzył repertuar do kolejnych dwóch płyt Clan of Xymox. Po odejściu z zespołu nagrał wraz z gitarzystą Michaelem Brookiem płytę długogrającą "Sleeps With The Fishes", na którą złożyły się zarówno utwory premierowe, jak i znane z repertuaru macierzystej grupy Nootena, ale przearanżowane (m.in. "Theme I", zmienione tutaj na "Clouds" czy "After The Call"). Całość stała się dla wielu słuchaczy wyznacznikiem stylu wytwórni 4AD, dla której nagrywał Nooten. 
Pieter Nooten jest autorem tekstu i muzyki w utworze "Several Times" na albumie "Blood" (1991) przedsięwzięcia muzycznego This Mortal Coil wytwórni 4AD. 
Nooten wziął udział w projekcie przypominającym dokonania zespołów związanych z 4AD, przearanżowując utwór "After The Call". Próbował kontynuować karierę w house'owym First Contact, ale bez większych sukcesów.
W roku 2007 nakładem amsterdamskiej wytwórni I-Rain Records ukazała się druga solowa płyta Nootena (już bez Michaela Brooka) o tytule "Ourspace".
Dyskografia.
Opracowano na podstawie materialu źródłowego

</doc>
<doc id="553685" url="https://pl.wikipedia.org/wiki?curid=553685" title="Red Top">
Red Top

Red Top – brytyjski kierowany pocisk rakietowy klasy powietrze-powietrze krótkiego zasięgu, opracowany w 1962 przez firmę Hawker Siddeley, samonaprowadzany na podczerwień, przeznaczony do niszczenia celów powietrznych na krótkich dystansach. Od 1977 produkowany przez firmę British Aerospace (BAe).
Rozwój.
Red Top był trzecim kierowanym pociskiem powietrze-powietrze opracowanym w Wielkiej Brytanii. Powstał jako daleko idące rozwinięcie pocisku Firestreak i początkowo nosił oznaczenie Firestreak Mk.IV, wkrótce zmienione z powodu całkowitej odmienności konstrukcji. 
W przeciwieństwie do Firestreaka, który miał głowicę bojową w tylnej części pocisku, naokoło komory spalania silnika, Red Top miał prostszy, klasyczny układ konstrukcyjny, z głowicą bojową w przedniej części, przy czym zwiększono jej masę z 22,7 kg do 30,8 kg. Posiadał ponadto ulepszoną głowicę poszukiwawczą z detektorem podczerwieni Violet Banner pod przezroczystą osłoną w zaokrąglonym nosie pocisku, nowy termiczny zapalnik zbliżeniowy Green Garland i silnik rakietowy Linnet o większym ciągu. Zmieniono kształt usterzenia pocisku, zachowując jego układ aerodynamiczny (cztery powiększone skrzydła za środkiem długości pocisku i cztery małe trójkątne stery na końcu kadłuba). W efekcie, Red Top miał nieco większy zasięg i manewrowość oraz większą skuteczność. Dzięki nowej głowicy poszukiwawczej, mógł być wystrzeliwany przeciw celom także z ich przedniej półsfery. 
Red Top wszedł do służby w 1964, na uzbrojenie samolotów English Electric Lightning (po 2 pociski) i de Havilland Sea Vixen (po 4 pociski). W latach 80. pociski te zaczęły być przestarzałe w stosunku do nowych wersji amerykańskich AIM-9 Sidewinder i pozostały jedynie w ograniczonym użyciu aż do wycofania Lightningów w 1988.
Projektowany był wariant rozwojowy pocisku Blue Dolphin lub Blue Jay Mk.V, z samonaprowadzaniem półaktywnym (odpowiednik AIM-7 Sparrow), lecz nie wszedł do użycia.

</doc>
<doc id="553686" url="https://pl.wikipedia.org/wiki?curid=553686" title="No Silence">
No Silence

No Silence – piąty autorski album ATB.

</doc>
<doc id="553689" url="https://pl.wikipedia.org/wiki?curid=553689" title="Jan Tarnowski (zm. 1432/1433)">
Jan Tarnowski (zm. 1432/1433)

Jan Tarnowski, także Jan z Tarnowa herbu Leliwa (ur. 1367, Tarnów, zm. w 1432/1433) – wojewoda krakowski w latach 1410-1432 roku, dziekan kapituły krakowskiej w latach 1398-1406.
Życiorys.
Syn Jana z Tarnowa i Katarzyny.
Był dziedzicem Tarnowa i Wielowsi. Walczył w bitwie pod Grunwaldem w 1410. Podpisał pokój toruński 1411 roku. Był sygnatariuszem aktu unii horodelskiej 1413 roku.
Był obecny przy wystawieniu przez Władysława II Jagiełłę przywileju czerwińskiego w 1422 roku. Był sygnatariuszem pokoju mełneńskiego 1422 roku. Był obecny przy wystawieniu przez Władysława II Jagiełłę przywileju jedlneńskiego w 1430 roku.
Żonaty z Elżbietą ze Šternberka, miał z nią 6 dzieci, w tym pięciu synów:

</doc>
<doc id="553692" url="https://pl.wikipedia.org/wiki?curid=553692" title="Parafia św. Jadwigi w Raciborzu">
Parafia św. Jadwigi w Raciborzu

Parafia św. Jadwigi – rzymskokatolicka parafia znajdująca się w Raciborzu, w dzielnicy Markowice. Parafia należy do diecezji opolskiej i dekanatu Racibórz.
Historia.
Kościół parafialny wzmiankowany w dokumentach w 1358 r., 1376 r. oraz w rejestrze świętopietrza w 1447 r. w ramach archiprezbiteriatu raciborskiego. Kościół kilkakrotnie nawiedzały pożary. Obecny powstał w latach 1874–1877 w stylu neogotyckim na miejscu rozebranego drewnianego kościoła. Konsekracji dokonano w 1883 r. Poważnie zniszczony podczas II wojny światowej w 1945 r.
Z parafii wyodrębniły się kolejno parafie: w Kuźni Raciborskiej (1892), w Raszczycach (1921), w Nędzy (1926) i w Babicach (1981).

</doc>
<doc id="553694" url="https://pl.wikipedia.org/wiki?curid=553694" title="Günther">
Günther

Mats Olle Göran Söderlund, ps. Günther (ur. 25 lipca 1967 w Malmö) – szwedzki piosenkarz i model. Jego twórczość jest zaliczana do muzyki popowej lub dance.
Najczęściej występuje z duetem The Sunshine Girls, choć jedną z piosenek nagrał z Samanthą Fox.
Muzyka Günthera to piosenki typowo dyskotekowe, do bardziej znanych należą – „Ding Dong Song” (pierwszy singel artysty), „Teeny Weeny String Bikini” oraz „Touch Me”. Sceniczny wizerunek piosenkarza tworzą duże przyciemniane okulary, wąs i charakterystyczna fryzura (w Polsce określana jako "czeski piłkarz").
W 2017 roku brał udział w "Uuden Musiikin Kilpailu -" fińskich preselekcjach do 62. Konkursu Piosenki Eurowizji. Wystąpił w nich z piosenką „Love Yourself”, współpracując z fińskim piosenkarzem D'Sanzem. Zajął 5. miejsce.

</doc>
<doc id="553698" url="https://pl.wikipedia.org/wiki?curid=553698" title="Parafia św. Józefa w Raciborzu">
Parafia św. Józefa w Raciborzu

Parafia św. Józefa – rzymskokatolicka parafia znajdująca się w Raciborzu, w dzielnicy Ocice. Parafia należy do diecezji opolskiej i dekanatu Racibórz.
Historia.
Parafia powstała 1 października 1945 r. jako kuracja wydzielona z parafii św. Mikołaja oraz z tzw. Ocic Górnych należących do parafii w Cyprzanowie. Kościół powstał w latach 1937–1938 w rozwijającej się robotniczej dzielnicy staraniem ks. prałata K. Ulitzki. 29 maja 1939 r. kardynał A. Bertram dokonał konsekracji nowej świątyni. Pierwszym duszpasterzem był świątobliwy kapłan, ks. prałat Bernard Gade (zm. 4 lutego 1995).
Grupy parafialne.
Szafarze Komunii św., Dzieci Maryi, ministranci, grupa rodzin Nazaretańskich, koła róż różańcowych.

</doc>
<doc id="553705" url="https://pl.wikipedia.org/wiki?curid=553705" title="Parafia św. Jana Chrzciciela w Raciborzu">
Parafia św. Jana Chrzciciela w Raciborzu

Parafia św. Jana Chrzciciela – rzymskokatolicka parafia znajdująca się w Raciborzu, w dzielnicy Ostróg. Parafia należy do diecezji opolskiej i dekanatu Racibórz.
Historia.
Pierwotnie na miejscu parafii znajdowała się kasztelania i zamek, gdzie prawdopodobnie istniała kaplica św. Jana. W 1288 r. biskup wrocławski Tomasz II powołał kapitułę kolegiacką przy kaplicy pw. św. Tomasza Kantuaryjskiego. Kapitułę w 1416 r. przeniesiono do kościoła parafialnego Wniebowzięcia Najświętszej Maryi Panny. W 1817 r. przy kaplicy św. Jana został ustanowiony osobny duszpasterz, a sama parafia powstała 17 sierpnia 1820 r. Z parafii usamodzielniła się parafia św. Paschalisa w Raciborzu–Płoni (1932).
Kościół.
Neogotycki kościół parafialny położony jest przy ulicy Morawskiej 1. Powstał w XIII w. Obecny, murowany budynek wzniesiony został w latach 1856–1866. Mieści się w nim obraz cierpiącego Chrystusa, będący niegdyś przedmiotem kultu i pielgrzymek.

</doc>
<doc id="553712" url="https://pl.wikipedia.org/wiki?curid=553712" title="Puszka">
Puszka

Puszka – rodzaj niewielkiego metalowego pojemnika, często zamykanego. Zazwyczaj puszki mają kształt zbliżony do walca.
Puszki stosowane są do przedłużenia trwałości produktów żywnościowych (tzw. konserwy), co jest możliwe dzięki hermetyczności puszki. W puszkach są też sprzedawane napoje (np. piwo) – do najczęściej spotykanych puszek z napojami należą te o pojemności 0,33 i 0,5 litra.
Pojemniki tego rodzaju znajdują zastosowanie także przy przechowywaniu żywności (np. mąki, warzyw strączkowych) i innych produktów (np. farby).
Puszką w liturgii Kościoła katolickiego nazywane jest też naczynie do przechowywania konsekrowanych komunikantów, inaczej cyborium.

</doc>
<doc id="553713" url="https://pl.wikipedia.org/wiki?curid=553713" title="UEFA Intertoto">
UEFA Intertoto



</doc>
<doc id="553714" url="https://pl.wikipedia.org/wiki?curid=553714" title="Koto">
Koto

 – tradycyjny japoński instrument muzyczny , należący do grupy chordofonów szarpanych, rodzaj cytry, narodowy instrument Japonii.
Pochodzenie.
Wiele tradycyjnych japońskich instrumentów muzycznych pochodzi z Chin. Tak też jest w przypadku koto, które zostało sprowadzone do Japonii około VII–VIII wieku. Jego pierwowzorem była chińska cytra guzheng, niewiele różniąca się od koto pod względem konstrukcyjnym. Początkowo na koto grano jedynie na dworze cesarskim. Wielkim innowatorem tego instrumentu stał się kengyō (tytuł honorowy najwyższej rangi przyznawany w dawnych czasach niewidomym muzykom dworskim, a także mistrzom akupunktury i masażu) Yatsuhashi (1614–1685) – niewidomy muzyk z Kioto, twórca nie tylko klasycznych kompozycji, lecz również nowych strojów i technik gry. Natomiast człowiekiem, który zaczął używać koto do wykonywania repertuaru europejskiego, był Michio Miyagi (1894–1956). Dokonał w ten sposób syntezy tradycji muzycznej Japonii i Zachodu.
Budowa.
Korpus instrumentu, o długości 180-200 cm, szerokości około 30 cm i grubości około 5 cm, zbudowany jest z dwóch, precyzyjnie przyciętych kawałków drewna paulowni. W spodniej części korpusu znajdują się dwa otwory rezonansowe. Wierzch jest wypukły, a na nim rozpięte jest zwykle 13 strun o równej długości. Dawniej były one jedwabne, obecnie ze względów praktycznych stosuje się przeważnie struny z tworzyw sztucznych. Pod każdą z nich znajduje się osobny, ruchomy podstrunnik – drewniany, kościany lub plastikowy – o kształcie zbliżonym do odwróconej litery Y. Przesuwanie podstrunników powoduje zmianę punktu oparcia poszczególnych strun. W ten sposób wydłużeniu lub skróceniu ulega długość rezonującej części struny, a zatem i wysokość dźwięku.
Technika gry.
Koto umieszczane jest poziomo na podłodze. Grający klęka lub siada na niskim stołeczku po prawej stronie instrumentu. Do szarpania strun używa trzech kwadratowych lub trójkątnych plektronów, zaopatrzonych w pierścienie i zakładanych na kciuk, palec wskazujący i środkowy prawej ręki. Lewa dłoń operuje po drugiej stronie ruchomych podstrunników, gdzie dociska poszczególne struny, dzięki czemu możliwe jest wydobywanie dźwięków chromatycznych oraz efekty typu wibrato.
Strój.
System ruchomych podstrunników czyni z koto instrument niezwykły pod względem stroju. Pozwala zniwelować oczywiste ograniczenia instrumentu, tak konstrukcyjne (liczba strun), jak i fizyczne (odporność strun na naprężenie). Stosuje się wiele strojów: różne odmiany, charakterystycznej dla muzyki azjatyckiej, pentatoniki, a także zachodnie skale diatoniczne. W praktyce wykonawczej, koto przestraja się wielokrotnie podczas koncertu, czasami nawet w trakcie wykonywania utworu. Najbardziej typowym strojem jest:
Inne popularne stroje to:

</doc>
<doc id="553715" url="https://pl.wikipedia.org/wiki?curid=553715" title="Tamaryszek francuski">
Tamaryszek francuski

Tamaryszek francuski ("Tamarix gallica" L.) – gatunek roślin z rodziny tamaryszkowatych ("Tamarixaceae"). Pochodzi z zach. wybrzeży Morza Śródziemnego (Włochy, Francja, Hiszpania), rozprzestrzenił się także w Wielkiej Brytanii. Jest uprawiany w wielu krajach świata.
Zastosowanie.
Roślina ozdobna. Jest czasami uprawiany w parkach, ogrodach botanicznych i ogródkach przydomowych. Najładniej wygląda podczas kwitnienia, ale dzięki delikatnym i kolorowym pędom jest atrakcyjny również po opadnięciu liści. W Polsce nie jest wystarczająco mrozoodporny i może być uprawiany tylko w cieplejszych rejonach kraju w osłoniętych od wiatru miejscach.

</doc>
<doc id="553716" url="https://pl.wikipedia.org/wiki?curid=553716" title="Angel Coma">
Angel Coma

AngelComa – minialbum nagrany przez zespoły Sunn O))) i Earth. Liczba egzemplarzy albumu została ograniczona do 2000 kopii.

</doc>
<doc id="553718" url="https://pl.wikipedia.org/wiki?curid=553718" title="Southern Lord Records">
Southern Lord Records

Southern Lord Records jest amerykańską wytwórnią płytową założoną w 1998 roku przez Grega Andersona i Stephena O’Malleya. Wytwórnia specjalizuje się głównie w takich gatunkach jak doom metal, sludge metal oraz drone metal.

</doc>
<doc id="553719" url="https://pl.wikipedia.org/wiki?curid=553719" title="Myśliwiec przechwytujący">
Myśliwiec przechwytujący

Myśliwiec przechwytujący – rodzaj samolotu myśliwskiego przystosowany przede wszystkim do przechwytywania i zwalczania innych samolotów, głównie bombowców, nad własnym terytorium lub przed jego osiągnięciem.
Klasa ta podlegała zasadniczym zmianom w toku swojego rozwoju, lecz zazwyczaj różniła się od innych myśliwców bogatszym wyposażeniem do wykrywania celów powietrznych i słabym przystosowaniem do zwalczania celów naziemnych lub jego brakiem. Obecnie klasa myśliwców przechwytujących w dużym stopniu zanikła, wraz z rozwojem wielozadaniowych samolotów myśliwskich i zmniejszeniem się roli bombowców.
Historia rozwoju.
Początki koncepcji myśliwców przechwytujących powstały w okresie międzywojennym, wraz z rozwojem teorii o strategicznej funkcji lotnictwa bombowego (m.in. teoria Douheta). Do walki z nadlatującymi bombowcami przewidywano samoloty myśliwskie o dużej szybkości wznoszenia i prędkości, za to słabszej manewrowości.
Mimo to podczas drugiej wojny światowej w zasadzie nie powstały wyspecjalizowane myśliwce przechwytujące, poza odrębną klasą myśliwców nocnych, a do walki z bombowcami używano zwykłych myśliwców dziennych. Do wyjątków należały samoloty specjalnie projektowane w celu przechwytywania dziennych wypraw bombowych, jak niemiecki myśliwiec o napędzie rakietowym Me 163 Komet oraz inne niemieckie projekty końcowego okresu wojny. Budowano także specjalne wersje dziennych myśliwców, jak wysokościowe – do przechwytywania samolotów rozpoznawczych latających na dużym pułapie oraz opancerzone wersje myśliwców Fw 190, przystosowywane do ataków na bombowce, niebędące jednak myśliwcami przechwytującymi.
Rozwój myśliwców przechwytujących nastąpił dopiero po zakończeniu drugiej wojny światowej – pod koniec lat 40. i na początku lat 50., wraz z upowszechnieniem się na samolotach pokładowych stacji radiolokacyjnych, umożliwiających wykrycie celu spoza zasięgu obserwacji i w miarę precyzyjne naprowadzenie samolotu na cel. Klasa myśliwców przechwytujących wyewoluowała z wyposażonych w radary myśliwców nocnych, w miarę wzrostu ich osiągów, umożliwiających prowadzenie walki także w dzień, przy zagrożeniu ze strony myśliwców przeciwnika. Wzrost ten umożliwiło zastosowanie jako napędu silników odrzutowych oraz zmniejszanie się rozmiarów urządzeń elektronicznych.
Samoloty te, zazwyczaj dwumiejscowe (pilot i operator radaru), rzadziej jednomiejscowe, klasyfikowane były jako "myśliwce do działania w każdych warunkach atmosferycznych" (ang. "all-weather fighter") lub przechwytujące. Uzbrojenie myśliwców przechwytujących początkowo stanowiły jedynie działka, później także kierowane pociski rakietowe, czasami mogły one także atakować cele naziemne, podobnie jak dzienne myśliwce. Często miały mniejszy zasięg od zwykłych myśliwców, wystarczający do pełnienia zadań obrony punktowej obiektów, jak miasta lub bazy wojskowe (ang. "point defence interceptor"). W tym okresie zwykłe myśliwce dzienne na ogół nie posiadały jeszcze radarów ani kierowanych pocisków rakietowych.
W miarę dalszego postępu w elektronice i uproszczenia obsługi radaru, od końca lat 50. radary zaczęły wchodzić jako coraz częstsze wyposażenie zwykłych jednomiejscowych myśliwców, mogących wówczas wykrywać cele w każdych warunkach pogodowych. Jednocześnie na uzbrojenie samolotów weszły powszechnie kierowane pociski rakietowe. Czasami te same typy samolotów były używane zarówno jako myśliwce przechwytujące i myśliwce taktyczne (np. MiG-21, F-104).
Jednak w dalszym ciągu budowano myśliwce przechwytujące, jako samoloty specjalnie dostosowanych do zwalczania celów powietrznych. W odróżnieniu od zwykłych myśliwców, dostosowanych do toczenia manewrowych walk powietrznych w rejonie frontu (uzyskiwania przewagi powietrznej) i wspierania wojsk naziemnych, myśliwce przechwytujące tego okresu przeznaczone były głównie do obrony ważnych punktów lub obszarów i do zwalczania samolotów za pomocą pocisków rakietowych średniego i dalekiego zasięgu (wczesne pociski rakietowe powietrze-powietrze nadawały się zresztą lepiej do zwalczania mało manewrujących celów w rodzaju bombowców, niż do walk manewrowych z myśliwcami, w których wciąż używano działek).
Oprócz zanikających jako odrębna klasa myśliwców przechwytujących obrony punktowej, pojawiły się nowe wyspecjalizowane myśliwce przechwytujące obrony obszaru (ang. "area defence interceptor"), przeznaczone głównie do obrony obszaru państwa przed bombowcami strategicznymi przenoszącymi broń atomową. Były one rozwijane zwłaszcza w USA, Kanadzie i ZSRR, w związku z możliwością ataku lotnictwa strategicznego ze strony rozległych obszarów północnych, ze słabo rozwiniętą siecią posterunków radiolokacyjnych i rakiet przeciwlotniczych. Istotne było poza tym przechwycenie bombowców z dala od bronionych celów, zwłaszcza po dostosowaniu bombowców do roli nosicieli pocisków kierowanych, odpalanych z pewnej odległości. W krajach tych myśliwce przechwytujące były używane przez wydzielone z lotnictwa rodzaje wojsk obrony powietrznej lub odrębne dowództwa obrony powietrznej. Miały one lepsze osiągi, większy zasięg i bardziej zaawansowane wyposażenie elektroniczne, w tym radary o większym zasięgu wykrywania, specjalizowane do zwalczania celów powietrznych, natomiast słabo nadawały się do walk manewrowych i z reguły nie były dostosowane do zwalczania celów naziemnych.
Były to w tym okresie samoloty jedno- lub dwumiejscowe, zazwyczaj większe i cięższe od zwykłych myśliwców. Często mogły współpracować w systemie przechwytywania, wykorzystując informacje z samolotów wczesnego ostrzegania (AEW i AWACS) i ośrodków naprowadzania naziemnego. Przykłady myśliwców przechwytujących z tego okresu, to Convair F-106 Delta Dart, Su-9, Su-15, Tu-128, F-14 Tomcat (będący samolotem obrony punktowej zespołów floty). Ewenementem było używanie przez niektóre myśliwce USA pocisków rakietowych z głowicami jądrowymi, do niszczenia formacji bombowców.
Rozwój techniki rakietowej w latach 60. spowodował spadek zagrożenia ze strony bombowców strategicznych i tym samym spadek znaczenia myśliwców przechwytujących obrony obszaru. Wraz z rozwojem myśliwców wielozadaniowych, dysponujących dużymi możliwościami wykrywania i zwalczania celów powietrznych na średnich odległościach, w połączeniu z możliwością toczenia manewrowych walk i wspierania wojsk naziemnych, około lat 80. odrębna klasa myśliwców przechwytujących w dużym stopniu zanikła. Obecnie używane są już nieliczne konstrukcje wyspecjalizowane jako myśliwce przechwytujące (MiG-31, do 2009 Panavia Tornado ADV).

</doc>
<doc id="553720" url="https://pl.wikipedia.org/wiki?curid=553720" title="Hiperplazja">
Hiperplazja



</doc>
<doc id="553722" url="https://pl.wikipedia.org/wiki?curid=553722" title="Lotar II">
Lotar II

Lotar (Chlothar) II (ur. 825, zm. 8 sierpnia 869 w Piacenzy) – drugi syn Lotara I. Władca Lotaryngii i Górnej Burgundii.
Historia.
Po śmierci Lotara I w 855 roku odziedziczył ziemię nazwane "Lotharii Regnum", od czego powstała nazwa "Lotaryngia". Granice panowania Lotara II obejmowały nie tylko dzisiejszą Lotaryngię, ale także m.in. dzisiejsze Niderlandy i Nadrenię.
W 855 roku poślubił Teutbergę, córkę hrabiego Bozona. Po śmierci brata Karola w 863 roku odziedziczył po nim część jego ziem.
Po śmierci Lotara II królestwo na mocy porozumienia z Meerssen zostało podzielone pomiędzy jego stryjów, tj.: Karola II Łysego i Ludwika II Niemieckiego (870). Miał nieślubnego syna Hugo Ślepego, który otrzymał od ojca nadania w Alzacji i próbował uzyskać Lotaryngię.

</doc>
<doc id="553723" url="https://pl.wikipedia.org/wiki?curid=553723" title="Rozkurcz serca">
Rozkurcz serca



</doc>
<doc id="553724" url="https://pl.wikipedia.org/wiki?curid=553724" title="Hipertrofia">
Hipertrofia

Hipertrofia – trzeci album studyjny zespołu Coma, wydany 10 listopada 2008 roku. Jest to album koncepcyjny, gdzie wszystkie utwory powiązane są jedną myślą przewodnią. W tym przypadku jest to „życie ludzkie, jako szeroko pojęta wola istnienia”. Pierwotnie miał być zatytułowany "Hipertrofia woli mocy", jednak zespół zdecydował się na krótszą wersję. Owa wola mocy zaczerpnięta z twórczości Nietzsche'go jest poszlaką do interpretacji całego albumu.
Album uzyskał certyfikat platynowej płyty. Płyta dotarła do 1. miejsca na liście OLiS w Polsce.
Płyta zajęła 11. miejsce w rankingu ZPAV najlepiej sprzedających się albumów 2008 r. w Polsce. Została również wybrana najlepszą polską płytą rockową w 2008 r. według Antyradia.
Twórcy.
Źródło.

</doc>
<doc id="553727" url="https://pl.wikipedia.org/wiki?curid=553727" title="Cheryl Ladd">
Cheryl Ladd

Cheryl Ladd, właściwie Cheryl Jean Stoppelmoor (ur. 12 lipca 1951 w Huron) – amerykańska aktorka telewizyjna i filmowa, piosenkarka i pisarka, występowała w roli Kris Munroe, młodszej siostry Jill (Farrah Fawcett), w serialu ABC "Aniołki Charliego" ("Charlie’s Angels", 1977–1981).
Życiorys.
Wczesne lata.
Urodziła się w Huron, w stanie Dakota Południowa jako drugie dziecko i jedyna córka kelnerki Delores Mae Hein (z domu Katz; 1933–2018) i inżyniera kolejowego Mariona Wayne’a Stoppelmoora (1929–2001). Jej rodzina miała pochodzenie niemieckie i angielskie. Miała młodszego brata Setha. Będąc uczennicą szkoły średniej występowała jako cheerleaderka na przystani dla samochodów „The Barn”.
Mając siedemnaście lat śpiewała z jazzowym trio Music Shop Band, z którym podróżowała od Środkowego Zachodu do stanu Kalifornia. Kiedy grupa się rozpadła, Ladd przeniosła się do Los Angeles. Uczyła się sztuki aktorskiej w Milton Katselas Acting Workshop w Los Angeles.
Początki kariery.
Wkrótce podpisała kontrakt z wytwórnią Hanna-Barbera i pod pseudonimem artystycznym Cherie Moor śpiewała piosenki Melody Valentine, bohaterki animowanej serii Hanna-Barbera "Josie i Kociaki" ("Josie and the Pussycats", 1970–72). Po raz pierwszy pojawiła się na kinowym ekranie w dramacie sensacyjnym "Chrom i gorąca skóra" ("Chrome and Hot Leather", 1971) jako Kathy obok Williama Smitha. Pojawiała się w regularnie na programach "The Ken Berry WOW Show" (1972) i "Search" (1972). Wkrótce zaczął występować w reklamach i epizodach, w tym m.in. gościnnie w takich serialach jak "Rekruci" ("The Rookies", 1972), "Harry O" (1973), "Ulice San Francisco" (1974) i "Szczęśliwe dni" ("Happy Days", 1974).
Aniołki Charliego.
Drogę do wielkiej kariery telewizyjnej otworzyli jej producenci Aaron Spelling i Leonard Goldberg, kiedy w zastępstwie za Farrah Fawcett-Majors, która zerwała kontrakt z producentami serialu, zaproponowali (od 14 września 1977) przyjęcie roli Kris Munroe, absolwentki Akademii Policyjnej w San Francisco, młodszej siostry Jill, w serialu ABC "Aniołki Charliego" ("Charlie’s Angels") z Jaclyn Smith i Kate Jackson. Pozostała w serialu aż do ostatniego odcinka (1981) w nieco zmienionym składzie; najpierw z Shelley Hack, potem z Tanyą Roberts.
Gościła potem w popularnym programie rozrywkowym Jima Hensona "Muppet Show" (1978). Nagrała cieszące się w Japonii ogromnym powodzeniem dwie płyty: „Cheryl Ladd” (1978) i „Dance Forever” (1979). Zagrała zestresowaną matkę pozostającą w domu, Betinę ‘Teeny’ Morgan, która wyładowuje swoją drzemiącą w sobie wściekłość na córce w dramacie ABC "Kiedy ona była zła..." ("When She Was Bad...", 1979) ze swoim przyjacielem Robertem Urichem i ówczesnym mężem Davidem Laddem.
Rozwój kariery.
Grała w filmach fabularnych szklanego ekranu. Wcieliła się w rolę księżnej Gracji Patrycji z Monako w biograficznym dramacie ABC "Historia Grace Kelly" ("The Grace Kelly Story", 1983). Była główną bohaterką ekranizacji powieści Danielle Steel: kinowego melodramatu "Teraz i zawsze" ("Now and Forever", 1983) jako właścicielka sklepu stająca w obronie męża oskarżonego o gwałt, miniserialu ABC "Przeprawy" ("Crossings", 1986) i NBC "Koleje losu" ("Changes", 1991). Uznanie wśród telewidzów zdobyła także w melodramacie "Romans w Orient Expressie 125" ("Romance on The Orient Express", 1985) jako zakochana pasażerka, dramacie ABC "Śmierć w Kalifornii" ("A Death in California", 1986) – kontrowersyjnej i przerażającej autentycznej historii oraz dramacie CBS "Śmiertelna troska" ("Deadly Care", 1987) o pielęgniarce uzależnionej od leków.
Na kinowym ekranie stworzyła kreację zakochanej pielęgniarki w melodramacie wojennym Sidneya J. Furie "Purpurowe serca" ("Purple Hearts", 1984) u boku Kena Wahla. W 1986 podczas Santa Barbara Theatre Festival w Santa Barbara grała postać Reno Sweeney w sztuce Cole’a Portera "Wszystko wolno" ("Anything Goes").
Kolejną kreacją była postać Sary Crawford, nowo sfabrykowany przedmiot miłości londyńskiego lekarza Henry’ego Jekylla, który przemienia się w okrutnego pana Edwarda Hyde’a w telewizyjnej adaptacji noweli Roberta Louisa Stevensona "Jekyll i Hyde" ("Jekyll &amp; Hyde", 1990) u boku Michaela Caine’a i Jossa Acklanda. Wcieliła się w telewizyjną postać dr Down ‘Holli’ Holliday, lekarki tropiącej zbrodnie na Hawajach w serialu CBS "One West Waikiki" (1994-96) z Richardem Burgi. W dramacie familijnym "Najlepszy przyjaciel" ("A Dog of Flanders", 1999) wystąpiła jako Anna Cogez u boku Jona Voighta.
Spróbowała też sił jako pisarka. 1 września 1996 wraz z mężem Brianem Russellem opublikowała serię książek pt. "Przygody małej Nettie Windship" ("The Adventures of Little Nettie Windship") o moralnych wartościach dla dzieci.
6 września 2000 wystąpiła na scenie Marquis Theatre w Nowym Jorku jako feministka Annie Oakley w broadwayowskim musicalu Irvinga Berlina "Rekord Annie" ("Annie Get Your Gun").
Znalazła się w obsadzie serialu NBC "Las Vegas" (2003-2005) jako Jillian Deline, żona Eda (James Caan). W dreszczowcu psychologicznym "Niezapomniany" ("Unforgettable", 2017) wystąpiła w podwójnej roli jako Helen i „Lovey”, matka Tessy z Katherine Heigl, Rosario Dawson i Geoffem Stultsem.
5 kwietnia 2005 ukazała się jej książka pt. "Token Chick: A Woman’s Guide to Golfing with the Boys", która skierowana została do miłośników gry w golfa.
8 września 2022 ogłoszono, że wystąpi w trzydziestej pierwszej edycji programu "Dancin with the Stars", a jej partnerem będzie Louis Van Amstela.
Życie prywatne.
W 1971 poznała Davida Ladda – syna amerykańskiej legendy kina Alana Ladda, i 23 maja 1973 roku wyszła za niego za mąż. 14 stycznia 1975 roku w Hollywood urodziła im się córka Jordan, która – podobnie jak matka – została aktorką. Powróciła na duży ekran jeszcze pod panieńskim nazwiskiem "Stoppelmoor" w filmie przygodowym "Skarb jamajskiej głębiny" ("Evil in the Deep", 1976) u boku ówczesnego męża Davida, z którym po siedmiu latach małżeństwa się rozstała w 1980. A następnie 3 stycznia 1981 roku ponownie wyszła za mąż za pochodzącego ze Szkocji producenta Briana Russella, a od roku 1983 zaadoptowała pasierbicę Lindsay.

</doc>
<doc id="553733" url="https://pl.wikipedia.org/wiki?curid=553733" title="Jordan Ladd">
Jordan Ladd

Jordan Elizabeth Ladd (ur. 14 stycznia 1975 w Hollywood, Los Angeles w stanie Kalifornia) – amerykańska aktorka.
Życiorys.
Jest córką znanej z serialu telewizji ABC "Aniołki Charliego" gwiazdy telewizyjnej Cheryl Ladd i producenta i aktora Davida Ladda, syna legendy kina Alana Ladda. Już jako dwuletnie dziecko występowała w reklamach telewizyjnych.

</doc>
<doc id="553735" url="https://pl.wikipedia.org/wiki?curid=553735" title="Bitwa pod Almansą">
Bitwa pod Almansą

Bitwa pod Almansą – starcie zbrojne w dniu 25 kwietnia 1707 zaliczane do decydujących bitew podczas hiszpańskiej wojny sukcesyjnej.
Do historii przeszło jako „zapewne jedyna bitwa, w której wojskami angielskimi dowodził Francuz, a francuskimi – Anglik”. Pod Almansą armia francusko-hiszpańska pod dowództwem księcia Berwicka rozbiła wojska portugalsko-angielsko-holenderskie dowodzone przez hrabiego Galwaya (Gallowaya), w wyniku czego większa część wschodniej Hiszpanii przeszła pod władzę Burbonów. 
Wprowadzenie.
Początkową bazę operacyjną kampanii wojsk sprzymierzonych w Hiszpanii założono w Alicante, gdzie poza tym otrzymano znaczne posiłki angielskie jeszcze przed podjęciem działań militarnych. 8 lutego 1707 do portu dotarły okręty floty angielskiej z transportem 3 pułków dragonów i 13 batalionów piechoty. Armia ta wstępnie przeszła do ofensywy mimo pewnego osłabienia sił spowodowanego wycofaniem kilku pułków przez arcyksięcia Karola dla działań defensywnych w Katalonii.
Działania poprzedzające.
Z terytorium Królestwa Walencji wojska sprzymierzone pod wodzą hr. Galwaya i portugalskiego markiza das Minas podjęły marsz na Madryt, niszcząc po drodze magazyny zaopatrzeniowe nieprzyjaciela i docierając w Murcji do miasta Villena. 
18 kwietnia 1707 rozpoczęto oblężenie Villeny. 23 kwietnia w pobliżu, pod Almansą stanęła 25-tysięczna armia francusko-hiszpańska Berwicka, zagrażając liniom komunikacyjnym przeciwnika. Sprowokowany tym Galway wyruszył jej na spotkanie, decydując się na wcześniejszy atak przed nadejściem spodziewanych posiłków francuskich pod wodzą księcia Filipa Orleańskiego. 
W skład silniejszej armii burbońskiej wchodziły jednakowo liczne oddziały francuskie (wśród nich "Garde Écossaise") i hiszpańskie, a także regiment irlandzki. Wśród 22-tysięcznych wojsk przeciwnika oprócz najliczniejszych Portugalczyków i Anglików były jednostki holenderskie, a także oddziały niemieckie i złożone z francuskich hugenotów.
Bitwa.
Na polach pod Almansą obydwie armie rozwinęły naprzeciw siebie szyki w dwóch liniach na froncie długości 6,5 kilometra. Sprzymierzeńcy uszykowali tak 42 bataliony piechoty i 60 szwadronów kawalerii, ich przeciwnicy rozmieścili 50 batalionów pieszych i 81 szwadronów jazdy, rozporządzając przy tym niemal równą liczebnie artylerią. Dysponując natomiast słabszą od przeciwnika jazdą, Galway przetasował ją z piechotą i ustawił na skrzydłach. W szyku wojsk Berwicka całą artylerię umieszczono w centrum razem z piechotą, zaś skrzydła obsadzone były wyłącznie kawalerią – na prawym hiszpańską, na lewym francuską. 
Bitwę rozpoczęto o godz. 15:00 wymianą ognia artyleryjskiego. Jazda Berwicka dwukrotnie odrzucała jazdę Galwaya, lecz potem atakując jego lewe skrzydło, sama była skutecznie odpierana silnym ogniem piechoty nieprzyjaciela. Przed trzecim natarciem Berwick ściągnął z centrum drugą linię piechoty i umieścił ją za jazdą. Hiszpańska kawaleria z jego prawego skrzydła szarżując brawurowo, odrzuciła po raz trzeci jazdę Galwaya i wykorzystując luki między jego piechotą, przeniknęła na tyły. Piechota lewego skrzydła Galwaya atakowana frontalnie przez piechotę Berwicka, a z boków i z tyłu przez jazdę – uległa ostatecznie rozbiciu. 
W kolejnej fazie bitwy zwycięska jazda Berwicka obeszła szyk przeciwnika i od tyłu dokonała uderzenia na jego prawe skrzydło, a następnie na centrum, któremu tymczasem udało się zepchnąć środek szyku francusko-hiszpańskiego w stronę Almansy. Kiedy Galway wprowadził swe odwody do ataku na centrum armii burbońskiej, Berwick rzucił do ataku masy francusko-hiszpańskiej kawalerii na osłabione szeregi angielsko-portugalskie, rozbijając także jazdę portugalską, która według świadków opuściła pole bitwy „z wielką prędkością”. Oddziały w centrum szyku zakończyły bój kapitulacją o godz. 17:00.
Podsumowanie.
Była to bitwa przede wszystkim kawalerii, w której podczas ataków odegrała ona zasadniczą rolę i której waleczność oraz umiejętne wykorzystanie zdecydowało o wyniku starcia. Ponieważ Anglicy, Holendrzy i francuscy hugenoci Galwaya stawiali stosunkowo silny opór w centrum, jako jedną z istotnych przyczyn klęski stronników arcyksięcia wskazywano nadmierne wystawienie własnej flanki na manewry Berwicka. Ucieczkę jazdy portugalskiej tłumaczono później zamiarem ocalenia przynajmniej części szwadronów.
Straty.
W pogromie jaki ostatecznie nastąpił, Galway (który sam został poważnie ranny w decydującym momencie bitwy) stracił 5 tysięcy zabitych i rannych oraz wiele tysięcy jeńców; w odwrocie utracono też niemal całą artylerię. Zwycięzcy zdobyli również 120 ze 137 sztandarów i cały tabor pozostawiony we Fuente la Higuera. Uchodzące oddziały narażone były na pościg konnicy nieprzyjaciela – w dzień po bitwie do kapitulacji zmuszonych zostało kolejne 2 tysiące żołnierzy. Z całej armii jedynie 3,5 tysiąca zdołało ujść do Tortosy. Francuzi i Hiszpanie stracili łącznie od 2000 do 3500 żołnierzy w zabitych i rannych. 
Skutki strategiczne.
Zwycięstwo to w ogromnej mierze wywarło wpływ na wzrost nastrojów profrancuskich i na konsolidację Hiszpanii pod rządami Burbonów. Wraz z unicestwieniem głównej prohabsburskiej siły militarnej w Hiszpanii, Filip V odzyskał inicjatywę i przeszedł do ofensywy. Wkrótce potem, 8 maja w ręce Francuzów dostała się Walencja, 26 maja padła Saragossa, a 14 października zmuszona była skapitulować katalońska Lerida. Wcześniej, 4 października na pograniczu z Portugalią Francuzi i Hiszpanie zdobyli też po oblężeniu Ciudad Rodrigo. W niedługim czasie jedynymi sprzymierzeńcami arcyksięcia Karola na terytorium hiszpańskim pozostali jego zwolennicy w Katalonii i na Balearach. Kolejnym, brzemiennym skutkiem politycznym była formalna likwidacja przez Filipa V Królestwa Walencji z jego statutową autonomią w ramach Aragonii.

</doc>
<doc id="553737" url="https://pl.wikipedia.org/wiki?curid=553737" title="Dyskografia King Crimson">
Dyskografia King Crimson

Poniższa lista obejmuje dyskografię brytyjskiego zespołu rocka progresywnego King Crimson. Lista obejmuje trzynaście albumów studyjnych, dwadzieścia pięć albumów koncertowych, osiem kompilacji, czternaście singli, trzy minialbumy i sześć albumów wideo.

</doc>
<doc id="553739" url="https://pl.wikipedia.org/wiki?curid=553739" title="Salamis">
Salamis

Salamis (gr. Σαλαμίς lub Σαλαμινία) – pancernik (drednot), zamówiony dla marynarki wojennej Grecji w stoczni AG Vulcan w Hamburgu w 1912 roku. Zamówiono go w odpowiedzi na ekspansję morską Imperium Osmańskiego rozpoczętą w roku 1911. Okręt miał mieć długość 173,7 metra, uzbrojenie główne miało się składać z ośmiu dział kalibru 356 mm, a prędkość maksymalna miała wynosić 23 węzły. Nazwa „Salamis” odnosiła się do greckiego zwycięstwa nad flotą perską w bitwie pod Salaminą w 480 roku przed naszą erą.
Stępkę okrętu położono 23 lipca 1913 roku, kadłub zwodowano 11 listopada roku następnego. Prace wstrzymano w grudniu 1914 roku, kilka miesięcy po wybuchu I wojny światowej. Niemiecka marynarka wykorzystywała nieukończoną jednostkę jako pływające koszary w Kilonii. Uzbrojenie dla okrętu zamówiono w amerykańskich zakładach Bethlehem Steel i nie mogło zostać dostarczone z powodu brytyjskiej blokady Niemiec. W wyniku tego Bethlehem Steel sprzedało działa przeznaczone dla okrętu Wielkiej Brytanii, uzbrojono nimi cztery monitory typu "Abercrombie". Okręt pozostawał nieukończony także po wojnie i był przedmiotem arbitrażu międzynarodowego, którego decyzją w końcu został przyznany stoczni. Kadłub zezłomowano w 1932 roku.
Projekt.
Ogólna charakterystyka.
„Salamis” miał mieć długość 173,71 metra na linii wodnej, szerokość 25 metrów, zanurzenie 7,6 metra. Miał mieć wyporność 19 500 ton (19 200 długich ton; 21 500 krótkich ton). Napęd miały stanowić trzy turbiny AEG, każda napędzająca osobną śrubę napędową. Turbiny miały być napędzane przez parę dostarczaną z osiemnastu kotłów typu Yarrow. Miało to dać łączną moc 40 000 koni mechanicznych na wałach i rozpędzać okręt do prędkości maksymalnej 23 węzłów.
Uzbrojenie.
Główne uzbrojenie jednostki miało stanowić osiem dział kalibru 356 mm L/45 w czterech wieżach. Dwie wieże miały być zamontowane w superpozycji na dziobie przed nadbudówką, dwie na rufie za kominami. Działa miały mieć szybkostrzelność 1,25–1,75 pocisku na minutę i mogły wystrzeliwać pociski przeciwpancerne o wadze 640 kilogramów. Każde działo mogło wystrzelić 500 pocisków, zanim konieczna byłaby wymiana luf z powodu zużycia. Pociski miały być wystrzeliwane z prędkością wylotową około 760 m/s. Przy podniesieniu 15° dawało to zasięg 18 200 metrów. Z odległości 11 000 metrów pocisk miał przebijać płytę pancerną o grubości 330 milimetrów.
Uzbrojenie średniego kalibru miało się składać z dwunastu dział kal. 152 mm L/50 w kazamatach na śródokręciu, po sześć na każdej burcie. Działa te miały wystrzeliwać pociski o wadze 47,7 kilograma z szybkostrzelnością około 6 strzałów na minutę. Pociski były wystrzeliwane z prędkością wylotową 853 m/s i miały zasięg 13 700 metrów.
Uzbrojenie miało uzupełniać dwanaście szybkostrzelnych dział kalibru 75 milimetrów, także umieszczonych w kazamatach. Okręt miał być również wyposażony w pięć podwodnych wyrzutni torpedowych kalibru 500 milimetrów.
Opancerzenie.
Pancernik miał burtowy pas pancerny o grubości 250,8 milimetra w centralnej sekcji kadłuba, która zabezpieczała najbardziej krytyczne obszary, takie jak maszynownia i komory amunicyjne. Na końcach okrętu, za wieżami (patrząc od środka) artylerii głównej pancerz miał grubość 98,4 milimetra. Wysokość pasa pancernego w tych okolicach także była zmniejszona. Główny pokład pancerny miał grubość 73 milimetrów w centralnej sekcji kadłuba i tak jak w przypadku burtowego pasa pancernego, w mniej ważnych obszarach jego grubość była zmniejszona do 38 milimetrów. Wieże artylerii głównej zabezpieczono pancerzem o grubości 250,8 milimetra z przodu i po bokach. Barbety artylerii głównej miały opancerzenie o tej samej grubości. Wieża dowodzenia była lekko opancerzona – pancerz miał grubość 32 milimetrów.
Budowa i jej zakończenie.
W okresie poprzedzającym wojny bałkańskie (1912–1913) Imperium Osmańskie – tradycyjny rywal morski Grecji – podjęło kroki mające na celu zmodernizowanie floty. Częścią wzmacniania sił było zamówienie drednota „Reshadiye” w 1911 roku. Ekspansja osmańskich sił morskich zagroziła greckiej kontroli nad Morzem Egejskim. By ją zrównoważyć, Grecja zdecydowała się także zamówić okręt tej klasy – „Salamis”. Nowy okręt zamówiono w 1912 roku w niemieckiej stoczni AG Vulcan z siedzibą w Hamburgu. Czyniło to Grecję czternastym i ostatnim krajem, który zamówił drednota. Wstępny projekt przedstawiał jednostkę o długości 140 metrów, szerokości 22 metrów i zanurzeniu 7,3 metra. Miał mieć wyporność 13 500 ton (13 300 LT; 14 900 ST) oraz napęd o mocy 26 000 koni mechanicznych, składający się z turbin napędzających dwie śruby i nadający jednostce prędkość do 21 węzłów. Uzbrojenie miało stanowić sześć dział 356 mm w trzech wieżach, osiem dział 152 mm, osiem dział 76 mm, cztery działa 37 mm i dwie wyrzutnie torpedowe 450 mm. Projekt zmieniano kilka razy, ostateczną wersję zatwierdzono 23 stycznia 1912 roku. Okręt miał być dostarczony greckiej marynarce do marca 1915 roku za sumę 1 693 000 funtów.
Stępkę położono 23 lipca 1913 roku. Kadłub zwodowano 11 listopada 1914 roku. Artylerię główną i średniego kalibru zakontraktowano w amerykańskim koncernie stalowym Bethlehem Steel. Jednak wybuch I wojny światowej w sierpniu 1914 roku drastycznie zmienił sytuację: morska blokada Niemiec wprowadzona przez Wielką Brytanię oznaczała, że dział nie można było dostarczyć. Prace wstrzymano 31 grudnia 1914 roku. Do tego momentu Grecja zapłaciła AG Vulcan 450 000 funtów. Firma Bethlehem odmówiła także wysłania dział artylerii głównej do Grecji. Działa kalibru 356 mm sprzedano do Wielkiej Brytanii, gdzie posłużyły do uzbrojenia czterech monitorów typu "Abercrombie". Nieukończoną jednostkę odholowano do Kilonii, znajdując dla niej zastosowanie jako okręt koszarowy.
Po zakończeniu wojny grecka marynarka odmówiła odbioru niekompletnego kadłuba. AG Vulcan pozwał grecki rząd w 1923 roku. Długotrwały proces arbitrażowy zakończył się 23 kwietnia 1932 roku. Arbitrzy uznali, że grecki rząd jest winny stoczni AG Vulcan 30 000 funtów, pozostawiając stoczni prawa do kadłuba. Jednostkę rozebrano na złom tego samego roku w Bremie. Drugiego greckiego drednota, o nazwie „Vasilefs Konstantinos”, stanowiącego lekko zmodyfikowaną wersję francuskiego pancernika typu "Bretagne", spotkał podobny los. Prace nad nim wstrzymano w momencie wybuchu wojny w sierpniu 1914 roku, a po zakończeniu wojny grecki rząd także odmówił zapłaty za nieukończoną jednostkę.

</doc>
<doc id="553740" url="https://pl.wikipedia.org/wiki?curid=553740" title="Andre Tanneberger">
Andre Tanneberger



</doc>
<doc id="553745" url="https://pl.wikipedia.org/wiki?curid=553745" title="Chimera (Turcja)">
Chimera (Turcja)

Chimera (tur. "Yanar taş") – miejsce naturalnego wypływu gazu ziemnego, położone na południu Turcji, w prowincji Antalya, w górach niedaleko miejscowości Çıralı. W rejonie dzisiejszego Yanartaş (tur. "płonące kamienie") na obszarze ok. 5000 m² znajdują się dziesiątki miejsc naturalnego wypływu gazu. Natężenie emisji gazu zmienia się w zależności od pór roku – jest większa w zimie; ilość uchodzącego gazu jest modulowana przez ilość napływających wód gruntowych i zmiany ciśnienia atmosferycznego. Płonący gaz tworzy „wieczne ognie”. W przeszłości płomienie były na tyle duże, że stanowiły one naturalne latarnie morskie dla żeglugi przybrzeżnej.
Istnieją hipotezy, że te strzelające z ziemi języki ognia były inspiracją dla powstania starogreckiego mitu o Chimerze.
Pochodzenie gazu.
Emitowany gaz składa się z metanu (87%), H2 (7,5 -11%), N2 (2 – 4,9%), krótko-łańcuchowych alkanów (0,6%), dwutlenku węgla (0,01 – 0,07%) i helu (80 ppm). Takie proporcje składników i ich skład izotopowy sugeruje powstawanie gazu przez mieszanie się komponentów z dwóch odmiennych źródeł:
Miejsce to jest największym do tej pory odkrytym źródłem emisji abiogenicznego metanu na lądzie.

</doc>
<doc id="553746" url="https://pl.wikipedia.org/wiki?curid=553746" title="Skrzydło delta">
Skrzydło delta

Skrzydło delta – odmiana skrzydła o obrysie trójkąta, nazwa pochodzi od greckiej litery delta kształtem przypominającą trójkąt - Δ. Pierwszym inżynierem, który zaproponował użycie tego typu skrzydła, był XVII-wieczny polski wynalazca Kazimierz Siemienowicz.
Skrzydła tego typu charakteryzują się dobrymi właściwościami przy prędkościach ponaddźwiękowych, nie tracą siły nośnej nawet przy bardzo dużym kącie natarcia i dzięki większej wytrzymałości niż tradycyjne konstrukcje ich struktura jest znacznie lżejsza i mniejsza – nie „wchodzą” one w kadłub co daje więcej miejsca na zbiorniki z paliwem czy uzbrojenie samolotu.
Podstawowe wady to, w przypadku konstrukcji bezogonowych, utrata części siły nośnej, ponieważ część skrzydła (krawędź spływu) jest używana jako powierzchnie sterowe, znaczny spadek prędkości przy gwałtownych manewrach i duża powierzchnia nośna, co powoduje zwiększony opór powietrza szczególnie przy lotach na małych wysokościach. Na krawędzi natarcia w skrzydle delta powstaje wir, który prowadzi do zwiększenia kąta natarcia części przy końcu skrzydła w stosunku do części położonych bliżej kadłuba. Prowadzi to do wcześniejszego oderwania strug na końcówkach i w efekcie do spadku efektywności lotek. Aby zapobiegać temu zjawisku stosuje się różne rozwiązania konstrukcyjne: grzebień aerodynamiczny (MiG-21), uskok krawędzi natarcia (F-4 Phantom), szczelina w skrzydle (Mirage III).
Niemiecki inżynier Alexander Lippisch był pierwszą osobą, która zaprojektowała samolot ze skrzydłem delta. Po II wojnie światowej został on przesiedlony do USA w ramach Operacji Paperclip ("pol. Spinacz"), gdzie zaprojektował pierwszy amerykański samolot o układzie delta Convair XF-92.

</doc>
<doc id="553747" url="https://pl.wikipedia.org/wiki?curid=553747" title="Order Kanady">
Order Kanady

Order Kanady (ang. "Order of Canada", fr. "Ordre du Canada") – wysokie cywilne odznaczenie Kanady przyznawane tym, którzy realizują łacińską dewizę orderu: "Desiderantes meliorem patriam", czyli „Pragnący lepszej ojczyzny”.
Ustanowiony w 1967, w stulecie powstania Dominium Kanady i wręczany w uznaniu całokształtu zasług Kanadyjczykom, którzy wybitnie przysłużyli się swojemu krajowi. Order przyznawany jest też nie-Kanadyjczykom, którzy swoimi działaniami przyczynili się do dobra ludzkości. Przyznawany jest m.in. politykom, artystom, muzykom, gwiazdom filmu i telewizji, dobroczyńcom i innym zasłużonym w swej dziedzinie osobom. Król Kanady Karol III jest Suwerenem Orderu Kanady, a Generalny Gubernator Kanady – jego Kanclerzem.
Od chwili ustanowienia Orderem Kanady odznaczono ponad 5000 osób. Początkowo jednostopniowy, od 1972 posiada trzy stopnie:
Jeżeli specjalna Rada Doradcza uzna, że któryś z Kawalerów Orderu Kanady naraził jego reputację, może order odebrać. W historii najwyższego stopnia orderu (CC) zdarzyło się to dotąd dwukrotnie: w 1998 odebrano go Alanowi Eaglesonowi, zaś w 2005 – Davidowi Ahenakewowi.
Odznaczeni.
Wśród odznaczonych najwyższym stopniem Orderu Kanady znaleźli się m.in.:

</doc>
<doc id="553748" url="https://pl.wikipedia.org/wiki?curid=553748" title="Order of Canada">
Order of Canada



</doc>
<doc id="553749" url="https://pl.wikipedia.org/wiki?curid=553749" title="Układ delta">
Układ delta



</doc>
<doc id="553752" url="https://pl.wikipedia.org/wiki?curid=553752" title="Antyperspirant">
Antyperspirant

Antyperspirant ( – „przewiewać, oddychać przez coś”) – kosmetyk mający na celu zmniejszanie wydzielania potu i w ten sposób zwalczanie nieprzyjemnego zapachu ciała poprzez naniesienie go bezpośrednio na pocące się części ciała. Działanie antyperspirantów opiera się na zawartości soli glinu. Dostępne na rynku preparaty różnią się ich stężeniem i w związku z tym skutecznością i częstotliwością stosowania.
Antyperspiranty dostępne są w różnej postaci – w Europie najpopularniejsze są preparaty w sprayu, kremie lub z aplikatorem kulkowym, w Stanach Zjednoczonych natomiast dominują w postaci sztyftu lub żelu.
Mechanizm działania.
Ludzki pot w większości przypadków nie ma zapachu dopóki nie zostanie sfermentowany przez bakterie, rozwijające się w ciepłych i wilgotnych warunkach. Pacha jest jednym z najcieplejszych miejsc na powierzchni ciała człowieka, a gruczoły potowe wydzielają płyn (pot), którego zadaniem jest regulacja temperatury (ochrona przed przegrzaniem). Gdy skórę tej okolicy umyje się mydłem o odczynie zasadowym, skóra traci swoje niskie pH, które stanowi ochronę przed kolonizacją bakteryjną. W takim środowisku dobrze rozwija się wiele bakterii, co powoduje szybką kolonizację skóry tej okolicy. Bakterie te żywią się potem oraz martwym naskórkiem i komórkami włosów, wydalając kwas "trans"-3-metylo-2-heksenowy, który jest główną przyczyną przykrego zapachu. Proces ten jest silniejszy po usunięciu owłosienia, gdyż włosy znajdujące się w dole pachowym powodują, że pot nie zostaje na skórze, a ta jest wystarczająco sucha aby zapobiec kolonizacji bakteryjnej. Ponadto włosy są mniej podatne na wzrost bakterii.
Dezodoranty są klasyfikowane przez amerykańską Agencję Żywności i Leków jako kosmetyki i mają za zadanie tylko eliminację nieprzyjemnego zapachu. Ich skład zazwyczaj jest oparty na alkoholu. Alkohol początkowo może wzmagać wydzielanie potu, jednak jego działanie ma na celu zabicie bakterii. Dezodoranty mogą występować w połączeniu z innymi, trwalszymi związkami antybakteryjnymi, jak triklosan lub związki chelatujące metale. Dezodoranty mogą zawierać substancje zapachowe mające na celu zamaskowanie przykrego zapachu potu.
Antyperspiranty są klasyfikowane przez amerykańską Agencję Żywności i Leków jako leki. Antyperspiranty mają za zadanie zatrzymać lub znacząco spowolnić proces wydzielania potu obniżając wilgotność środowiska, w którym są bakterie. Głównie używanymi związkami chemicznymi są chlorek glinu (coraz rzadziej), hydroksochlorek glinu i związki glinowo-cyrkonowe (najczęściej w postaci mieszanek "aluminium zirconium trichlorohydrex gly" i "aluminium zirconium tetrachlorohydrex gly"). Między kompleksowymi związkami glinu a elektrolitami potu zachodzi reakcja, której produkt ma postać żelu i formuje się czop zatykający przewody wyprowadzające gruczołów potowych. Czop ten zapobiega wydzielaniu potu przez gruczoły i jest usuwany podczas naturalnego procesu złuszczania naskórka. Sole glinu tworzą czop w inny sposób – wchodzą w interakcję z włóknami keratyny w przewodach wyprowadzających gruczołów potowych. Sole glinu działają również na pory nieco ściągająco, powodując ich obkurczanie. Blokada dużej liczby gruczołów potowych redukuje ilość wydzielanego w dole pachowym potu, efekt może być jednak osobniczo zmienny.
Silniejszą wersją antyperspirantu jest bloker potu w formie roll-on lub tabletek. Zawiera większe stężenie soli glinu. Dodatkowo o ile antyperspiranty ograniczają tylko rozkład bakterii odpowiedzialnych za nieprzyjemny zapach potu, bloker potu hamuje proces jego wydzielania przez gruczoły potowe.

</doc>
<doc id="553753" url="https://pl.wikipedia.org/wiki?curid=553753" title="Michał Wojnicz">
Michał Wojnicz

Michał Wojnicz herbu Habdank, pseudonim „Wilfryd”, znany też jako Wilfrid Michael Voynich (ur. 31 października 1865 w Telszach, zm. 19 marca 1930 w Nowym Jorku) – polski chemik, farmaceuta, rewolucjonista, członek I Proletariatu; od 1890 na emigracji, bibliofil, antykwariusz; odkrywca nazwanego jego nazwiskiem, tzw. „manuskryptu Wojnicza”.
Życiorys.
Młodość i okres studiów.
Urodził się w rodzinie radcy tytularnego Leonarda Wojnicza herbu Abdank i telszańskiej mieszczanki Emilii Wojciulewicz. Jego dziadkami od strony ojca byli Antoni Wojnicz i Petronela, a od strony matki Józef Wojciulewicz i Joanna Miller. Ochrzczony został w katedrze św. Antoniego Padewskiego w Telszach. Gimnazjum ukończył w Suwałkach. Studiował na Uniwersytecie Moskiewskim, gdzie zdobył dyplom farmaceutyczny. W czasie studiów poznał proletariatczyka Ludwika Janowicza i przystąpił do działalności rewolucyjnej. Został członkiem założonej przez Ludwika Waryńskiego Międzynarodowej Socjalno-Rewolucyjnej Partii Proletariat. Występował pod pseudonimem „Wilfryd”.
Życie w Warszawie, X Pawilon i aresztowanie.
Jesienią 1884 roku przyjechał do Warszawy i zaczął pracę w aptece jako prowizor. Zatrzymał się w mieszkaniu Józefa Razumiejczyka. Od czerwca 1885 roku zajął się powierzonym mu przez działającą na wolności grupę partii pod kierownictwem Marii Bohuszewiczówny planem wydobycia z X Pawilonu Cytadeli aresztowanych 28 czerwca 1884 działaczy Proletariatu Piotra Bardowskiego, Stanisława Kunickiego, Ludwika Janowicza, Ossowskiego i Pietrusińskiego. Wojnicz zdobył angielskie pilniki stalowe, które precyzyjnie przecinały nawet grubą kratę. Następnie zorganizował ich przemyt do X Pawilonu, gdzie trafiły w ręce sposobiących się do ucieczki więźniów. Poważnym osiągnięciem Wojnicza było załatwienie sobie stałego niemal wstępu na teren cytadeli. Wojnicz pochodził z tych samych stron co Janowiczowie i znał całą ich rodzinę. W Warszawie przebywał zaś wtedy brat Ludwika Janowicza, Antoni, dymisjonowany oficer armii carskiej, z którym Wojnicz pozostawał w kontaktach towarzyskich. Ten z kolei znał dobrze komendanta X Pawilonu, podporucznika Fursę, jako że razem kończyli szkołę wojskową. Obaj nadal przyjaźnili się i wspólnie uczestniczyli w wieczorach karcianych i hulankach oficerów garnizonu warszawskiego. Za pośrednictwem Antoniego Janowicza Wojnicz poznał Fursę i często bywał na spotkaniach towarzyskich w mieszkaniu Fursy na Cytadeli, położonym w pobliżu X Pawilonu. Stanowić to miało istotny element powodzenia ucieczki proletariatczyków, wyznaczonej na połowę sierpnia. Plan akcji zakładał bowiem, że zagrożeni wyrokami śmierci więźniowie wieczorem przepiłują kraty okienne w swoich celach i wydostaną się na dziedziniec obok X Pawilonu, gdzie wymknąwszy się ze spotkania u podporucznika Fursy oczekiwać będzie Wojnicz, który miał doprowadzić ich skrycie pod mur forteczny. Tam natomiast, po zewnętrznej stronie obwarowań miała czuwać specjalna grupa członków partii, uzbrojona w rewolwery i wyposażona w drabinę linową. Mieli oni na umówiony sygnał przerzucić drabinę przez mur i w ten sposób uciekinierzy wyszliby z Cytadeli. Dalej plan przewidywał natychmiastowe umieszczenie ich w uprzednio przygotowanym lokalu konspiracyjnym, a potem wysłanie za granicę. Cały ten ryzykowny, ale możliwy do wykonania zamiar pokrzyżowała jednak działalność tajnego agenta żandarmerii Piotra Pińskiego. Udało mu się nie tylko dostać w szeregi partii, ale także pozyskać zaufanie KC. Stąd też został poinformowany o projekcie ucieczki i nawet uczestniczył w jej organizacji. 13 sierpnia wieczorem doniósł o wszystkim podpułkownikowi Biełanowskiemu, który zaraz podjął środki zapobiegawcze. Wtedy uwięzieni proletariatczycy domyślili się, że żandarmeria wykryła przedsięwzięcie, i wobec braku szans jego przeprowadzenia dali znać towarzyszom na wolności, aby ci zaprzestali dalszych przygotowań. Ostatecznie operacja się nie udała i 28 stycznia 1886 roku skazanych powieszono. Michał Wojnicz aresztowany został 10 października 1885 roku i skazany w roku następnym na 18 miesięcy więzienia. Wojnicz ze współpracownikami trafił do X Pawilonu Cytadeli Warszawskiej. Tam, wyglądając przez więzienne okienko pewnego zimnego marcowego ranka, zobaczył przechadzającą się wzdłuż Wisły Ethel Lilian Boole, która w drodze do Rosji, zatrzymała się na krótko w Warszawie. Po odbyciu kary zesłano go do Tunki (Syberia, gubernia irkucka). Podczas pobytu w Tunce poznał i zaprzyjaźnił się z Józefem Piłsudskim, wskutek czego w latach 1905–1907 opiekował się tajnymi aktami Polskiej Partii Socjalistycznej, dokumentującymi kontakty kierownictwa partii z przedstawicielami japońskiego Sztabu Generalnego i Ministerstwa Spraw Zagranicznych, obrazujące technikę kontaktu wywiadu japońskiego angażującego organizację rewolucyjną w walce przeciwko Rosji.
Ucieczka z Syberii i podróż do Anglii.
W czerwcu 1890 roku uciekł z Syberii i mając za cały majątek okulary i kamizelkę sprzedał je w Hamburgu, by kupić bilet trzeciej klasy na mały stateczek, wożący do Anglii owoce i warzywa. Dotarł do Londynu w październiku 1890 roku bez grosza przy duszy. Miał ze sobą karteczkę z adresem Siergieja Krawczyńskiego pseudonim Stiepniak, którą dostał od niejakich Karaułowów z Irkucka. Błąkał się tak po Commercial Street, dopóki nie spotkał rosyjskiego Żyda, który zaprowadził go do mieszkania Stiepniaka. Tam właśnie, jak przekazuje Antoni Zambrowski, zastał blondynkę, która wydała mu się dziwnie znajoma - zagadał ją, ona zaprzeczała, on się upierał. Zapytał w końcu: "Czy była pani kiedyś w Warszawie?." "Tak, przejazdem do Rosji" - odparła. "I chodziła pani brzegiem Wisły pod Cytadelą?" "Skąd pan wie?" "A, bo ja panią widziałem przez okno celi!". Była to Ethel Lilian Boole, córka znanego angielskiego matematyka George’a Boole’a, w 1893 roku wzięli ślub. Ethel Lilian Voynich została później znaną pisarką o lewicowych poglądach, autorką bestsellera "Szerszeń". Małżeństwo stało się najbliższymi współpracownikami Stiepniaka. Michał, pod pseudonimem Iwan Kleczewski, wydawał rosyjskie tłumaczenia pism Marxa i Engelsa, które przerzucano na wschód. Ethel przekładała klasykę rosyjską i rewolucyjne manifesty. Dla obojga Wojniczów największym ciosem była śmierć Stiepniaka. Stiepniak, człowiek, który walczył z Turkami na Bałkanach, organizował powstanie włoskie w Benewencie i wreszcie zasztyletował szefa Trzeciego Oddziału Kancelarii Jego Cesarskiej Mości (późniejszej ochrany), zginął w banalnym wypadku. Zaczytany w książce, wszedł na tory pod pociąg w okolicach Bedford Park 23 grudnia 1895 roku. Po tym wydarzeniu Wojniczowie wycofali się z działalności rewolucyjnej. Michał, próbując znaleźć sobie nowe miejsce w życiu i kierując się sugestiami Richarda Garnetta - kuratora w Muzeum Brytyjskim, został antykwariuszem. W 1888 roku założył antykwariat na Soho Square, wydawał luksusowe katalogi, a przede wszystkim oferował setki bezcennych inkunabułów i rzadkich rękopisów, które uprzednio musiał kupić za astronomiczne sumy. Istnieje zatem podejrzenie, że był to sposób na pranie rewolucyjnych pieniędzy. W 1902 roku we Włoszech odnalazł Biblię Niccolò Malèrmi z 1490 roku. 25 kwietnia 1904 roku poprzez naturalizację zyskał obywatelstwo brytyjskie i przyjął imię Wilfrid Michael Voynich.
Przeprowadzka do Stanów Zjednoczonych.
Tuż przed wybuchem I wojny światowej, szukając lepszych rynków zbytu, przeniósł się z sekretarką Anne Nill do Nowego Jorku. Żona przyjechała dopiero 6 lat później. W 1914 roku otworzył tam drugi antykwariat. W 1917 przeniósł swój londyński antykwariat na ulicę Picadilly 175. Zmarł na raka żołądka 19 marca 1930 roku. Ethel przeżyła go o trzydzieści lat. Zmarła zostawiwszy cały majątek, w tym słynny manuskrypt kupiony ponoć we Włoszech w 1912 roku, wspomnianej pani Nill, z którą przez cały ten czas mieszkała w tym samym domu.
Nazwisko Wojnicza łączy się nierozerwalnie z manuskryptem Wojnicza, który został przez niego po raz pierwszy zaprezentowany publicznie w 1915 roku w Art Institute of Chicago.

</doc>
<doc id="553754" url="https://pl.wikipedia.org/wiki?curid=553754" title="Bitwa pod Saragossą">
Bitwa pod Saragossą

 
Bitwa pod Saragossą – starcie zbrojne, które miało miejsce 20 sierpnia 1710 w trakcie hiszpańskiej wojny sukcesyjnej
Wstęp.
27 lipca 1710 hiszpańskie wojska poniosły porażkę w bitwie pod Almenarą. Hiszpanie musieli opuścić Katalonię i wycofać się do stolicy Aragonii. Wódz hiszpański, markiz de Bay, umieścił swe wojska między rzeką Ebro (na swym lewym skrzydle) a wzgórzami Torreno (na prawym skrzydle).
Atak kawalerii sprzymierzonych (28 szwadronów) z 15 sierpnia został skutecznie odparty. Przez kilka dni trwały drobne utarczki.
19 sierpnia wojska sprzymierzonych przeprawiły się przez rzekę Ebro i przez nikogo nie niepokojone w ciągu nocy rozwinęły swe szyki do bitwy.
Bitwa.
Lewe skrzydło sprzymierzonych składało się z wojsk katalońskich i holenderskich, a dowodził nim hrabia Atalaya. Prawe skrzydło, dowodzone przez Stanhope’a składało się z wojsk angielskich i austriackich. Centrum, złożonym głównie z Niemców, dowodził Starhemberg. Łącznie armia sprzymierzonych liczyła 23–30 tys. żołnierzy, podczas gdy Hiszpanie mieli 20 tys. żołnierzy.
20 sierpnia o godzinie 8.00 rozpoczęła się wymiana ognia artyleryjskiego, która trwała aż do południa. W południe bitwa mniej więcej przypominała swym przebiegiem zmagania pod Almenarą.
Hiszpańska kawaleria wściekle szarżowała i była bliska sukcesu, jednak wojskom sprzymierzonym udało się wytrzymać te natarcia.
Następnie do kontrataku ruszyła angielska i austriacka piechota. To uderzenie okazało się rozstrzygające i zmusiło armię hiszpańską do odwrotu.
Tysiące Hiszpanów zginęło lub dostało się do niewoli. Filip V uciekł podając się za zwykłego żołnierza i korzystając z pomocy miejscowego młynarza.
Następstwa.
Hiszpanie stracili 7–10 tys. zabitych i rannych oraz 4–5 tys. jeńców, podczas gdy straty sprzymierzonych wyniosły 1 500 zabitych lub rannych.
Następnego dnia po zwycięstwie pod Saragossą arcyksiążę Karol VI Habsburg wkroczył do miasta.
Hiszpańska porażka była zupełna, a droga do Madrytu dla Karola VI otwarta. 9 września Filip V Burbon opuścił Madryt i udał się do Valladolid. 28 września do wrogiego i opustoszalego Madrytu wkroczył arcyksiążę Karol, który stwierdził "To miasto jest pustynią!".
Zimą 1710 arcyks. Karol oraz wojska sprzymierzone opuściły Madryt, ponosząc wkrótce ciężkie klęski pod Brihuegą i Villaviciozą.

</doc>
<doc id="553755" url="https://pl.wikipedia.org/wiki?curid=553755" title="Trilateral Commission">
Trilateral Commission



</doc>
<doc id="553760" url="https://pl.wikipedia.org/wiki?curid=553760" title="Anders Dahl">
Anders Dahl

Anders (Andreas) Dahl (ur. 17 marca 1751, zm. 25 maja 1789) był szwedzkim botanikiem, uczniem Karola Linneusza, od jego nazwiska pochodzi nazwa kwiatu dalia. Wydawał "Observationes botanicæ circa Systema vegetabilium divi a Linné"

</doc>
<doc id="553761" url="https://pl.wikipedia.org/wiki?curid=553761" title="Andreas Dahl">
Andreas Dahl



</doc>
<doc id="553763" url="https://pl.wikipedia.org/wiki?curid=553763" title="ATB">
ATB

ATB, właśc. André Tanneberger (ur. 26 lutego 1973 we Freibergu) – niemiecki DJ, muzyk i producent muzyczny tworzący muzykę elektroniczną.
Życiorys.
W 1984 roku jego rodzina wyemigrowała z ówczesnego NRD do Niemiec Zachodnich. Andrè produkował muzykę od wczesnych lat dziewięćdziesiątych. Był założycielem i producentem projektu Sequential One, w skład którego oprócz jego samego wchodzili również: holenderski DJ i producent Woody van Eyden, DJ Spacekid (Ulrich Poppelbaum) oraz belgijska modelka i wokalistka, Morpha. Przełom w jego karierze nastąpił wraz z nagraniem „9 PM (Till I Come)”, już pod pseudonimem ATB. Przy remiksach swoich utworów często używa pseudonimu artystycznego AT&amp;B, A&amp;T oraz A&amp;TB.
Był także członkiem zespołu Trance Allstars, wspólnie z sześcioma innymi DJami, takimi jak: Sunbeam, Talla 2XLC, DJ Taucher, Schiller i DJ Mellow-D.
Ma na swoim koncie wiele sukcesów. Można do nich przede wszystkim zaliczyć występy na całym świecie – zarówno w mniejszych klubach, jak i na różnych festiwalach. Jego produkcje grają wszystkie większe rozgłośnie radiowe w Europie. W 2005 roku zajął 9. miejsce na liście "DJmag Top 100 DJs" magazynu DJ Magazine, w roku 2006 miejsce trzynaste, a w 2007 26.
 Był także gościem juwenaliów 2010 roku w Legnicy. 14 sierpnia 2011 roku wystąpił na festiwalu Electrocity VI w klasztorze cystersów w Lubiążu. 9 maja 2014 roku wystąpił w poznańskim klubie Pacha Poznań oraz 10 maja tego samego roku w szczecińskim klubie Piąty Peron.
W roku 2007 wraz z Heather Novą stworzył piosenkę „Renegade”. Znalazła się ona w albumie "Trilogy", który wcześniej miał mieć nazwę „Justify” pochodzącą od nazwy pierwszego utworu na płycie. Jednym z hitów lata 2007 stał się drugi singel z tej płyty: "Feel Alive". 1 maja 2009 roku ukazał się album "Future Memories", który był promowany singlami "What About Us/LA Nights" oraz "Behind" nagrany wraz z włoską grupą muzyczną Flanders.
2 lipca 2010 roku swoją premierę miała najnowsza dwupłytowa składanka ATB – "Sunset Beach DJ Session", która była promowana najnowszym singlem Could You Believe. 2 lata po premierze albumu "Future Memories" do sprzedaży trafił album ATB, zatytułowany "Distant Earth".
24 stycznia 2014 został wydany 10 album studyjny ATB pt. "Contact". Na albumie ATB zaprezentował 26 nowych kompozycji. Pierwszym singlem promującym Contact jest utwór "Face To Face", w którym wokalnie udzielił się "Stanfour".
21 kwietnia 2017 wydany został album studyjny zatytułowany „neXt”.
ATB in Concert.
ATB in Concert to impreza, odbywająca się w Polsce, na której ATB prezentuje swoje umiejętności w zakresie miksowania muzyki.
Kolejne edycje tego wydarzenia:

</doc>
<doc id="553765" url="https://pl.wikipedia.org/wiki?curid=553765" title="Muzyka trance">
Muzyka trance



</doc>
<doc id="553769" url="https://pl.wikipedia.org/wiki?curid=553769" title="Wild Strawberries">
Wild Strawberries

Wild Strawberries (ang. "poziomki") - kanadyjska formacja muzyki pop, w której skład wchodzi małżeństwo Roberta Carter Harrison i Ken Harrison.

</doc>
<doc id="553771" url="https://pl.wikipedia.org/wiki?curid=553771" title="Mapa Świętej Warmii">
Mapa Świętej Warmii

Mapa Świętej Warmii została wykonana w roku 1755 przez matematyka i geografa z Elbląga, Jana Fryderyka Enderscha (1705-1796). Wykonał ją na zlecenie biskupa warmińskiego Adama Stanisława Grabowskiego, a obejmowała ona obszar księstwa warmińskiego.
Była to pierwsza tak szczegółowa mapa Warmii. Na mapie Endersch umieścił symbol Opatrzności Bożej, herb biskupa Grabowskiego oraz herby biskupstwa warmińskiego (Baranek Boży) i kapituły warmińskiej (półkrzyż i brama), a także panoramę Lidzbarka Warmińskiego, który był siedzibą biskupów warmińskich. 
Mapę Warmii Endersch sporządził w dwóch wersjach. W pierwszej wersji geograf z Elbląga niewłaściwie zatytułował kapitułę warmińską, ta zaś obrażona odmówiła przyjęcia mapy. Została przyjęta dopiero po wprowadzeniu poprawek. Pracę swą Endersch nazwał "Tabula Geographica Episcopatum Warmiensem In Prussia Exhibens". Mapa została wydana w Elblągu w roku 1755. Na mapie wyraźnie widać granice Warmii i jak na stan kartografii w połowie XVIII w. była bardzo dokładna. Miała wymiary 570 × 505 mm; wykonana została w skali 1:226 000. Na mapie znalazło się 821 nazw miejscowych, z których 576 znajduje się na Warmii.
W zbieraniu materiału topograficznego do mapy Enderschowi pomagał matematyk i astronom warmiński, kanonik dobromiejski Józef Tuławski.
Mapa Warmii Enderscha do dziś jest dobrze czytelna i jak niegdyś wzbudza uznanie kartografów.

</doc>
<doc id="553782" url="https://pl.wikipedia.org/wiki?curid=553782" title="Transformator (ujednoznacznienie)">
Transformator (ujednoznacznienie)



</doc>
<doc id="553783" url="https://pl.wikipedia.org/wiki?curid=553783" title="Pygopodidae">
Pygopodidae



</doc>
<doc id="553786" url="https://pl.wikipedia.org/wiki?curid=553786" title="Hasła">
Hasła



</doc>
<doc id="553788" url="https://pl.wikipedia.org/wiki?curid=553788" title="Polszczyzna">
Polszczyzna



</doc>
<doc id="553790" url="https://pl.wikipedia.org/wiki?curid=553790" title="Transformator probierczy">
Transformator probierczy

Transformator probierczy jest rodzajem transformatora wykorzystywanego do prób urządzeń elektrycznych pod napięciem przemiennym o częstotliwości technicznej tj. w granicach 40 do 62 Hz.
Transformator probierczy może być:
Podstawowa różnica pomiędzy transformatorem energetycznym a probierczym polega na tym, że jest to układ jednofazowy o większej grubości izolacji. Podyktowane jest to innymi wymaganiami jak:

</doc>
<doc id="553792" url="https://pl.wikipedia.org/wiki?curid=553792" title="Sławomir Jabrzemski">
Sławomir Jabrzemski

Sławomir Jabrzemski (ur. 8 stycznia 1954) znany jako Druh Sławek – dziennikarz, informatyk i DJ promujący kulturę hip-hop w Polsce. W 1979 roku wyjechał do Australii przez RFN, gdzie po raz pierwszy usłyszał rap - singla „Rapper's Delight” grupy Sugarhill Gang. Po powrocie do Polski w latach 1994-2003 prowadził audycje radiowe - "Rapoteka", "DJ Club" i "Raptime" (tę ostatnią na antenie RH Kontakt, późniejszej Radiostacji), gdzie promował głównie hip-hop klasyczny i niezależny. Pomagał młodym polskim artystom jak Układ Warszawski, Afro Kolektyw, Grammatik, Analogia, Lajner, Endefis, Duże Pe i DJ Spox. Jako dziennikarz pisał dla gazet hiphopowych - m.in. przygotowywał "Raport płytowy", pomagał autorom polskich książek hiphopowych. Jako DJ gra głównie klasyczny rap z płyt winylowych. 

</doc>
<doc id="553795" url="https://pl.wikipedia.org/wiki?curid=553795" title="Złom (metalurgia)">
Złom (metalurgia)

Złom – w metalurgii nazwa przedmiotów metalowych, przeznaczonych do wykorzystania w procesie recyklingu. Recykling złomu obejmuje odzyskiwanie i przetwarzanie złomu z gotowych produktów lub konstrukcji oraz ze złomu przemysłowego poprzez ich ponowne przetopienie (złomowanie). Do złomu należą np. metalowe odpady produkcyjne, wyroby metalowe nie nadające się do naprawy, elementy konstrukcji pochodzące z rozbiórki, odpady komunalne z metalu, wyeksploatowane samochody (pozbawione elementów niemetalicznych, tzn. tapicerki, uszczelek, płynów itd.), maszyny, urządzenia i ich części, konstrukcje stalowe uszkodzone mechanicznie, skorodowane, bądź nienadające się do dalszej, bezpiecznej eksploatacji itp.
Podział złomu.
Ze względu na materiał, z którego pochodzi, złom dzieli się na:
Złom stalowy.
Złom stalowy ma 2 główne gatunki:
Jako rodzaje złomu niewsadowego, wyróżnia się m.in.:
Złom żeliwny.
Kolor żeliwa wynika z jego właściwości. Dokładniej, zależy od szybkości chłodzenia żeliwa po odlaniu do formy.
Złom metali nieżelaznych.
Obejmuje złom:
Osobna kategoria to złom jubilerski.
Złom użytkowy.
Złom użytkowy jest to złom, który nadaje się do wykorzystania w celach innych niż jego przetopienie. Jest on sprzedawany przez składnice złomu i punkty skupu na życzenie ich klientów.
Obrót złomem.
Obrót złomem ma miejsce w punktach skupu złomu i w składnicach złomu. Dużymi dostawcami złomu są np. producenci z przemysłu metalowego, maszynowego, maszyn i urządzeń oraz środków transportu.
Dostawcami złomu są też gminy (segregacja odpadów). Zbiórka złomu może być źródłem dochodu dla osób prywatnych.

</doc>
<doc id="553799" url="https://pl.wikipedia.org/wiki?curid=553799" title="Clan of Xymox">
Clan of Xymox

Clan of Xymox – holenderska grupa muzyczna założona w 1981 r., w Nijmegen przez Ronniego Mooringsa (instrumenty klawiszowe, śpiew, gitara) i Anke Wolbert (gitara basowa, śpiew). Określana jest mianem "klasyków dark wave". Po rozwiązaniu kontraktu z wytwórnią 4AD, zespół tworzył pod nazwą skróconą do Xymox, powracając w 1997 do pełnej nazwy.
Historia.
Początkowo zespół działał jako duet autorski (Moorings/Wolbert) i w tym składzie nagrał pierwszy minialbum – "Subsequent Pleasures". Został on wydany samodzielnie w ilości kilkuset egzemplarzy (przez co dziś jest rarytasem na rynku). Niedługo po wydaniu tego minilongplaya do zespołu oficjalnie dołączył klawiszowiec i autor – Pieter Nooten, by potem kilkakrotnie odchodzić i wracać. W tym składzie, podpisali kontrakt z firmą 4AD, zarekomendowani przez Brendana Perry'ego. W ramach tego kontraktu wydali dwie klasyczne płyty: "Clan of Xymox" i "Medusa", uznawane często za najlepsze w historii grupy. Muzyka na nich zawarta nosiła piętno dokonań takich grup jak Joy Division, The Cure, The Sisters of Mercy, czy Siouxsie and the Banshees, jednak w stosunku do dokonań wyżej wymienionych zespołów była o wiele barwniej zaaranżowana (m.in. dzięki szerokiemu użyciu syntezatorów i wielu nowinek technicznych). Zespół swoją twórczość adresował do tych samych fanów, słuchających Cocteau Twins i Dead Can Dance
Po wydaniu "Medusy" z zespołu odszedł Pieter Nooten i poświęcił się solowej karierze, Moorings i Wolbert skrócili zaś nazwę do Xymox i podpisali kontrakt z Wing Records(późniejsze Mercury Records), a także zmienili charakter swojej muzyki na łagodniejszy i bardziej przystępny, o większym potencjale komercyjnym. W tym składzie nagrali dwie płyty: "Twist of Shadows" i "Phoenix", z których pierwsza, sprzedając się w 300 000 egzemplarzach, okazała się największym sukcesem komercyjnym grupy. Gościnnie na tych płytach udzielał się Pieter Nooten.
Po wydaniu "Phoenix" z zespołu odeszła Wolbert i tym samym Moorings stał się jedynym stałym członkiem Xymox (jak i bandu pod poprzednią nazwą Clan of Xymox). Do współpracy zaprosił słoweńską basistkę i projektantkę okładek Mojcę Zugnę i nagrał z nią dwie płyty: "Metamorphosis" i "Headclouds". Wiązało się to z kolejną zmianą stylu muzyki – Moorings zaczął eksperymentować z muzyką taneczną. Obie płyty były komercyjną i artystyczną porażką, więc Moorings na kilka lat zawiesił działalność zespołu.
W 1997 r. wrócił na scenę pod starą nazwą Clan of Xymox i wydał album "Hidden Faces", który sugerował kolejny zwrot w stylistyce. Płyta nawiązywała do pierwszych, klasycznych już pozycji zespołu, ale nie osiągnęła sukcesu. Wystąpił również na kilku festiwalach muzyki gotyckiej (m.in. na Wave Gotik Treffen), zaś utwory "Out of the Rain" i "This World" wspięły się na szczyt niemieckiej listy Independent Top 10. 
Kolejne płyty: "Creatures", "Notes from the Underground" i "Farewell" prezentowały muzykę coraz bliższą rocka gotyckiego. Zwłaszcza przedostatnia zyskała spore uznanie wśród słuchaczy i krytyków i często była porównywana z pierwszymi klasycznymi płytami zespołu.
W 2006 r. ukazał się album "Breaking Point", w 2007 EP-ka "Heroes" (zawierająca m.in. dwie wersje utworu Davida Bowie "Heroes"), natomiast w marcu 2008 r. zostało wydane pierwsze muzyczne DVD zespołu – "Visible".
Rok 2009 przyniósł kolejną płytę sygnowaną logiem Clan Of Xymox. "In Love We Trust" adresowany był do fanów ceniących sobie bardziej taneczny profil grupy nad melancholijne pejzaże i zadumę. 
Po trzech latach zespół powrócił wraz z albumem "Darkest Hour". Wydany w 2011 roku przez Metropolis Records jest ostatnim jak do tej pory dziełem Clan Of Xymox.
Clan of Xymox wielokrotnie koncertował w Polsce, m.in. w Warszawie w 1988 na festiwalu „Marchewka”, w 1998 na Dark Beat Festival w Legnicy (w klubie "Sunlicht"), w 2004 oraz 2016 roku w Bolkowie na festiwalu „Castle Party”, w 2008 roku w łódzkim klubie "Funaberia", czy też w 2009 w warszawskiej "Proximie".
Dyskografia.
DVD Clan of Xymox.
Pierwsze DVD w historii grupy Clan Of Xymox. Ukazało się w 2008 roku w dwóch wersjach: podstawowej (1 DVD) oraz limitowanej (2DVD). Posiadacze wydania z jedną płytą mają dostęp do dziesięciu dość amatorskich teledysków oraz do ośmiu nagrań koncertowych, pełniących tu rolę wideoklipów. W limitowanej edycji oprócz płyty z wydania podstawowego, zamieszczono drugi krążek, na którym zarejestrowano występ grupy na festiwalu Mera Luna z 2006 roku, wywiad z liderem grupy Ronnym Mooringsem oraz dwa wideoklipy.
Zapis koncertu na festiwalu Castle Party 2010 w Bolkowie. Pozycja ukazała się pod postacią DVD oraz jako CD audio. Zespół wystąpił jako trio, z powodu choroby Maria Usai. Wydawca: Big Blue Records.

</doc>
<doc id="553802" url="https://pl.wikipedia.org/wiki?curid=553802" title="Wzgórza Sokólskie">
Wzgórza Sokólskie

Wzgórza Sokólskie (biał. "Гродзенскае ўзвышша") – mezoregion fizycznogeograficzny, pasmo wzgórz pomiędzy dolinami Biebrzy, Niemna i Świsłoczy w Polsce (województwie podlaskim), położonych na terenach dawnej zachodniej Grodzieńszczyzny, znajdujących się w granicach Polski i na Białorusi (obwód grodzieński), ciągnące się od Lipska na północy po Krynek na południu. Wzgórza Sokólskie nazywane są również Wzgórzami Dąbrowsko-Sokólskimi lub Wysoczyzną Grodzieńską. Wyróżnia się osobne grzędy końcowo-morenowe – Mogilańską, Kopciowską, Kulewską, Dąbrowską i inne. Spotyka się równiny morenowe (Indurska i Racicka, wysokość 180–210 m).
Cechują się występowaniem wysokich wzgórz morenowych, kemowych i ozowych przypominających krajobraz pojezierzy, jednak bez istniejących współcześnie jezior. Ukształtowane zostały w czasie zlodowacenia Warty (ponad 130 tys. lat temu), a ich materiałem narzutowym są przyniesione przez lodowiec skały ze wschodniej Finlandii i Karelii. W formowaniu wzgórz brały udział lodowce nie mniej niż czterech zlodowaceń.
Wzgórza Sokólskie w granicach Polski.
Wzgórza Sokólskie obejmują w Polsce powierzchnię około 1300 km². Na wzgórzach znajduje się wał morenowy, biegnący od wsi Jałówka przez Rozedrankę do Podkamionki i dalej na wschód do Drahli i Bohonik (w których na szeroką skalę prowadzone są w zakładach górniczych prace wykopaliskowe i żwirownie), Kamionki Starej, gdzie osiąga wysokość 227 m n.p.m. Wysokość położonych na południowy wschód od Sokółki wzniesień dochodzi do 240 m n.p.m. Najwyższe wzniesienie – Góra Wojnowska (na południowy wschód od Sokółki) – osiąga 239,5 m n.p.m., inne wyższe pasma to Góry Karpackie – 229 m n.p.m. Dopływ Biebrzy – Sidra dzieli wzgórza na część zachodnią i wschodnią. Obszar krajobrazu chronionego obejmuje 38742 ha.
Wzgórza Sokólskie w granicach Białorusi.
W granicach Białorusi Wzgórza Sokólskie zlokalizowane są w zachodniej części obwodu grodzieńskiego i stanowią zachodnią część południowo-zachodniego odgałęzienia Grzędy Białoruskiej. Rozciągłość z północy na południe wynosi 60 km, z zachodu na wschód – 40 km. Powierzchnia stanowi 1400 km². Maksymalna wysokość wysoczyzny w granicach Białorusi – 247 m n.p.m., nad Niemnem nie przekracza 157 m. Na południu Wzgórza Sokólskie graniczą z Wysoczyzną Wołkowyską, ma północy i wschodzie – z Niziną Środkowoniemeńską.
Wschodem wysoczyzny przechodzi wąska dolina przełomu Niemna. Na brzegach doliny występują głębokie jary. Jeden z nich – "Kałodzieżny Rou" – jest geologicznym pomnikiem przyrody rangi państwowej. Około 40% wzgórz pokrywają tereny rolnicze, 9% – lasy sosnowe ze znaczną domieszką dębu, klonu, jesionu, lipy. W dolinie Niemna na stokach głębokich jarów rosną berberys, głóg, róża dzika, a na rozlewiskach rzek – wierzba, brzoza, olsza. Malownicze pagórki Wysoczyzny Grodzieńskiej są popularnym celem weekendowych wycieczek.

</doc>
<doc id="553803" url="https://pl.wikipedia.org/wiki?curid=553803" title="Bitwa pod Pułtuskiem (1806)">
Bitwa pod Pułtuskiem (1806)

Bitwa pod Pułtuskiem – bitwa stoczona 26 grudnia 1806 pod Pułtuskiem przez wojska francuskie z wojskami rosyjskimi, w czasie wojny z IV Koalicją.
30-tysięczny V Korpus francuski pod dowództwem marszałka Jean Lannesa i dywizja Gudina z III korpusu marszałka Louisa Davouta próbowały zdobyć most na Narwi i zająć miasto.
Niespodziewanie zostały zaatakowane na zachód od Pułtuska przez 45-tysięczną armię rosyjską ze 120 armatami, pod dowództwem generała Levina Augusta von Bennigsena.
Niezwykle krwawa bitwa została nierozstrzygnięta, ponieważ Rosjanie wytrwali na swoich pozycjach i zniszczyli most. Sama bitwa toczyła się w straszliwych warunkach atmosferycznych podczas burz śniegu z deszczem w czasie największych roztopów i zabłocenia terenu.
Straty obu stron były bardzo wysokie. Francuzi stracili ok. 1500 – 7000 zabitych, rannych i wziętych do niewoli, Rosjanie 3500 – 5000.
Bitwa ta została upamiętniona na Łuku Triumfalnym w Paryżu.
Przyczyny.
Po upadku insurekcji kościuszkowskiej i podpisaniu konwencji rozbiorowej przez państwa zaborcze 26 stycznia 1797, dokonano podzielenia obszaru Polski, i zaborcy powszechnie uważali go jako „zupełny, ostateczny, nieodwołalny”. Północne Mazowsze znalazło się w państwie pruskim, które na tym terenie graniczyło z Austrią od Góry Kalwarii do Serocka, a następnie wzdłuż Bugu do okolic Janowa Podlaskiego. Od Janowa zaczynała się granica z Rosją, która biegła między Bielskiem a Białowieżą, Białymstokiem a Wołkowyskiem do Grodna i stąd dalej na północ wzdłuż Niemna.
Zniewolonej ludności polskiej niełatwo było wyobrazić sobie rychłą odmianę losów. Tymczasem ta odmiana przyszła i to po niespełna dziesięciu latach. Przy czym nie zapominajmy, że była to epoka krwawa i niespokojna. Wstrząs wywołany przez rewolucję francuską uzewnętrznił całą lawinę konfliktów w ówczesnej Europie. Przeciwko Francji zawiązywały się i upadały kolejne koalicje. Po klęsce trzeciej na polach pod Austerlitz zawiązała się czwarta między Prusami, Austrią i Rosją. Działania wojenne zostały wywołane przez ultimatum Prus przesłane Napoleonowi, który wydał Wielkiej Armii rozkaz wymarszu na terytorium Fryderyka Wilhelma III. Decydujące spotkanie nastąpiło pod Jeną-Auerstedt i Auerstaedt, w tym samym dniu 14 października 1806 r. Armia króla Prus została rozbita i dalszy pochód Francuzów odbywał się bez większych przeszkód. Szybko zajęli Berlin, doszli do Bałtyku i przeprawiwszy się przez Odrę zbliżali się do ziem polskich.
W Wielkopolsce wybuchło powstanie i rozpoczęto formować wojsko. Król pruski Fryderyk Wilhelm III znalazł się ze swym dworem w Prusach Wschodnich, gdzie pozostał mu do dyspozycji zaledwie 20-tysięczny korpus pod dowództwem gen. I’Estocqa.
Po klęskach na polach Jeny i Auerstedt oczy Prusaków zwróciły się w stronę cara Aleksandra I, który ich nie zawiódł. 30 października 1806 r. wypowiedział Napoleonowi wojnę skłaniając do tego samego kroku Anglię i Austrię, ale bez skutku. Armia rosyjska stała w pogotowiu i na pierwsze wezwanie wyruszyła na pomoc. 3 listopada wyruszył z Grodna 70-tysięczny korpus gen. Bennigsena i maszerując przez Łomżę i Ostrołękę dotarł do Pułtuska, gdzie założono kwaterę główną.
Przed bitwą.
Problem zwierzchnictwa w armii rosyjskiej.
Tymczasem armii rosyjskiej brakowało jednolitego dowodzenia. Był to problem tym bardziej naglący, że obaj dowódcy połączonych w Ostrołęce korpusów nie cierpieli się wzajemnie. Car mianował naczelnego wodza w osobie marszałka polnego Michała Fiodorowicza Kamieńskiego, ale zadanie mu powierzone było ponad siły schorowanego 68-letniego wodza. Wyruszył on z Petersburga 22 listopada, ale już po paru dniach prosił cara o zwolnienie z nałożonego obowiązku, gdyż źle widzi i na mapie nic nie może dojrzeć oraz nie może jeździć konno. Przybył jednak do Pułtuska i zapoznał się z wojskiem, a wtedy jego lęk tylko się powiększył, ujrzał bowiem wojsko źle umundurowane, bez zapasów żywności i lekarstw. Znowu prosił cara o zwolnienie z funkcji, ale odpowiedź nie przychodziła i trzeba było przystąpić do działania. Korpus Buxhoevdena podzielił na dwie części: dywizje Essena III i Anrepa umieścił w widłach Bugu i Narwi w okolicy Popowa. Pozostałe dwie stanowiły prawe skrzydło korpusu Bennigsena.
W tym samym dniu, kiedy wojska rosyjskie witały pod Pułtuskiem marszałka Kamieńskiego, Warszawa owacyjnie przyjmowała wjeżdżającego Napoleona. Jakże inne nastroje panowały w obozie francuskim. Była to Wielka Armia, która rok temu odniosła zwycięstwo pod Austerlitz, a przed paru tygodniami pod Jeną i Auerstaedt. Gwiazda Napoleona jaśniała pełnym blaskiem, marszałkowie byli tylko wykonawcami woli cesarza. Zaopatrzenie armii było dobre, a stosunek ludności polskiej przychylny, jednak, jeżeli chodzi o zaopatrzenie trzeba przyznać, że uległo ono stopniowemu pogorszeniu w miarę jak warunki pogodowe uległy dramatycznemu osłabeniu. Jak pisze Kapitan Marbot, który służył w korpusie Augereau’a „Padał intensywny deszcz ze śniegiem, zaopatrzenie zaczęło docierać z opóźnieniem (gdyż w błocie transport był prawie niemożliwy) nie było więcej wina, rzadko kiedy jakieś piwo, i co naprawdę było problemem, żadnego chleba, a o kawałki świń i krów musieliśmy sami walczyć.”
Skład wojsk.
Wojska francuskie składały się z:
Wojska rosyjskie składały się z:
Bitwa.
Preludium.
Działania bojowe rozpoczęli Francuzi 21 grudnia. Korpusy Napoleona przeprawiły się przez Wisłę i ruszyły na Rosjan, którzy byli zmuszeni do odwrotu. Wycofując się koncentrowali swe oddziały w rejonie Pułtuska i Makowa. W dzień Bożego Narodzenia większość sił Bennigsena była już w Pułtusku, reszta zaś znalazła się z dywizją Dochturowa w okolicy Gołymina. Buxhoevden ze swą 5 Dywizją stał w Makowie. Pogoda była wyjątkowo zła, ciągłe deszcze zamieniły drogi w bajora a posuwanie się wojsk, szczególnie artylerii, było nad wyraz uciążliwe. Łatwo wyobrazić sobie sytuację żołnierzy maszerujących i walczących w błocie, a nocujących na biwakach wśród wichrów i zamieci śniegu z deszczem. Pod wieczór 25 grudnia dotarł pod Pułtusk V Korpus Lannesa z dywizją dragonów Beckera. Kamieński musiał decydować się na rozstrzygający bój lub na odwrót. W nocy z 25/26 grudnia rozszalała się burza i wiatr przewracał namioty Rosjan i Francuzów. Stary marszałek załamał się zupełnie i zwoławszy naradę oświadczył, że opuszcza wojsko, a dowodzenie przekazuje najstarszemu stopniem, czyli Buxhoevdenowi polecając równocześnie wycofać się w granice Rosji. Pomimo próśb zebranych generałów wytrwał w postanowieniu i odjechał do Ostrołęki. Ambitny Bennigsen nie mógł przystać na tak niesławny koniec i decyzji wodza nie uszanował. Postanowił przyjąć bitwę. W tym celu rozkazał sprowadzić z Popowa dywizje Essena III i Anrepa, lecz te, zgodnie z wcześniejszym rozkazem Kamieńskiego, pomaszerowały do Ostrołęki.
Główna batalia.
Bennigsen rozmieścił swoje siły wzdłuż drogi Pułtusk – Gołymin formując je w trzy linie złożone kolejno z 21, 18 i 5 batalionów. Lewe skrzydło kończyło się w mieście, a prawe w lesie Moszyn. Artyleria została rozmieszczona przed pierwszą linią piechoty. Na najdalej wysuniętych pozycjach prawego skrzydła generał Barclay de Tolly zajmował część lasu Moszyn z 3 batalionami, regimentem kawalerii i baterią artylerii osłaniającą drogę do Gołymina. Generał Bagavout osłaniał lewe skrzydło oraz most na rzece Narew razem z 10 batalionami, dwoma szwadronami dragonów oraz baterią artylerii. 28 szwadronów kawalerii było rozmieszczonych wzdłuż krawędzi brzegu łącząc Barclaya i Bagavouta, kozacka kawaleria została rozmieszczona naprzeciw nich.
Lannes miał rozkaz przekroczyć Narew w Pułtusku razem ze swoim Korpusem. Miał świadomość, że przed nim znajdują się jakieś siły rosyjskie, ale nie miał pojęcia o ich rozmiarach. Po przedarciu się przez błota, pierwsze oddziały dotarły na miejsce o 10 rano i odrzuciły Kozaków na główną linię rosyjskiej obrony. Z powodu ukształtowania terenu Lannes mógł widzieć tylko najbardziej wysunięte pozycje rosyjskie na lewym i prawym skrzydle oraz kawalerię pomiędzy nimi. Rozmieścił na lewo obok lasu Moszyn dywizję Sucheta potem Gazana, Wedella i Claparede’a wzdłuż całej linii rosyjskiej. Kilka dział, które udało się przeprawić przez błota rozmieścił na lewym skrzydle i w centrum. Około 11 rano francuskie prawe skrzydło ruszyło przeciwko Bagavoutowi. Rosyjscy Kozacy i reszta kawalerii zostali wyparci na tyły, a Bagavout wysłał do ataku piechotę, która pomimo wsparcia artylerii została odrzucona. Francuskie centrum również nacierało, próbując zaatakować cofającego się Bagavouta z flanki, ale ten manewr odsłonił ich na atak rosyjskiej kawalerii, siedem szwadronów zaatakowało francuską flankę w nagłej burzy śnieżnej kiedy kawaleria i piechota Bagovout’a zaatakowała ich ponownie frontalnie. Następnie francuski batalion oskrzydlił rosyjską kawalerię. Po zamieszaniu jakie powstało Rosjanie wycofali się na swoje obronne pozycje. Następna próba kawalerii Lannesa pod dowództwem Treilharda została zatrzymana przez rosyjską artylerię.
W tym samym czasie francuskie lewe skrzydło pod dowództwem Sucheta prowadzone osobiście przez Lannes’a zaatakowało pozycje w lesie bronione przez Barclaya. Pierwszy atak wyparł Rosjan z lasu i zdobył ich baterię, która była tam rozmieszczona, jednak Barclay rzucił do walki rezerwy i udało mu się dotrzeć do lasu i odbić działa.
Tymczasem Francuskie centrum dalej nacierało, a rosyjska kawaleria wycofała się za swoje działa, wystawiając Francuzów na morderczy ogień baterii.
Nadejście dywizji Gudina (tymczasowo dowodzonej przez Aultanne’a).
Około 14:00 sytuacja wojsk francuskich stała się niebezpieczna. Rosyjskie lewe skrzydło trzymało się a francuskie centrum cierpiało od ostrzału artylerii, a na prawym skrzydle rósł nacisk wypierający siły Suchet’a z lasu. Francuski odwrót stawał się coraz bardziej możliwy, kiedy nieoczekiwane posiłki nadeszły na pole bitwy.
3 Dywizja z 3 Korpusu Davouta tymczasowo dowodzona przez jego szefa sztabu d’Aultanne’a dostała rozkaz ścigania rosyjskiej kolumny widocznie wycofującej się w kierunku Pułtuska. Zaniepokojony siłą rosyjskiej kawalerii, która eskortowała działa i zapasy d’Aultanne ścigał ją, lecz nie próbował się z nią zmierzyć. Kiedy przygotowywał się na postój nocny usłyszał dźwięki bitwy po swojej prawej stronie i natychmiast ruszył na Pułtusk. Ponieważ drogi przypominały bagna, mógł wziąć ze sobą tylko jedno działo.
Kiedy Bennigsen zobaczył tą nową zbliżającą się siłę, odwrócił swoją główną linię, aby stanęła naprzeciw lasu, ten manewr zredukował jednak ogień artyleryjski skierowany na oddziały Lannesa. Barclay spostrzegając d’Aultanne’a atakującego jego prawe skrzydło, wycofał się natychmiast w kierunku prawej strony głównej linii rosyjskiej obrony. Bennigsen wzmocnił go dwoma regimentami piechoty i kawalerią i skierował ogień artylerii na las. Francuzi zostali odparci, a prawa flanka d’Aultanne’a odkryta i zaatakowana przez dwadzieścia szwadronów rosyjskiej kawalerii, jednak 85 regiment piechoty francuskiej sformował czworoboki i poprzez ciągły ogień odparł ten atak.
Przybycie dywizji d’Aultanne’a miało także wpływ na francuskie prawe skrzydło. Po przerzuceniu większości rosyjskiej artylerii do wsparcia Barclaya Francuzi mieli okazję użyć swoich własnych dział dla wsparcia nowego ataku na Bagavout’a przez dywizje Claparede i Wedell wspomagane przez Gazan’a na swojej lewej stronie. Żołnierze Bagavouta zostali odparci poprzez wąwóz na swoje tyły, a ich działa zostały zdobyte. Osterman–Tołstoj sformował baterię po prawej stronie Barclaya i wsparty przez 5 batalionów zaatakował. Po desperackiej walce Francuzi zostali odparci, a działa odbite. Francuskie prawe skrzydło i centrum wycofały się na swoje poranne pozycje w miarę jak zapadały absolutne ciemności.
Podczas nocy Bennigsen zdecydował się na odwrót.
Po bitwie.
Straty obu wojsk były duże, aczkolwiek ich oszacowanie jest dziś bardzo trudne, ponieważ źródła historyczne są diametralnie odmienne np. wielkość strat francuskich waha się w granicach od 1500 – do 7000 zabitych i rannych natomiast straty rosyjskie od 3500 do 5000 zabitych, rannych i wziętych do niewoli.
Odwrót Rosjan był niezwykły, jak i stosunki panujące w naczelnym dowództwie. Bennigsen polecił rozpalić ognie, by imitować obozowisko rozłożone wokół Pułtuska, a tymczasem w nocy z 26/l27 XII ruszył śpiesznym marszem do Ostrołęki, unikając spotkania z Buxhoevdenem. Przeprawiwszy się w Ostrołęce na lewy brzeg Narwi, kazał spalić za sobą most zostawiając resztę wojsk, ze swym rywalem na czele, na pastwę Francuzów. Nie zaniedbując starań dla rozwoju swojej kariery powiadomił cara, że pobił pod Pułtuskiem samego Napoleona, a jego poplecznicy na dworze mieli dokonać reszty. Buxhoevdena tymczasem nikt nie ścigał i mógł wycofywać się bez walki. 29 grudnia znalazł się w Nowej Wsi (dzisiaj Nowa Wieś Zachodnia), a nazajutrz w Dylewie. Dowiedziawszy się, że most w Ostrołęce jest spalony, skierował swe wojska do Nowogrodu przez Nasiadki i Stanisławowo, natomiast niewielkie oddziały poszły do Kolna przez Lipniki. Dwie jego dywizje, stojące w widłach Bugu i Narwi, dołączyły w Ostrołęce do korpusu Bennigsena. Pierwsza próba połączenia wojsk odbyła się 2 stycznia w Nowogrodzie, ale zaledwie część 8 Dywizji zdołano przeprawić, gdyż most pontonowy został zerwany. Ostateczne scalenie armii nastąpiło w Tykocinie 9 stycznia.
Legenda bitwy pod Pułtuskiem.
Bitwa ta została uwieczniona na Łuku Triumfalnym w Paryżu, a w czasach napoleońskich po Morzu Północnym pływała fregata Pułtusk (86 dział). Bitwa jest corocznie rekonstruowana i odtwarzana w Pułtusku i jego okolicy. W 2006 roku była to największa inscenizacja bitwy napoleońskiej w Europie. Miasto Pułtusk należy do Stowarzyszenia miast Napoleońskich. Po bitwie przybył do niego Napoleon Bonaparte i spędził w nim 4 dni, od 29 grudnia 1806 do 1 stycznia 1807. Na budynku, w którym zamieszkiwał przez ten czas, umieszczono tablicę pamiątkową.

</doc>
<doc id="553805" url="https://pl.wikipedia.org/wiki?curid=553805" title="Gmina Kuźnica Białostocka">
Gmina Kuźnica Białostocka



</doc>
<doc id="553806" url="https://pl.wikipedia.org/wiki?curid=553806" title="Znal">
Znal

Znal – stop cynku z glinem lub z glinem i miedzią. Jako dodatki stosuje się również mangan, magnez i tytan. Charakteryzuje go niestałość wymiarowa będąca wynikiem naturalnego starzenia. Nazwa jest skrótowcem utworzonym od symboli podstawowych składników: Zn (cynku) i Al (glinu).
Przeznaczony jest do wykonywania precyzyjnych odlewów i do obróbki plastycznej, np. do produkcji gaźników samochodowych i motocyklowych (główne zastosowanie), części do mebli (zawiasy, uchwyty), panewek łożysk ślizgowych, elementów armatury i innych.

</doc>
<doc id="553808" url="https://pl.wikipedia.org/wiki?curid=553808" title="Bitwa pod Almenar">
Bitwa pod Almenar

 
Bitwa pod Almenar – starcie zbrojne, które miało miejsce 27 lipca 1710 w trakcie hiszpańskiej wojny sukcesyjnej.
Wstęp.
Wiosną 1710 z Aragonii do Katalonii wkroczyła armia hiszpańska de Villadariasa i 15 marca przeprawiła się przez rzekę Segre. 3 maja dołączył do niej Filip V Burbon.
W czerwcu arcyksiążę austriacki Karol VI Habsburg skoncentrował siły sprzymierzonych. W lipcu generał Guido Starhemberg otrzymał posiłki i zdecydował się na atak. Przeprawił się przez rzekę Noguera i zajął pozycje na wzgórzach Almenary.
Anglicy pod wodzą Stanhope’a przeprawili się przez Segre pod Balaguer (na północ od Léridy) maszerując na most pod Alfarras, po którym przeszli 27 czerwca. Pod Almenar zajęli prawe skrzydło armii sprzymierzonych, która teraz liczyła 18 000 żołnierzy. Zbliżająca się hiszpańska armia Villadariasa miała 22 000 żołnierzy.
Bitwa.
Villadarias rozpoczął bitwę szarżą kawalerii, która początkowo zaczęła przynosić sukcesy. Zwycięska jazda hiszpańska zmarnowała jednak czas na ściganie pojedynczych grupek uciekających wrogów.
W tym czasie angielska piechota uderzyła na lewe skrzydło Hiszpanów. Pierwsza linia hiszpańska nie wytrzymała naporu przeciwnika i rzuciła się do ucieczki, wpadając na uszykowaną z tyłu drugą linię lewego skrzydła armii hiszpańskiej.
Natomiast Austriacy uderzyli i zniszczyli prawe skrzydło, gdzie Filip V Burbon osobiście, z narażeniem życia uczestniczył w walce i omal nie dostał się do niewoli.
Po bitwie.
Armia hiszpańska straciła 1 000 zabitych i 3 000 jeńców, natomiast sprzymierzeni (Anglicy, Austriacy i Holendrzy) 400 zabitych.
Hiszpańskie wojska opuściły Katalonię i wycofały się do Aragonii, gdzie 20 sierpnia doszło do bitwy pod Saragossą.
Villadarias został pozbawiony dowództwa i zastąpiony przez markiza de Bay.

</doc>
<doc id="553809" url="https://pl.wikipedia.org/wiki?curid=553809" title="Wysoczyzna Białostocka">
Wysoczyzna Białostocka

Wysoczyzna Białostocka (843.33) – mezoregion fizycznogeograficzny, wschodnia część Niziny Podlaskiej, między Kotliną Biebrzańską, Doliną Górnej Narwi i Wzgórzami Sokólskimi; przecięta szerokimi dolinami Supraśli i Brzozówki.
Zajmuje powierzchnię około 3560 km².
Krajobraz wysoczyzny jest zróżnicowany, występują wysokie wzgórza moren i kemów, przekraczające 200 m n.p.m. (Góra Św. Jana 214 m n.p.m.). Rozległe powierzchnie sandrowe zajęte są przez obszary leśne, na których utworzono liczne rezerwaty.

</doc>
<doc id="553810" url="https://pl.wikipedia.org/wiki?curid=553810" title="Getto piotrkowskie">
Getto piotrkowskie

Getto piotrkowskie – pierwsze getto żydowskie na terenach okupowanej przez III Rzeszę Polski podczas II wojny światowej, funkcjonujące od 8 października 1939 do 29 października 1942 roku w Piotrkowie.
Historia.
Przed II wojną światową na obszarze powiatu piotrkowskiego zamieszkiwało 20 450 ludzi pochodzenia żydowskiego, czyli 9,2% ogółu mieszkańców powiatu. W Piotrkowie, liczącym na dzień 1 stycznia 1938 r. 51 294 mieszkańców, 21,8% stanowili mieszkańcy pochodzenia żydowskiego, czyli 11 651.
Podstawa prawna.
Getto powstało zarządzeniem nadburmistrza i jednocześnie komisarycznego zarządcy miasta – Hansa Drechsela. Było pierwszym gettem utworzonym na terenach okupowanej Polski. Przymusem zamieszkania w getcie objęto wszystkie osoby należące do żydowskiej gminy wyznaniowej.
Obszar.
Obszar getta obejmował początkowo Rynek Staromiejski oraz ulice: Grodzką, Garncarską i Starowarszawską (rejon kościoła farnego), a dokładnie ulice: Jerozolimska 1-150, Spacerowa 7-8, Rzemieślnicza 1-33, Litewska 1-26, Plac Litewski 1-14, Oddzielna 2-32, Wiejska 1-16, Józefa Piłsudskiego 1-30 (obecnie Wojska Polskiego), Zamkowa 1-24, Garncarska 1-28, Pereca 2-17, Leonarda 1-20, Starowarszawska 1-35, Zamurowa 1-16, Farna 1-8, Plac Czarnieckiego 2-8, Łazienna Mokra 1-6, Konarskiego 1-4, Plac Trybunalski 1-12, Rwańska 1-5, Rycerska 5-12, Sieradzka 1-10, Szewska 1-10, Plac Niepodległości 2-7, Nadrowy 2-6 (obecnie al. Kopernika) i Wspólna 1-9. Z dniem 23 października 1939 r., rozporządzeniem starosty Artura Bussego, do getta włączono ulice: Limanowskiego 1-20, Obrytkę (dzisiejszy obszar wokół ul. Stefana Batorego) i J. Piłsudskiego 34-65. W końcu października włączono jeszcze do getta ul. M. Skłodowskiej-Curie 1-20.
Cechą charakterystyczną piotrkowskiego getta było to, że miało ono charakter otwarty, nie zostało odizolowane od reszty miasta ogrodzeniem, jak na przykład inne getta (np. łódzkie, utworzone 8 lutego 1940 a definitywnie zamknięte 30 kwietnia, czy warszawskie). Granice piotrkowskiego getta wyznaczały jedynie niebieskie tablice o wymiarach 40 × 60 cm z czarną „trupią czaszką” i białym napisem „Ghetto”, ustawione w listopadzie 1939 na liniach granicznych. Kosztami utworzenia getta została obciążona gmina piotrkowska.
Przesiedlenia na teren getta odbywało się bez żadnych odszkodowań za mienie pozostawione w części „aryjskiej” miasta.
Początkowo Polacy i Niemcy mieli w miarę swobodny wstęp na teren getta, natomiast Żydzi mogli opuszczać jego obszar tylko za specjalnymi przepustkami. Zwolnieni z tego obowiązku były osoby udające się Biura Pośrednictwa Pracy przy Urzędzie Pracy przy ul. Ziem Wschodnich 39 (ob. Wojska Polskiego) w celu załatwienia formalności pogrzebowych i na piotrkowski cmentarz żydowski.
Zarządzeniem starosty powiatowego Artura Bussego z dnia 16 lutego 1942 r. obszar getta uległ znacznemu zmniejszeniu. Odtąd obejmowało ono ulice: Starowarszawską od nr 2 do nr 31) – Rogową (ob. częściowo Łazienna Mokra i Pijarska) – Gminną (ob. Wiejska) 1-11 – Plac Trybunalski – Grodzką – Jerozolimską 3, 5, 42, 44, 46 – Plac Żydowski (ob. Plac Czarnieckiego) – Klasztorną (ob. Pijarska), z wyjątkiem posesji nr 2 oraz dostępu do kościoła – Krakowską (ob. Krakowskie Przemieście) 4, z wyjściem jedynie na ul. Garncarską – Krzywą (ob. Pijarska) 1-4 – Plac Lipowy (ob. Plac Niepodległości) 4-7, jedynie z wyjściem na ul. Rycerską – Litewską – Zamurową – Ziem Wschodnich (ob. Wojska Polskiego) 1-27, z przejściem do Miejskiego Urzędu Zdrowia, domu izolacyjnego i szpitala dla zakaźnie chorych – Rwańską 1-5 (nr 3 i 5 z wyjściem jedynie na Plac Żydowski) – Rycerską 6-16 (bez nr 7) – Sieradzką 1-4 oraz 6 – Szewską (bez nr 10) – Zamkową 1-24, Plac Zamkowy – Garncarską – Wspólną – Zgubioną (ob. Konarskiego).
Liczebność i organizacja.
W trakcie tworzenia getta powstał Komitet pod kierownictwem Moszka Tenenberga, który z dniem 11 listopada 1940 r. przekształcił się ma polecenie władz okupacyjnych w Radę Starszych Gminy Żydowskiej w Piotrkowie. Rada posiadała pięć Wydziałów:
Wiosną 1941 r. powstała umundurowana Policja Porządkowa pod dowództwem mec. Stanisława Zilbersteina.
W Radzie odtworzył się przedwojenny układ polityczny zarządzający Gminą Żydowską w Piotrkowie. Większość stanowili członkowie Bundu w koalicji z innymi ugrupowaniami socjalistycznymi. W sumie w administracji piotrkowskiego Judenratu pracowało około 500 osób. 5 lipca 1941 r. dotychczasowy przewodniczący Rady – Moszek Tanenberg został aresztowany wraz z grupą „bundowskich” radnych. Jego obowiązki przejął dotychczasowy zastępca – Szymon Warszawski, który sprawował tę funkcję do grudnia 1944 r., kiedy to został wywieziony z ostatnią grupą piotrkowskich Żydów do obozu koncentracyjnego w Buchenwaldzie.
W getcie piotrkowskim w pierwszej kolejności znaleźli się piotrkowscy mieszkańcy pochodzenia żydowskiego, których według stanu na 3 grudnia 1939 r. było 9376 osób. Na przełomie lat 1939/1940 przesiedlono do piotrkowskiego getta ok. 25 tys. Żydów zamieszkałych w powiecie piotrkowskim.
Według szacunkowych danych Rady w tym czasie w piotrkowskim getcie znalazło się 16 tysięcy więźniów (faktyczny stan sięgał prawdopodobnie około 25 tys. osób).
Codzienne funkcjonowanie.
Codzienne funkcjonowanie getta opierało się na szeregu zarządzeń dyskryminacyjnych na podstawie ogólnych zarządzeń gubernatora Hansa Franka, jak i miejscowych zarządzeń wykonawczych:
Koszty wykonania wszystkich tych zarządzeń obciążały Gminy oraz poszczególnych Żydów. Również Gmina była zmuszona pokryć koszty narzucanych jej inwestycji, na przykład budowy dwóch baraków dla okolicznej ludności żydowskiej przesiedlanej do getta piotrkowskiego. Na porządku dziennym było bezpłatne i przymusowe wykorzystywanie więźniów getta do pracy przez wszelkiego rodzaju niemieckie instytucje.
Likwidacja.
Likwidacja getta piotrkowskiego odbyła się w kilku etapach.
Pierwszy i główny miał miejsce w dniach 14–29 października 1942 roku. Więźniów getta spędzono na plac pokoszarowy przy ul. Jerozolimskiej gdzie dokonywano selekcji. Z osób młodych i zdrowych formowano transporty 1000-osobowe, które wywożono do miejsca zagłady w Treblince. Osoby opieszale stawiające się na miejsce zbiorki zabijano na miejscu. Tak zginęło około 350 osób. Podobnie postępowano z ukrywającymi się. W trakcie tej akcji wymordowano też wszystkich chorych w szpitalu oraz wszystkie dzieci z przytułku. Świadkowie tych wydarzeń przekazali później, że niemowlęta były palone w metalowych miednicach przed synagogą.
Po zakończeniu zasadniczej akcji rozpoczęły się poszukiwania jeszcze ukrywających się Żydów. Znalezionych gromadzono w synagodze lub zabijano na miejscu. Z tej grupy ok. 1000 osób wywieziono najpierw do Tomaszowa Mazowieckiego, a następnie do Treblinki. Kolejnych znajdowanych dalej gromadzono w synagodze. W dniach 19 i 20 listopada 1942 r. wszystkie te osoby rozstrzelano w lesie rakowskim. Pierwszego dnia 160 osób, a następnego 560. Po tej akcji pozostało z ok. 29 tys. więźniów getta ok. 3 tys. ludzi niezbędnych Niemcom do pracy. Dla nich, w miejscu dawnego getto utworzony został obóz pracy (tzw. „małe getto”) pomiędzy ulicami Starowarszawską – Garncarską – Zamurowaną i Jerozolimską. Z nich, 25 lutego 1943 r. wywieziono 250 osób do fabryki amunicji w Skarżysku Kamiennej.
W sierpniu 1943 r. nastąpiła ostateczna likwidacja obozu pracy. W tym czasie 1040 osób skierowano do obozów pracy w Hucie Szkła Okiennego „Kara” i ok. 600 do Zakładów Drzewnych na Bugaju (rejon Piotrkowa). Te obozy zostały zlikwidowane w grudniu 1944 lub styczniu 1945 roku, na wieść o zbliżającym się froncie. Pozostałych w nich Żydów wywieziono do obozu koncentracyjnego Buchenwald, w tym ostatniego prezesa Rady Starszych getta piotrkowskiego Szymona Warszawskiego. Część z nich doczekała tam wyzwolenia.

</doc>
<doc id="553811" url="https://pl.wikipedia.org/wiki?curid=553811" title="Próba przechyłów">
Próba przechyłów

Próba przechyłów – badanie przeprowadzane po zbudowaniu jednostki pływającej lub remoncie związanym ze zmianą albo przemieszczeniem stałych ciężarów na niej. Ma ono na celu wyznaczenie środka ciężkości metodą doświadczalną. Polega na przemieszczaniu określonych ciężarów z burty na burtę w celu wywołania znanych co do wielkości momentów wymuszających. W czasie trwania próby mierzy się kąty uzyskanego przechyłu w celu wyliczenia współrzędnych środka ciężkości oraz wysokości metacentrycznej, a także koryguje się wyliczone teoretycznie krzywe ramion momentu prostującego.

</doc>
<doc id="553812" url="https://pl.wikipedia.org/wiki?curid=553812" title="Abdominoplastyka">
Abdominoplastyka

Abdominoplastyka (ang. "abdominoplasty"), nazywana również plastyką brzucha – rozległy zabieg mający na celu likwidację wystającego fałdu brzusznego poprzez napięcie mięśni poprzecznych brzucha przy jednoczesnym pozbyciu się nadmiaru skóry i tkanki tłuszczowej. W wyniku przeprowadzenia zabiegu znacznej poprawie ulega wygląd brzucha, minusem operacji jest poprzecznie przebiegająca sporych rozmiarów blizna.
Kandydat.
Abdominoplastyka wykonywana jest ze względów estetycznych. Wiotka, luźna skóra w okolicy brzucha, która w wyniku nagromadzonej tkanki tłuszczowej rozciągnęła się i straciła swoją elastyczność nie wygląda najlepiej. Najczęściej na obwisły brzuch skarżą się kobiety po przebytej ciąży lub osoby które w krótkim czasie znacznie przybrały i straciły na wadze. Zmiany poporodowe są jednym ze wskazań do przeprowadzenia tego zabiegu, podobnie jak znaczna utrata masy ciała w krótkim czasie.
Należy zaznaczyć, że abdominoplastyka nie jest sposobem na odchudzanie, ma za zadanie jedynie poprawić wygląd obwisłego brzucha, który powstał w wyniku znacznej redukcji tkanki tłuszczowej w tej okolicy. Zabieg nie jest przeznaczony dla osób ze znaczną otyłością.
Najlepszymi kandydatami do zabiegu są osoby posiadające nadmiar tkanki tłuszczowej zgromadzonej w obrębie obwisłej skóry brzucha, która nie daje się zredukować przy pomocy diet lub ćwiczeń. Dobrymi, kandydatkami są kobiety po przebytej ciąży, które nie planują już powiększać swojej rodziny o kolejne potomstwo. Po porodzie często dochodzi co rozejścia mięśni brzucha i jedyną metodą na przywrócenie im właściwego stanu jest zabieg chirurgiczny. Wraz z wiekiem ludzka skóra traci swoją elastyczność w wyniku czego skóra w okolicy brzucha zwisa i wygląda mało estetycznie.
Kandydat do zabiegu powinien mieć stabilną wagę ciała, w miarę normalną sylwetkę, bez otyłości. Ponadto powinien, być dobrej kondycji fizycznej najlepiej niepalący, gdyż palenie tytoniu zwiększa ryzyko wystąpienia powikłań oraz utrudnia gojenie się ran. Przy pomocy zabiegu abdominoplastyki, można również zredukować rozstępy, które znajdują się na skórze przeznaczonej do usunięcia.
Bezpieczeństwo zabiegu.
Tysiące pacjentów rocznie poddaje się plastyce brzucha, jeśli zabieg wykonywany jest przez chirurga doświadczonego z dziedzinie modelowania sylwetki wówczas wyniki operacji są w pełni zadowalające. Jednak nawet mimo odpowiedniej wiedzy i praktyki operacja ta obarczona jest ryzykiem wystąpienia powikłań związanych z charakterem zabiegu abdominoplastyki.
Powikłania typu: infekcje, zakrzepica żył, zakrzepy, martwica tkanek czy powikłania kardiologiczno-płucne mimo, rzadkiego występowania powinny być brane pod uwagę. Powikłania te można leczyć, stosując drenaż i antybiotykoterapię zwalcza się zakażenie, a poprzez podanie przed operacją zapobiegawczo leków rozrzedzających krew minimalizuje się ryzyko wystąpienia zakrzepów.
Do pozostałych powikłań można zaliczyć: słabe gojenie się ran, zaburzenia czucia, nadmierne krwawienie, długotrwały obrzęk, przebarwienia skóry, asymetria, trudno gojące się blizny, ryzyko wystąpienia powikłań, czy reakcja uczuleniowa na znieczulenie oraz wszystkie inne powikłania omawiane są szczegółowo podczas konsultacji z lekarzem. Przestrzeganie zaleceń przed i pooperacyjnych w dużym, stopniu zmniejsza prawdopodobieństwo ich wystąpienia.
Konsultacja.
Zanim znajdziemy się na stole operacyjnym czeka przyszłego pacjenta szereg czynności przygotowawczych. Pierwszą z nich jest konsultacja z chirurgiem, który będzie kwalifikować do zabiegu. Lekarz w trakcie rozmowy oceni stan zdrowia kandydata, określi elastyczność skóry oraz jak duży nadmiar tkanki tłuszczowej należy usunąć, omówi szczegóły zabiegu w tym sposób znieczulenia itp. Rozmowa powinna być szczera, powinno się informować lekarza o paleniu papierosów lub zażywaniu leków, które mogą zwiększyć prawdopodobieństwo wystąpienia powikłań. Tak samo jeśli są wątpliwości to należy przedyskutować je z lekarzem.
Poza określeniem parametrów operacji i istnienia przeciwwskazań do zabiegu, lekarz omówi oczekiwania co do rezultatów zabiegu, ważne aby były one realne i możliwe do zrealizowania. Zadaniem chirurga jest pomóc pacjentowi w podjęciu właściwej decyzji zapewniającej najlepszy i najbezpieczniejszy możliwy rezultat leczenia. alternatywą dla zabiegu abdominoplastyki jest tzw. mini-abdominoplastyka czyli połączenie liposukcji, ujędrnienia mięśni oraz usunięcia fałdu skórno-tłuszczowego poniżej pępka. Jest to zabieg mniej inwazyjny, w niektórych przypadkach taka procedura wystarczy do osiągnięcia pożądanego efektu.
Przygotowania do zabiegu.
Od chirurga podczas konsultacji szczegółowo dowiedzieć się, można jak właściwie przygotować się do zabiegu. Co i kiedy wolno jeść i pić, na ile dni przed zabiegiem należy odstawić palenie papierosów, jakich lekarstw należy się wystrzegać przed operacją.
Palenie tytoniu należy odstawić na co najmniej dwa tygodnie przez zabiegiem, im wcześniej tym lepiej. Bezpośrednio po zabiegu również niewskazane jest palenie, ponieważ nikotyna ma negatywny wpływ na procesy gojenia. Niewskazane jest nadmierne opalanie skóry przed zabiegiem, podobnie po zabiegu przez pierwsze tygodnie powinno się unikać nadmiernej ekspozycji na słońce, ponieważ sprzyja to powstawaniu przebarwień skóry. Wszelkiego typu infekcje wymuszają przesunięcie terminu operacji do całkowitego wyzdrowienia. Należy zawczasu pomyśleć o zapewnieniu sobie transportu do domu po zabiegu oraz pomocy bliskiej osoby przez najbliższe dni.
Przebieg zabiegu.
W trakcie konsultacji poprzedzających operację, omawiany jest rodzaj znieczulenia. W przypadku całkowitej abdominoplastyki stosuje się znieczulenie ogólne, czyli pełnie uśpienie pod kontrolą anestezjologa. Znieczulenie ogólne pomaga rozluźnić ściany brzucha, co ułatwia ujędrnianie mięśni. Znieczulenie miejscowe praktykowane jest przy mini-abdominioplastyce. Czas operacji przy całkowitej plastyce brzucha wynosi od trzech do czterech godzin w przypadku mini-abdominoplastyki jest on o połowę krótszy.
Operacja zaczyna się od wykonania długiego cięcia skórnego przebiegającego poprzecznie od biodra do biodra oraz nad pępkiem, który następnie okrągłym cięciem oddzielany jest od reszty skóry. W przypadku mini-abdominoplastyki nie wykonuje się nacięcia wokół pępka, pępek zostaje na swoim miejscu a nacięcie zamykane jest tuż powyżej linii włosów łonowych, dzięki czemu blizna umiejscowiona jest bardzo nisko.
Po przeprowadzeniu odpowiednich nacięć, chirurg odseparowuje skórę wraz z tkanką tłuszczową od powięzi mięśniowej, aż do poziomu łuków żebrowych. W ten sposób wypracowywany jest dostęp do mięśni brzucha, które przez wielokrotne zszycie zostają wzmocnione. Mocniejsze mięśnie przedniej ściany brzucha pozwalają uzyskać efekt wyszczuplonej talii. Po wzmocnieniu mięśni brzucha płat tłuszczowo –skórny ściągany jest ku dołowi, co pozwala ocenić jak duży fragment skóry poniżej pępka należy usunąć. W zależności od rozmiaru resekcji blizna może znajdować się tuż nad linią włosów łonowych jak w przypadku ograniczonej plastyki brzucha lub nieco wyżej. W każdy przypadku blizna jest łatwa do ukrycia pod bielizną. W skórze powyżej blizny wycinany jest niewielki otwór w który wszywany jest pępek, blizna po wszyciu pępka jest mała i praktycznie niewidoczna. W operowanej części umieszczane są dreny, w celu odprowadzenia płynów i krwi na zewnątrz, utrzymywane są one przez pierwsze kilka dni.
Rekonwalescencja.
Bezpośrednio po zabiegu mogą wystąpić dolegliwości bólowe powłoki brzusznej, mdłości i zawroty głowy. Objawy bólowe są łagodzone przy zastosowaniu doustnych środków przeciwbólowych, wszystkie opisane objawy ustępują w przeciągu kilku godzin. Brzuch może być nieco obrzęknięty, przez kilka pierwszych dni zaleca się pozostanie w łóżku, nawet jeśli pacjent tego samego dnia został wypisany do domu. Spożywanie alkoholu, palenie tytoniu oraz zbyt wczesne dźwiganie przedmiotów może negatywnie wpłynąć na procesy gojenia.
Jeśli po powrocie do domu w ciągu kilku pierwszych dni wystąpią: krwawienie, mocny obrzęk, silny ból, gorączkę, nawrotowe zawroty głowy lub nudności, bóle w klatce piersiowej lub duszności i przyspieszone bicie serca, należy niezwłocznie skontaktować się z lekarzem.
Przez pierwsze kilka tygodni zalecane jest noszenie specjalnego uciskowego pasa brzusznego. Po siedmiu dniach wymagana jest kontrola, w trakcie której ściągane są szwy w okolicy pępka, przy szwie poprzecznym zazwyczaj stosuje się szwy wchłaniane więc nie wymagają usunięcia. Pełny okres rekonwalescencji trwa nawet do pół roku. Umiarkowane ćwiczenia fizyczne skracają znacząco ten okres. Istotne jest by starać się powoli chodzić, co zmniejsza ryzyko wystąpienia zakrzepów krwi w nogach.

</doc>
<doc id="553813" url="https://pl.wikipedia.org/wiki?curid=553813" title="Apronektomia">
Apronektomia



</doc>
<doc id="553814" url="https://pl.wikipedia.org/wiki?curid=553814" title="Nadkwaśność">
Nadkwaśność



</doc>
<doc id="553815" url="https://pl.wikipedia.org/wiki?curid=553815" title="Nadkwasota">
Nadkwasota



</doc>
<doc id="553817" url="https://pl.wikipedia.org/wiki?curid=553817" title="Roni Rosenthal">
Roni Rosenthal

Roni Rosenthal (hebr. רוני רוזנטל, ur. 11 października 1963 w Hajfie) – izraelski piłkarz występujący na pozycji napastnika, reprezentant Izraela.
Kariera klubowa.
Rosenthal urodził się i dorastał w Hajfie. Tam również w klubie Izraela, Maccabi Hajfa, rozpoczynał piłkarską karierę. Do klubu trafił w wieku 11 lat (drużyny juniorskie), zaś w 1983 przebił się do składu seniorów. Wtedy zaczęła się jego kariera. Rosenthal był czołowym strzelcem klubu, który zdobył w 1984 i 1985 mistrzostwo Izraela. W 1986 Roni trafił do belgijskiego zespołu Club Brugge. W 1988 zdobył mistrzostwo Belgii i przeniósł się do innego klubu Eerste Klasse Standardu Liège. Od 1990 występował na boiskach angielskich. Najpierw został sprzedany do Luton Town, potem do Liverpoolu, do którego został wypożyczony. W sezonie 1989/1990 wywalczył z klubem mistrzostwo Anglii (zagrał 8 razy i zdobył 7 goli w lidze). Po zakończeniu sezonu Liverpool kupił Rosenthala za 1,1 mln funtów. W kolejnym sezonie zdobył 18 goli w 25 ligowych meczach i zyskał przydomek "Rocket Ronny". W styczniu 1994 Rosenthal przeszedł do Tottenhamu. Już w pierwszym meczu przeciwko Sheffield Wednesday zdobył on pięknego gola głową z 20 metrów. Przez 3,5 sezonu Rosenthal był podstawowym zawodnikiem Tottenhamu. W 1998 przeszedł za darmo do Watford F.C., któremu pomógł w awansie do Premiership. Ostatecznie Rosenthal zdecydował się zakończyć karierę w 1999 roku z powodu licznych kontuzji, jakich doznał w jej trakcie.
Kariera reprezentacyjna.
W reprezentacji Izraela Rosenthal zadebiutował w połowie lat 80. Wcześniej występował w drużynach juniorskich. Najbliżej awansu do finału Mistrzostw Świata był w 1989 roku, kiedy to po wygraniu eliminacji w strefie OFC Izrael przegrał udział w Mundialu 1990 z Kolumbią po dwumeczu barażowym. Ogółem Rosenthal zagrał w kadrze 60 razy i zdobył 11 bramek.

</doc>
<doc id="553818" url="https://pl.wikipedia.org/wiki?curid=553818" title="Zespół Morgagniego-Adamsa-Stokesa">
Zespół Morgagniego-Adamsa-Stokesa

Zespół Morgagniego-Adamsa-Stokesa, inaczej napad Morgagniego-Adamsa-Stokesa (ang. Morgagni-Adams-Stokes syndrome, MAS, ) – powtarzające się, krótkie epizody utraty przytomności wynikające z pogorszenia się zaopatrzenia mózgu w krew. To z kolei spowodowane jest zatrzymaniem (asystolia) lub skrajnym spowolnieniem pracy serca (bradykardia).
Charakteryzuje się triadą objawów: utratą świadomości, drgawkami oraz brakiem tętna.
Zespół MAS może występować przy całkowitym bloku przedsionkowo-komorowym między początkiem bloku całkowitego a rozpoczęciem czynności zastępczego rytmu komorowego (pauza preautomatyczna).
Obraz kliniczny w zależności od długości trwania asystolii:
Pochodzenie nazwy.
Nazwa honoruje lekarzy: Giovanniego Battistę Morgagni, Roberta Adamsa i Williama Stokesa.
Leczenie.
Do przywrócenia akcji serca może wystarczyć parokrotne uderzenie pięścią w dolną część mostka. Przy przedłużającym się zatrzymaniu krążenia należy przystąpić do standardowych czynności reanimacyjnych.

</doc>
<doc id="553819" url="https://pl.wikipedia.org/wiki?curid=553819" title="Mohammad Reza Pahlavi Aryamehr">
Mohammad Reza Pahlavi Aryamehr



</doc>
<doc id="553820" url="https://pl.wikipedia.org/wiki?curid=553820" title="Edward Jełowicki">
Edward Jełowicki

Edward Jełowicki herbu własnego (ur. 1803 w Hubniku, zm. 10 listopada 1848 w Wiedniu) – marszałek humański w latach 1828–1831, pułkownik Wojsk Polskich, uczestnik powstania listopadowego, oficer Legii Cudzoziemskiej, w 1848 roku dowódca artylerii wiedeńskiej, kawaler orderu Virtuti Militari, oraz kawaler Legii Honorowej. Absolwent Wydziału Artylerii Szkoły Inżynierskiej w Wiedniu; Ecole d’Etat Maior (Szkoły Sztabu); Ecole Centrale w Paryżu.
Nauka.
Był pierwszym synem Wacława i Honoraty z Jaroszyńskich . Pierwsze nauki Edward odbywał w domu, pod kierunkiem ks. Skiby, bazylianina. Od trzeciej klasy uczył się z braćmi: – Aleksandrem i Eustachym do gimnazjum w Winnicy.
W latach 1819–1821 studiował i ukończył szkołę inżynierską w Wiedniu na Wydziale Artylerii. Po studiach wrócił do Hubnika, gdzie gospodarował w majątku ojca.
Powstanie listopadowe.
W 1828 roku został marszałkiem powiatu hajsyńskiego. W armii Królestwa Polskiego porucznik Kwatermistrzostwa Generalnego. Po wybuchu powstania listopadowego, jako naczelnik powstania hajsyńskiego stanął na czele sił zbrojnych powiatu (poprowadził przeszło tysiąc ludzi, w tym wielu urzędników rosyjskich), a przed wymarszem w pole, zwolnił chłopów z poddaństwa:
7 maja 1831 roku gen. B. Kołyszko mianował go rotmistrzem Pierwszego Pułku Ułanów im. Jełowickich. Za odniesiony sukces w bitwie pod Tywrowem dostał 18 maja 1831 roku w obozie pod Michałówką nominację na pułkownika kawalerii narodowej z zachowaniem dowództwa szwadronu. W następnym dniu, za zdobycie armat pod Obodnem, otrzymał stanowisko dowódcy artylerii powstańczej na Ukrainie. Po przegranej pod Majdanem, wraz z bratem Aleksandrem, przeszli 26 maja 1831 granicę austriacką i połączyli się z, zaginionym w powstaniu, bratem Eustachym. Internowani przez Austriaków i odesłani do Lwowa. Dzięki interwencji wpływowych osób, zostali zwolnieni i przedostali się do Warszawy (według R. Bieleckiego zdołał zbiec).
Wstąpił jako podporucznik do konnej legii litewsko-ruskiej w oddziale gen. Szeptyckiego. Przeznaczony do korpusu artylerii 1 września 1831 roku Już 14 września 1831 roku oddany do dyspozycji komendanta Głównej Kwatery Izb Sejmowych i Rządu Narodowego. 4 października 1831] roku otrzymał złoty krzyż Virtuti Militari (nr 3705), którego nie przyjął, podobnie jak jego bracia. Odznaczenia te na ich prośbę zamieniono na srebrne krzyże i rozdano żołnierzom – powstańcom z Wołynia. Brał udział w obronie Warszawy. Po upadku powstania, Edward przekroczył granicę pruską w Toruniu i postarał się o paszport do Galicji. Osiadł we Lwowie, gdzie spieszył z pomocą byłym powstańcom. Internowany został ponownie przez Austriaków, więziony przeszło pięć miesięcy we Lwowie i Spielbergu. Uwolniony, dzięki staraniom matki, w styczniu 1833 roku wyjechał do Szwajcarii; w lutym tego roku spotkał się z bratem Aleksandrem. W tym czasie w anonsie warszawskiego „Dziennika powszechnego” (25 maja 1833 r., N. 111, s. 411–413) został wymieniony wraz z ojcem Wacławem na liście dotyczącej konfiskaty majątków za udział w powstaniu 1831 roku.
Powrót do studiów.
Na jesieni 1833 roku wyjechał do Paryża, gdzie studiował w bibliotekach, archiwach i przeróżnych kursach. W życiu politycznym emigracji nie brał udziału. W 1836 roku ukończył celująco Ecole d'Etat major (Szkoła sztabu), a następnie przebywał w Londynie gdzie opatentował swój pomysł na silnik parowy. Wstąpił do 3-letniej Ecole Centrale Paris, którą ukończył w 1839 roku, również celująco. Pasjonowały go przy tym chemia, fizyka i mechanika, których znajomość dobrze opanował. Uczęszczał wtedy na wieczory do Mickiewicza, poznał Chopina. W lecie 1838 roku leczył się w Alexandersbad w Bawarii, gdzie przebywała też matka jego, Honorata, i brat Aleksander.
Dalsze próby wojskowe.
Po nieudanych staraniach o przyjęcie do wojsk belgijskich, w 1841 roku, odbył jedną z kampanii przeciwko Arabom w Algierii, u boku gen. Thomas Robert Bugeaud, od którego otrzymał krzyż Legii Honorowej. Osiadł następnie w Bone, Hippona w Algierii, gdzie zamierzał utworzyć polską osadę dla emigrantów lecz zaniechał tego projektu. Znajomością spraw rolnych i innych ujął sobie wielce serca Arabów, wrogo usposobionych do Europejczyków. W 1840 roku. formalnie przejął należności z sum spadkowych ciotki Agnieszki Józefiny z Jełowickich Jaroszyńskiej – najpewniej również w imieniu braci.
Osiadł w 1846 roku w Rzymie. „(…) w końcu 1846 roku, kochany nasz Edward dojechał do Rzymu. I tu znowu przodkował wszystkim ofiarnością swoją i posługą bliźnim, zwłaszcza też Matce Makrynie, której że byłem ojcem duchownym, przeto go stryjaszkiem mile nazywała. On to i groszem i staraniem urządził piękną kaplicę dla niej przed obrazem cudownym Matki Boskiej Przedziwnej ("Mater Admirabilis"), w jednym z korytarzów klasztoru della Trinita dei Monti, w którym Matka Makryna była zamieszkała przez pierwsze lata swego pobytu w Rzymie (…)”. Kaplicę tę fundował z okazji odwiedzin papieża Piusa IX u matki Makryny, która mu ten obraz, autorstwa Pauliny Perdrau, zaprezentowała.
Matka Makryna: rzekoma bazylianka prześladowana w klasztorze przez carat, zbiegła do Europy Zachodniej, gdzie wylansował ją ks. Aleksander, brat Edwarda. Jak udowodnił to w latach 1920., ks. Urban, była to fatalna pomyłka, a matka Makryna najpewniej agentem carskim. W czasie tworzenia się Legionu Polskiego, wysuwany przez brata Aleksandra na dowódcę formacji, do czego jednak Mickiewicz nie dopuścił, obawiając się opanowania ideowego Legionu przez Zmartwychwstańców. Niemniej 25 marca 1848 roku wraz z Mickiewiczem i J. Postępskim, Edward wziął udział w delegacji udającej się do papieża. Adam Mickiewicz pisze w tym okresie do Władysława Zamoyskiego: 28 maja 1848: „pułk. Jełowicki chciał sposobami lichymi dowództwo objąć”]. 11 października 1848 r. przybył do zrewolucjonizowanego Wiednia w sprawach rodzinnych i przez posła J. Goldmarka został od razu wciągnięty do sztabu gwardii. Objął dowództwo artylerii powstańczej, liczącej 72 działa i dokonywał wielkich wysiłków, by podnieść jej poziom. Wobec braku wyszkolonych artylerzystów było to trudne zadanie, toteż ze strony rewolucjonistów austriackich spotkał się z krytyką swej działalności. W dodatku, kierowane przez niego zakłady produkujące pociski, proch i karabiny nie mogły zaspokoić wzrastającego zapotrzebowania. W okresie walk, współpracował ściśle z gen. J. Bemem.
Niechybna śmierć.
Po zajęciu stolicy przez wojska rządowe, został aresztowany w swoim mieszkaniu i na rozkaz ks. Windisch-Grätz-a rozstrzelany 10 listopada 1848 roku. Na kilka chwil przed wykonaniem wyroku napisał do brata Aleksandra. – „Dnia 10 listopada 1848, Wiedeń. – Kochany Aleksandrze! Nad spodziewanie moje zamiast pochwały za moje mozolne staranie w utrzymaniu porządku – itp. – dziś za parę minut mają mnie rozstrzelać. – Dalibóg, że nie wierzę takiej katastrofie – jednak, Bogu dzięki, dopiero po komunii, idę śmiało gdzie mię poprowadzą – jeśli dziś do ciebie listu nie wyprawię, to będzie już po mnie – najniesprawiedliwiej – ale cóż robić.- Módl i módlcie się za mną. – E. Jełowicki”. W miesiąc później, ks. Piotr Semenenko wygłosił na jego cześć mowę pogrzebową. Opublikowana, doczekała się ujemnej recenzji J. Koźmiana w Przeglądzie Poznańskim (który krytycznie ocenił wypadki wiedeńskie) i zakazu rozpowszechniania wydanego przez generała zakonu ks. J. Hubego. „(…) sam Ojciec Święty, Pius IX, mego brata był polubił, tak dalece, że gdy się dowiedział o śmierci jego, opłakał ją, i długi czas pytał Polaków, czy go znali, i stawiał go im na wzór dobrego chrześcijanina, życząc, aby wszyscy Polacy takimi zostali (…)”. Władysław Oleszczyński wykonał medalion Edwarda Jełowickiego. K. Gaszyński poświęcił mu: „Pamiątce Edwarda Jełowickiego sonet”. W Muzeum Narodowym w Warszawie znajduje się jego manierka. Po śmierci Edwarda, trwały jakieś zatargi w sprawach spadkowych z OO. Zmartwychwstańcami. W 1854 roku o. Karol Kaczanowski wyjechał do Bone w Algierii, gdzie zmartwychwstańcy posiadali wtedy dom po pułkowniku Edwardzie Jełowickim

</doc>
<doc id="553821" url="https://pl.wikipedia.org/wiki?curid=553821" title="Giovanni Morgagni">
Giovanni Morgagni



</doc>
<doc id="553822" url="https://pl.wikipedia.org/wiki?curid=553822" title="Roger Sławski">
Roger Sławski

Roger Sławski (ur. 24 marca 1871 w Poznaniu, zm. 13 października 1963 tamże) – polski architekt, naczelny architekt Powszechnej Wystawy Krajowej w Poznaniu.
Życiorys.
Był synem sędziego Stanisława i Konstancji z Ziołeckich. W 1891 ukończył Gimnazjum św. Marii Magdaleny w Poznaniu, a następnie studiował architekturę w Królewskiej Wyższej Szkole Technicznej w Charlottenburgu, którą ukończył w 1895 otrzymując wraz z dyplomem srebrny medal. Do 1897 odbywał praktyki budowlane w Marburgu i Karlsruhe wygrywając liczne konkursy. W latach 1900–1904 pracował w ministerstwie robót publicznych w Berlinie, po czym powrócił do Poznania i otworzył własne biuro projektowe.
W 1920 został naczelnikiem Wydziału Budowlanego w Ministerstwie byłej Dzielnicy Pruskiej, zaś po likwidacji ministerstwa przejął identyczne stanowisko w Urzędzie Wojewódzkim w Poznaniu. W 1927 oficjalnie przeszedł na emeryturę, ale nadal pozostawał czynny zawodowo. W 1929 jako naczelny architekt PeWuKi zorganizował i kierował specjalną pracownią architektoniczną, która miała na celu opracowanie pełnego planu urbanistycznego i architektonicznego terenów wystawowych. W latach 1940–1944 pracował w Poznaniu w biurze E. Lenca.
W 1945 powrócił do zawodu. W 1948 otrzymał nagrodę artystyczną miasta Poznania, w 1951 został na krótko projektantem Międzynarodowych Targów Poznańskich, a w latach 1951–1953 kierował biurem projektowym Pracowni Konserwacji Zabytków w Poznaniu.
Był dwukrotnie żonaty: z Zofią Arendt i Walerią Ratajczak, miał dwoje dzieci: Grzegorza i Helenę.
Pochowany na cmentarzu Zasłużonych Wielkopolan w Poznaniu (kwatera 2-34).
Upamiętnienie.
Od 24 marca 2012 jest patronem Zespołu Szkół Budowlanych w Poznaniu przy ul. Grunwaldzkiej 152.
Na poznańskim Piątkowie zlokalizowana jest ponadto ulica nazwana jego imieniem.

</doc>
<doc id="553827" url="https://pl.wikipedia.org/wiki?curid=553827" title="Robert Adams (lekarz)">
Robert Adams (lekarz)

Robert Adams (ur. ok. 1791 w Irlandii, zm. 13 stycznia 1875 w Dublinie) – irlandzki chirurg znany ze swojego wkładu w leczenie chorób serca oraz dny moczanowej. 
Ukończył medycynę w Trinity College w Dublinie. Po zakończeniu edukacji podróżował przez pewien czas po Europie, aby ostatecznie powrócić do Dublina i tu otworzyć praktykę chirurgiczną. Pracował w oraz Richmond Hospital jako chirurg. 
Od 1861 roku wykładał chirurgię w University of Dublin jako "regius professor". 
W 1872 roku opisał zespół objawów charakteryzujący się spowolnieniem tętna w połączeniu z przemijającymi zawrotami głowy lub napadami drgawkowymi, opisywany później jako zespół (lub choroba) Stokesa-Adamsa.

</doc>
<doc id="553828" url="https://pl.wikipedia.org/wiki?curid=553828" title="William Stokes">
William Stokes

William Stokes (ur. 1 października 1804, zm. 10 stycznia 1878) – irlandzki lekarz. Między innymi od jego nazwiska został nazwany Zespół Morgagniego-Adamsa-Stokesa.

</doc>
<doc id="553829" url="https://pl.wikipedia.org/wiki?curid=553829" title="Józef Zalewski">
Józef Zalewski

Józef Zalewski (ur. 20 sierpnia 1956 w Piaskach) – członek Polskiego Stronnictwa Ludowego, lokalny polityk i działacz samorządowy w Piasecznie, burmistrz (w latach 2001–2007 i 2007–2010), doradca wicepremiera i ministra gospodarki Janusza Piechocińskiego (od 2012).
Ukończył etnografię na Wydziale Historycznym Uniwersytetu Warszawskiego. W latach 1994–1997 i 1998–2001 wiceburmistrz gminy Piaseczno, burmistrz (wybrany przez Radę Miejską) 2001–2002. Od 2002 pierwszy wybrany przez mieszkańców burmistrz miasta i gminy Piaseczno, wybrany ponownie w 2006. Kandydat do Sejmu w 1997, 2007 i 2015 oraz do Parlamentu Europejskiego w 2014 z listy PSL, a także na burmistrza Piaseczna z ramienia Stowarzyszenia Samorządowego Centrum w 2014 i z ramienia KWW Józefa Zalewskiego w 2018.
W 2001, "za zasługi w działalności na rzecz rozwoju gminy Piaseczno", został odznaczony Złotym Krzyżem Zasługi.
20 listopada 2009 prokurator z Oddziałowego Biura Lustracyjnego w Warszawie skierował do sądu wniosek o wszczęcie postępowania lustracyjnego w związku z „powstałymi wątpliwościami co do zgodności z prawdą oświadczenia lustracyjnego złożonego przez Józefa Zalewskiego”. 
Zdaniem IPN w latach 1979–1987 Józef Zalewski był tajnym i świadomym współpracownikiem służb bezpieczeństwa PRL o pseudonimie „Józek” oraz przekazał SB 95 informacji operacyjno-ustnych i 22-krotnie pobrał za nie wynagrodzenie. W 2012 Sąd Okręgowy w Warszawie, po dwuletnim postępowaniu orzekł, że Józef Zalewski nie jest kłamcą lustracyjnym.
W wyborach samorządowych w listopadzie 2010 Józef Zalewski został wybrany na radnego powiatu piaseczyńskiego. W II turze wyborów na burmistrza w dniu 5 grudnia 2010 Józef Zalewski nie uzyskał reelekcji na trzecią kadencję, przegrywając ze Zdzisławem Lisem. Startował z ramienia Stowarzyszenia Samorządowego Centrum. W dniu zaprzysiężenia nowego burmistrza 14 grudnia 2010 zakończył piastowanie urzędu. 
1 grudnia 2012 został dyrektorem biura Naczelnego Komitetu Wykonawczego Polskiego Stronnictwa Ludowego.
12 grudnia 2012 został doradcą wicepremiera i ministra gospodarki Janusza Piechocińskiego.

</doc>
<doc id="553830" url="https://pl.wikipedia.org/wiki?curid=553830" title="Mityczni królowie Szwecji">
Mityczni królowie Szwecji

Półlegendarni królowie Szwecji.
Dynastia Ynglingów:
Dynastia Skjöldungów
Dynastia z Munsö (na jeziorze Melar)

</doc>
<doc id="553832" url="https://pl.wikipedia.org/wiki?curid=553832" title="Bitwa pod Krupczycami">
Bitwa pod Krupczycami

Bitwa pod Krupczycami – bitwa stoczona 17 września 1794 roku pod Krupczycami niedaleko Kobrynia (na terenie dzisiejszej Białorusi) przez wojska polskie z rosyjskimi w czasie insurekcji kościuszkowskiej.
Stojący w Brześciu generał Karol Sierakowski na wieść o marszu rosyjskiego korpusu Aleksandra Suworowa z Ukrainy wyruszył 15 września z obozu pod Terespolem i zajął mocną pozycję pod Krupczycami. Polska dywizja Karola Sierakowskiego decyzją swego dowódcy zamierzała bronić przeprawy na Trościanicy pomimo znacznej przewagi liczebnej nieprzyjaciela. Zajęta pozycja obronna była dobra, gdyż wojsko polskie od frontu osłaniała rzeka Trościanica i 5 baterii, a oba skrzydła polskie oparte były o lasy. Z tyłu za groblą usypano baterię.
Generał Karol Sierakowski dysponował pięcioma batalionami piechoty i trzynastoma szwadronami jazdy w sile 4000 ludzi i 26 armat. Lewym skrzydłem polskim dowodził gen. mjr Izydor Krasiński a prawym gen. mjr Dionizy Poniatowski.
Suworow nadszedł 17 września i zauważywszy na przedpolu liczne błota, postanowił uderzyć na lewe skrzydło Sierakowskiego. W tym celu przystąpił do budowy prowizorycznej grobli, w czym wojska polskiego lewego skrzydła nie potrafiły mu przeszkodzić. By odwrócić polską uwagę Suworow rzucił do natarcia jegrów perejasławskich, którzy przypuścili szturm na stojącą w centrum gwardię konną koronną. W międzyczasie jada rosyjska obeszła polskie pozycje z obu stron i około godziny 15 wyszła na tyły polskiej dywizji. Widząc zagrożenie Sierakowski w porę wydał rozkaz do odwrotu, ratując swą dywizję przed zniszczeniem Żołnierze polscy wycofali się w pełnym porządku.
Straty polskie wyniosły 257 zabitych i rannych, Rosjanie stracili 318 żołnierzy. Sierakowski nakazał odwrót w kierunku Brześcia, gdzie siły polskie 18 września dotarły do swego dawnego obozu pod Terespolem. Następnego dnia, 19 września, wojska polskie podczas kolejnej próby odwrotu zostały rozbite w bitwie pod Terespolem.

</doc>
<doc id="553833" url="https://pl.wikipedia.org/wiki?curid=553833" title="Roberto Rosetti">
Roberto Rosetti

Roberto Rosetti (ur. 18 września 1967 w Pecetto Torinese) – włoski sędzia piłkarski międzynarodowy. Swój debiut na tej arenie miał 11 stycznia 2002 roku podczas meczu: Tunezja - Kamerun. W swojej dotychczasowej karierze sędziował m.in.: Mistrzostwa Świata do lat 20 w 2003 i Puchar Konfederacji 2005. Posługuje się dwoma językami obcymi: angielskim i francuskim. Mieszka w Turynie. Sędziował finał Euro 2008. Wybrany najlepszym włoskim sędzią w latach 2006-2009.

</doc>
<doc id="553836" url="https://pl.wikipedia.org/wiki?curid=553836" title="Renate Blank">
Renate Blank

Renate Anna Blank (ur. 8 sierpnia 1941 w Norymberdze, zm. 16 czerwca 2021) – niemiecka polityk.
Od 20 grudnia 1990 deputowana do Bundestagu z ramienia partii CSU, wybrana z okręgu wyborczego nr 231 (Norymberga-Południe) w Bawarii. Od 1974 roku członek CSU i samodzielny handlowiec branży tekstylnej. W latach 1984–1990 członek rady miejskiej w Norymberdze. Ma męża, dwóch dorosłych synów i troje wnucząt.

</doc>
<doc id="553839" url="https://pl.wikipedia.org/wiki?curid=553839" title="Józefici">
Józefici

Józefici, Zgromadzenie Oblatów św. Józefa – zgromadzenie zakonne założone przez św. Józefa Marello 14 marca 1874 roku, a zatwierdzone w 1909 roku przez papieża Piusa X.
Historia.
św. Józef Marello 14 marca 1878 r. założył Zgromadzenie Oblatów św. Józefa w Asti, koło Turynu. Józefici mieli w życiu naśladować św. Józefa. W 1909 roku przez papieża Piusa X zatwierdził zgromadzenie zakonne Oblatów.
Oblaci św. Józefa w Polsce.
W Polsce Józefici są obecni od 1980 roku. Pracują w Będzinie i Kielcach. Dom prowincjalny znajduje się w Warszawie – tam też mieści się dom formacyjny dla kleryków i braci. W Rusocinie znajduje się dom nowicjatu.
Herb zgromadzenia.
Składa się z tarczy, jej środek zajmuje kotwica na tle wzburzonego morza, a nad nią jest imię patrona zgromadzenia w języku łacińskim – "Joseph" (Józef). Tarcza jest ozdobiona palmą, symbolem męczeństwa oraz lilią, symbolem czystości. Nad całością świeci gwiazda z literą M (Maryja) w środku. Na zewnątrz znajduje się wstęga, która otacza tarczę, jest tam także umieszczony napis w języku łacińskim: "Salus nostra in manu tua" (Nasze zbawienie w Twoich rękach).

</doc>
<doc id="553841" url="https://pl.wikipedia.org/wiki?curid=553841" title="Franciszek IV Habsburg-Este">
Franciszek IV Habsburg-Este

Franciszek IV d'Este (wł. Francesco IV Giuseppe Carlo Ambrogio Stanislao d'Absburgo-Este) (ur. 6 października 1779 w Mediolanie, zm. 21 stycznia 1846 w Modenie) – książę Modeny, Reggio i Mirandoli (od 1815), książę Massy i książę Carrary (od 1829), arcyksiążę, książę Węgier i Czech, kawaler Orderu Złotego Runa, generał kawalerii Armii Cesarstwa Austriackiego. Syn arcyksięcia Ferdynanda Habsburga i Marii Beatrice d'Este, córki Herkulesa III d’Este.
Życiorys.
5 stycznia 1808 roku został mianowany na stopień generała kawalerii. Od 1789 do śmierci był szefem Pułku Kirasjerów Nr 2, późniejszego Czeskiego Pułku Dragonów Nr 2.
W 1814 roku kongres wiedeński uznał prawa Franciszka IV, do tronu Księstwa Modeny. Książę był przeciwnikiem wszelkich ruchów rewolucyjnych i rządził w duchu absolutyzmu. Wszędzie wietrzył spisek. Był przeciwny zwłaszcza stowarzyszeniu Karbonariuszy, które swoją działalność kierowało przeciwko absolutyzmowi i klerowi, zwłaszcza rządom Habsburgów. W 1830 nie zaakceptował rewolucji lipcowej we Francji i odsunięcia od władzy Burbonów. Nie uznał też Monarchii Lipcowej oraz rządów Ludwika Filipa I, który był królem Francuzów, a nie królem Francji.
Udzielił schronienia Karolowi (V), pierwszemu karlistowskiemu pretendentowi do tronu Hiszpanii oraz Michałowi I królowi Portugalii i Algarve w latach 1828-1834.
Małżeństwo.
W 1812 Franciszek ożenił się z księżniczką Marią Beatrycze Sabaudzką, która była najstarszą córką króla Sardynii Wiktora Emanuela I. Z małżeństwa pochodziło czworo dzieci:

</doc>
<doc id="553843" url="https://pl.wikipedia.org/wiki?curid=553843" title="Howlit">
Howlit

Howlit – minerał z grupy krzemianów, należy do grupy minerałów rzadkich. Nazwa pochodzi od nazwiska kanadyjskiego chemika i mineraloga Henry'ego Howa, który jako pierwszy opisał ten minerał i określił jego skład chemiczny.
Charakterystyka.
Właściwości.
Miękki, lekki, pylasty, bardzo porowaty: może być barwiony dla imitowania innych kamieni, zwłaszcza turkusu, zwany wówczas turkmenitem. Sporadycznie spotykane kryształy występują w skupieniach ziarnistych.
Występowanie.
Stanowi produkt ewaporacji (odparowania) jeziornej zachodzącej w klimacie gorącym i suchym (pustynnym). Często współwystępuje z boraksem rodzimym, gipsem, colemanitem.
Miejsca występowania: duże ilości howlitu spotykane są w USA – Kalifornia, Kanada – Nowa Szkocja.
Zastosowanie.
Minerał poszukiwany przez kolekcjonerów. Największe okazy pochodzą z pustyni Mojawe – ich masa dochodzi do kilkuset kilogramów.
Mimo znacznej miękkości wykorzystywany jest jako kamień dekoracyjny i jubilerski.

</doc>
<doc id="553844" url="https://pl.wikipedia.org/wiki?curid=553844" title="Jackie Collins">
Jackie Collins

Jackie Collins, właśc. Jacqueline Jill Collins (ur. 4 października 1937 w Londynie, zm. 19 września 2015 w Los Angeles) – brytyjska pisarka, głównie powieści sensacyjno-obyczajowych.
Życiorys.
Wczesne lata.
Urodziła się w dzielnicy w północnym Londynie – Hampstead. Jej matka Elsa (z domu Bessant) – nauczycielka tańca, poświęciła się domowi. Ojciec Joseph William Collins (zm. 1988) był agentem teatralnym, a jego klientami byli m.in.: Shirley Bassey, The Beatles i Tom Jones. Jej starsza siostra Joan Collins (ur. 1933) to światowej sławy aktorka, a młodszy brat William "Bill" Collins (ur. 1946) zajmował się nieruchomościami.
Miała 15 lat, gdy opuściła rodzinny dom. Pojechała do siostry, Joan, która odnosiła już sukcesy w Hollywood.
Kariera.
Zasłynęła powieściami ze świata Hollywood, których akcja toczy się w świecie ludzi bogatych i sławnych. Przełożone na 40 języków, ukazały się w wielomilionowych nakładach. Wiele z nich doczekało się ekranizacji, jak choćby "Ogier" ("The Stud", 1978) o upadku londyńskiego bawidamka, "Dziwka" ("The Bitch", 1979) z Joan Collins, "Wczorajszy bohater" ("Yesterday's Hero", 1979) z Ianem McShane’em, Suzanne Somers, Glynis Barber i Emmą Samms, "Żony Hollywoodu" ("Hollywood Wives", 1985) z Angie Dickinson, Anthonym Hopkinsem, Candice Bergen, Stefanie Powers, Suzanne Somers i Mary Crosby, "Uśmiechy losu" ("Lucky Chances", 1990) z Vincentem Irizarrym, Michaelem Naderem, Stephanie Beacham i Sandrą Bullock, "Lady Boss" (1992) z Jackiem Scalią i "" ("Hollywood Wives: The New Generation", 2003) z Farrah Fawcett, Melissą Gilbert i Jackiem Scalią.
Życie prywatne.
Wyszła za mąż w 1954, kiedy miała zaledwie 17 lat. Jej pierwszy mąż Wallace Austin zmarł po przedawkowaniu narkotyków w 1963 roku. Jej drugie małżeństwo ze starszym o 18 lat Oscarem Lermanem (ur. 7 września 1919) – właścicielem modnej dyskoteki w Londynie, przetrwało aż 26 lat; od 1966 do jego śmierci, gdy 2 marca 1992 roku zmarł na raka. Ma trzy córki: Tracy, Tiffany i Rory.
Trzeci nieformalny związek z Frankiem Calcagnini, biznesmenem z Los Angeles, trwał sześć lat od maja 1993. Mieli się pobrać, ale w 1998 cztery miesiące przed ślubem Calcagnini zmarł na raka.
19 września 2015 w Los Angeles w Kalifornii zmarła na raka piersi w wieku 77 lat. O jej śmierci poinformowała rodzina w Los Angeles.

</doc>
<doc id="553846" url="https://pl.wikipedia.org/wiki?curid=553846" title="System zwielokrotnienia kanałów cyfrowych">
System zwielokrotnienia kanałów cyfrowych

System zwielokrotnienia kanałów cyfrowych pozwala na zwiększenie wykorzystania łącza przez podział na szczeliny (kanały). Taki system pozwala również stworzyć z kanałów o mniejszych przepływnościach strumień cyfrowy o zwielokrotnionej przepływności.

</doc>
<doc id="553849" url="https://pl.wikipedia.org/wiki?curid=553849" title="Satelita telekomunikacyjny">
Satelita telekomunikacyjny

Satelita telekomunikacyjny – satelita sztuczny umożliwiający teletransmisję sygnałów radiowych i telewizyjnych między naziemnymi stacjami.
Wstęp.
Zależnie od sposobu teletransmisji rozróżnia się:
Satelita telekomunikacyjny otrzymuje sygnał ze stacji naziemnej, wzmacnia go i wysyła z powrotem na Ziemię. Sygnał taki może być odbierany zarówno na całym obszarze z którego zapewniona jest "widoczność" satelity, jak i w ściśle wyznaczonym obszarze. Satelity przekaźnikowe transmitują sygnały telewizyjne bezpośrednio do anten indywidualnych użytkowników, albo do dużych anten zbiorczych telewizji kablowych. Prawie wszystkie satelity telekomunikacyjne krążą po orbicie geostacjonarnej.
Satelity nadają sygnały na Ziemię albo bezpośrednio, albo za pośrednictwem innego satelity.
W grupie satelitów telekomunikacyjnych wyróżnia się dwa typy: satelity bierne i czynne. Satelity bierne stanowią rodzaj zwierciadeł odbijające fale radiowe, satelitarne zespoły dipoli, składające się z cienkich i krótkich drucików, które początkowo tworzą chmurę, a następnie pas satelitarny wokół Ziemi. Satelity czynne, zawierające odpowiednią aparaturę elektroniczną odbierającą i po ewentualnym wzmocnieniu retransmitującą sygnały radiowe.
Pierwszy raz przekaz telewizyjny przez satelitę Telstar 1 zrealizowano w lipcu 1962.
Teoretycznie trzy dobrze umieszczone satelity potrafią objąć obszar całej kuli ziemskiej, a pojedynczy satelita komunikacyjny może naraz obsługiwać 30 tysięcy rozmów telefonicznych i ponad 25 kanałów telewizyjnych.
Istnieją dwie konfiguracje dla systemów satelitarnych:
Satelity komunikacyjne poruszają się po orbitach geostacjonarnych wokół równika lub krążą po niskich orbitach.
Satelity mają na pokładzie wiele transponderów, które przekazują sygnały komunikacyjne.
Transpondery odbierają słabe sygnały transmitowane ze stacji naziemnych, podają je obróbce, wzmacniają i retransmitują z powrotem na Ziemię.
Wykorzystanie łączy satelitarnych.
Łącza wykorzystujące satelity geostacjonarne działają najczęściej w topologi gwiazdy. W takiej konfiguracji transponder odbiera szereg przychodzących sygnałów, łączy je i wysyła z powrotem na Ziemię w postaci pojedynczego strumienia danych.
Jedna ze stacji naziemnych pełni rolę koncentratora, wymieniając dane z mniejszymi stacjami będącymi w dowolnym miejscu w zasięgu satelity geostacjonarnego.

</doc>
<doc id="553850" url="https://pl.wikipedia.org/wiki?curid=553850" title="Discipline (album King Crimson)">
Discipline (album King Crimson)

Discipline – ósmy album studyjny grupy King Crimson wydany w 1981 roku.
Tytuł utworu "Matte Kudasai", w języku japońskim znaczy "proszę, zaczekaj na mnie". Pierwsze wydanie płyty zawierało tylko jedną wersję utworu "Matte Kudasai". W późniejszych wydaniach usunięto z niego partie gitary Roberta Frippa. Ostatnie wydania posiadają obie wersje, 8. "Matte Kudasai" z gitarą Roberta Frippa i 3. "Matte Kudasai" bez niej. Tekst "Indiscipline" powstał na podstawie listu jaki dostał Adrian Belew od swojej żony, w którym opisywała stworzoną przez siebie rzeźbę.Tytuł utworu "Thela Hun Ginjeet", to anagram od "heat in the jungle". Kiedy utwór "Thela Hun Ginjeet" był wykonywany po raz pierwszy przed publicznością, jego tekst był po części oparty na nagraniu jakiego dokonał Robert Fripp rejestrując kłótnię swoich sąsiadów, gdy mieszkał w Nowym Jorku. Gdy zespół nagrywał płytę, Adrian Belew chodził z dyktafonem po Londynie szukając inspiracji. Został wówczas napadnięty przez bandytów. Gdy wrócił do studia, zdał kolegom z zespołu emocjonującą relację z tego, co mu się właśnie przydarzyło. Relacja ta została nagrana i umieszczona w studyjnej wersji utworu, zastępując poprzednie nagranie Roberta Frippa (znalazło się w utworze "NY3" na jego solowej płycie "Exposure").
Tytuł utworu "The Sheltering Sky" nawiązuje do powieści pisarza Paula Bowlesa o tej samej nazwie. Autor ten jest często kojarzony z Beat Generation, które było inspiracją dla następnego albumu King Crimson, "Beat". Znajdujący się na tamtej płycie utwór "Sartori in Tangier" również jest przynajmniej w części inspirowany przez tego pisarza.
Lista utworów.
Na albumie znajdują się następujące utwory:
Skład zespołu.
Twórcami albumu są:

</doc>
<doc id="553852" url="https://pl.wikipedia.org/wiki?curid=553852" title="Oblaci świętego Józefa">
Oblaci świętego Józefa



</doc>
<doc id="553854" url="https://pl.wikipedia.org/wiki?curid=553854" title="Napinacz (anatomia)">
Napinacz (anatomia)

Napinacz, naprężacz (łac. "tensor" od "tendere" – napinać) – mięsień, którego funkcją jest napinanie części ciała lub utrzymywanie jej w stanie naprężenia.
Należą tu m.in.:

</doc>
<doc id="553855" url="https://pl.wikipedia.org/wiki?curid=553855" title="Bolesław Nieczuja-Ostrowski">
Bolesław Nieczuja-Ostrowski

Bolesław Michał Nieczuja-Ostrowski ps. „Tysiąc”, „Bolko”, „Grzmot”, „Michałowicz”, „Burza” (ur. 29 września 1907 w Haliczu, zm. 13 lipca 2008 w Elblągu) – polski dowódca wojskowy, generał brygady Wojska Polskiego.
Życiorys.
Bolesław Nieczuja-Ostrowski urodził się 29 września 1907 w Haliczu, w województwie stanisławowskim, w rodzinie Michała i Anieli z d. Frank. Naukę w zakresie szkoły średniej pobierał w Gimnazjum Koedukacyjnym Towarzystwa Prywatnego Gimnazjum w Przeworsku. Egzamin dojrzałości zdał w 1927. Działał w harcerstwie dochodząc do funkcji Komendanta Hufca ZHP w Przeworsku. W 1931 ukończył Szkołę Podchorążych Piechoty w Komorowie koło Ostrowi Mazowieckiej. Służbę rozpoczął w 5 pułku Strzelców Podhalańskich w Przemyślu. Następnie został wykładowcą w szkole podchorążych rezerwy w Zambrowie i Ośrodku Wyszkolenia Rezerw Piechoty w Różanie.
Wziął udział w wojnie obronnej z 1939; zgodnie z planem mobilizacji objął dowództwo kompanii w 115 pułku piechoty (rezerwowym). Za zasługi we wrześniu 1939 odznaczony został Krzyżem Walecznych.
Dostał się do niewoli niemieckiej, z której uciekł, po czym zaangażował się w działalność Związku Walki Zbrojnej we Lwowie, a następnie na terenie Podkarpacia i ziemi krakowskiej. Został szefem uzbrojenia w Komendzie Okręgu Krakowskiego ZWZ. Zorganizował tam konspiracyjną produkcję broni, która otrzymała kryptonim „Ubezpieczalnia”. W 1943 został awansowany do stopnia majora oraz odznaczony Złotym Krzyżem Zasługi z Mieczami. W 1944 został mianowany dowódcą 106 Dywizji Piechoty Armii Krajowej kryp. „Dom”, walczył na terenie Małopolski. Za zasługi awansowano go do stopnia podpułkownika ze starszeństwem z dniem 11 listopada 1944 r. oraz odznaczono Krzyżem Srebrnym Orderu Wojennego Virtuti Militari.
Po rozwiązaniu dywizji wyjechał wraz z grupą byłych żołnierzy do Elbląga. Osiedlili się w Pogrodziu k. Elbląga, gdzie zorganizowano Spółdzielnię Gospodarczo-Społeczną. Zrzeszała ona byłych żołnierzy AK i ich rodziny. W 1949 został aresztowany. Dwukrotnie został skazany na karę śmierci. W więzieniu spędził 7 lat. Przez kolejne lata prześladowany był za działalność w Armii Krajowej.
W 1991 został wyróżniony awansem na stopień generała brygady, a rok później otrzymał honorowe obywatelstwo Elbląga. 29 września 2007 generał Bolesław Nieczuja-Ostrowski obchodził swoje 100. urodziny. Na uroczystościach urodzinowych byli m.in.: bp Jan Styrna, wiceprezydent miasta Witold Wróblewski, Leonard Krasulski, Jerzy Wcisła, Sławomir Sadowski. Generał otrzymał list z życzeniami od ówczesnego Prezesa Rady Ministrów Jarosława Kaczyńskiego.
Gen. Bolesław Nieczuja-Ostrowski zmarł 13 lipca 2008 w Elblągu w wieku 101 lat. Pogrzeb generała odbył się 18 lipca 2008 i rozpoczął się mszą święta żałobną w katedrze św. Mikołaja w Elblągu, którą celebrował biskup pomocniczy elbląski Józef Wysocki i biskup polowy Wojska Polskiego gen. dyw. Tadeusz Płoski. Po uroczystej mszy ciało generała zostało pochowane na Cmentarzu Komunalnym Agrykola.
Życie prywatne.
Był żonaty z Bronisławą Marią z d. Paklikowską (1909–1988), urodzoną we Lwowie. Mieli troje dzieci, Wandę (ur. 1935), Michała (1943−1965) i Tadeusza (1946−2010).

</doc>
<doc id="553856" url="https://pl.wikipedia.org/wiki?curid=553856" title="Nasieniotok">
Nasieniotok

Nasieniotok (łac. "spermatorrhöe") – mimowolny wypływ nasienia bez towarzyszącego orgazmu. Według Dorland's Illustrated Medical Dictionary termin przestarzały, równoznaczny z polucją.

</doc>
<doc id="553857" url="https://pl.wikipedia.org/wiki?curid=553857" title="Wygnana Jedi">
Wygnana Jedi



</doc>
<doc id="553860" url="https://pl.wikipedia.org/wiki?curid=553860" title="Zespół Cushinga">
Zespół Cushinga

Zespół Cushinga (łac. "syndroma Cushing", ang. Cushing’s syndrome) – zespół objawów chorobowych związanych z występowaniem podwyższonego poziomu kortyzolu (lub innych steroidów nadnerczowych) w surowicy krwi.
Najczęstszą przyczyną występowania zespołu Cushinga jest długotrwałe podawanie glikokortykosterydów w leczeniu innych chorób.
Wyróżnia się 2 postacie zespołu Cushinga:
Leczenie.
W zależności od przyczyny stosuje się leczenie operacyjne, radioterapię lub farmakoterapię.
Najskuteczniejszym i dającym szansę na stałe wyleczenie jest leczenie operacyjne, które jednak nie zawsze jest możliwe. W zależności od przyczyny schorzenia, możliwe jest:
Po leczeniu chirurgicznym lub też w przypadku niemożności jego przeprowadzenia stosuje się miejscową radioterapię i farmakoterapię lekami hamującymi syntezę steroidów nadnerczowych.
Ważne też jest stosowanie diety wysokobiałkowej oraz wyrównywanie stężeń potasu.

</doc>
<doc id="553863" url="https://pl.wikipedia.org/wiki?curid=553863" title="Bolesław Nieczuja Ostrowski">
Bolesław Nieczuja Ostrowski



</doc>
<doc id="553866" url="https://pl.wikipedia.org/wiki?curid=553866" title="Choroba Cushinga">
Choroba Cushinga



</doc>
<doc id="553867" url="https://pl.wikipedia.org/wiki?curid=553867" title="Donna Mills">
Donna Mills

Donna Jean Miller, lepiej znana jako Donna Mills (ur. 11 grudnia 1940 w Chicago) – amerykańska aktorka i producentka telewizyjna.
Życiorys.
Urodziła się i dorastała w Chicago, w stanie Illinois jako córka Bernice, nauczycielki tańca, i Franka, badaczka rynku. Uczęszczała do Garveta Elementary School i ukończyła Taft High School. Jako nastolatka uczęszczała na lekcje baletu. Studiowała dramat na Uniwersytecie Illinois w Urbanie i Champaign, gdzie była członkiem Sorority Delta Gamma. 
Swoją pierwszą profesjonalną rolę aktorską zagrała w sztuce Neila Simona "Przyjdź i zadmij w róg" ("Come Blow Your Horn") w Drury Lane Theatre w Chicago. Później została obsadzona w produkcji "My Fair Lady", która sprowadziła ją do Nowego Jorku.
W 1966 wystąpiła jako Rocket w operze mydlanej CBS "The Secret Storm". Na dużym ekranie pojawiła się jako Alice Keenan w dreszczowcu Larry’ego Peerce "Incydent" ("The Incident", 1967) z Martinem Sheenem, Beau Bridgesem i Brockiem Petersem. Wkrótce powróciła na mały ekran rolą Laura Donnelly Elliott w operze mydlanej CBS "Love is a Many Splendored Thing" (1967–1970). Zagrała też w dreszczowcu Clinta Eastwooda "Zagraj dla mnie Misty" ("Play Misty for Me", 1971) u boku Jessiki Walter.
Jest laureatką trzech nagród Soap Opera Diges (1986, 1988, 1989) za rolę Abby Fairgate Cunningham Ewing Sumner w operze mydlanej CBS "Knots Landing" (1980–1989). W 2015 otrzymała Daytime Emmy Award za postać Madeline Reeves w operze mydlanej ABC "Szpital miejski" (2014–2015, 2018).

</doc>
<doc id="553871" url="https://pl.wikipedia.org/wiki?curid=553871" title="Dante Amaral">
Dante Amaral

Dante Guimarães Santos do Amaral (ur. 30 września 1980 w Itumbiarze) – brazylijski siatkarz, wielokrotny reprezentant kraju, grający na pozycji przyjmującego. W 2004 roku w Atenach zdobył złoty medal olimpijski.
W 2008 roku w Pekinie zdobył srebrny medal olimpijski. 
Sukcesy klubowe.
Liga brazylijska:
Liga Mistrzów:
Liga włoska:
Puchar CEV:
Puchar Top Teams:
Liga grecka:
Superpuchar Grecji:
Puchar Grecji:
Superpuchar Rosji:
Puchar Rosji:
Liga rosyjska:
Klubowe Mistrzostwa Ameryki Południowej:
Liga japońska:
Puchar Brazylii:
Sukcesy reprezentacyjne.
Puchar Ameryki:
Mistrzostwa Ameryki Południowej:
Liga Światowa:
Puchar Wielkich Mistrzów:
Mistrzostwa Świata:
Puchar Świata:
Igrzyska Panamerykańskie:
Igrzyska Olimpijskie:
Memoriał Huberta Jerzego Wagnera:

</doc>
<doc id="553872" url="https://pl.wikipedia.org/wiki?curid=553872" title="Nieprawidłowa tolerancja glukozy">
Nieprawidłowa tolerancja glukozy



</doc>
<doc id="553874" url="https://pl.wikipedia.org/wiki?curid=553874" title="Hormon uwalniający kortykotropinę">
Hormon uwalniający kortykotropinę



</doc>
<doc id="553875" url="https://pl.wikipedia.org/wiki?curid=553875" title="Leczenie operacyjne">
Leczenie operacyjne



</doc>
<doc id="553876" url="https://pl.wikipedia.org/wiki?curid=553876" title="Nefrektomia">
Nefrektomia

Nefrektomia – chirurgiczne usunięcie nerki. 
Wskazaniami do tego zabiegu mogą być m.in. nowotwór złośliwy nerki, zaburzenie funkcji nerki w wyniku upośledzenia ukrwienia – niedokrwienie lub zawał nerki, ciężkie nadciśnienie naczyniowonerkowe, ciężkie wodonercze (np. w przebiegu uropatii zaporowej w kamicy nerkowej) oraz roponercze, a także, rzadziej w ostatnich latach, gruźlica nerki. Wykonywana również w celu pobrania narządu do transplantacji.
Jeśli druga nerka jest zdrowa, nefrektomia nie powoduje zaburzeń w produkcji moczu i nie upośledza sprawności fizycznej chorego.
Operacja może być wykonywana z dostępu przezotrzewnowego jak i lędźwiowego (pozaotrzewnowego).
Nefrektomia oszczędzająca.
Polega na usunięciu guza nerki i pozostawieniu zdrowej części nerki. Ten rodzaj zabiegu wykonywany jest w przypadkach niewielkich guzów nerki (poniżej 4 cm) zlokalizowanych w górnym lub dolnym biegunie nerki, lub jeśli istnieją wskazania do zachowania części nerki, takie jak agenezja lub aplazja drugiej nerki, obustronny guz nerki, upośledzenie czynności drugiej nerki.
Nefrektomia radykalna.
To standardowa procedura w przypadku operacji onkologicznych, polegająca na usunięciu nerki wraz z torebką tłuszczową, powięzią nerki, nadnerczem i okolicznymi (zwanymi także regionalnymi) węzłami chłonnymi i moczowodem.
Przeprowadzana również u dawców nerek (zmarłych oraz żywych).
Nefrektomia laparoskopowa.
Jest wykonywana najczęściej w zabiegach nefrektomii odbywających się ze wskazań innych niż onkologiczne.

</doc>
<doc id="553880" url="https://pl.wikipedia.org/wiki?curid=553880" title="Napady Morgagniego, Adamsa i Stokesa">
Napady Morgagniego, Adamsa i Stokesa



</doc>
<doc id="553881" url="https://pl.wikipedia.org/wiki?curid=553881" title="Pyritz">
Pyritz

Lokalizacje.
Polska.
Dawna nazwa miejscowości:

</doc>
<doc id="553885" url="https://pl.wikipedia.org/wiki?curid=553885" title="Ute Berg">
Ute Berg

Ute Berg (ur. 24 lipca 1953 w Essen) — niemiecka polityk.
Od 2002 roku deputowana do Bundestagu z ramienia partii SPD. Po zdanej w 1971 roku maturze w latach 1971 – 1974 studiowała pedagogikę na uniwersytecie w Getyndze. Od 1975 do 2002 pracowała jako nauczyciel historii w Dolnej Saksonii, Hesji i Nadrenii Północnej-Westfalii. Od roku 1983 jest członkiem SPD. W latach 1994-2002 była członkiem rady miejskiej w Paderborn. W 2002 roku wystartowała w wyborach do Bundestagu w okręgu wyborczym w Paderborn, ulegając kandydatowi CDU, Gerhardowi Wächterowi i dostając się do Bundestagu z listy wyborczej SPD w Nadrenii Północnej-Westfalii. Ma męża i dwoje dorosłych dzieci.

</doc>
<doc id="553887" url="https://pl.wikipedia.org/wiki?curid=553887" title="David Haig">
David Haig

David Haig (ur. 20 września 1955 w Aldershot) – brytyjski aktor i pisarz.
Jako aktor znany ze swojego szerokiego emploi, występował z powodzeniem w rolach komediowych i dramatycznych.

</doc>
<doc id="553889" url="https://pl.wikipedia.org/wiki?curid=553889" title="Wiesław Żurawski">
Wiesław Żurawski

Wiesław Żurawski ("Dziadek"; ur. 1914, zm. 16 kwietnia 1979) – polski historyk, współautor kompendiów na temat dziejów Polski i świata, wieloletni nauczyciel historii i języka polskiego w Gimnazjum i Liceum im. Tadeusza Reytana, Gimnazjum i Liceum im. Tadeusza Czackiego oraz Gimnazjum i Liceum im. Jana Zamoyskiego w Warszawie.
Życiorys.
Wychował się w Warszawie w rodzinie o tradycjach patriotycznych (pradziadek ze strony matki uczestniczył w powstaniu listopadowym i powstaniu styczniowym). W latach 1925–1928 uczęszczał do Gimnazjum im. Tadeusza Czackiego, a następnie do Gimnazjum im. Tadeusza Reytana, gdzie w 1934 roku uzyskał maturę. Absolwent studiów historycznych na Uniwersytecie Warszawskim (praca magisterska o marszałku wielkim koronnym Janie Firleju). W latach 1938–1939 nauczyciel Gimnazjum i Liceum im. Tadeusza Czackiego oraz Gimnazjum im. Jana Zamoyskiego. W okresie II wojny światowej uczestniczył w tajnym nauczaniu w działającym w konspiracji Gimnazjum im. Jana Zamoyskiego. W 1945 roku podjął pracę w Gimnazjum i Liceum im. Tadeusza Reytana jako nauczyciel historii. Uczył w nim również języka polskiego. Wypowiadał się na łamach prasy na temat programu nauczania historii w szkolnictwie. W 1978 roku otrzymał Krzyż Kawalerski Orderu Odrodzenia Polski za wielki wkład w wychowanie młodzieży szkolnej i zasługi dla oświaty.
Na wiosnę 1977 roku siedmiu nauczycieli Reytana (m.in. Ireneusz Gugulski, Stefania Światłowska, Anna Modrzejewska i Wojciech Fałkowski) podpisało list w sprawie powołania specjalnej komisji sejmowej dla zbadania wydarzeń czerwcowych 1976. Decyzją władz oświatowych profesorowie mieli zostać przeniesieni do innych szkół, a Wiesław Żurawski, który wprawdzie petycji nie podpisał, ale wspierał protestujących nauczycieli – na emeryturę. Po ciężkiej chorobie zmarł w Wielkanoc 1979 roku. Pochowany na cmentarzu Powązkowskim w Warszawie (kw. 271, rząd I, grób 4).
Uczniami i wychowankami Wiesława Żurawskiego byli m.in. Andrzej Ajnenkiel, Jerzy Axer, Jacek Banaszkiewicz, Adam Boniecki, Jolanta Choińska-Mika, Jerzy Korolec, Tadeusz Stefan Jaroszewski, Marek Kazimierz Kamiński, Jerzy Okulicz-Kozaryn, Sławomir Mazurek i Henryk Samsonowicz.
Publikacje książkowe.
Współautor książek "Tysiąc lat dziejów Polski" (wraz z Władysławem Kurkiewiczem i Adamem Tatomirem), wyd. LSW 1961, 1962, 1967, 1974, 1979, oraz "Dzieje świata. Chronologiczny przegląd najważniejszych wydarzeń" (wraz z Stanisławem Arnoldem, Władysławem Kurkiewiczem i Adamem Tatomirem), wyd. LSW 1972, 1976, 1981, 1982, 1990, wyd. Bellona 1996.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (1978), Złotym Krzyżem Zasługi, Medalem 10-lecia Polski Ludowej i innymi odznaczeniami. Wyróżniony Nagrodą Ministra Oświaty i Wychowania I stopnia.
Wspomnienia uczniów.
„W Reytanie mieliśmy świetnego historyka – Wiesława Żurawskiego. Wykładał „z głowy”, a potem z bolesną miną zapowiadał: „Zobaczmy, co na ten temat mówi nasz podręcznik”, i czytał bez komentarza. Rozumieliśmy” (Adam Boniecki). 
„W warszawskim liceum im. Tadeusza Reytana miałam fantastycznego nauczyciela, pana profesora Wiesława Żurawskiego, który pokazał jak fascynującą, logiczną zagadką może być historia; jak wiele z tych rzeczy, których uczymy się na innych, ścisłych przedmiotach jest znakomitym narzędziem w uprawianiu historii” (Jolanta Choińska-Mika).
„W sensie poznawczym to lekcje z nim były bardzo ciekawe. On dosyć szybko omijał cały ten okres historii starożytnej, uważał, że tego możemy nauczyć się sami z podręczników i uczył nas historii Polski. Uczył nas wykładając, tak się poznawało prawdziwą historię Polski” (Sławomir Mazurek).

</doc>
<doc id="553891" url="https://pl.wikipedia.org/wiki?curid=553891" title="A.C Parma">
A.C Parma



</doc>
<doc id="553892" url="https://pl.wikipedia.org/wiki?curid=553892" title="Karolingowie włoscy">
Karolingowie włoscy

Karolingowie włoscy - dynastia królów w królestwie Franków Środkowych, panująca w latach 840 - 875. Obejmowała czterech królów panujących:

</doc>
<doc id="553894" url="https://pl.wikipedia.org/wiki?curid=553894" title="Jacek Jońca">
Jacek Jońca

Jacek Jońca (ur. 17 sierpnia 1966 w Gdańsku) – komentator sportowy TVP.
Kariera dziennikarska.
Jacek Jońca pracę dziennikarską rozpoczął w Radiu Plus. Po niespełna dwóch latach pracy, zgłosił się do telewizji publicznej, w której pracę rozpoczął 1 grudnia 1993. Obecnie jest jednym z redaktorów programu sportowego "Sport telegram" emitowanego w TVP2 (od 1994 do 2004 i od 2007 do 15 marca 2010 lektorsko i naprzemiennie z Ryszardem Łabędziem prowadził ten program), a ponadto komentuje turnieje tenisowe. Występuje też w roli sprawozdawcy meczów piłkarskich. Był wydawcą magazynu piłkarskiego "Gol", istniejącego od 1995 do 1998 roku na antenie TVP2 i również prowadził ten program na przemian z Jackiem Laskowskim i Bożydarem Iwanowem, który od 1997 do 1998 pracował wtedy w TVP. W 2006 roku pojechał wspólnie z Dariuszem Szpakowskim, Tomaszem Jasiną i Maciejem Iwańskim do Niemiec, gdzie komentował siedem meczów mundialu.
Jońca, komentując mecze tenisowe, współpracował między innymi z Bohdanem Tomaszewskim. Komentował turniej tenisa ziemnego jak i stołowego na Igrzyskach Olimpijskich w Pekinie. W roku 2010 pojechał na mistrzostwa świata do RPA, by stamtąd relacjonować spotkania piłkarskie wraz z 
Dariuszem Szpakowskim, Tomaszem Jasiną, Maciejem Iwańskim i Michałem Zawackim. Komentował również wybrane mecze Euro 2012 w Polsce i Ukrainie, Mundial 2014 w Brazylii, Copa América 2015, Copa América 2016 i Mundial 2018 w Rosji.

</doc>
<doc id="553897" url="https://pl.wikipedia.org/wiki?curid=553897" title="SYSADOA">
SYSADOA

SYSADOA (z – wolno działające leki objawowe) – grupa leków stosowanych w leczeniu choroby zwyrodnieniowej stawów.
Do SYSADOA zalicza się:
Niekiedy do tej grupy leków zalicza się także:
Leki doustne z tej grupy charakteryzują się stosunkowo małą toksycznością, jedynie diacereina często wywołuje biegunkę. Stosowanie iniekcji dostawowych kwasu hialuronowego wiąże się z ryzykiem wywołania ostrego zapalenia stawu w przypadku bezobjawowej uprzednio obecności złogów pirofosforanu wapnia w chrząstce stawowej.
Mimo powszechnego stosowania preparatów SYSADOA przez chorych, nie ma przekonujących dowodów ich skuteczności. Niewielką poprawę notowano podczas stosowania siarczanu chondroityny w chorobie zwyrodnieniowej stawów rąk. Ogólne, zbiorcze zalecenia nakazują rozważyć stosowanie kwasu hialuronowego dostawowo w gonartrozie, a pozostałych leków jako dodatkowy element przeciwbólowego leczenia farmakologicznego (podstawą pozostają leki przeciwbólowe: miejscowe i doustne niesteroidowe leki przeciwzapalne, kapsaicyna, paracetamol, tramadol, kodeina, fentanyl – w zależności od nasilenia dolegliwości).

</doc>
<doc id="553898" url="https://pl.wikipedia.org/wiki?curid=553898" title="Arina Rodionowa">
Arina Rodionowa

Arina Iwanowna Rodionowa, ros. Арина Ивановна Родионова (ur. 15 grudnia 1989 w Tambowie) – australijska tenisistka, do 2014 roku reprezentująca Rosję.
Kariera tenisowa.
Tenisistka rosyjska, zwyciężczyni dziesięciu turniejów singlowych i czterdziestu dwóch deblowych w rywalizacji z cyklu ITF.
W 2005 roku wygrała swój pierwszy turniej rangi ITF w singlu. Miało to miejsce w Mińsku. W finale pokonała Maliarcikową.
W parze z siostrą Anastasiją, starszą o siedem lat, wygrała w 2006 roku pierwszy w karierze turniej deblowy na poziomie juniorskim. Była to impreza w Putignano. W sierpniu triumfowała na zawodach w Moskwie, zarówno w singlu, jak i w deblu (w parze z Połtoracką). We wrześniu zwyciężyła w zawodach ITF w Gliwicach.
W 2007 roku zdobyła deblowe mistrzostwo juniorskie na Australian Open, w finale razem z Jewgieniją Rodiną pokonując najwyżej rozstawioną parę Urszula Radwańska i Julia Cohen 2:6, 6:3, 6:1.

</doc>
<doc id="553899" url="https://pl.wikipedia.org/wiki?curid=553899" title="Karabin LRMG">
Karabin LRMG

Lockless Rifle/Machine Gun (LRMG) – skonstruowana w latach 70. XX wieku broń mogąca pełnić funkcję karabinu automatycznego i ręcznego karabinu maszynowego.
Historia.
Pomimo wprowadzenia w latach 60. do uzbrojenia US Armed Forces karabinu M16 w USA kontynuowano prace nad nowymi typami broni strzeleckiej. W latach 70. firma Hughes Helicopter and Ordance Systems rozpoczęła na zlecenie Advanced Research Projects Agency prace nad bronią zasilaną amunicją bezłuskową. Efektem tych prac był prototyp broni oznaczony jako LRMG. Nowa broń dzięki połączeniu niewielkiej masy z wysoką szybkostrzelnością praktyczną miała zastąpić klasyczne karabiny i ręczne karabiny maszynowe.
W następnych latach finansowanie prac przejęła US Army Armament Command. Prototyp przeszedł serię testów, podczas których wystrzelono ok. 2000 naboi, ale ostatecznie finansowanie programu LRMG z budżetu federalnego zostało wstrzymane i został on zakończony.
Opis konstrukcji.
LRMG był bronią samoczynno-samopowtarzalną. Zasada działania automatyki oparta o odprowadzanie części gazów prochowych przez boczny otwór lufy. Komora nabojowa była uszczelniana ruchomą tuleją.
LRMG był bronią zasilaną z magazynków 64 nabojowych. Magazynki były jednorazowego użytku, ładowane fabrycznie.
Lufa szybkowymienna, pod lufą można było montować dwójnóg. LRMG był wyposażony był w łoże i chwyt pistoletowy. Kolba składana. Przyrządy celownicze mechaniczne.

</doc>
<doc id="553901" url="https://pl.wikipedia.org/wiki?curid=553901" title="Rofecoxib">
Rofecoxib



</doc>
<doc id="553902" url="https://pl.wikipedia.org/wiki?curid=553902" title="Konkurs Piosenki Eurowizji 2004">
Konkurs Piosenki Eurowizji 2004

49. Konkurs Piosenki Eurowizji został rozegrany 12 i 15 maja 2004 w Abdi İpekçi Arena w Stambule. Organizatorami konkursu była turecka telewizja publiczna TRT we współpracy z Europejską Unią Nadawców. Koncerty poprowadzili aktor, reżyser i producent Korhan Abay oraz aktorka Meltem Cumbul.
W 2004 po raz pierwszy zorganizowano rundę półfinałową, w której wzięli udział reprezentanci 22 państw. Dziesięć najwyżej ocenionych przez telewidzów uczestników awansowało do sobotniego finału, w którym wystąpiło 24 reprezentantów.
Finał konkursu wygrała Rusłana Łyżyczko, reprezentantka Ukrainy z piosenką „Wild Dances” autorstwa Aleksandra Ksienofontowa oraz samej artystki, za którą zdobyła łącznie 280 punktów.
Lokalizacja.
Miejsce organizacji konkursu.
Turecki nadawca publiczny Türkiye Radyo Televizyon Kurumu (TRT) otrzymał prawa do organizacji 49. konkursu dzięki wygranej Sertab Erener, reprezentantki Turcji w finale konkursu w 2003. W trakcie konferencji prasowej po koncercie potwierdzono, że następny konkurs odbędzie się w Stambule. W lutym Europejska Unia Nadawców (EBU) poinformowała, że widowisko odbędzie się w hali Abdi İpekçi Arena.
Na czas trwania konkursu pobliskie ulice zostały ozdobione eurowizyjnymi gadżetami, takimi jak flagi z logotypem widowiska oraz plakatami z oficjalnym sloganem imprezy. Centrum prasowe dla dziennikarzy zostało przygotowane poza halą główną stadionu, na którym odbył się konkurs. Akredytacje prasowe otrzymało łącznie 1518 dziennikarzy z całej Europy. Najmłodszą akredytowaną dziennikarką podczas całej imprezy była, wówczas 12-letnia, Christine Haber z Malty, prowadząca dziecięcy program telewizyjny pt. "Dejjem Tiegtrek Becky". Od 8 do 15 maja 26-osobowa ekipa redakcyjna wydawała ośmiostronnicowe dzienniki pt. „EurovisionNews”, w którym zamieszczała informacje m.in. o przygotowaniach konkursu i jego historii, a także zawiadamiała o codziennych wydarzeniach związanych z widowiskiem.
Proces wyboru miejsca organizacji.
Telewizja TRT rozważała zorganizowanie konkursu w jednej z trzech hal: w Istanbul Lütfi Kırdar, Mydonose Showland lub w Hali Olimpijskiej w Ataköy. Na początku lipca poinformowano, że koncerty odbędą się w Mydonose Showland, jednak później, ze względu na kwestie kontraktowe oraz potrzebę większego metrażu, zmieniono miejsce na Abdi İpekçi Arena.
Z powodu ataku terrorystycznego w Stambule z listopada 2003 przedstawiciele EBU ocenili, że "Konkurs Piosenki Eurowizji nie powinien odbywać się w miejscu wysokiego ryzyka". Svante Stockselius z organizacji zdementował doniesienia o podjęciu decyzji o zorganizowaniu imprezy w innym mieście. Podobne podejrzenia pojawiły się po marcowym ataku terrorystycznym we wschodniej części miasta. Organizator zapewnił o zatrudnieniu odpowiednich służb bezpieczeństwa na czas trwania konkursu.
Przebieg konkursu.
W czerwcu 2003 ogłoszono, że kierownikiem wykonawczym konkursu będzie szwedzki producent Svante Stockselius. Koordynatorem imprezy został Bülent Osma, a reżyserem kreatywnym – multikamerzysta Sven Stojanovic ze stacji SVT, który wraz ze swoją ekipą realizacyjną zapewnił 17 kamer transmitujących wydarzenie na żywo. W przygotowaniach pomogli pracownicy szwedzkiej telewizji SVT oraz turecki oddział Stowarzyszenia Zrzeszającego Miłośników Konkursu Piosenki Eurowizji (OGAE). We wrześniu Europejska Unia Nadawców (EBU) podpisała umowę z niemiecką firmą telekomunikacyjną T-Com (Digame.de), która umożliwiała łatwiejsze oddawanie głosów przez telewidzów. Za oprogramowanie tablicy wyników podczas finału odpowiadała firma vizrt.
W listopadzie ruszyła rezerwacja biletów na koncerty eurowizyjne, które zostały dopuszczone do sprzedaży w połowie lutego 2004. Ich cena wahała się między 30 a 150 euro. Łącznie sprzedano ponad 5 tys. biletów na koncert finałowy, kolejne 2,5 tys. miejsc zostało zarezerwowanych dla członków krajowych delegacji, akredytowanych dziennikarzy, obsługę techniczną konkursu, sponsorów oraz gości specjalnych.
W 2004 EBU wprowadziła zapis w regulaminie, zakazujący wykonawcom uczestniczenia w więcej niż jednym krajowym etapie eliminacyjnym. Zasada została wprowadzona z powodu wyrażenia chęci udziału lub równoległego udziału reprezentantów dwóch krajów – Polski (zespołu Ich Troje) i Holandii (wokalistki Esther Hart) – w selekcjach innych krajów.
Tak jak w poprzednich latach, także na potrzeby 49. konkursu nie przywrócono orkiestry grającej na żywo wszystkie utwory konkursowe. Koordynator widowiska z ramienia EBU Sara Yuen stwierdziła podczas majowej konferencji prasowej, że decyzję w sprawie zatrudnienia orkiestry podejmuje nadawca-organizator, co jest uzależnione od liczby aplikacji otrzymanych od poszczególnych krajów.
Pełna stawka konkursowa została zaprezentowana 21 marca 2004. W kwietniu rozpoczęła się przedsprzedaż albumu kompilacyjnego zawierająca 36 konkursowe piosenki, które ukazało się pod koniec miesiąca. Wydawnictwo otrzymał status złotej płyty w Grecji. W maju do sprzedaży trafiły oficjalne gadżety, które można było kupić w hali Abdi Ipekci Arena lub internetowo, a po finale konkursu – album DVD zawierający zapis obu koncertów.
Od 9 do 14 maja na terenie Stambułu odbyło się kilka imprez towarzyszących organizowanych przez delegacje z niektórych krajów. 10 maja odbyła się uroczystość oficjalnego otwarcia 49. Konkursu Piosenki Eurowizji, w której uczestniczyli wszyscy uczestnicy oraz turecki minister kultury i turystyki. Dzień później delegaci państw z zapewnionym miejscem w finale wyruszyli na wycieczkę łodzią po Bosforze.
Tydzień po rozegraniu finału konkursu francusko-niemiecka telewizja ARTE wyemitowała film dokumentalny pt. "Eurovision Backstage" podsumowujący widowisko, który został przygotowany przez 20 dziennikarzy z Francji i Niemiec.
Wprowadzenie rundy półfinałowej.
W związku z coraz większą liczbą krajów chętnych do wzięcia udziału w konkursie, członkowie EBU rozważali przeprowadzenie rundy półfinałowej podczas 49. Konkursu Piosenki Eurowizji. Plany potwierdzono pod koniec stycznia 2004 w trakcie 24. Zwyczajnego Walnego Spotkania Komitetu Europejskiej Unii Nadawców Telewizyjnych. Wcześniej, tj. pod koniec maja 2003 ogłoszono, że udział w finale będą mogli wziąć reprezentanci nadawców publicznych z krajów, które w największym stopniu finansują organizację konkursu (tj. Niemiec, Francji, Hiszpanii i Wielkiej Brytanii), a także przedstawiciele krajów, które zajęły miejsca w pierwszej „dziesiątce” podczas poprzedniego konkursu. W półfinale możliwość głosowania otrzymały wszystkie 33 kraje uczestniczące w konkursie z wyłączeniem telewidzów z Francji, Polski i Rosji, których nadawcy nie transmitowali koncertu. Nie wpłynęło to jednak na wyniki rundy. Początkowo plany nietransmitowania półfinału miała również telewizja z Niemiec, jednak ostatecznie pokazała rundę półfinałową.
Próby sceniczne do koncertu półfinałowego rozpoczęły się 5 maja, a próby dla finalistów – trzy dni później. Dzień po koncercie półfinałowym odbyła się konferencja prasowa z udziałem wykonawców, którzy zdobyli awans do sobotniego finału. Tego samego dnia odbyły się próby dla wszystkich finalistów.
Początkowo wyniki półfinału miały zostać podane w trakcie sobotniego finału, co spotkało się z krytyką kilku reprezentacji. Grupa Referencyjna EBU postanowiła ogłosić wyniki kilkanaście minut po zakończeniu głosowania półfinałowego. Tuż po ogłoszeniu finalistów podano jedynie liczbę punktów zdobytych przez poszczególne niezakwalifikowane kraje. Kolejnego dnia na łamach niektórych dzienników pojawiły się nieoficjalne wyniki punktowe zdobyte przez kraje zakwalifikowane do finału, jednak EBU zaprzeczyła prawdziwość rezultatów.
Prowadzący.
Po wygraniu w finale konkursu w 2003 Sertab Erener przyznała w jednym z wywiadów, że nie jest zainteresowania prowadzeniem 49. konkursu, ale chętnie pomoże w jego organizacji. Wystąpiła na otwarcie koncertu z piosenkami „Everyway That I Can” i „Leave”.
Nazwiska prowadzących zostały przekazane do mediów 22 marca podczas dwudniowego spotkania szefów delegacji wszystkich uczestniczących w konkursie krajów. Prowadzącymi zostali: aktorka Meltem Cumbul oraz producent i reżyser Korhan Abay. Początkowo planowano także zaproszenie międzynarodowej gwiazdy do prowadzenia koncertu finałowego, pojawiły się doniesienia o trwających negocjacjach z Enrique Iglesiasem, jednak ostatecznie ze współpracy zrezygnowano.
Podczas koncertów konkursowych prowadzący wystąpili w kreacjach, które zaprojektowali Ismail Acar i Bahar Korcan. Jak tłumaczyli, chcieli „stworzyć stroje prezentujące turecką kulturę oraz Stambuł, a zarazem nawiązujące do motywu przewodniego, czyli "Pod tym samym niebem"”.
Losowanie kolejności startowej.
W trakcie spotkania wszystkich delegacji Cumbul i Abay przeprowadzili losowanie numerów startowych dla uczestników obu koncertów. Pełną listę startową opublikowano po zakończeniu spotkania: pozycje startowe w finale zostały przypisane jedynie dla krajów mających zapewnione miejsce w finale, natomiast kolejność występów reprezentantów dziesięciu państw, które awansowały z półfinału, zostały przyporządkowane losowo, w kolejności prezentowania wyników koncertu półfinałowego.
Projekt grafiki, sceny i statuetki zwycięzcy.
W 2004 wprowadzono unikatowy znak firmowy konkursu, którym został napis "Eurovision" z sercem „reprezentującym emocje wydarzenia” umieszczonym na miejscu litery "v".
Logo 49. konkursu zostało zaprojektowane dla szwajcarskiej agencji marketingowej T.E.A.M. przez JM Enternational z siedzibą w Londynie. Pokazano jej premierowo 24 stycznia 2004 w trakcie tureckiego finału narodowych selekcji "Sayisal gece".
Stronę internetową zaprojektowała niemiecka firma Pixelpark.
Przedstawicielem drużyny kreatywnej odpowiedzialnej za przygotowanie sceny konkursowej został Servet Işık. Na scenie wybudowano trzy kopuły, z czego jedna symbolizowała miłość, druga – pokój, a trzecia – tolerancję, co miało nawiązywać do oficjalnego sloganu konkursu ("Pod tym samym niebem"). Nad wyglądem areny pracowało 150 pracowników technicznych oraz sześciu projektantów. Scenę konkursową oświetliła firma SpectraPlus.
Statuetkę dla zwycięzcy konkursu zaprezentowano 10 maja w trakcie konferencji prasowej.
Przed każdym występem reprezentantów zaprezentowano krótki filmik (tzw. "pocztówkę"), na których pokazano turystyczne miejsca Turcji, w tym m.in. Keban Baraji i Sürmene Manastiri.
Występy gościnne.
Koncert półfinałowy rozpoczął występ tancerzy z formacji Whirling Dervishes, natomiast w przerwie poświęconej na głosowanie telewidzów zaprezentowano krótki film, zatytułowany "ABBA: The Last Video", który został nakręcony z okazji 30. rocznicy zwycięstwa zespołu ABBA podczas konkursu w 1974. Po finale widowiska minifilm został wydany w formie DVD pod szyldem wytwórni Polydor Records. W trakcie koncertu wprowadzono trzy przerwy umożliwiające zaprezentowanie bloków reklamowych dla nadawców, którzy sobie tego zażyczyli. W tym samym czasie prowadzący widowisko przeprowadzili kilka krótkich wywiadów z wybranymi uczestnikami półfinału. W finale w czasie przyjmowania głosów telewidzów na scenie zaprezentowała się turecka grupa taneczna Anadolu Ateşi założona przez Mustafę Erdogana.
Kontrowersje.
Dzień po wygraniu austriackich selekcji eurowizyjnych "song.null.vier" przez zespół Tie Break, twórcy zwycięskiej piosenki „Du bist” zostali oskarżeni o popełnienie plagiatu utworu „Für dich” Yvonne Catterfield. Zdobywcy drugiego miejsca podczas eliminacji, duet Waterloo &amp; Robinson, domagali się także dyskwalifikacji trio (tj. Stefana di Bernardo, Tommy’ego Pegrama i Thomasa Elzenbaumera) ze względu na nieregulaminowy czas trwania zwycięskiej propozycji (3:08), jednak krajowy nadawca Österreichischer Rundfunk (ORF) nie zareagował na ich skargi, dopuszczając zespół do udziału w konkursie. Niedługo potem reprezentanci przyznali, że nie otrzymali żadnego wsparcia finansowego ani promocyjnego od stacji oraz swojej wytwórni płytowej i sami musieli opłacać wszystkie koszta związane z przygotowaniem do występu w widowisku.
Po opublikowaniu izraelskiej propozycji „Le-ha’amin” Dawida D’Ora twórcy piosenki zostali oskarżeni przez wokalistkę Rachel Wollstein o naruszenie praw autorskich. Zdaniem wokalistki, utwór, który zgłosiła do krajowych eliminacji dla reprezentanta, nieznacznie różnił się od zwycięskiej propozycji autorstwa D’Ora i Offera Me’iriego. Artysta zaprzeczył doniesieniom, przyznając, że nie inspirował się jej kompozycją w tworzeniu utworu. Podobne stanowisko wyraziła wytwórnia płytowa piosenkarza.
Po koncercie półfinałowym firma telekomunikacyjna Digame poinformowała o problemach technicznych dotyczących błędów z przyjmowaniem głosów telefonicznych od telewidzów z Monako oraz SMS-owych z Chorwacji. Organizatorzy zapewnili jednak, że incydent nie wpłynął znacznie na ostateczne wyniki półfinału, nieznacznie zmieniły się jedynie miejsca krajów, które nie zakwalifikowały się do rundy finałowej.
Tuż przed prezentacją słoweńskiego duetu Platin turecki nadawca przez pomyłkę rozpoczął nadawanie reklam, przez co występ pary nie został pokazany tureckim telewidzom i nie otrzymał ostatecznie żadnego punktu z kraju.
Przed prezentacją głosów w finale zaprezentowano geograficzne kontury danego państwa. Z powodu nierozstrzygniętego sporu o Cypr Północny turecki nadawca nie pokazał Cypru na mapie.
Kraje uczestniczące.
Termin nadsyłania zgłoszeń przez krajowych nadawców minął 1 grudnia 2003. W grudniu EBU opublikowała listę 36 państw, które zdecydowały się wziąć udział w konkursie. W stawce konkursowej zadebiutowali nadawcy z: Albanii, Andory, Białorusi oraz Serbii i Czarnogóry.
Początkowo brak udziału zadeklarowała telewizja z Monako, jednak na początku stycznia potwierdziła powrót do stawki konkursowej po 25 latach przerwy. Oprócz tego, w mediach pojawiały się także informacje o planowanym starcie debiutującego nadawcy z Armenii oraz o powrocie telewizji z Węgier i Luksemburga. Wszystkie doniesienia zostały jednak zdementowane przez lokalne stacje publiczne. Sprawa udziału luksemburskiego nadawcy w widowisku była rozpatrywała w krajowym parlamencie, jednak nadawca wycofał się z uczestnictwa z powodu zbyt wysokiej składki, którą miałby zapłacić za dołączenie do stawki konkursowej imprezy.
Wyniki.
Półfinał.
Legenda:
Głosowanie telewidzów zostało uruchomione po wykonaniu ostatniego konkursowego utworu i trwało łącznie dziesięć minut, dwa razy dłużej niż w roku poprzednim. Każdy głosujący mógł zagłosować z jednego telefonu maksymalnie 20 razy; wszystkie kraje musiały powołać także komisję jurorską, która oddawała swoje głosy, brane pod uwagę wyłącznie podczas problemów technicznych z przyjęciem punktacji telewidzów.
Legenda:
Finał.
Legenda:
Podobnie jak w półfinale, głosowanie telewidzów zostało uruchomione po wykonaniu ostatniego konkursowego utworu i trwało łącznie dziesięć minut, dwa razy dłużej niż w roku poprzednim, każdy głosujący mógł zagłosować z jednego telefonu maksymalnie 20 razy, wszystkie kraje musiały powołać także komisję jurorską, która oddawała swoje głosy, brane pod uwagę wyłącznie podczas problemów technicznych z przyjęciem punktacji telewidzów. W rundzie finałowej swoje punktacje musiały oddać wszystkie uczestniczące kraje, nawet te niezakwalifikowane do stawki finałowej. Kolejność ogłaszania głosów w finale została uporządkowana alfabetycznie, według kodu ISO. Wszystkie kraje przyznały łącznie 2088 punktów.
Legenda:
Inne wyróżnienia.
W 2004 przyznano nagrody im. Marcela Bezençona, czyli pozakonkursowe statuetki przyznawane twórcom wybranych piosenek biorących udział w konkursie. Nagrody, sygnowane nazwiskiem twórcy Konkursu Piosenki Eurowizji Marcela Bezençona, wymyślili szwedzcy piosenkarze, Christer Björkman i Richard Herrey.
W 2004 nagrody otrzymali:
W 2004 przyznano nagrodę im. Barbary Dex, czyli nieoficjalny tytuł najgorszego ubranego uczestnika konkursu, którego laureata wybierają internauci za pośrednictwem strony "House of Eurovision" (eurovisionhouse.nl). Największą liczbę głosów (tj. 64 z 190) otrzymała Sanda Ladoși z Rumunii, której stylizację porównano do wyglądu „podstarzałej prostytutki z makijażem nienawidzącej siebie samej drag queen”. Na drugim miejscu, z 61 punktami straty, uplasowała się Tatiana Okupnik z reprezentującego Polskę zespołu Blue Café, która wystąpiła w czarnej, prześwitującej kreacji.
Międzynarodowi sekretarze i komentatorzy.
Sekretarze.
Poniżej przedstawione zostały nazwiska wszystkich sekretarzy, którzy ogłaszali wyniki głosowania w poszczególnych krajach. Państwa zostały uporządkowane w kolejności alfabetycznej (zgodnie z kodem ISO 3166-1).
Komentatorzy.
Poniżej przedstawione zostały nazwiska wszystkich krajowych komentatorów oraz nazwy publicznych nadawców telewizyjnych i radiowych transmitujących konkurs w 2004.
Oglądalność.
Koncert finałowy transmitowało łącznie 42 nadawców publicznych z całego świata, w tym stacje z Armenii, Australii, Portoryko oraz izraelska telewizja z Ameryki Północnej. Przed konkursem szacowano, że finałowe widowisko obejrzy 200-350 milionów telewidzów. Finał widowiska ostatecznie obejrzało jednak łącznie ok. 76,6 miliona widzów, w tym m.in.: 11% mieszkańców Izraela, 6,677 mln osób w Polsce (udział krajowej stacji na rynku – 51,8%), 314,8 tys. w Estonii (71%), 11,11 miliona w Niemczech (ok. 43,8%), 8,3 mln w Wielkiej Brytanii (41,5%), 1,34 mln w Australii, 1,84 mln we flamandzkim regionie Belgii, 2,95 mln w Holandii, 3,5 mln w Szwecji i 4,64 mln we Francji.
Koncert półfinałowy obejrzało łącznie ok. 20,7 miliona telewidzów na całym świecie, w tym m.in.: ok. 19% mieszkańców Izraela i 338,6 tys. osób w Estonii.
Telewidzowie oddali łącznie 4 267 791 głosów podczas 49. Konkursu Piosenki Eurowizji, największą liczbę głosów przyznali głosujący z Niemiec (1 061 049), Szwajcarii (503 627) i Wielkiej Brytanii (469 240).
W listopadzie widowisko otrzymało nominację do niemieckiej Nagrody Bambi w kategorii "Ulubione wydarzenie telewizyjne roku".

</doc>
<doc id="553915" url="https://pl.wikipedia.org/wiki?curid=553915" title="Jabberwocky (ujednoznacznienie)">
Jabberwocky (ujednoznacznienie)



</doc>
<doc id="553919" url="https://pl.wikipedia.org/wiki?curid=553919" title="Kapitanat portu">
Kapitanat portu

Kapitanat portu – jednostka organizacyjna urzędu morskiego sprawująca władzę nad ruchem statków w akwatorium portowym, przyległej redzie. W Polsce na czele kapitanatu stoi kapitan portu. W kapitanacie całodobowo pełnią służbę oficerowie dyżurni. 
Zadania.
Do zadań tego organu należy:
Kapitanaty portów znajdują się w: Gdańsku, Gdyni, Helu, Władysławowie, Łebie, Ustce, Darłowie, Kołobrzegu, Trzebieży, Świnoujściu, Dziwnowie, Szczecinie, Elblągu.

</doc>
<doc id="553926" url="https://pl.wikipedia.org/wiki?curid=553926" title="Walerij Rożdiestwienski">
Walerij Rożdiestwienski

Walerij Iljicz Rożdiestwienski, ros. Валерий Ильич Рождественский (ur. 13 lutego 1939 w Leningradzie, zm. 31 sierpnia 2011 w Gwiezdnym Miasteczku) – kosmonauta radziecki, pułkownik-inżynier, Lotnik Kosmonauta ZSRR.
Loty załogowe.
Swój jedyny lot w kosmos rozpoczął 14 października 1976. Misją Sojuza 23 dowodził Wiaczesław Zudow, z którym Rożdiestwienski trenował od czterech lat. Plan lotu przewidywał, że pojazd z kosmonautami połączy się z krążącą na orbicie stacją kosmiczną Salut 5. Podczas operacji cumowania odmówił posłuszeństwa system zbliżania „Igła” i lot został przerwany. Powrót kosmonautów na Ziemię 16 października 1976 był bardzo dramatyczny. Kapsuła z załogą opadła na zamarznięte jezioro Tengyz. W rejonie lądowania panowała bardzo niska temperatura oraz burza śnieżna. Ekipy ratunkowe przez około 12 godzin nie były w stanie dotrzeć do lądownika, w którym uwięzieni byli Zudow i Rożdiestwienski. Dopiero nad ranem przy pomocy śmigłowca wyciągnięto kapsułę Sojuza 23 na brzeg.

</doc>
<doc id="553927" url="https://pl.wikipedia.org/wiki?curid=553927" title="Farah Pahlawi">
Farah Pahlawi

Farah Pahlawi (pers. فرح پهلوی, z domu Farah Diba, pers. فرح دیبا, ur. 14 października 1938 w Teheranie) – trzecia żona ostatniego szacha Iranu Mohammada Rezy Pahlawiego. 26 października 1967 została przez szacha koronowana na władczynię (szachbanu) Iranu jako pierwsza i jedyna kobieta w ciągu dwu i pół tysiąca lat historii perskiej monarchii. Szach podkreślił w ten sposób wagę dążeń do emancypacji irańskich kobiet.
W czasie swoich rządów u boku męża odpowiedzialna była za sprawy związane z pielęgnowaniem irańskiej kultury, dążeniem do równouprawnienia kobiet w Iranie, ochroną środowiska, opieką zdrowotną i rozwojem krajowej małej przedsiębiorczości. Dużo podróżowała po kraju, żeby lepiej poznać swój naród. Po obaleniu szacha przez ajatollaha Chomeiniego w 1979 wraz z mężem opuściła Iran. Obecnie zajmuje się pracą dla UNESCO oraz działalnością charytatywną.
W Iranie jest symbolem kobiet walczących o prawa obywatelskie. Napisała autobiografię wydaną w Polsce w tłumaczeniu Marty Eloy Cichockiej pod tytułem: "Wspomnienia. Z miłości do mojego króla".
Uniwersytet Warszawski przyznał jej 25 sierpnia 1977 tytuł doktora honoris causa w dziedzinie historii sztuki.
Na wniosek dzieci została w 1978 roku Kawalerem Orderu Uśmiechu.

</doc>
<doc id="553929" url="https://pl.wikipedia.org/wiki?curid=553929" title="Język wczesny nowoangielski">
Język wczesny nowoangielski

Język wczesny nowoangielski – określenie na okres w historii języka angielskiego, dotyczące lat 1440–1650. Pierwsza edycja Biblii króla Jakuba oraz dzieła Williama Shakespeare'a zostały napisane we wczesnym nowoangielskim, jednakże w Biblii króla Jakuba celowo zachowano wiele archaizmów, które nie były w użyciu, gdy ją wydano. Osoby znające angielski generalnie rozumieją wczesny nowoangielski, chociaż czasem tłumaczenie jest utrudnione z powodu zmian w gramatyce i znaczeniach niektórych słów oraz różnicach w zapisie. W okresie języka wczesnego nowoangielskiego rozpoczęła się standaryzacja języka angielskiego.
Różnice między wczesnym nowoangielskim a angielskim współczesnym.
Koniugacja.
Odmiana czasowników w formie "thou" (druga osoba liczby pojedynczej) zakończona była na "-(e)st", a w formie trzeciej osoby liczby pojedynczej na "-eth", a nie, tak jak obecnie, na "-s". Wyróżniał się tu nieregularny czasownik "be" (być), który w drugiej osobie liczby pojedynczej posiadał formę "art" ("thou art" = jesteś), natomiast w trzeciej osobie liczby pojedynczej używaną do dziś formę "is".
Zarówno formy drugiej, jak i trzeciej osoby liczby pojedynczej traciły końcówki w trybie łączącym, który używał podstawowej formy czasownika.
Zaimki.
Wczesny nowoangielski, jak większość języków europejskich, dysponował rozróżnieniem T-V (tj. rozróżnieniem między formą "ty" i "wy"). Istniały dwie formy zaimka dla drugiej osoby: "ye" (liczba mnoga oraz pojedyncza w mowie formalnej, zastąpiona później przez "you", będące początkowo przypadkiem zależnym od "ye"), oraz "thou" (liczba pojedyncza w mowie nieformalnej). Obecnie forma "thou" jest archaizmem, używa się jej głównie w modlitwach i niektórych współczesnych dialektach języka angielskiego. "Thy" i "thine" to wczesnonowoangielski odpowiednik słów "your" i "yours" (twój i twoje). Forma "thine" stosowana była, jeśli występujący po niej wyraz zaczynał się od samogłoski. Była to też forma emfatyczna i orzecznikowa (w tej drugiej funkcji odpowiednikiem we współczesnym angielskim jest dziś "yours"). Forma "thee" była natomiast przypadkiem zależnym ("object case") od "thou" (np. "I know thee" = znam cię). Formy "thou", "thee", "thy", "thine" stosowane były w stylu eleganckim jeszcze pod koniec XIX wieku.

</doc>
<doc id="553930" url="https://pl.wikipedia.org/wiki?curid=553930" title="Farah Pahlavi">
Farah Pahlavi



</doc>
<doc id="553931" url="https://pl.wikipedia.org/wiki?curid=553931" title="Farah Diba">
Farah Diba



</doc>
<doc id="553934" url="https://pl.wikipedia.org/wiki?curid=553934" title="Jabberwocky (film)">
Jabberwocky (film)

Jabberwocky – angielska komedia z 1977, której tłem jest średniowiecze, wyreżyserowana przez członka grupy Monty Python – Terry’ego Gilliama. W jednej z głównych ról wystąpił Michael Palin. Tytuł filmu został zaczerpnięty z wiersza "Jabberwocky" autorstwa Lewisa Carrolla.

</doc>
<doc id="553940" url="https://pl.wikipedia.org/wiki?curid=553940" title="Nordea Czarni Radom">
Nordea Czarni Radom



</doc>
<doc id="553941" url="https://pl.wikipedia.org/wiki?curid=553941" title="Wojny moskiewskie">
Wojny moskiewskie

Wojny moskiewskie – wojny toczone w XVI w. między Koroną Królestwa Polskiego i Wielkim Księstwem Litewskim a Wielkim Księstwem Moskiewskim (od 1547 Carstwem Moskiewskim), będące kontynuacją prowadzonych w XIV i XV w. wojen litewsko-moskiewskich.
Przyczyny.
Przyczyną ciągłych zbrojnych konfliktów Litwy z Moskwą było dążenie Moskwy do podboju ziem ruskich. Wymagało to przyłączenia tych ziem ruskich, które znajdowały się w bezpośrednim władaniu Wielkiego Księstwa Litewskiego oraz niektórych księstw uznających nominalną władzę Litwy. Drugą przyczyną wojen była chęć wywalczenia przez Rosję dostępu do Morza Bałtyckiego.
Przebieg.
Za panowania wielkiego księcia Iwana III Srogiego Wielkie Księstwo Moskiewskie zaatakowało Wielkie Księstwo Litewskie i wyniku dwóch wojen (wojny litewsko-moskiewskiej 1492-1494 i wojny litewsko-moskiewskiej 1500-1503, patrz bitwa nad Wiedroszą) zajęło Wiaźmę i ziemie nad górną Oką (Księstwa Wierchowskie), wschodnią część ziemi smoleńskiej i ziemie czernihowską i siewierską nad Desną. Po tych niepowodzeniach Litwa, gdzie panował Aleksander Jagiellończyk, zaczęła pomocy szukać u Polski i stopniowo wciągnęła ją w długotrwały konflikt na wschodzie. Za panowania Zygmunta I Starego (1467–1548) działania wojenne były wznawiane trzykrotnie: wojna litewsko-moskiewska (1507–1508) rozpoczęta przez Moskwę zakończyła się podpisaniem 8 października 1508 pokoju wieczystego, na mocy którego Litwa utrzymała swój stan posiadania. Już jednak w 1512 Wielkie Księstwo Moskiewskie zaatakowało Litwę, rozpoczynając wojnę litewsko-moskiewską 1512-1522. W sierpniu 1514 wojska moskiewskie zdobyły Smoleńsk. Tego samego roku razem z Polakami, Litwini odnieśli zwycięstwo w bitwie pod Orszą 8 września 1514, Smoleńska jednak nie odzyskali. Wojna litewsko-moskiewska (1534–1537) toczyła się za panowania Zygmunta I Starego. Litwa, korzystając z kryzysu w państwie moskiewskim oraz nie godząc się ze stratami terytorialnymi poniesionymi w poprzednich latach rozpoczęła działania wojenne i wspólnie z Polakami, dowodzonymi przez hetmana wielkiego koronnego Jana Tarnowskiego zajęła ziemię siewierską i Homel. Zawarty rozejm nie przyniósł większych zmian terytorialnych. Litwa zatrzymywała zdobyty Homel, Rosja natomiast swoje zamki, Siebież i Wieliż, zbudowane na zdobytych ziemiach. Za panowania Zygmunta II Augusta (1548–1572) car Iwan IV Groźny zaatakował Inflanty i zdobył Połock (1563), rozpoczynając wojnę litewsko-moskiewską 1558-1570 (I wojna północna) (1563–1570). Był to fragment europejskich zmagań o Inflanty. W wojnach o Inflanty państwo polsko-litewskie występowało początkowo w sojuszu z Danią przeciw Rosji i Szwecji. Po kilku latach nastąpiło odwrócenie przymierzy: Dania przeszła na stronę Rosji, Polska zaś porozumiała się ze Szwecją. Wyczerpująca i kosztowna wojna przyniosła każdemu z czterech państw zdobycze w Inflantach. Zawarty w 1570 trzyletni rozejm polsko-rosyjski przyznawał Rosji Narwę i Połock, a Litwie Rygę. Kolejna wojna z Rosją rozpoczęła się za panowania Stefana Batorego (1576–1586). Rosjanie wykorzystując wewnętrzne trudności Polski (wojna Rzeczypospolitej z Gdańskiem) w 1577 opanowali całe południowe Inflanty, aż po Dźwinę. Obroniły się tylko Ryga i Rewel. Wybuchła wojna polsko-rosyjska (1577–1582).
Stefan Batory przeprowadził trzy operacje zaczepne, wnikając głęboko na terytorium Rosji by odciąć Inflanty od Moskwy. W kolejnych kampaniach zdobył Połock (1579), Wielkie Łuki (1580) oraz rozpoczął oblężenie Pskowa (1581). Sukcesy wojsk polskich i pośrednictwo legata papieskiego Antonio Possevina doprowadziły do zawarcia rozejmu w Jamie Zapolskim w 1582 roku.
Skutki.
Ponawiane w pierwszej połowie XVI wieku ataki Wielkiego Księstwa Moskiewskiego z całą jaskrawością ukazały słabość Wielkiego Księstwa Litewskiego, które od 1512 po prostu nie mogło się obejść bez pomocy wojsk koronnych. Było to jedną z przesłanek utworzenia jednego państwa i zawarcia unii lubelskiej w 1569. Stałe rosyjskie zagrożenie dla Inflant, spowodowało ostatecznie sekularyzację inflanckiej gałęzi zakonu krzyżackiego i utworzenie lennego wobec Polski księstwa Kurlandii i Semigalii w 1561. Jakkolwiek Polska i Litwa zepchnięte zostały do defensywy, to udało się im powstrzymać plany ekspansji Iwana IV Groźnego, którego ambicje sięgały opanowania Inflant.

</doc>
<doc id="553942" url="https://pl.wikipedia.org/wiki?curid=553942" title="Mistrzostwa Świata Mężczyzn w Curlingu 2003">
Mistrzostwa Świata Mężczyzn w Curlingu 2003

Mistrzostwa Świata Mężczyzn w Curlingu 2003 odbyły się między 5 a 14 kwietnia 2003 w kanadyjskim Winnipeg, w nieistniejącej już Winnipeg Arena.
Tytuł mistrzów świata z poprzedniego roku obronili Kanadyjczycy (Randy Ferbey), którzy w finale pokonali Szwajcarów (Ralph Stöckli) 10:6. W małym finale Norwegowie (Pål Trulsen) pokonali 9:7 Finów (Markku Uusipaavalniemi).

</doc>
<doc id="553943" url="https://pl.wikipedia.org/wiki?curid=553943" title="Kapitan portu">
Kapitan portu

Kapitan portu – w Polsce: urzędnik urzędu morskiego stojący na czele kapitanatu portu. Wymagania jakie są stawiane kapitanom portu to: posiadanie dyplomu kapitana żeglugi wielkiej, wykształcenie wyższe oraz znajomość najważniejszych przepisów obowiązujących naszą administrację morską. Funkcja ta wymaga wysokich kwalifikacji w branży morskiej i jednocześnie odznacza się dużym prestiżem w środowisku. Stanowisko jest obsadzane na zasadzie rozstrzygnięcia konkursu.
W wielu państwach kapitan portu jest urzędnikiem odpowiedzialnym za przestrzeganie przepisów portowych i morskich danego państwa, bezpieczeństwo żeglugi w porcie oraz przyległym akwenie, zarządza tam również ruchem statków, rejestruje je, sprawdza ich dokumenty, kwalifikacje załóg, ustala zasady ochrony przeciwpożarowej.
Kapitanami portu mogą być urzędnicy cywilni jak i oficerowie (różnych stopni) marynarki wojennej danego państwa. W Wielkiej Brytanii w przypadku, gdy kapitan portu jest oficerem Royal Navy używa tytułu "Queen's (lub King's) Harbourmaster". W USA kapitanem portu jest oficer Coast Guard w stopniu komandora (kod NATO OF-5) noszący tytuł Captain of the Port (COTP). Często poza obowiązkami typowymi dla swoich odpowiedników z innych państw, ponosi również odpowiedzialność za pewien sektor wybrzeża i przyległy akwen, znacznie rozleglejszy niż akwatoria związane z portem. Jego uprawnienia są też dlatego znacznie większe niż polskich, czy też brytyjskich kapitanów portów, bardziej odpowiadają funkcji dyrektora urzędu morskiego.

</doc>
<doc id="553944" url="https://pl.wikipedia.org/wiki?curid=553944" title="Parafia św. Paschalisa w Raciborzu">
Parafia św. Paschalisa w Raciborzu

Parafia św. Paschalisa – rzymskokatolicka parafia znajdująca się w Raciborzu, w dzielnicy Płonia. Parafia należy do diecezji opolskiej i dekanatu Racibórz.
Historia.
Parafię ustanowił wrocławski kardynał A. Bertram 1 stycznia 1932 r. jako wyodrębnioną z parafii św. Jana Chrzciciela.
Do 1920 r. obecny kościół był restauracją i przylegającą do niej salą taneczną, następnie został zakupiony i w 1931 r. powiększony oraz zaadaptowany na cele sakralne.
Ulice na obszarze parafii: Adamczyka, Jana Badury, Brzeska, Bydgoska, Chudoby, Ciemięgi, Cieszyńska, Czogały, Drzewieckiego, Fabryczna, Gnieźnieńska, Graniczna, Kanałowa, Lasoty, Leśna, Łużycka, Markowicka, Mieszka I Raciborskiego, Mikołowska, Emilii Plater, Piaskowa, Poprzeczna, Poznańska, Księcia Przemysława, Leszka Raciborskiego, Rybnicka, Smołki, Srebrna, Sudecka, Szkolna, Śliska, Tarnowska, Tomali, Zaciszna, Zielona, Złota.

</doc>
<doc id="553945" url="https://pl.wikipedia.org/wiki?curid=553945" title="Anna Zaporożanowa">
Anna Zaporożanowa

Anna Zaporożanowa, ukr. Анна Запорожанова (ur. 9 sierpnia 1979 w Kijowie) – ukraińska tenisistka.
Zawodniczka nisko klasyfikowana w rankingach WTA, największe sukcesy odnosiła w turniejach juniorskich. W 1996 roku przegrała finał juniorskiego turnieju w Beaulieu Sur Mer (Francja) z Justine Henin.
Brała udział w kwalifikacjach do wielkoszlemowego seniorskiego US Open, odpadała jednak w nich w 3 rundzie.
Pojawiała się na turniejach w Polsce. W 2000 roku w Warszawie nie przebrnęła kwalifikacji, podobnie było w Bytomiu. W Katowicach, w 1995 roku, odpadła w pierwszej rundzie debla, grając w parze ze swoją rodaczką Zdorowicką.
W 2000 roku, wspólnie z Jeleną Tatarkową reprezentowała Ukrainę na igrzyskach olimpijskich w Sydney w grze podwójnej kobiet.
Była także reprezentantką kraju w Fed Cup.

</doc>
<doc id="553947" url="https://pl.wikipedia.org/wiki?curid=553947" title="Graham Poll">
Graham Poll

Graham Poll (ur. 29 lipca 1963) – angielski sędzia piłkarski.
Karierę sędziowską rozpoczął w 1980, sędziując mecze Isthmian League. W 1993 został sędzią Premier League, trzy lata później został sędzią międzynarodowym FIFA.
Był sędzią na trzech turniejach rangi mistrzowskiej: Mistrzostwach Europy w 2000 oraz Mistrzostwach Świata w 2002 i 2006. W czasie tych ostatnich wsławił się między innymi pokazaniem w jednym meczu trzech żółtych kartek Josipowi Šimuniciowi
Karierę sędziowską zakończył w maju 2007.

</doc>
<doc id="553948" url="https://pl.wikipedia.org/wiki?curid=553948" title="Dziewczyna Szamana">
Dziewczyna Szamana

Dziewczyna Szamana – pierwszy studyjny album Justyny Steczkowskiej wydany w 1996 roku.
O płycie.
Album powstał przy współpracy z Grzegorzem Ciechowskim. Teksty napisał Grzegorz Ciechowski pod pseudonimem Ewa Omernik. Płyta sprzedała się w ponad 100 tys. egzemplarzy i uzyskała certyfikat platynowej. Jako pierwszy promował ją singel „Dziewczyna Szamana”. Następne single z płyty to „Grawitacja” i „Oko za oko, słowo za słowo”. Popularność zdobyła również nowa interpretacja utworu „Karuzela z madonnami”, oryginalnie śpiewanego przez Ewę Demarczyk. Płytę promował zrealizowany przez reżyserów Szodę i Pawicę film z teledyskami do utworów z płyty. Płyta zdobyła 5 nagród Akademii Fonograficznej Fryderyki w kategoriach: Wokalistka roku, Fonograficzny debiut roku, Piosenka roku („Oko za oko, słowo za słowo”), Płyta roku – pop, Producent muzyczny, Aranżer roku (Grzegorz Ciechowski).
Był jednym z kilku polskich albumów wydanych na MiniDiscu.

</doc>
<doc id="553949" url="https://pl.wikipedia.org/wiki?curid=553949" title="Bibi Andersson">
Bibi Andersson

Bibi Andersson, właśc. Berit Elisabeth Andersson (ur. 11 listopada 1935 w Sztokholmie, zm. 14 kwietnia 2019) – szwedzka aktorka filmowa i teatralna.
Życiorys.
W latach 1954–1956 studiowała w szkole teatralnej przy Królewskim Teatrze Dramatycznym w Sztokholmie. Występowała na scenach miejskiego teatru w Malmö i Uppsali. 
W latach 50. wystąpiła w wielu filmach Ingmara Bergmana (m.in. w "Siódmej pieczęci" i "Tam, gdzie rosną poziomki"), stając się uosobieniem dziewczęcego wdzięku i niewinności. Za rolę w filmie "U progu życia" (1958) otrzymała zbiorową nagrodę aktorską na 11. MFF w Cannes.
Zasiadała w jury konkursu głównego na 25. MFF w Cannes (1972).

</doc>
<doc id="553951" url="https://pl.wikipedia.org/wiki?curid=553951" title="Dekanat Szczecin-Dąbie">
Dekanat Szczecin-Dąbie

Dekanat Szczecin-Dąbie – jeden z siedmiu dekanatów w Szczecinie, w archidiecezji szczecińsko-kamieńskiej.

</doc>
<doc id="553953" url="https://pl.wikipedia.org/wiki?curid=553953" title="Dekanat Szczecin-Śródmieście">
Dekanat Szczecin-Śródmieście

Dekanat Szczecin-Śródmieście – jeden z siedmiu dekanatów w Szczecinie, w archidiecezji szczecińsko-kamieńskiej.

</doc>
<doc id="553955" url="https://pl.wikipedia.org/wiki?curid=553955" title="Hiperbilirubinemia">
Hiperbilirubinemia

Hiperbilirubinemia - to termin medyczny określający podwyższony poziom bilirubiny w surowicy krwi.
Prawidłowy poziom bilirubiny całkowitej w surowicy krwi człowieka wynosi 0,3–1,0 mg/dl lub 5,1–17,0 μmol/l.
Podwyższenie poziomu bilirubiny powyżej 5 mg% powoduje zażółcenie powłok i oczu i jest nazywane żółtaczką.
Mianem hiperbilirubinemii określa się też grupę chorób, których głównym objawem jest podwyższenie poziomu bilirubiny we krwi (m.in. zespół Gilberta, zespół Dubina-Johnsona, zespół Rotora, zespół Criglera-Najjara).

</doc>
<doc id="553957" url="https://pl.wikipedia.org/wiki?curid=553957" title="Phillip Boa">
Phillip Boa

Phillip Boa właściwie Ernst Ulrich Figgen (ur. 18 stycznia 1963 w Dortmundzie) – niemiecki muzyk, kompozytor, gitarzysta oraz wokalista popowy.
Życiorys.
Boa zadebiutował w 1985 roku inicjując powstanie niezależnej grupy "Phillip Boa &amp; The Voodooclub". Sławę zyskał w 1988 roku ze sprawą albumu pt. "Hair" oraz singla „Container Love”. Muzyka wykonywana przez Boa ma swoje korzenie w brytyjskim punku oraz new wave, jednak stylistycznie to nowoczesny pop z wpływami muzyki awangardowej. Boa znany również jest jako twórca heavymetalowej supergrupy muzycznej Voodoocult. Gdzie do współpracy zaprosił m.in. wirtuoza gitary elektrycznej Chucka Schuldinera, cenionego producenta muzycznego polskiego pochodzenia Waldemara Sorychtę (gitara), znanego z występów w grupie Kreator gitarzystę Mille Petrozzego, perkusistę Dave’a Lombardo Slayer czy znanego z występów w grupie Faith No More Jima Martina (gitara). Działalność Voodoocult została zakończona wraz z wydaniem drugiego albumu, po czym Boa poświęcił się działalności solowej.

</doc>
<doc id="553959" url="https://pl.wikipedia.org/wiki?curid=553959" title="Herb gminy Radomyśl Wielki">
Herb gminy Radomyśl Wielki



</doc>
<doc id="553961" url="https://pl.wikipedia.org/wiki?curid=553961" title="Jan Tomasz Gross">
Jan Tomasz Gross

Jan Tomasz Gross (ur. 1 sierpnia 1947 w Warszawie) – polsko-amerykański socjolog i historyk, specjalizujący się w europejskiej historii XX wieku i historii zagłady Żydów, profesor emeritus Wydziału Historii Uniwersytetu w Princeton.
Życiorys.
Urodził się w rodzinie polsko-żydowskiej. Jego ojciec, zasymilowany Żyd Zygmunt Gross, był awangardowym kompozytorem i adwokatem (bronił w procesach politycznych okresu stalinowskiego takie osoby, jak Władysław Bartoszewski i działacz PSL Stanisław Mierzwa). Matka, Hanna Szumańska – wywodziła się z historycznej rodziny szlacheckiej; za okupacji była łączniczką Biura Informacji i Propagandy Armii Krajowej, a po wojnie tłumaczką klasycznej literatury francuskiej. Ratowała od zagłady Żydów, ocalając życie między innymi Zygmuntowi Grossowi, z którym pobrała się po wojnie.
W pierwszej klasie II Liceum im. Stefana Batorego Jan Gross, razem ze starszym o rok Adamem Michnikiem, założył samokształceniowy, międzyszkolny Klub Poszukiwaczy Sprzeczności. W 1965 roku dostał się na studia na Uniwersytecie Warszawskim; studiował początkowo fizykę, lecz ku niezadowoleniu ojca przeniósł się na socjologię. W czasie studiów należał do kręgu „komandosów”, grupy kontestującej realia polityczne PRL. Po zaangażowaniu się w protesty studenckie w marcu 1968 został aresztowany na pięć miesięcy. W wyniku nagonki antysemickiej zdecydował się emigrować z kraju, co po latach tłumaczył następująco:
I myśl, że jacyś ubecy mogliby mnie z Polski wygonić, w ogóle mi do głowy nie przychodziła – Polska jest tam, gdzie ja jestem! I odwrotnie – pozostanie w kraju w sytuacji, gdy urzędas z UB może mi mówić, co mam robić, to znaczy, wzywać na przesłuchanie, na które muszę się stawić – to dla mnie właśnie była zgoda na to, żeby UB urządzało mi życie!
W 1969 za namową matki wyemigrował z rodzicami do Stanów Zjednoczonych. 28 października 1969 roku wyemigrowała z Polski również Irena Grudzińska, z którą wziął ślub trzy lata później. W międzyczasie poświęcił się pracy naukowej. W 1975 obronił doktorat z socjologii na Uniwersytecie Yale, gdzie pracował do 1984 roku w dziedzinie socjologii i sowietologii, osiągając stanowisko docenta. W latach 1984–1992 był profesorem socjologii na Uniwersytecie Emory’ego w Atlancie, a w latach 1992–2003 wykładał politologię i studia europejskie w New York University. Był stypendystą fundacji Fullbrighta, Guggenheima, Hoovera i Rockefellera. Od 2003 roku jest profesorem historii uniwersytetu w Princeton.
W 1996 prezydent Aleksander Kwaśniewski odznaczył go Krzyżem Kawalerskim Orderu Zasługi Rzeczypospolitej Polskiej.
Praca naukowa.
Zajmuje się naukami politycznymi i społecznymi, a w tym kontekście szczególnie problematyką II wojny światowej i Holocaustu. Na długo przed kontrowersyjnymi "Sąsiadami" Gross publikował m.in. prace o wojnie i polskim społeczeństwie pod niemiecką ("Polish society under German occupation", 1979) oraz pod sowiecką okupacją ("Revolution from abroad", 1988). W 1984 roku opublikował razem z Ireną Grudzińską-Gross książkę "W czterdziestym nas Matko na Sibir zesłali..." – wybór osobistych relacji polskich obywateli uwalnianych z obozów i ze zsyłki w głąb ZSRR. W 1986 roku w „Aneksie” (nr 41–42) pojawił się jego esej "Ten jest z ojczyzny mojej..., ale go nie lubię", w którym pisał o przejawach masowego antysemityzmu Polaków podczas wojny, sprzyjającego realizowanej przez Niemców zagładzie. "Ten jest"... nie miał większego rozdźwięku społecznego; w 1998 roku esej znalazł się obok dwóch innych – "Ja za takie oswobodzenie im dziękuję i proszę ich, żeby to był ostatni raz" (o reakcji społeczności żydowskiej na okupację radziecką podczas II wojny światowej) oraz "Ceny strachu" (o antysemityzmie w powojennej Polsce) – w publikacji "Upiorna dekada".
Autor książki "Sąsiedzi" (finał Nagrody Literackiej Nike 2001), dotyczącej pogromu w Jedwabnem, dokonanego 10 lipca 1941 na żydowskich mieszkańcach miasta przez Polaków z miasta i okolic. Publikacja wywołała w Polsce kontrowersje nie tylko wśród światopoglądowej prawicy, ale również w środowisku „Gazety Wyborczej”, której redaktor naczelny Adam Michnik uznawał sprawę konfliktów Polaków z Żydami za zamkniętą. Instytut Pamięci Narodowej wszczął po publikacji Grossa śledztwo i po dwóch latach potwierdził główne ustalenia Grossa: bezpośrednie sprawstwo w pogromach ze strony Polaków, działających za przyzwoleniem Niemców; zarzuty IPN-u natury merytorycznej dotyczyły głównie przeszacowanej przez Grossa liczby zamordowanych Żydów.
W czerwcu 2006 ukazała się w Stanach Zjednoczonych kolejna książka Grossa, "Fear. Anti-Semitism in Poland After Auschwitz" ("Strach. Antysemityzm w Polsce po Auschwitz," wyd. pol. 2008), w której zajął się on problemem pogromu kieleckiego, krakowskiego i rzeszowskiego w 1946. Polskie wydanie ukazało się 11 stycznia 2008 nakładem wydawnictwa Znak. W 2011 roku Gross razem z Ireną Grudzińską wydał książkę "Złote żniwa. Rzecz o tym, co się działo na obrzeżach zagłady Żydów", poświęconą losom mienia pożydowskiego na ziemiach polskich. Apodyktyczny ton, z jakim Gross pisał "Strach" oraz "Złote żniwa", był krytykowany m.in. przez Aleksandra Smolara: „Nie można pisać o tym, co się działo w Polsce, zapominając o tym, co w tym samym czasie miało miejsce w Europie – w całym pasie krajów okupowanych przez Związek Radziecki i Niemcy. Do pogromów doszło także w Rumunii, na Węgrzech, w państwach nadbałtyckich...”
W 2021 r. znalazł się na 13. miejscu listy najbardziej wpływowych historyków i historyczek przygotowanej przez Academic Influence.
Kontrowersje.
W artykule opublikowanym na Project Syndicate "Eastern Europe’s Crisis of Shame" ("Wschodnioeuropejski kryzys wstydu"), Gross stwierdził: „Polacy, którzy zasłużenie są dumni z oporu ich społeczeństwa wobec nazistów, faktycznie zabili w czasie wojny więcej Żydów niż Niemców”. Wypowiedź Grossa, głównie za sprawą niemieckiego przedruku w „Die Welt”, spotkała się z zarzutami manipulacji historycznej; Ambasador RP w Niemczech Jerzy Margański zapowiedział przygotowanie listu protestacyjnego do „Die Welt” w tej sprawie, a ambasador Polski w Stanach Zjednoczonych Ryszard Schnepf oświadczył, że artykuł Grossa przyjął z niedowierzaniem i konsternacją. 15 września 2015 na podstawie art. 133 "Kodeksu karnego" prokuratura Rejonowa Warszawa-Żoliborz wszczęła śledztwo w powyższej sprawie. W styczniu 2016 Kancelaria Prezydenta RP zwróciła się do MSZ z prośbą o opinię dotyczącą możliwości odebrania profesorowi Janowi Tomaszowi Grossowi Krzyża Kawalerskiego Orderu Zasługi RP. Zdaniem Grzegorza Wysockiego – choć wypowiedź Grossa była niefortunna – została mylnie zrozumiana jako jednoznacznie antypolska.

</doc>
<doc id="553965" url="https://pl.wikipedia.org/wiki?curid=553965" title="Siegbert Alber">
Siegbert Alber

Siegbert Alber (ur. 27 lipca 1936 w Hechingen, zm. 4 czerwca 2021) – niemiecki polityk oraz prawnik, deputowany do Bundestagu, poseł do Parlamentu Europejskiego (1977–1997), rzecznik generalny Trybunału Sprawiedliwości (1997–2003).
Życiorys.
Studiował prawo w Tybindze, Berlinie, Paryżu, Hamburgu i Wiedniu. W 1960 i 1964 zdał państwowe egzaminy prawnicze I i II stopnia. Początkowo pracował jako asesor w prokuraturze, następnie w administracji landtagu Badenii-Wirtembergii.
Wstąpił do Unii Chrześcijańsko-Demokratycznej i jej młodzieżówki Junge Union, pełniąc w jej ramach kierownicze funkcje w ramach struktur lokalnych, powiatowych i regionalnych. Stał również na czele CDU w Stuttgarcie. W latach 1969–1980 sprawował mandat posła do Bundestagu. W latach 1977–1979 z ramienia krajowego parlamentu był członkiem Parlamentu Europejskiego. Po wprowadzeniu wyborów powszechnych wybierany do PE w 1979, 1984, 1989 i 1994, zasiadał w nim jako deputowany I, II, III i IV kadencji do 1997. Pełnił m.in. funkcję przewodniczącego Komisji ds. Kwestii Prawnych i Praw Obywatelskich, a od 1984 do 1992 był wiceprzewodniczącym Europarlamentu.
W 1997 złożył mandat europosła w związku z powołaniem na rzecznika generalnego Trybunału Sprawiedliwości. Sześcioletnią kadencję zakończył w 2003. W otrzymał tytuł honorowego profesora instytutu europejskiego przy Uniwersytecie Kraju Saary. Zajął się również działalnością doradczą i lobbingową w ramach prywatnego przedsiębiorstwa Alber&amp;Geiger.
Wyróżniony Medalem im. Roberta Schumana. Odznaczony m.in. Legią Honorową (w klasie oficera) oraz Krzyżem Wielkim Orderu Zasługi Republiki Federalnej Niemiec.

</doc>
<doc id="553966" url="https://pl.wikipedia.org/wiki?curid=553966" title="Bitwa pod Brihuegą">
Bitwa pod Brihuegą

Bitwa pod Brihuegą – starcie zbrojne w prowincji Guadalajara, jakie odbyło się 8–9 grudnia 1710 podczas wojny o sukcesję hiszpańską.
Wprowadzenie.
Po zwycięstwach pod Almenar (27 lipca) i Saragossą (20 sierpnia) wojska sprzymierzonych wspierające arcyksięcia Karola powtórnie zdobyły Madryt, wprowadzając tam Habsburga 21 września.
Armia sprzymierzonych licząca początkowo 23 tysiące ludzi, w dwóch ostatnich bitwach straciła 2000 żołnierzy i nadal ponosiła straty zarówno w licznych utarczkach z hiszpańskimi partyzantami ("guerrilleros"), jak i wskutek chorób. Sprzymierzeni nie byli w stanie kontrolować zajętego terytorium; zabrakło im również pomocy Portugalczyków. W tym czasie książę Vendôme zreorganizował wojska hiszpańskie, do których dołączyła brygada irlandzka oraz pewna liczba Francuzów, potajemnie skierowanych dla wzmocnienia armii hiszpańskiej.
Położenie sprzymierzonych w Madrycie opuszczonym przez mieszkańców (poza najuboższą ludnością), stawało się coraz bardziej beznadziejne. 9 listopada również oni opuścili miasto, rozpoczynając odwrót do Katalonii. Pozostawiwszy armię arcyksiążę wraz z 2000 jazdy uszedł wcześniej do Barcelony. 
Działania poprzedzające.
Trudne warunki pogodowe (mgła, deszcz i zimno) sprawiły, że reszta wojsk maszerowała w dwóch osobnych kolumnach. Generał Guido von Starhemberg z główną siłą 12 tysięcy ludzi (rozbitą na dwie części), kierując się na Sorię, wyprzedzał o dzień marszu tylną (lewą) kolumnę złożoną z 5-6 tysięcy żołnierzy angielskich i holenderskich dowodzonych przez lorda Jamesa Stanhope’a, który 6 grudnia dotarł do Brihuegi.
W tej sytuacji de Vendôme dysponujący siłą 20–24 tysięcy żołnierzy, pospiesznie wyruszył z Talavery i rozpoczął pościg za wycofującymi się wojskami sprzymierzonych. Maszerując dniem i nocą, w ciągu kilku dni najpierw dogonił Stanhope’a, który mając pod komendą 7 batalionów piechoty i 8 szwadronów jazdy, zaniechał wzniesienia dodatkowych umocnień polowych, licząc na dostateczne zabezpieczenie w dobrze zachowanych, starych miejskich murach obronnych. Wkrótce burbońska placówka obserwacyjna powiadomiła marszałka de Vendôme o obecności nieprzyjaciela w miejscowości.
Bitwa.
Już 7 grudnia pojawiła się awangarda wojsk hiszpańskich dowodzona przez markiza Valdecañas. Jego piechota zaatakowała most na rzece Tajuña, podczas gdy kawaleria z dragonami i grenadierami przeszła rzekę w bród i z obejścia uderzyła na samą miejscowość. Stanhope stawił silny opór na moście, wysyłając natychmiast adiutanta Crosby'ego z wiadomością i prośbą o pomoc do Starhemberga znajdującego się już w Cifuentes. Jednakże zanim mogły przybyć żądane posiłki, 8 grudnia nastąpiło spotkanie z głównymi wojskami Vendôme'a, dysponującymi artylerią.
Od rana oddziały angielskie znajdowały się już w okrążeniu. Francuski dowódca wezwał Anglików do kapitulacji; wobec odmowy, po południu (ok. 15:00) rozpoczęto silny ostrzał artyleryjski, a pod jedną z bram wysadzono minę umożliwiając atakującym wtargnięcie do miasta. Anglicy zdołali odeprzeć dwa ataki, lecz ostatecznie napastnicy przebili się i rozpoczęły się walki w budynkach i na ulicach. Żołnierze Stanhope'a ostrzeliwali się aż do wyczerpania amunicji, a następnie desperacko przystąpili do walki na bagnety z przeważającymi siłami nieprzyjaciela. Zacięte walki toczono o każdy dom Brihuegi, a każdy utracony budynek Anglicy natychmiast podpalali. Ostatecznie uznając, że dalszy opór doprowadzi jedynie do bezsensownej rzezi, ok. 18:00 angielski dowódca postanowił skapitulować; wraz z nim i trzema generałami do niewoli dostali się pozostali przy życiu żołnierze z 8 szwadronów jazdy (ponad 650 kawalerzystów) i z 8 pułków piechoty. 
Następstwa.
Armia de Vendôme'a straciła ok. 1000 zabitych, Anglicy – 600-1500 zabitych oraz ok. 4500 rannych i jeńców. Z ugrupowania gen. Stanhope'a miała ocalić się jedynie artyleria i 3 regimenty piechoty. 
Wkrótce po przyjęciu kapitulacji francuski dowódca otrzymał wiadomość, że na odsiecz wojskom Stanhope’a przybywa cofający się Starhemberg, który przez Budię dotarł do Cifuentes. W rezultacie dnia następnego doszło do zaciekłej i krwawej bitwy pod Villaviciosą, ponownie zakończonej zwycięstwem Francuzów i Hiszpanów. Klęski te w istotnej mierze osłabiły siły stronnictwa prohabsburskiego w Hiszpanii.
Anglicy wzięci do niewoli pod Brihuegą powrócili do kraju w październiku 1711 w ramach wymiany jeńców.

</doc>
<doc id="553968" url="https://pl.wikipedia.org/wiki?curid=553968" title="Parafia Krzyża Świętego w Raciborzu">
Parafia Krzyża Świętego w Raciborzu

Parafia Krzyża Świętego – raciborska parafia rzymskokatolicka, która swym zasięgiem obejmuje Studzienną – jedną z dzielnic miasta. Parafia należy do dekanatu raciborskiego leżącego w diecezji opolskiej.
Historia.
Pierwotnie wieś należała do parafii św. Mikołaja. W latach 1906–1907 powstał tutaj kościół pw. św. Jana Nepomucena, a w 1918 roku ustanowiono przy kościele lokalię z własnym duszpasterzem. Samodzielna parafia została ustanowiona 1 maja 1929 roku. W 1933 roku rozbudowano świątynię o nawę poprzeczną i nowe prezbiterium. Konsekrowano ją 12 maja 1935 roku pw. Krzyża Świętego.

</doc>
<doc id="553969" url="https://pl.wikipedia.org/wiki?curid=553969" title="Jim Martin (muzyk)">
Jim Martin (muzyk)

Jim „Big” Martin (ur. 21 lipca 1961 w Oakland w stanie Kalifornia w USA) – amerykański muzyk, kompozytor i instrumentalista, gitarzysta. Znany z występów w grupach muzycznych Faith No More, Voodoocult czy The Behemoth. Ponadto współpracował z grupami Primus, Lynyrd Skynyrd, Spastik Children.
W 2004 roku muzyk został sklasyfikowany na 90. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="553971" url="https://pl.wikipedia.org/wiki?curid=553971" title="Rosochatka (szczyt)">
Rosochatka (szczyt)

Rosochatka (753 m) – szczyt zlokalizowany w północno-zachodniej części Beskidu Niskiego w grupie Gór Grybowskich. Jest to wybitny i zalesiony szczyt na północny zachód od Ptaszkowej i drogi krajowej nr 28. Południowe stoki góry opadają ku drodze nr 28 na wysokości Cieniawy, natomiast wschodnie stoki opadają ku drodze Cieniawa – Krużlowa. 
Rosochatka kończy długi pogórski grzbiet ciągnący się od Nowego Sącza przez Mużeń (450 m) i Jodłową Górę (715 m). Na południowym stoku znajduje się nieczynny kamieniołom. U jej podnóża położone są wsie: Stara Wieś, Ptaszkowa, Posadowa Mogilska i Krużlowa.
Na wierzchołku stoi wysoki metalowy krzyż wystawiony staraniem ks. Romana Wanatowicza w 1982 roku dla upamiętnienia 600-lecia obecności Cudownego Obrazu Matki Boskiej Jasnogórskiej w klasztorze OO Paulinów w Częstochowie.

</doc>
<doc id="553972" url="https://pl.wikipedia.org/wiki?curid=553972" title="John Dominic Crossan">
John Dominic Crossan

John Dominic Crossan (ur. 17 lutego 1934 w Nenagh, hrabstwo Tipperary, Irlandia) – profesor studiów biblijnych na DePaul University w Chicago, współzałożyciel , autor licznych krytycznych opracowań poświęconych szczególnie tematyce związanej z historią powstania Nowego Testamentu oraz osobą Jezusa z Nazaretu.

</doc>
<doc id="553977" url="https://pl.wikipedia.org/wiki?curid=553977" title="Parafia Matki Bożej w Raciborzu">
Parafia Matki Bożej w Raciborzu



</doc>
<doc id="553978" url="https://pl.wikipedia.org/wiki?curid=553978" title="La Grande Rivière">
La Grande Rivière

La Grande Rivière (ang. "La Grande River", dawniej "Fort George River", kri: "Chisasibi") – rzeka we wschodniej Kanadzie w prowincji Quebec. Jej długość wynosi 893 km, a powierzchnia dorzecza 97,6 tys. km².
Źródła rzeki znajdują się na wyżynie w centralnej części półwyspu Labrador. Płynie w kierunku zachodnim, uchodząc do Zatoki Jamesa (część Zatoki Hudsona).
Tereny nad rzeką La Grande Rivière zamieszkiwali Indianie Kri. Na początku XIX wieku u ujścia rzeki powstała osada Fort George, placówka handlowa na szlaku handlu futrem. Obecnie istnieje tam indiańska osada Chisasibi. Obecnie najważniejszą miejscowością nad rzeką jest Radisson, która powstała wraz z wielkim projektem hydroenergetycznym na rzece La Grande Rivière.
Projekt ten, zwany projektem Zatoki Jamesa, polegał na skierowaniu wód innych rzek (Eastmain, Caniapiscau i Opinaca) do rzeki La Grande i ponad dwukrotnym zwiększeniu jej przepływów. Na La Grande Rivière zbudowano w latach 70. XX wieku cztery duże elektrownie wodne o łącznej mocy zainstalowanej 11409 MW. Projekt ten wywołał konflikt z Indianami Kri, którzy obawiali się zniszczenia cennych zasobów przyrodniczych tego regionu.

</doc>
<doc id="553983" url="https://pl.wikipedia.org/wiki?curid=553983" title="Parafia Matki Bożej Raciborskiej">
Parafia Matki Bożej Raciborskiej

Parafia Matki Bożej Raciborskiej – raciborska, rzymskokatolicka parafia, która swym zasięgiem obejmuje południowo-wschodnią część Nowych Zagród - jednej z dzielnic miasta. Parafia należy do dekanatu raciborskiego w diecezji opolskiej.
Historia.
Pierwszy kościół drewniany powstał tutaj w 1432, a obecny murowany wykonany w stylu barokowym pochodzi z 1727 roku. Konsekracji dokonał biskup Eliasz Daniela von Sommerflekl w dniu 25 września 1736 roku. Parafia została utworzona w 1937 roku, a erygowano ją z terenu parafii św. Mikołaja.
Kościół Matki Bożej.
Ołtarz pochodzi z 1870 i posiada wystrój neobarokowy. Po obydwu stronach ołtarza znajdują się trzy kolumny, u góry usytuowany jest obraz św. Anny z 1893, środek ołtarza, ponad tabernakulum, zajmuje obraz Matki Bożej. Oprócz cudownego obrazu, zabytkami w kościele są dwa boczne ołtarze - Najświętszej Krwi i Świętego Krzyża, pochodzące z końca XVII wieku - z tym, że ołtarz Najświętszej Krwi został w 1869 roku ozdobiony nowym obrazem namalowanym przez malarza Lammicha.
Jego też dziełem jest obraz przedstawiający św. Józefa. W 1932 obraz Lammicha w ołtarzu Najświętszej Krwi został odnowiony przez malarza Ł. Mrzygłoda. Zadbano również o otoczenie kościoła, odnowiono grotę Matki Bożej Fatimskiej, stacje Drogi Krzyżowej i stacje Różańca Świętego, zakupiono także plac obok kościoła, gdzie wybudowano plebanię, z tyłu kościoła powstał ołtarz polowy z kopią obrazu Matki Bożej.
Najbardziej uroczyste odpusty odbywają się w każdą niedzielę po Nawiedzeniu, Wniebowzięciu i Narodzeniu Najświętszej Maryi Panny. Z kościołem Matki Bożej związany jest klasztor sióstr Annuntiata. Z dniem 15 września 1990 roku oficjalnie duszpasterstwo w parafii przejął ksiądz Eugeniusz Dębicki, który gorliwie kontynuuje dalszą trudną pracę integracyjną wspólnoty parafialnej. W ciągu tych przeszło dwunastu lat został otynkowany kościół, w 1990 roku wyremontowano organy, w 1992 wymalowano kościół, w 1995 kościół otrzymał nowy dach. Najważniejszą jednak rzeczą jest dalsza praca nad jednością całej, już obecnie dużej, wspólnoty parafialnej, dlatego między innymi każdego 13 dnia miesiąca od maja do października odbywają się nabożeństwa fatimskie,w których bierze udział wielu parafian i nie tylko. 20 maja 2006 pod kościołem uroczyście odsłonięto pomnik Jana Pawła II.
Pielgrzymki.
Co roku do Sanktuarium Matki Bożej Raciborskiej przybywa 18 pielgrzymek z okolicznych parafii oraz pielgrzymi indywidualni. Od najdawniejszych czasów przychodzi tu procesja z parafii św. Mikołaja ze Starej Wsi, od 1698 roku, od wielkiego pożaru Raciborza, kościół odwiedza procesja z parafii Wniebowzięcia Najświętszej Maryi Panny, od 1831 roku, od czasu epidemii cholery, przybywa w każdym roku procesja z parafii św. Jana z Ostroga. Przychodzą tutaj pielgrzymki z różnych miejscowości ziemi raciborskiej, także z innych odleglejszych ośrodków miejskich i wiejskich.

</doc>
<doc id="553986" url="https://pl.wikipedia.org/wiki?curid=553986" title="David Zucker">
David Zucker

David Samuel Zucker (ur. 16 października 1947 w Milwaukee) – amerykański reżyser filmowy.
Ukończył Shorewood High School.
Niektóre filmy w jego reżyserii to: "The Kentucky Fried Movie" (1977), ' (1988), ' (1991), "Straszny film 3" (2003) i jego sequele: "Straszny film 4" (2006) i "Straszny film 5" (2013).
Wraz z bratem Jerrym i Jimem Abrahamsem tworzy zespół reżyserski Zucker-Abrahams-Zucker, znany z tworzenia komedii będących parodiami znanych produkcji hollywoodzkich, o dość absurdalnym typie humoru, jak: "Czy leci z nami pilot?" (1980), czy "Ściśle tajne" (1984).
Jest mężem Danielle Zucker, z którą ma dwoje dzieci.

</doc>
<doc id="553990" url="https://pl.wikipedia.org/wiki?curid=553990" title="Herb Radomyśla Wielkiego">
Herb Radomyśla Wielkiego

Herb Radomyśla Wielkiego – jeden z symboli miasta Radomyśl Wielki i gminy Radomyśl Wielki w postaci herbu, przyjęty 29 czerwca 1995 roku uchwałą rady miasta. Projekt został stworzony przez plastyczkę Bożenę Weryńską.
Wygląd i symbolika.
Herb przedstawia na czerwonej tarczy złotego lwa zwróconego w heraldycznie prawą stronę, w pozycji pionowej z uniesionym ogonem i wyciągniętymi przed siebie łapami. Na jego głowie znajduje się korona królewska otwarta. Kartusz herbowy jest koloru srebrnego z białym podcieniem prawostronnym, z klejnotem w kolorze złotym.
Historia.
Badania nad heraldyką Radomyśla Wielkiego pozwoliły wykazać, że jego herb i pieczęcie były zmieniane w zależności od tego, czyją było własnością. Herb ustanowiony w 1995 roku wzorowany był na herbie Mikołaja Firleja, który był pierwszym dziedzicem Radomyśla. Jego herb figuruje na odciśniętej pieczęci lakowej dokumentu z 4 maja 1667, który traktuje o przekazaniu przez Mikołaja Firleja – wnuka założyciela miasta części swoich dóbr na rzecz kościoła w Radomyślu.
Herb rodu Firlejów zaczął być używany w Radomyślu dopiero po II wojnie światowej. Społeczeństwo zaczęło się interesować historią miasta, jednej z głównych ulic nadano imię Mikołaja Firleja, a herbu zaczęto używać jako element dekoracyjny.

</doc>
<doc id="553994" url="https://pl.wikipedia.org/wiki?curid=553994" title="Sanktuarium Matki Bożej w Raciborzu">
Sanktuarium Matki Bożej w Raciborzu



</doc>
<doc id="553995" url="https://pl.wikipedia.org/wiki?curid=553995" title="Zatoka Jamesa">
Zatoka Jamesa

Zatoka Jamesa (ang. "James Bay", fr. "baie James") – zatoka w południowej części Zatoki Hudsona. Wejście do zatoki, wyznaczone przez przylądki Pointe Louis-XIV i Cap Henrietta-Marie ma szerokość 160 km. Jej długość wynosi około 480 km.
Zachodnie wybrzeża zatoki wchodzą w skład prowincji Ontario, a wschodnie – prowincji Quebec. Wyspy na Zatoce Jamesa, z których największe to Akimiski, należą do terytorium Nunavut. Do Zatoki Jamesa uchodzą rzeki (idąc od zachodu): Attawapiskat, Albany, Moose, Nottaway, Rupert, Eastmain i La Grande.
Okolice zatoki od czasów prehistorycznych (co najmniej od 10 tys. lat) odwiedzane były przez wędrowne ludy myśliwsko-zbierackie. Część – w tym pierwsze grupy arktycznych Inuitów i przodkowie leśnych Indian z plemienia Kri, zakładała tam początkowo sezonowe, a później także stałe osiedla. Żyjący nad zatoką od czasów przed europejską kolonizacją Kanady do czasów współczesnych Indianie wysuwają w związku z tym rozmaite roszczenia prawne wobec władz Quebecu i rządu federalnego, po części oparte na zawartych przez ich przodków traktatach.
Dla Europejczyków zatokę odkrył Henry Hudson w 1610. Jej nazwa pochodzi od nazwiska innego podróżnika Thomasa Jamesa, który badał ją w 1631. Od końca XVII wieku Zatoka Jamesa jest obszarem działalności Kompanii Zatoki Hudsona, która założyła na jej brzegach kilka placówek handlowych, m.in. Fort Rupert, Moose Factory i Fort Albany. Inną ważną miejscowością nad zatoką jest Moosonee, końcowa stacja kolei Ontario Northland. Ważniejsze osady indiańskie (Indian Kri) to Chisasibi, Eastmain i Attawapiskat.
W latach 70. XX w. koncern energetyczny James Bay Hydro Electric Corporation rozpoczął realizację dużego projektu budowy zespołu elektrowni wodnych w dorzeczu uchodzącej do Zatoki Jamesa rzeki La Grande w Quebecu (tzw. "James Bay Project"). W związku z niekorzystnym wpływem inwestycji na środowisko i tradycyjny styl życia miejscowych plemion, w regionie dochodziło do licznych protestów indiańskich plemion i grup ekologicznych, które doprowadziły do spowolnienia i częściowej modyfikacji nadal realizowanego projektu.
Północno-zachodnie wybrzeża Zatoki Jamesa stanowi park ochrony niedźwiedzia polarnego

</doc>
<doc id="553997" url="https://pl.wikipedia.org/wiki?curid=553997" title="Augustyn Skórski">
Augustyn Skórski

Augustyn Skórski (ur. 6 listopada 1936 w Kańczudze, zm. 22 stycznia 1981) - polski hokeista, olimpijczyk.
Zawodnik grający na pozycji obrońcy. Reprezentował kluby: Górnik Katowice (1946-1958) i Baildon Katowice (1959-1965), Zagłębia Sosnowiec. W lidze polskiej zagrał 243 razy strzelając 42 bramki. W 1957 wywalczył wicemistrzostwo, a w 1958 mistrzostwo Polski.
W reprezentacji Polski wystąpił 48 razy zdobywając 2 gole. Uczestnik Igrzysk Olimpijskich w Innsbrucku w 1964 oraz pięciu turniejów o mistrzostwo świata.
Zginął w wypadku samochodowym.

</doc>
<doc id="554001" url="https://pl.wikipedia.org/wiki?curid=554001" title="Mansela">
Mansela



</doc>
<doc id="554002" url="https://pl.wikipedia.org/wiki?curid=554002" title="Bosmanat portu">
Bosmanat portu

Bosmanat portu – jednostka organizacyjna urzędu morskiego pełniąca tę samą rolę, co kapitanat portu, urzędująca w małych portach oraz przystaniach. Na czele bosmanatu stoi zazwyczaj bosman portu, funkcjonalny odpowiednik kapitana portu.

</doc>
<doc id="554004" url="https://pl.wikipedia.org/wiki?curid=554004" title="360 Kickflip">
360 Kickflip



</doc>
<doc id="554006" url="https://pl.wikipedia.org/wiki?curid=554006" title="Operacja Paperclip">
Operacja Paperclip

Operacja Paperclip (z ) – kryptonim operacji przeprowadzonej przez amerykańskie służby specjalne w końcowym okresie i po zakończeniu II wojny światowej, mającej na celu przerzucenie do Stanów Zjednoczonych czołowych niemieckich naukowców. Operacja ta jest także znana pod nazwą Operation Overcast.
Amerykanie byli szczególnie zainteresowani specjalistami z dziedzin aerodynamiki, broni rakietowej (jak ci pracujący nad projektami V1 i V2), broni chemicznej i medycyny. Niemieccy naukowcy wraz z rodzinami byli przerzucani do USA bez wiedzy i zgody amerykańskiego Departamentu Stanu. Większość z tych naukowców była członkami NSDAP lub SS, część z nich mogła być odpowiedzialna za zbrodnie wojenne, co oznaczało, że oficjalnie żaden z nich nie otrzymałby wizy amerykańskiej i pozwolenia na wjazd do tego kraju.
Osoby, które wówczas otrzymały pracę w Ameryce, to między innymi:

</doc>
<doc id="554007" url="https://pl.wikipedia.org/wiki?curid=554007" title="Paweł Buśkiewicz">
Paweł Buśkiewicz

Paweł Buśkiewicz (ur. 18 marca 1983 w Rykach) – polski piłkarz występujący na pozycji napastnika w klubach polskich i europejskich.
Kariera.
Buśkiewicz rozpoczynał piłkarską karierę w rodzinnych Rykach, w klubie Ruch. W 2002 roku został kupiony przez pierwszoligową Polonię Warszawa. W stołecznym klubie, a zarazem polskiej Ekstraklasie zadebiutował 16 listopada, kiedy to wystąpił w zremisowanym 2:2 meczu z Odrą Wodzisław Śląski. Po zakończeniu sezonu 2002/2003 przeniósł się do Górnika Zabrze, w którego barwach przez półtora roku wystąpił w 20 ligowych spotkaniach.
Na początku 2005 roku Buśkiewicz został sprzedany do Olympiakosu Volos. W greckiej drużynie nie potrafił znaleźć sobie miejsca w podstawowym składzie (zagrał jedynie w dwóch ligowych meczach), przez co kilka miesięcy później odszedł do LASK Linz. Zimą 2006 roku przebywał na tygodniowych testach w Kilmarnock, jednak ostatecznie powrócił do Polski, aby reprezentować Świt Nowy Dwór Mazowiecki. Pół roku później wyjechał na testy do KSK Beveren z którym 8 lipca podpisał dwuletni kontrakt. W belgijskim zespole występował przez rok, po czym przeszedł do Górnika Łęczna (testowany był również przez Jagiellonię Białystok). W lutym 2009 roku przeniósł się do Floty Świnoujście, gdzie w 14 ligowych meczach zdobył siedem goli.
1 lipca 2009 roku Buśkiewicz związał się trzyletnim kontraktem z Koroną Kielce. Zadebiutował w niej 2 sierpnia w wygranym 4:0 spotkaniu z Polonią Warszawa. Początkowo miał miejsce w podstawowym składzie, jednak brak skuteczności spowodował, że utracił je na rzecz Ernesta Konona. Pod koniec października strzelił gola w spotkaniu pucharu Polski z Dolcanem Ząbki, czym przyczynił się do awansu kieleckiej drużyny do 1/4 finału. W grudniu, w ostatnie kolejce ligowej rozegranej w 2009 roku, dostał szansę zaprezentowania swoich umiejętności od nowego trenera Korony, Marcina Sasala, w spotkaniu z Lechem Poznań. Nie wykorzystał jej jednak i został wystawiony przez zarząd klubu na listę transferową. W styczniu 2010 roku zagrał jeszcze w sparingu z Niecieczą, jednak nie został włączony do kadry kieleckiej drużyny na rundę wiosenną.
22 lutego wyjechał na testy do GKS-u Katowice i sześć dni później został wypożyczony do tego klubu. Był podstawowym zawodnikiem zespołu, ale w meczu z Wisłą Płock doznał kontuzji, która wykluczyła go z gry w sześciu ostatnich spotkaniach. Latem 2010 powrócił do Korony i ponownie został wystawiony na listę transferową. W rundzie jesiennej sezonu 2010/2011 leczył kontuzję. Na początku lutego 2011 roku rozwiązał za porozumieniem stron kontrakt z Koroną. Następnie przeszedł do pierwszoligowego Dolcanu Ząbki. Podczas wiosennej rundy rozgrywek ligowych był ważnym zawodnikiem w kadrze podwarszawskiej drużyny. Na murawie pojawił się 15-krotnie i zdobył dwa gole. Latem 2011 roku Dolcan Ząbki nie przedłużył umowy z zawodnikiem i ten, na zasadzie wolnego transferu dołączył do Olimpii Elbląg. W barwach nowego zespołu zadebiutował 23 lipca 2011 roku w przegranym meczu z Górnikiem Łęczna. 8 września 2011 roku wraz z Michałem Pietroniem i Robertem Sierantem, z powodu słabej dyspozycji został tymczasowo przesunięty do drużyny rezerw. Do składu powrócił 1 października, na mecz przeciwko KS Polkowice i rozegrał pełne 90 minut. Umowa Buśkiewicza z Olimpią miała obowiązywać przez rok, jednak wraz z zakończeniem rundy jesiennej, zawodnik, za porozumieniem stron rozwiązał kontrakt z drużyną z Elbląga. W zespole z Warmii i Mazur rozegrał dziewięć spotkań ligowych i jedno pucharowe, nie zdobywając przy tym żadnej bramki. Olimpia była jego ostatnim przystankiem w profesjonalnej karierze piłkarskiej.

</doc>
<doc id="554009" url="https://pl.wikipedia.org/wiki?curid=554009" title="Operation Paperclip">
Operation Paperclip



</doc>
<doc id="554010" url="https://pl.wikipedia.org/wiki?curid=554010" title="Ziemia sądecka">
Ziemia sądecka



</doc>
<doc id="554012" url="https://pl.wikipedia.org/wiki?curid=554012" title="Wolos">
Wolos

Wolos (gr. Βόλος, starożytne Jolkos) − miasto w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Magnezja, położone nad zatoką Morza Egejskiego. Siedziba gminy Wolos. W 2011 roku liczyło 86 046 mieszkańców. Leży 326 kilometrów na północ od stolicy Grecji, Aten.
Historia.
Miasto leży na terenie ruin starożytnych miast Demetrias, Pagasae i Jolkos. W swojej historii miasto często przechodziło z rąk do rąk, wchodząc m.in. w skład Wielkiej Serbii cara Stefana Urosza IV Duszana, Bizancjum oraz Imperium osmańskiego. W 1881 roku miasto włączono do młodego państwa greckiego i od tego okresu datuje się jego błyskawiczny rozwój. Liczyło wówczas niecałe 5 000 mieszkańców, a w roku 1920 już 30 000. Miasto często nawiedzane jest przez trzęsienia ziemi, najgroźniejsze z nich miało miejsce w latach 1954-1955. W październiku 2006 roku miasto zalane zostało przez powódź.
Przemysł.
Trzeci pod względem wielkości port grecki. Miasto jest też dużym producentem stali i cementu.
Transport.
W pobliżu miasta znajduje się port lotniczy Nea Anchialos. Do miasta można dojechać autostradą E75. Wolos utrzymuje też połączenia kolejowe z Atenami, Salonikami i Larissą.
Relacje międzynarodowe.
W mieście funkcjonują konsulaty kilku europejskich państw, m.in. Włoch, Francji, Belgii, Niemiec, Danii i Holandii. 
Miastami partnerskimi Wolos są: Le Mans, Plewen, Rostów nad Donem, Smederevo, Soczi i Antofagasta.

</doc>
<doc id="554019" url="https://pl.wikipedia.org/wiki?curid=554019" title="Błąd metody">
Błąd metody

Błąd metody – błąd związany z zastosowaniem w metodzie numerycznej przybliżenia oryginalnego zagadnienia w sposób zmieniający jego właściwości matematyczne. Przybliżenia związane z błędem metody zwykle dotyczą przejść granicznych, a ich występowanie w metodach numerycznych wynika ze sposobu wykonywania obliczeń w komputerach. Komputery nie mogą bowiem wykonać nieskończonej liczby działań matematycznych, a wskutek stosowania arytmetyki zmiennoprzecinkowej operacje arytmetyczne obciążone są błędami zaokrągleń i efektem znoszenia się składników.
Do podstawowych przybliżeń prowadzących do powstania błędu metody należą:

</doc>
<doc id="554020" url="https://pl.wikipedia.org/wiki?curid=554020" title="Tuvok">
Tuvok

Komandor Porucznik Tuvok – postać fikcyjna, bohater serialu . Tuvok jest Wolkanem, objął stanowisko oficera uzbrojenia oraz oficera ochrony na okręcie Voyager. Gra go Tim Russ. W polskim dubbingu wystąpił Marcin Troński.

</doc>
<doc id="554021" url="https://pl.wikipedia.org/wiki?curid=554021" title="Błąd modelu">
Błąd modelu



</doc>
<doc id="554022" url="https://pl.wikipedia.org/wiki?curid=554022" title="P-p">
P-p



</doc>
<doc id="554023" url="https://pl.wikipedia.org/wiki?curid=554023" title="CNO">
CNO



</doc>
<doc id="554024" url="https://pl.wikipedia.org/wiki?curid=554024" title="Cezary Bodzianowski">
Cezary Bodzianowski

Cezary Bodzianowski (ur. 1968) – artysta, performer. Absolwent Państwowego Liceum sztuk Plastycznych w Bydgoszczy, które ukończył w 1986 r. W latach 1988–1990 studiował na Akademii Sztuk Pięknych w Warszawie, a w latach 1990–1994 w Królewskiej Akademii Sztuk Pięknych w Antwerpii. Mieszka i pracuje w Łodzi.
W 2004 otrzymał Paszport „Polityki” w kategorii "sztuki wizualne".

</doc>
<doc id="554025" url="https://pl.wikipedia.org/wiki?curid=554025" title="Filtr pasywny">
Filtr pasywny

Filtry pasywne – filtry wykonane tylko z pasywnych elementów RLC. Przy odpowiednim połączeniu tych elementów można uzyskać wszystkie typy filtrów. Filtry pasywne wykonuje się też jako elementy z materiałów piezoelektrycznych z odpowiednio napylonymi elektrodami.
Filtry pasywne w zasilaczach.
Najprostszym rodzajem filtra pasywnego, szeroko stosowanego w elektronice, jest filtr dolnoprzepustowy w postaci kondensatora o dużej pojemności połączonego równolegle do filtrowanego napięcia (z ewentualnym szeregowym opornikiem). Urządzenia elektroniczne są często zasilane z sieci energetycznej za pomocą zasilaczy, w których napięcie sieci (o skutecznej wartości 230 V) jest transformowane na niskie napięcie użyteczne (np. 12 V), które jest następnie prostowane za pomocą prostownika dwupołówkowego. Napięcie wyjściowe takiego prostownika ma przebieg tętniący. Dopiero równoległe dołączenie kondensatora o odpowiedniej pojemności powoduje znaczne zmniejszenie amplitudy tętnień, czyli właśnie proces filtrowania. Im większa jest pojemność użytego kondensatora tym bardziej napięcie wyjściowe ma przebieg zbliżony do przebiegu stałego.
Przy dużych natężeniach prądu obok kondensatorów stosuje się cewki włączone szeregowo z odbiornikiem, zwane w takim przypadku dławikami. Zmiany prądu w cewce wywołują powstanie napięcia przeciwdziałającego tym zmianom, a tym samym wygładzenie przebiegu prądu.
Filtry pasywne RC.
Przykładowy pasywny filtr dolnoprzepustowy zrealizowany z opornika i kondensatora:
Jeśli w powyższym układzie elementy C i R zostaną zamienione, wówczas powstanie pasywny filtr górnoprzepustowy.
W obu przypadkach częstotliwość graniczna filtru wynosi: formula_1 a charakterystyka amplitudowa w paśmie tłumienia opada o 20 dB na dekadę.
Filtry pasywne LC.
Para elementów LC dostrojonych do określonej częstotliwości będzie się zachowywać, w zależności od sposobu włączenia do układu, jak filtr środkowoprzepustowy (używany np. do strojenia radiowych odbiorników AM) lub jak filtr środkowozaporowy (używany do tłumienia niepożądanego pasma częstotliwości). Pasywne filtry LC znajdują zastosowanie również w elektrycznych układach napędowych. Stosowane na wyjściu falownika, często nazywane filtrami sinusoidalnymi, ograniczają min. straty dodatkowe w silniku, starzenie się izolacji, erozję łożysk i hałas wytwarzany przez silnik. Przykładem pasywnego filtru indukcyjnego jest również element reaktancyjny o dużej indukcyjności stosowany w obwodzie wyjściowym prostownika. Podstawowym zadaniem takich dławików wygładzających jest ograniczenie pulsacji wyjściowych prostownika.
Podsumowanie.
Wszystkie rodzaje charakterystyk filtrów mogą być uzyskane za pomocą szeregowego lub równoległego połączenia kilku filtrów. Jednakże tłumienie sygnałów, poza pasmem przenoszenia, dla filtrów pasywnych często jest zbyt małe. Ponadto kaskadowe połączenie kilku filtrów skutkuje znacznym tłumieniem amplitudy, również w paśmie przenoszenia – w takich przypadkach zastosowanie mają filtry aktywne.

</doc>
<doc id="554026" url="https://pl.wikipedia.org/wiki?curid=554026" title="Cynops orientalis">
Cynops orientalis



</doc>
<doc id="554027" url="https://pl.wikipedia.org/wiki?curid=554027" title="Filtr aktywny">
Filtr aktywny

Filtry aktywne, podobnie jak pasywne, wykorzystują własności elementów RLC, lecz w tym przypadku współpracujących z wzmacniaczami operacyjnymi i konwerterami impedancji przy wspomaganiu specjalnymi elementami sterującymi oraz dostarczającymi energię do filtrowanego układu. Dzięki temu filtry aktywne charakteryzują się znacznie lepszym tłumieniem w paśmie zaporowym od filtrów pasywnych.
Przykład górnoprzepustowego aktywnego filtra przedstawiono na rysunku obok. Filtr taki bazuje na wzmocnionych charakterystykach elementów RC. Elementem aktywnym jest tutaj wzmacniacz operacyjny, który posiada odrębne zasilanie (niepokazane dla czytelności rysunku), i który powoduje częściowe dostarczanie energii do filtrowanego układu.
Istnieje wiele różnych typów filtrów aktywnych, m.in.:
Struktury realizacji elektronicznej filtru to m.in.:
Filtry tego typu są wystarczająco dobre w wielu zastosowaniach, zwłaszcza gdy częstotliwość sygnału tłumionego przez filtr jest znacznie oddalona od częstotliwości pasma przepustowego filtru. Przykładami takich zastosowań mogą być:

</doc>
<doc id="554033" url="https://pl.wikipedia.org/wiki?curid=554033" title="Filtr cyfrowy">
Filtr cyfrowy

Filtr cyfrowy – algorytm realizowany przez program komputerowy lub cyfrowy układ sekwencyjny, który w reakcji na ciąg próbek sygnału dyskretnego podanego na wejście odpowiada ciągiem próbek wyjściowych, zgodnie z deterministyczną (czyli nie stochastyczną) funkcją przejścia, która może być liniowa lub nieliniowa. 
Filtr cyfrowy posiada pamięć wewnętrzną, w której zapisywany jest stan, dzięki któremu odpowiedź na każdą kolejną próbkę nie zależy wyłącznie od tej próbki, ale również od innych próbek. Jeśli zależność ta dotyczy wyłącznie próbek poprzednich, taki filtr nazywamy przyczynowym, jeśli uwzględniane są również próbki przyszłe – nieprzyczynowym. 
W przypadku filtru liniowego jego właściwości całkowicie określa dyskretna odpowiedź impulsowa, a sygnał wyjściowy jest splotem dyskretnym sygnału wejściowego z tą odpowiedzią. W dziedzinie częstotliwości właściwości takiego filtru opisuje transmitancja.
Zachowanie dynamiczne filtru nieliniowego jest zazwyczaj bardziej skomplikowane, dlatego odpowiedź impulsowa takiego filtru nie opisuje wszystkich jego właściwości i nie wystarcza do przewidzenia reakcji filtru na dowolny sygnał wejściowy.
Filtry cyfrowe można podzielić na dwie grupy:

</doc>
<doc id="554034" url="https://pl.wikipedia.org/wiki?curid=554034" title="Late Registration">
Late Registration

Late Registration – drugi album amerykańskiego producenta muzycznego i rapera Kanye Westa wydany 30 sierpnia 2005 roku.
W 2012 roku album został sklasyfikowany na liście 500 albumów wszech czasów stworzonej przez dwutygodnik Rolling Stone, zajmując na niej 118. miejsce.

</doc>
<doc id="554040" url="https://pl.wikipedia.org/wiki?curid=554040" title="Wygnaniec Jedi">
Wygnaniec Jedi



</doc>
<doc id="554043" url="https://pl.wikipedia.org/wiki?curid=554043" title="Tom Paris">
Tom Paris

Podporucznik Thomas Eugene Paris - to postać fikcyjna, syn admirała Parisa, jeden z bohaterów serialu . Tom Paris jest byłym członkiem organizacji Maquis, podczas swojej pierwszej misji dla Maquis, zostaje pojmany przez Gwiezdną Flotę i osadzony w federacyjnym więzieniu. Następnie na prośbę kapitan Janeway zostaje przydzielony do załogi Voyagera jako obserwator.
W zmian za skrócenie wyroku, jego głównym zadaniem jest pomoc przy nawigacji w obszarze znanym jako Badlands a głównym celem misji jest odnalezienie zaginionej jednostki Maquis, którą infiltrował Tuvok - szef ochrony Kathryn Janeway i schwytanie jej dowódcy Chakotaya. Toma gra Robert Duncan McNeill.
Życiorys.
Jest twórcą nowego typu wahadłowca stacjonującego na Voyagerze i zbudowanego podczas misji w Kwardancie Delta - Delta Flyer'a.
Jako pierwszy uzyskał prędkość Warp 10 czyli był jednocześnie w każdym miejscu wszechświata.

</doc>
<doc id="554044" url="https://pl.wikipedia.org/wiki?curid=554044" title="Jan Szydlak">
Jan Szydlak

Jan Marian Szydlak (ur. 24 listopada 1925 w Siemianowicach Śląskich, zm. 13 września 1997) – polski działacz komunistyczny, z zawodu ślusarz; członek Biura Politycznego KC PZPR (1970–1980), poseł na Sejm PRL III, IV, V, VI, VII i VIII kadencji (1961–1980), w latach 1976–1980 wiceprezes Rady Ministrów.
Życiorys.
Syn Władysława i Gertrudy, urodził się jako Jan Teobald, nosił to nazwisko do 1948. Z zawodu ślusarz. W latach 1940–1941 na robotach przymusowych w Niemczech, następnie do 1943 pomocnik ślusarz, a do 1945 robotnik w Hucie Florian w Świętochłowicach. Po wojnie wstąpił do Polskiej Partii Robotniczej i Związku Walki Młodych. Należał do egzekutywy komitetu miejskiego PPR w Siemianowicach Śląskich oraz komitetów wojewódzkich w Katowicach i Kielcach, od 1954 do 1957 sekretarz zarządu głównego Związku Młodzieży Polskiej w Warszawie. Od 1948 w Polskiej Zjednoczonej Partii Robotniczej, w 1951 ukończył Szkołę Partyjną przy KC PZPR. Był członkiem Komitetu Wojewódzkiego PZPR w Szczecinie (1949–1950), następnie kierownikiem (1951–1952) Wydziału Propagandy i sekretarzem propagandy (1952–1954) KW w Katowicach. Od 1957 do 1960 sekretarz KW w Katowicach, a od 1960 do 1968 I sekretarz KW w Poznaniu.
W latach 1954–1964 zastępca członka, a w latach 1964–1980 członek Komitetu Centralnego PZPR. Od 1968 do 1970 zastępca członka Biura Politycznego KC, a następnie od 1970 do 1980 członek Biura Politycznego KC PZPR. W latach 1968–1977 sekretarz KC PZPR. 
Jeden z najbliższych współpracowników Edwarda Gierka. Poseł na Sejm PRL III, IV, V, VI, VII i VIII kadencji. W 1974 wybrany na przewodniczącego Zarządu Głównego Towarzystwa Przyjaźni Polsko-Radzieckiej (do 1980). W latach 1970–1981 członek prezydium Ogólnopolskiego Komitetu Frontu Jedności Narodu. W latach 1976–1980 wiceprezes Rady Ministrów. Od 18 lutego 1980 do 26 sierpnia 1980 pełnił funkcję przewodniczącego Centralnej Rady Związków Zawodowych.
6 października 1980 VI Plenum KC PZPR odwołało go ze składu Komitetu Centralnego "za błędy w polityce gospodarczej i popieranie woluntaryzmu w tej dziedzinie", 15 lipca 1981 wykluczony z partii przez IX Zjazd PZPR. W czasie stanu wojennego został internowany wraz grupą byłych czołowych działaczy PZPR.
Pochowany na cmentarzu przy ul. Michałkowickiej w Siemianowicach Śląskich wraz z żoną Marią.

</doc>
<doc id="554046" url="https://pl.wikipedia.org/wiki?curid=554046" title="Układ hybrydowy">
Układ hybrydowy



</doc>
<doc id="554052" url="https://pl.wikipedia.org/wiki?curid=554052" title="Andrzej Szal">
Andrzej Szal

Andrzej Szal (ur. 10 stycznia 1942 w Nowym Targu, zm. 4 września 2015 tamże) – polski hokeista, olimpijczyk.
Napastnik reprezentacji Polski oraz Podhala Nowy Targ (1958-1963, 1965-1970) i Legii Warszawa (1963-1965). Sześciokrotny medalista mistrzostw Polski - 3 razy złoty (1964, 1966, 1969) i 3 razy srebrny (1963, 1965, 1970).
W sezonie 1965/1966 był najlepszym strzelcem drużyny nowotarskiej w lidze zdobywając 27 goli
W reprezentacji Polski wystąpił 20 razy zdobywając 3 gole. Uczestnik Igrzysk Olimpijskich w Innsbrucku w 1964 oraz mistrzostw świata w 1966.
Hokeistami zostali także jego synowie Jakub Szal (1970–1994), Robert i wnuk Jakub (ur. 1994, wychowanek MMKS Podhale Nowy Targ).

</doc>
<doc id="554053" url="https://pl.wikipedia.org/wiki?curid=554053" title="18 Bielski Batalion Powietrznodesantowy">
18 Bielski Batalion Powietrznodesantowy

18 Bielski Batalion Powietrznodesantowy im. kpt. Ignacego Gazurka – pododdział Wojsk Powietrznodesantowych Sił Zbrojnych RP (JW Nr 1328).
W 1954 roku w Oleśnicy został sformowany 19 Samodzielny Batalion Rozpoznawczy podlegający Zarządowi II SG WP. 20 października 1959 roku batalionowi została zmieniona podległość, został podporządkowany dowódcy 6 Pomorskiej Dywizji Powietrznodesantowej. W 1961 roku jednostka została przemianowana na 19 Batalion Powietrznodesantowy. Na mocy rozkazu Ministra Obrony Narodowej z 30 czerwca 1967 roku jednostka przejęła dziedzictwo tradycji 18 Kołobrzeskiego Pułku Piechoty i została przemianowana na 18 Kołobrzeski Batalion Powietrznodesantowy.
Aktualnie jednostka stacjonuje w garnizonie Bielsko-Biała i wchodzi w skład 6 Brygady Powietrznodesantowej im. gen. Stanisława Sosabowskiego.
Historia batalionu.
Pierwszym etapem tworzenia jednostki było sformowanie w 1951 r. samodzielnego plutonu rozpoznawczego o charakterze specjalnym w składzie II Okręgu Wojskowego w Sztumie oraz 6 samodzielny pluton rozpoznawczy IV Okręgu Wojskowego w Opolu. Każda jednostka liczyła 37 żołnierzy.
W marcu następnego roku zorganizowano pierwsze kursy spadochronowe, które obejmowały m.in. oddanie 8 skoków.
W wyniku zmian porządkowych dokonanych w 1989 roku, batalion po raz kolejny w swojej historii zmienił swój profil organizacyjno-merytoryczny, stając się jednostką desantowo-szturmową.
8 października 1994 jako 18 bdsz otrzymał nowy sztandar ufundowany przez władze miejskie Bielska-Białej. W następnym roku do nazwy jednostki dodano honorowy tytuł „bielski”.
Od tamtej pory do 1 lipca 2010 r. oficjalna nazwa oddziału brzmiała 18 Bielski Batalion Desantowo-Szturmowy im. kpt. Ignacego Gazurka. Od 1 lipca 2010 r. batalion zmienił nazwę na 18 Bielski Batalion Powietrznodesantowy. Związane jest to ze zmianą struktury 6 Brygady Powietrznodesantowej, w skład której wchodzi batalion. Święto batalionu obchodzone jest od roku 1995 w dniu 6 października, czyli w każdą kolejną rocznicę przybycia do Bielska-Białej 19 Samodzielnego Batalionu Rozpoznawczego. Od 1973 r. bielscy spadochroniarze biorą udział w operacjach pokojowych pod błękitną flagą Organizacji Narodów Zjednoczonych. Pełnili m.in. służbę w Egipcie, na Wzgórzach Golan, w Libanie i Kambodży.
Od roku 1998 do lipca 1999 spadochroniarze 18 bdsz stanowili Odwód Strategiczny Dowódcy sił SFOR.
Od czerwca 1999 do lipca 2000 roku, na bazie żołnierzy wydzielonych z 18 bdsz utworzono PKW Kosowo wchodzący w skład sił KFOR, który realizował zadania w ramach misji pokojowej w Kosowie w południowej części sektora amerykańskiego. Po zakończeniu działań w Kosowie, batalion od września 2000 do października 2002 r. wchodził w skład Sił Natychmiastowego Reagowania NATO, dzięki czemu wziął on udział w wielu międzynarodowych ćwiczeniach, również poza granicami Polski.
W 2004 roku, w składzie II zmiany PKW Irak, wydzielone siły batalionu tworzyły 1 Grupę Bojową, która stacjonowała w Al-Hilli w prowincji Babilon. 6 kwietnia 2004 roku żołnierze JW 1328 wzięli udział w obronie ratusza (we wspomnieniach żołnierzy polskich określany jako "City Hall") w Karbali.
W ostatnich latach żołnierze 18 Batalionu wchodzili w skład Zgrupowań Bojowych w ramach PKW Afganistan.
Za odwagę podczas obrony FOB Ghazni Bronze Star Medal z „V” Device otrzymał ppor. Karol Cierpica, odznaczenie wręczył Zastępca Sekretarza Obrony USA Ashton Baldwin Carter.
Wielu byłych żołnierzy 18 Bielskiego Batalionu pełni służbę w JW 4101 i JW 2305.
Umundurowanie.
Oznaką rozpoznawczą batalionu jest oznaka wojsk powietrznodesantowych (orzeł „lotniczy” na tle spadochronu, całość otoczona wieńcem i kręgiem) z białym rysunkiem i brązowym tłem. Noszony jest bordowy beret i mundur polowy w kamuflażu wz. 93.
Dane adresowe.
Jednostka Wojskowa 1328
Kontrowersje.
Zgodnie z wynikami kontroli przeprowadzonej przez Żandarmerię Wojskową w batalionie służyło dwunastu przestępców wpisanych do Centralnego rejestru skazanych.
Ostatecznie okazało się, iż z dwunastu spraw cztery zostały umorzone warunkowo (co zmniejsza liczbę wyroków do ośmiu). Pięć razy zasądzono ograniczenie wolności, a trzy sprawy zakończyły się karą pozbawienia wolności w zawieszeniu.

</doc>
<doc id="554054" url="https://pl.wikipedia.org/wiki?curid=554054" title="Grzbiet Zachodni">
Grzbiet Zachodni

Grzbiet Zachodni – pasmo górskie w Sudetach Środkowych w Górach Bardzkich.
Położenie.
Grzbiet Zachodni położony jest w granicach obszaru chronionego krajobrazu w północno-zachodniej części pasma Gór Bardzkich między Przełęczą Srebrną na północnym zachodzie a Przełomem Nysy Kłodzkiej na południowym wschodzie. W dawniejszych latach Grzbiet Zachodni Gór Bardzkich uważany był za część składową Gór Sowich.
Opis.
Grzbiet Zachodni ma kształt szerokiego, niezbyt wysokiego masywu górskiego nieprzekraczającego 700 m n.p.m., który rozwidla się na trzy człony: człon północno-zachodni, człon środkowy i człon północno-wschodni, które ponownie schodzą się w okolicy Przełęczy Srebrnej. Najdłuższy północno-zachodni człon zewnętrzny otacza małą Kotlinę Żdanowa, a w kierunku południowym przechodzi w Garb Golińca. Między członem środkowym a Garbem Golińca położone jest Obniżenie Łącznej. Część północno-wschodnia jest najniższą i najszerszą częścią grzbietu. Najwyższym wzniesieniem jest Kortunał (676 m n.p.m.).
Budowa.
Grzbiet zbudowany jest z dolnokarbońskich szarogłazów i łupków żdanowskich, tworzących strukturę bardzką. W kierunku północnym, w stronę Przełęczy Srebrnej i Srebrnej Doliny, struktura bardzka przechodzi w górnokarbońskie brekcje i zlepieńce. Jest to spowodowane złożoną tektoniką, w której krzyżują się jednostki tektoniczne, przemieszczone w czasie orogenezy waryscyjskiej.
Rzeźba.
Rzeźba grzbietu mimo niewielkich wysokości jest urozmaicona: zbocza pocięte są licznymi, głębokimi dolinkami, a poszczególne szczyty oddzielone od siebie, wyraźnie zaznaczają się w linii grzbietowej. Wzniesienia pokryte gęstymi lasami mieszanymi, miejscami o charakterze rzadko już spotykanej puszczy sudeckiej.
Turystyka.
Przez grzbiet zachodni prowadzi szlak turystyczny:

</doc>
<doc id="554055" url="https://pl.wikipedia.org/wiki?curid=554055" title="Luis Boa Morte">
Luis Boa Morte



</doc>
<doc id="554059" url="https://pl.wikipedia.org/wiki?curid=554059" title="Bitwa pod Denain">
Bitwa pod Denain

Bitwa pod Denain – starcie zbrojne, które miało miejsce 24 lipca 1712 podczas wojny o sukcesję hiszpańską jako ostatnia wielka bitwa tego konfliktu.
Francuski wódz Claude de Villars odniósł tam świetne zwycięstwo nad armią austriacko-holenderską dowodzoną przez księcia Eugeniusza Sabaudzkiego. Jest to przykład XVIII-wiecznego manewru na linie komunikacyjne i magazyny nieprzyjaciela.
Działania poprzedzające.
Wódz cesarski Eugeniusz Sabaudzki (118 000 Austriaków i Holendrów) oblegał twierdzę Landrecies, zapewniwszy sobie osłonę swych linii komunikacyjnych ciągłą linią fortyfikacji (tzw. Wielka Droga Paryska) pomiędzy Marchiennes i Thiant. W tym czasie stojący z wojskami w Cateau Cambrésis wódz francuski de Villars (105 000 żołnierzy) wyruszył w kierunku Mazinghien w pozorowanym marszu na odsiecz Landrecies. W nocy na 24 lipca pozostawił w pobliżu twierdzy grupę mającą dokonać rzekomego natarcia na wojska oblegających, jednocześnie zawracając z siłami głównymi na północ. Eugeniusz Sabaudzki przekonany, że naprzeciw niego znajduje się całość armii de Villarsa, nie opuszczał swych umocnionych pozycji wokół Landrecies, oczekując spodziewanego ataku.
Bitwa.
Tymczasem o godzinie 8 rano główne siły Francuzów rozpoczęły przeprawę przez Skaldę po moście pontonowym pod Neuville, nieopodal zajętej przez wojska austriacko-holenderskie twierdzy Bouchain. Następnie Francuzi zaatakowali i bez większego trudu opanowali umocnienia Wielkiej Drogi Paryskiej bronione jedynie przez 10 słabych batalionów.
Zanim ks. Eugeniusz uświadomił sobie, że faktycznie stoi wobec niewielkich sił demonstracyjnych, Francuzi dokonali następnego ataku: w południe 35 ich batalionów uformowanych w głębokie kolumny ruszyło do walki na bagnety i zdobyło fortyfikacje samego Denain obsadzone przez 17 batalionów holenderskich. Zwiedziony Eugeniusz Sabaudzki wprawdzie przybył pośpiesznie spod Landrecies, lecz za późno, by uratować sytuację. Próbował jeszcze sforsować Skaldę, ale do odwrotu zmusił go ogień artylerii francuskiej. Odcięty od swych magazynów zaopatrzeniowych, 2 sierpnia ostatecznie zwinął oblężenie Landrecies wycofując się na północ.
W bitwie poległo (lub zginęło wskutek utopienia) ok. 8 000 Austriaków i Holendrów, natomiast Francuzi stracili jedynie 500 ludzi.
Zwycięstwo to nie tylko zatarło skutki porażek poniesionych wcześniej w bitwach z wojskami koalicji (Oudenaarde, Wynendael, Malplaquet), lecz pozwoliło Francuzom w korzystniejszej sytuacji przystąpić do rokowań pokojowych.

</doc>
<doc id="554060" url="https://pl.wikipedia.org/wiki?curid=554060" title="Veraicon">
Veraicon

Veraicon () – rodzaj acheiropoietonu. Przedstawia oblicze Chrystusa, którego twarz według tradycji odbiła się na chuście św. Weroniki, gdy ocierała z potu jego twarz w drodze na Golgotę.
Acheiropoietos w wariancie zachodnim, jako veraicon, rozpowszechnił się w XV w. Sztuka zachodnia częściej przedstawia Chrystusa jako cierpiącego, a więc i Chrystus na wizerunkach typu acheiropoietos często ma zamknięte oczy, cierniową koronę i męczeński wyraz twarzy.
W Polsce veraicony znajdują się w Krużlowej i nowosądeckiej bazylice św. Małgorzaty.

</doc>
<doc id="554063" url="https://pl.wikipedia.org/wiki?curid=554063" title="Jim Abrahams">
Jim Abrahams

Jim Abrahams, właściwie James S. Abrahams (ur. 10 maja 1944 w Shorewood w stanie Wisconsin, USA) – amerykański reżyser filmowy i pisarz.
Jim Abrahams najbardziej znany jest z komedii filmowych, będących pastiszami znanych filmów hollywoodzkich. Współtworzył je z braćmi Jerrym i Davidem Zucker, np. film "Czy leci z nami pilot?", nominowany do nagrody BAFTA za najlepszy scenariusz, czy też serii "", tworząc z nimi zespół reżyserski Zucker-Abrahams-Zucker. 

</doc>
<doc id="554066" url="https://pl.wikipedia.org/wiki?curid=554066" title="Bitwa pod Höchstädt an der Donau">
Bitwa pod Höchstädt an der Donau

Bitwa pod Höchstädt an der Donau (zwana też pierwszą bitwą pod Höchstädt) – starcie zbrojne, które miało miejsce 20 września 1703 podczas hiszpańskiej wojny sukcesyjnej niedaleko Höchstädt an der Donau w Bawarii pomiędzy połączonymi armiami: francuską dowodzoną przez Claude'a de Villars'a i bawarską dowodzoną przez elektora bawarskiego Maksa Emanuela a armią austriacką pod wodzą feldmarszałka Hermanna von Styruma, zakończone klęską wojsk cesarskich.
Bitwę rozpoczęli Austriacy od uderzenia na przednią straż Francuzów, ale gdy nadciągnął Villars z głównymi siłami, zostali kompletnie rozbici tracąc aż 5 tysięcy ludzi.

</doc>
<doc id="554068" url="https://pl.wikipedia.org/wiki?curid=554068" title="Kryterium Asów Polskich Lig Żużlowych">
Kryterium Asów Polskich Lig Żużlowych



</doc>
<doc id="554069" url="https://pl.wikipedia.org/wiki?curid=554069" title="Kryterium Asów">
Kryterium Asów



</doc>
<doc id="554075" url="https://pl.wikipedia.org/wiki?curid=554075" title="1851 w literaturze">
1851 w literaturze



</doc>
<doc id="554082" url="https://pl.wikipedia.org/wiki?curid=554082" title="Kwasica">
Kwasica

Kwasica, acydemia (łac. "acidosis") – stan zwiększonej kwasowości krwi, w którym pH krwi spada poniżej normy spowodowany zwiększeniem zawartości kwasów lub utratą zasad. Kwasica może być wyrównywana, jeżeli odczyn pH krwi nie ulega zmianie, oraz niewyrównywana, jeżeli zawiodą mechanizmy regulacyjne i dojdzie do spadku pH krwi. Kwasica prowadzi do pobudzenia ośrodka oddechowego mózgu i chemoreceptorów, co objawia się przyśpieszeniem i pogłębieniem oddechu (tzw. oddech Kussmaula).
Do rodzajów kwasicy zalicza się:

</doc>
<doc id="554083" url="https://pl.wikipedia.org/wiki?curid=554083" title="Klub Krokodyla">
Klub Krokodyla

Klub Krokodyla – nieformalna grupa członków Parlamentu Europejskiego, opowiadająca się za głębszą integracją europejską, aż do momentu utworzenia federacji europejskiej, oraz za większymi uprawnieniami Parlamentu Europejskiego – miał stać się on organem konstytucyjnym.
Grupa została założona 9 lipca 1980 roku, rok po pierwszych wyborach do PE, przez dziewięciu eurodeputowanych pod kierunkiem Alteriego Spinelliego. Nazwa grupy wywodzi się od restauracji „Au crocodile”, w której odbyło się spotkanie założycielskie. Formalnie klub ukonstytuował się we wrześniu tego samego roku, przyjmując do swego grona kolejnych członków – przez kilka miesięcy ich liczba wzrosła do 60, w ciągu roku do 180.
Dzięki inicjatywie klubu Parlament powołał między innymi komitet ds. reform instytucjonalnych Wspólnot europejskich. Komitet ten, pod przewodnictwem Spinellego, przygotował wstępny traktat o założeniu Unii Europejskiej, propozycję zmiany WE w federalną Unię Europejską (tzw. Plan Spinellego). Propozycja ta została przyjęta przez Parlament zdecydowaną większością głosów 14 lutego 1984 roku. Jednakże nie został on przyjęty przez państwa członkowskie, co dało impuls do negocjacji Jednolitego Aktu Europejskiego oraz Traktatu z Maastricht.
Po śmierci Spinellego w 1986, członkowie Parlamentu utworzyli specjalny komitet, mający na celu kontynuowanie prac Klubu Krokodyla.

</doc>
<doc id="554088" url="https://pl.wikipedia.org/wiki?curid=554088" title="FC Zürich">
FC Zürich

Fussballclub Zürich – szwajcarski klub piłkarski z Zurychu, założony w 1896 przez Hansa Gampera. W 2016 roku klub zajął ostatnie, 10. miejsce w tabeli i spadł do drugiej ligi (Challenge League). W 2017 roku powrócił do ekstraklasy wygrywając 2-ligową Challenge League. W swojej historii ekipy wywalczyła trzynaście razy mistrzostwo Szwajcarii.

</doc>
<doc id="554090" url="https://pl.wikipedia.org/wiki?curid=554090" title="Addicted to Music">
Addicted to Music

Addicted to Music – album niemieckiego DJ-a ATB wydany 28 kwietnia 2003.

</doc>
<doc id="554092" url="https://pl.wikipedia.org/wiki?curid=554092" title="Voodoocult (album)">
Voodoocult (album)

Voodoocult – drugi studyjny album niemieckiej supergrupy Voodoocult. Wydany został w czerwcu 1995 roku przez wytwórnie płytową Motor Music na płycie CD (527188-2), również jako podwójny LP na płytach winylowych (527188-1). Ponadto Voodoocult wydała w Japonii Victor Entertainment (VICP 5556).
Lista utworów.
Opracowano na podstawie materiału źródłowego.
Muzycy.
Opracowano na podstawie materiału źródłowego.
Szczegóły techniczne.
Opracowano na podstawie materiału źródłowego.

</doc>
<doc id="554093" url="https://pl.wikipedia.org/wiki?curid=554093" title="Orłowa (góra)">
Orłowa (góra)

Orłowa (813 m n.p.m.) – góra w Beskidzie Śląskim, w północnej części Pasma Równicy.
Opis.
Orłowa jest rozległą górą, oddzieloną od samej Równicy głęboko wciętą przełęczą Beskidek (668 m n.p.m.). Ma kształt potężnego rogalika zwróconego rogami ku południu. Ramię wschodnie i środek owego rogalika leżą w głównym grzbiecie pasma, zaś ramię zachodnie, rozszerzające się na końcu, opada ku dolinom Dobki i Suchej Dobki. Kulminacja znajduje się w środku owego rogalika, w grzbiecie głównym pasma. Wzdłuż wewnętrznego łuku sierpowatego grzbietu ciągną się widokowe polany z rozrzuconymi zabudowaniami osiedla Orłowa. Dawniej na polanach tych znajdował się jeden z największych ustrońskich szałasów, jednak Ludomir Sawicki, prowadząc badania dotyczące szałaśnictwa na Śląsku Cieszyńskim w 1913 r. zanotował go już jako od dawna nieistniejący. Drugi szałas istniał na południowo-wschodnim stoku Orłowej. Sawicki zapisał wówczas, że 10 wspólników z Brennej wypasało na nim 232 owce i 12 krów.
Z polany szczytowej na Orłowej rozciąga się ładny widok na Równicę, Ustroń i Wisłę oraz otaczające je góry, od Wielkiej Czantorii na zachodzie przez Stożek po wał Baraniej Góry na południowym wschodzie. Na polanie poniżej szczytu znajdowało się prywatne schronisko górskie – Chata na Orłowej.
Partyzancki „bunkier”.
Na północno-wschodnich zboczach Orłowej znajdują się pozostałości partyzanckiego „bunkra” z czasów II wojny światowej, zwanego „bunkrem w Grapach”. Został zbudowany jesienią 1944 r. przez braci Jaworskich z plutonu Brenna (Okręg Śląski Armii Krajowej) przy pomocy członków radzieckiego oddziału wywiadowczego majora Wasilija Anisimowa, zwanego w Brennej „Szczepanowiczem”. Ów bunkier był właściwie zręcznie zamaskowaną ziemianką o wymiarach ok. 3 × 4 m, obecnie już bardzo zniszczoną. W dniach 24 grudnia 1944 – 19 stycznia 1945 r. była ona schroniskiem kilkunastu partyzantów z grupy majora Anisimowa. Została zdekonspirowana na skutek zdrady miejscowego gajowego, kolaborującego z Niemcami. Po trwającej ok. półtorej godziny walce partyzanci przerwali podwójny pierścień wroga i uszli w okoliczne góry. 5 marca 1945 r. w ziemiance w Grapach odbyła się zbiórka ok. 50 partyzantów, którzy następnie pod dowództwem majora Anisimowa przekroczyli front w rejonie Jaworza.

</doc>
<doc id="554094" url="https://pl.wikipedia.org/wiki?curid=554094" title="Dedicated">
Dedicated

Dedicated – minialbum ATB wydany 28 stycznia 2002.

</doc>
<doc id="554096" url="https://pl.wikipedia.org/wiki?curid=554096" title="Pompiliusz">
Pompiliusz

Pompiliusz – imię męskie pochodzenia łacińskiego wywodząc się od rzymskiego nazwiska "Pompilius" o nieznanej etymologii. Patronem tego imienia jest św. Pompiliusz, zakonnik (zm. 1766). 
Pompiliusz imieniny obchodzi 15 lipca, jako wspomnienie św. Pompiliusza.
Znane osoby noszące nazwisko Pompiliusz:

</doc>
<doc id="554098" url="https://pl.wikipedia.org/wiki?curid=554098" title="Jan Busław">
Jan Busław

Jan Busław (ur. 16 grudnia 1799 w Głowinie (Kaszuby), zm. 4 lutego 1875 w Niesłabinie) – polski duchowny katolicki, kanonik poznański.
Uczęszczał do gimnazjum reformatów w Wejherowie i gimnazjum w Braniewie, następnie odbył studia filozoficzne i teologiczne (uzyskał doktorat teologii) we Wrocławiu, gdzie przyjął w 1826 święcenia kapłańskie. Pracował jako wikariusz i proboszcz w okolicach Gdańska i Malborka. Od 1833 był radcą regencyjnym i konsystorskim w Poznaniu, otrzymał także godność kanonika metropolitalnego poznańskiego. W latach 1841-1870 był prowizorem seminarium duchownego w Poznaniu.
Pełnił mandat deputowanego do Pruskiego Zgromadzenia Narodowego, występując na rzecz reorganizacji narodowej Wielkiego Księstwa Poznańskiego. Prowadził także działania na rzecz przekształcenia seminarium w Poznaniu w wydział teologiczny. W testamencie ufundował stypendium dla studentów w wysokości 50 tysięcy talarów.

</doc>
<doc id="554100" url="https://pl.wikipedia.org/wiki?curid=554100" title="Metro w Seulu">
Metro w Seulu

Metro seulskie(수도권 전철) – system kolei podziemnej w stolicy Korei Południowej, Seulu. 
Historia.
Budowę metra w Seulu rozpoczęto 12 kwietnia 1971 roku. Pierwszy odcinek linii metra nr 1 uruchomiono 15 sierpnia 1974 roku.
Budowę linii nr 2 (w kształcie zamkniętego kręgu) rozpoczęto 3 marca 1978 roku, a uruchomiona ona została 22 maja 1984 roku. Całą linię uruchomiono przy otwarciu linii nr 3 i linii nr 4. Linię nr 2 połączono ze stacją Seolleung linii Bundang 29 sierpnia 2003 roku.
Budowę Linii nr 3 i Linii nr 4 rozpoczęto 26 lutego 1980 roku. Obie linie zostały uruchomione równocześnie 18 października 1985 roku.
Budowę linii nr 5 rozpoczęto 27 czerwca 1990 roku. Pierwszy odcinek 14 stacji, od Wangsimni do Sangil-dong, uruchomiono 15 listopada 1995 roku. Do 30 grudnia 1996 roku oddane zostały do użytku wszystkie stacje tej linii.
Budowę linii nr 6 rozpoczęto 8 stycznia 1984 roku. Pierwszy odcinek 6 stacji, od Bonghwasan do Sangwolgok, uruchomiono 7 sierpnia 2000 roku. Do 9 marca 2001 roku oddane zostały do użytku wszystkie stacje tej linii.
Budowę linii nr 7 rozpoczęto 28 grudnia 1990 roku. Pierwsze 19 stacji linii uruchomiono 11 października 1996 roku na odcinku Jangam – Konkuk Univ. Do 1 sierpnia 2000 roku oddano pozostałe stacje.
Budowę linii nr 8 rozpoczęto 29 grudnia 1990 roku. Linię tę uruchomiono 23 listopada 1996 roku, początkowo 13 stacji na odcinku Jamsil – Moran. Kolejne cztery stacje oddano do użytku 2 lipca 1999 roku.
Linia Bundang oddana została do użytku 1 września 1994 roku na odcinku Suseo – Ori. Linię przedłużono do stacji Seolleung i oddano do ruchu 29 sierpnia 2003 roku. 21 grudnia 2005 roku linię przedłużono o 2,5 km do stacji Bojeong. Planowane jest dalsze przedłużenie linii do stacji Wangsimni do 2009 roku.
Linię Jungang na odcinku Cheongnyangni (st. naziemna) – Deokso oddano do użytku 16 grudnia 2005 roku. W latach 2007–2009 zostaną oddane kolejne stacje.
Pierwsza linia inczhońskiego metra oddana została do użytku 10 października 1999 roku. 7 grudnia 1999 roku uruchomiona została także stacja Gyulhyeon.

</doc>
<doc id="554101" url="https://pl.wikipedia.org/wiki?curid=554101" title="Wesoła Fala">
Wesoła Fala

Wesoła Fala − zbiornik wodny oraz ośrodek wypoczynkowy, znajdujący się w Katowicach, przy granicy z Mysłowicami.
Staw położony jest w obrębie leśnego pasa ochronnego GOP, niedaleko rezerwatu przyrody Las Murckowski. Zbiornik zajmuje powierzchnię 8,98 ha. Przez ośrodek przepływa rzeka Przyrwa, która zasila zbiornik wodny. Ośrodek jest węzłem szlaków turystycznych. Krzyżują się tam Szlak Wesołej Fali, Szlak im. Mariana Kantora-Mirskiego i Szlak Hołdunowski. Przy ośrodku znajdują się m.in.: korty tenisowe, wypożyczalnia sprzętu wodnego, plac zabaw, restauracja, klub jeździecki, koło wędkarskie i domki kempingowe do wynajęcia. W pobliże ośrodka można dojechać autobusami KZK GOP.

</doc>
<doc id="554103" url="https://pl.wikipedia.org/wiki?curid=554103" title="Komunikacja w Jarosławiu">
Komunikacja w Jarosławiu



</doc>
<doc id="554106" url="https://pl.wikipedia.org/wiki?curid=554106" title="Daevid Allen">
Daevid Allen

Daevid Allen, właśc. Christopher David Allen (ur. 13 stycznia 1938 w Melbourne, zm. 13 marca 2015 w Byron Bay) – australijski gitarzysta, piosenkarz, kompozytor, poeta i performer, twórca lub współtwórca grup Daevid Allen Trio (1963), Soft Machine (1966), Gong (1967/1969), University of Errors (1998) i innych, artysta znany pod rozmaitymi pseudonimami (m.in. Bert Camembert, Dada Ali, Dingo Virgin, Divided Alien, Headmaster, Ja Am).

</doc>
<doc id="554109" url="https://pl.wikipedia.org/wiki?curid=554109" title="Willebrord Snell">
Willebrord Snell

Willebrord Snell (ur. 1580 w Lejdzie, zm. 30 października 1626 tamże) znany także jako Snellius lub Snel van Royen – holenderski naukowiec: matematyk, fizyk i astronom. Najbardziej znany jest z osiągnięć w optyce geometrycznej – odkrył prawo załamania światła, zwane też prawem Snella.
Życiorys.
W 1613 zastąpił swojego ojca Rudolpha Snella (1546–1613) na stanowisku wykładowcy matematyki na tamtejszym uniwersytecie.
Dorobek naukowy.
Geodezja.
W 1615 zaproponował i wdrożył do praktyki nową metodę wyliczania promienia Ziemi. Polegała ona na policzeniu odległości między dwoma punktami o tej samej długości geograficznej dzięki triangulacji (odkrycie twierdzenia sinusów nazwanego później na jego cześć twierdzeniem Snelliusa). W 1617 opublikował pracę "Eratosthenes Batavus" (Holenderski Eratostenes), opisującą tę metodę i jej wynik dla dwóch miast Alkmaar i Bergen op Zoom, różniących się o stopień w szerokości geograficznej – policzona przez niego odległość to 107,395 km, podczas gdy faktyczna wynosi około 111 km.
Matematyka.
Dał się znać także w matematyce wymyślając nową metodę obliczania liczby π, która była najlepszą od czasów antycznych. 
Fizyka.
Prawo załamania odkrył w 1621 roku.
Upamiętnienie.
Jeden z kraterów na Księżycu nosi nazwę "Snellius" dla uczczenia jego dokonań.

</doc>
<doc id="554111" url="https://pl.wikipedia.org/wiki?curid=554111" title="Andrzej Ambrożej">
Andrzej Ambrożej

Andrzej Ambrożej (ur. 2 września 1965) – polski piłkarz, wychowanek Gwardii Białystok.
W młodym wieku pozyskany przez Jagiellonię. Wywalczył awans do ekstraklasy, wcześniej zdobył z zespołem brązowy medal MP juniorów. Grał na wszystkich pozycjach, z wyjątkiem bramkarza. Z Jagiellonią wywalczył awans do I ligi w 1987 roku. Kiedy drużyna spadała z ekstraklasy był jej najlepszym strzelcem. Miał za sobą epizod w Rovaniemen Palloseura (Finlandia) oraz 2 sezony gry w ŁKS Łódź. Po powrocie do Białegostoku, grał przez jakiś czas w II-ligowej Jagiellonii, ale kontuzja przerwała jego karierę. W ekstraklasie w barwach Jagiellonii: (mecze-gole): 1987/1988 – 25-3, 1988/1989 – 30-0, 1989/1990 – 30-2 i 1992/1993 – 17-5.
Obok Bartnowskiego, J. Szugzdy i Romaniuka, zawodnik, który reprezentował Jagiellonię podczas jej występów we wszystkich czterech sezonach w ekstraklasie.
Był trenerem zespołów młodzieżowych. Od lipca 2006 r. do lipca 2007 r. trener V-ligowego Magnata Juchnowiec. Od połowy lipca do połowy listopada 2007 roku był pierwszym trenerem III-ligowej Warmii Grajewo.
W lutym 2013 roku został trenerem w BSP Jagiellonia Białystok rocznika 2002. W 2018 zrezygnował z funkcji trenera w akademii Jagiellonii.

</doc>
<doc id="554114" url="https://pl.wikipedia.org/wiki?curid=554114" title="Christopher David Allen">
Christopher David Allen



</doc>
<doc id="554115" url="https://pl.wikipedia.org/wiki?curid=554115" title="Daevid Alien">
Daevid Alien



</doc>
<doc id="554117" url="https://pl.wikipedia.org/wiki?curid=554117" title="Grzbiet Wschodni">
Grzbiet Wschodni

Grzbiet Wschodni – pasmo górskie w Sudetach Środkowych, w Górach Bardzkich.
Położenie.
Pasmo Grzbietu Wschodniego położone jest w południowo-wschodniej części pasma Gór Bardzkich między Przełomem Nysy Kłodzkiej na północnym zachodzie a Przełęczą Kłodzką na południowym wschodzie. U wschodniego podnóża pociętego dolinami potoków położone jest Obniżenie Laskówki.
Opis.
Grzbiet Wschodni ma kształt pojedynczego ostro zarysowanego, niezbyt wysokiego pasma górskiego nie przekraczającego 800 m n.p.m. Jego kulminację stanowi Ostra Góra (752 m n.p.m.) oraz Kłodzka Góra (757 m n.m.) z Szeroką (765 m n.p.m.). Ta ostatnia jest według najnowszych pomiarów najwyższym szczytem Gór Bardzkich.
Budowa geologiczna.
Budowa geologiczna Grzbietu Wschodniego jest zróżnicowana. Większą część obejmują skały metamorficzne należące do struktury bardzkiej. Wśród nich występują apofizy granitoidów masywu kłodzko-złotostockiego, a na południu niewielkie fragmenty metamorfiku kłodzkiego.
Występują tu piaskowce, zlepieńce, łupki ilaste, mułowcowe, krzemionkowe i inne. Poszczególne formacje skalne pochodzą z różnych okresów: kambru, ordowiku, syluru, dewonu i dolnego karbonu. Skały metamorfiku kłodzkiego reprezentowane są przez łupki łyszczykowe, węglanowe oraz marmury (wapienie krystaliczne).
Rzeźba.
Rzeźba grzbietu mimo niewielkich wysokości jest urozmaicona. Grzbiet jest zwarty, zbocza pocięte są licznymi, głębokimi dolinami potoków, a poszczególne szczyty, oddzielone od siebie, wyraźnie zaznaczają się w linii grzbietowej.
Ochrona przyrody.
Większą część Grzbietu Wschodniego obejmuje Obszar chronionego krajobrazu Gór Bardzkich i Sowich. Wzniesienia pokryte są lasami mieszanymi, miejscami o charakterze rzadko już spotykanej puszczy sudeckiej.
Turystyka.
Przez grzbiet wschodni prowadzi szlak turystyczny:

</doc>
<doc id="554119" url="https://pl.wikipedia.org/wiki?curid=554119" title="Hrabstwo New Castle">
Hrabstwo New Castle

New Castle – hrabstwo (ang. "county") w stanie Delaware w USA. Populacja wynosi 500 265 mieszkańców (stan według spisu z 2000 r.).
Powierzchnia hrabstwa wynosi 1278 km². Gęstość zaludnienia wynosi 453 osób/km².

</doc>
<doc id="554122" url="https://pl.wikipedia.org/wiki?curid=554122" title="Anakonda zielona">
Anakonda zielona

Anakonda zielona ("Eunectes murinus") – gatunek węża z rodziny dusicieli, podrodziny boidae, znany także jako anakonda olbrzymia. Zamieszkuje dorzecza Amazonki i Orinoko (występuje na terenie prawie całej Brazylii, Kolumbii i Wenezueli, jak również we wschodnim Peru i Ekwadorze, północnej Boliwii i Paragwaju). Jeden z największych węży na świecie, ale nie najdłuższy.
Charakterystyka.
Choć większe rozmiary osiąga pyton siatkowy, anakondy są znacznie cięższe i mogą osiągać nawet 250 kg masy ciała (jest to możliwe dzięki wodnemu środowisku – anakonda potrafi pływać z szybkością 20 km/godz i trwać w zanurzeniu 20 minut), przy średnicy 30 cm i obwodzie 1 m. Samice są wyraźnie większe od samców. Samice średnio osiągają 4 – 4,5 m długości oraz masę 60 – 70 kg. Samce przeciętnie osiągają około 2,5 – 3 m, przy czym są znacznie szczuplejsze od samic. Bardzo rzadko spotkać można samicę mierzącą ponad 5 m i ważącą ponad 100 kg. Head i współpracownicy (2009) podają, że najdłuższa zmierzona anakonda, której pomiar jest weryfikowalny, mierzyła ok. 9 m długości.
Pożywienie i polowanie.
Dorosłe anakondy żywią się tapirami, rybami, czasem jaguarami i kajmanami, a przede wszystkim kapibarami. Czają się na zdobycz w wodzie lub jej pobliżu, po czym znienacka atakują. Przytrzymują pyskiem i owijają się wokół ofiary. Ściskając silnymi mięśniami, doprowadzają do zatrzymania krążenia krwi: gdy zwierzę próbuje się wyrwać lub złapać oddech, wąż zaciska sploty silniej. Po zabiciu połykają zdobycz w całości zaczynając od głowy. Po obfitym posiłku anakonda nie czuje głodu przez kilka tygodni, a bez szkody dla zdrowia może nie jeść przez wiele miesięcy.
Rozród.
Przed okresem godów węże te zapadają w sen zimowy. Choć de facto w tej części świata zima nie występuje, podczas grudnia i stycznia opady są nieco mniejsze i anakondy chowają się do głębokich jezior, gdzie czerpią powietrze z wielkich pęcherzy powietrza. Samice odizolowane od samców mogą rozmnażać się partenogenetycznie.

</doc>
<doc id="554123" url="https://pl.wikipedia.org/wiki?curid=554123" title="Parafia Narodzenia Najświętszej Maryi Panny w Łubowicach">
Parafia Narodzenia Najświętszej Maryi Panny w Łubowicach

Parafia Narodzenia Najświętszej Maryi Panny – parafia rzymskokatolicka należąca do dekanatu Racibórz w diecezji opolskiej.
Historia.
Istnienie parafii, jak i miejscowości potwierdziły dokumenty w 1376 roku. Natomiast w rejestrze świętopietrza pochodzącego z 1447 roku parafia wliczona jest w archiprezbiteriat raciborski. Obecny kościół powstawał w latach 1906-1907 w stylu neogotyckim około 150 m od poprzedniego, drewnianego. Konsekracji dokonał kardynał Georg Kopp. Z łubowickiej parafii w 1890 roku wyodrębniła się parafia w Zawadzie Książęcej.
Zasięg parafii.
Do parafii należą wierni wyznania rzymskokatolickiego będący mieszkańcami następujących miejscowości: Łubowice, Grzegorzowice, Brzeźnica i Ligota Książęca.

</doc>
<doc id="554125" url="https://pl.wikipedia.org/wiki?curid=554125" title="Agnieszka Truskolaska">
Agnieszka Truskolaska

Agnieszka Marianna z Marunowskich Truskolaska (ur. w 1755 w Warszawie, zm. 30 października 1831 tamże) – polska aktorka i śpiewaczka. Jedna z pierwszych amantek, od 1774 roku gwiazda Teatru Narodowego, także śpiewaczka operowa (debiut w 1779 roku w "Dla miłości zmyślone szaleństwo" Antonio Sacchiniego).
Życiorys.
W młodości uważana za piękna kobietę i protegowaną brata króla Stanisława Augusta. W wieku 13 lat wyszła za mąż za aktora Tomasza Truskolaskiego. Od 1774 występowała na scenie a od 1780 roku, wspólnie z mężem i aktorem Kazimierzem Owsińskim, organizowała pierwszy polski teatr we Lwowie (który przetrwał trzy sezony).
Po powrocie do stolicy występowała m.in. w zespole Wojciecha Bogusławskiego, grywała w sztukach w języku polskim i rosyjskim, występowała także na scenach teatralnych Poznania, Lublina i Gdańska. Bogusławski tak charakteryzuje jej postać i aktorstwo (pisownia oryginalna): "Zdaje się, że natura czyni sobie częstokroć igraszkę, zlewaiąc w iednę osobę tyle razem doskonałości, ile ich między wiele innych podziela. Daiąc JPani Truskolaskiey naypięknieyszą postać, delikatność płci, poruszenie ciała szykowne, twarz pełną wdzięków, oczy których spoyrzenia zachwycały, wymowę pieszczącą uszy; podobało iey się jeszcze obdarzyć ią przyiemnym do śpiewania głosem". Po śmierci męża (w 1797 roku) przez dwa lata prowadziła jego zespół teatralny. Od początków XIX w., choć żyła jeszcze przez trzy dziesięciolecia, występowała coraz rzadziej, grywając m.in. role patriotycznych matek.
”Była powszechnie uznawana za największą aktorkę swojej epoki i korzystała ze szczególnych uprawnień (m.in. otrzymywała pensję ze szkatuły królewskiej). Jej liczne romanse znalazły odbicie nie tylko w pamiętnikach epoki, ale także w wielu satyrach i paszkwilach”.
Jej córka Józefa Truskolaska (Ledóchowska), tragiczka, także była aktorką Teatru Narodowego, w początkach kariery występującą u boku matki.

</doc>
<doc id="554128" url="https://pl.wikipedia.org/wiki?curid=554128" title="Władimir Aszkenazi">
Władimir Aszkenazi

Władimir Dawidowicz Aszkenazi, (ur. 6 lipca 1937 w Gorkim) – rosyjski pianista i dyrygent, laureat wielu konkursów pianistycznych.
Życiorys.
Wykształcenie.
Pochodzi z rodziny o muzycznych tradycjach. Jego ojciec, Dawid Aszkenazi (1915-1997) był pianistą i kompozytorem pochodzenia żydowskiego. Matka, Jewstolia Grigoriewna (z domu Płotnowa), była rosyjską aktorką.
Władimir Aszkenazi zdobył wykształcenie w moskiewskich uczelniach muzycznych – najpierw w szkole rejonowej (1943–1945), a potem w Centralnej Szkole Muzycznej przy Konserwatorium Moskiewskim. Studia ukończył w Konserwatorium, gdzie był uczniem Lwa Oborina.
Kariera pianistyczna.
W trakcie swojej kariery osiągnął sukcesy na trzech ważnych konkursach pianistycznych:
W 1963 przeprowadził się do Anglii, a w 1968 został obywatelem Islandii. Od kilkudziesięciu lat występuje w najważniejszych salach koncertowych na świecie. Występował w Europie, Azji, Ameryce Północnej, Australii i RPA. Na występy w Polsce powracał w 1957 i 2000. W 1990 został zaproszony do jury Konkursu Chopinowskiego. Współpracował z wieloma orkiestrami na świecie. Był m.in. dyrektorem muzycznym Royal Philharmonic Orchestra i Deutsches Symphonie-Orchester Berlin, a w latach 1996–2003 pierwszym dyrygentem Filharmonii Czeskiej.
W jego repertuarze są utwory m.in. Fryderyka Chopina, Josepha Haydna, Aleksandra Skriabina, Siergieja Rachmaninowa, Johannesa Brahmsa i Siergieja Prokofjewa. Nagrał kilkadziesiąt płyt m.in. dla wytwórni Decca Records.
Odznaczony kawalerią (1971), komandorią (1988), a w 2018 roku Krzyżem Wielkim Orderu Sokoła Islandzkiego.

</doc>
<doc id="554129" url="https://pl.wikipedia.org/wiki?curid=554129" title="Steve Hillage">
Steve Hillage

Steve Hillage, właśc. Stephen Simpson Hillage (ur. 2 sierpnia 1951 r. w Chingford, Londyn) – brytyjski muzyk, kompozytor, wokalista, producent muzyczny i autor tekstów powiązany ze sceną Canterbury. Artysta znany ze współpracy z różnymi grupami muzycznymi, takimi jak Arzachel, Khan, Gong i System 7, także twórca cenionych albumów solowych.
Linki zewnętrzne.
 

</doc>
<doc id="554130" url="https://pl.wikipedia.org/wiki?curid=554130" title="Platycladus">
Platycladus



</doc>
<doc id="554132" url="https://pl.wikipedia.org/wiki?curid=554132" title="Josef von Eichendorff">
Josef von Eichendorff



</doc>
<doc id="554134" url="https://pl.wikipedia.org/wiki?curid=554134" title="Hrabstwo Sussex (Delaware)">
Hrabstwo Sussex (Delaware)

Sussex – hrabstwo (ang. "county") w stanie Delaware w USA. Populacja wynosi 156 638 mieszkańców (stan według spisu z 2000 r.).
Powierzchnia hrabstwa wynosi 3097 km². Gęstość zaludnienia wynosi 64 osób/km².

</doc>
<doc id="554136" url="https://pl.wikipedia.org/wiki?curid=554136" title="Wojna Grzymalitów z Nałęczami">
Wojna Grzymalitów z Nałęczami

Wojna Grzymalitów z Nałęczami – wojna domowa w Wielkopolsce w latach 1382-1385 pomiędzy rycerskimi rodami Grzymalitów i Nałęczów.
Geneza.
Konflikt wybuchł w 1382, po śmierci króla Ludwika Węgierskiego, jego podstawą były antagonizmy między stronnictwami możnowładców prezentujących odmienne poglądy na kwestię obsadzenia tronu Polski. Był częścią konfliktu politycznego wokół tronu Polski, jej ostateczne wygaśnięcie przyniosła dopiero koronacja Władysława Jagiełły i jego ślub z Jadwigą.
Po śmierci Kazimierza Wielkiego w kraju utworzyły się trzy obozy popierające różne wizje obsadzenia tronu — stronnictwo andegaweńskie, stronnictwo ziemskie oraz powstałe najpóźniej stronnictwo mazowieckie, popierające ambicje do tronu księcia mazowieckiego Siemowita IV.
Przebieg.
Konflikt wybuchł z pełną siłą, gdy stronnictwo ziemian (w którym pierwsze skrzypce grał ród Nałęczów) odmówiło w Poznaniu złożenia hołdu Zygmuntowi Luksemburczykowi. Bezpośrednią przyczyną tego faktu była niechęć ziemian kierowanych przez Wincentego z Kępy herbu Doliwa, do postaci starosty generalnego Wielkopolski — Grzymality Domarata z Iwna (z Pierzchna), stronnika Luksemburczyka. Stronnictwo ziemskie było gotowe uznać Zygmunta Luksemburczyka (poprzez jego żonę, Marię, córkę Ludwika Węgierskiego — układy ze szlachtą i duchowieństwem polskim zawarte za życia Ludwika gwarantowały sukcesję tronu polskiego jednej z jego córek) pod warunkiem złożenia przysięgi, że wraz z żoną będzie stale rezydował w Krakowie oraz że usunie Domarata z Iwna ze stanowiska. Spotkało się to z ostrym sprzeciwem Grzymalitów i zapoczątkowało kilka lat niepokojów, walk, zajazdów i napadów.
Ziemie wielkopolskie były łupione przez obie walczące strony, walki rozpoczęły się w grudniu 1382 roku. Nieliczne siły starosty wielkopolskiego miały oparcie w kilku zamkach i miastach Wielkopolski — były to m.in. warownie: kaliska, poznańska, zbąszyńska, międzyrzecka, nakielska, pyzdrska, kębłowska oraz miasta: Poznań, Kalisz, Pyzdry, Koźmin. Mieszczanie Poznania, Pyzdr i Kalisza szybko przeszli na stronę zbuntowanego przeciw staroście rycerstwa. Krótkie oblężenie zamku w Pyzdrach zakończyło się kapitulacją i wolnym wyjściem jego załogi. 15 lutego 1383 na polach Piotrkówka w okolicach Szamotuł (gniazda rodu Nałęczów) doszło do największej bitwy tej wojny. Dokonany o świcie siłami 300 pocztów rycerskich nagły napad na obóz Domarata przyniósł początkowo zwycięstwo Sędziwojowi Świdwie z Szamotuł h. Nałęcz oraz Bartoszowi Wezenborgowi. Po krótkim starciu nieprzygotowane do bitwy siły starosty wielkopolskiego rozpierzchły się, wielu rycerzy dostało się do niewoli. Jednak w pogoni za przeciwnikiem ziemianie rozproszyli się, a na pole walki dotarły siły innego Grzymality — Wierzbięty ze Smogulca, który według kroniki Janka z Czarnkowa na wieść o klęsce starosty przyprowadził spod Obrzycka 100 kopijników (ciężkiej jazdy) oraz 500 piechoty. Szybko pokonał siły Bartosza z Odolanowa, któremu udało się uciec, uwolnił pojmanych uprzednio Grzymalitów i wspólnie z Domaratem, który z częścią swoich ludzi zdążył powrócić- zupełnie rozgromił wracającego na pole walki Sędziwoja Świdwę. W pościgu zginęło lub dostało się do niewoli bardzo wielu stronników Nałęczów. W końcowym rozrachunku Sędziwój Świdwa z garstką ziemian schronił się w małej warowni Ostroróg niedaleko Szamotuł, gdzie do wieczora był oblegany przez Grzymalitów. Na spóźnioną wieść o zbliżających się wojskach wysłanych z południowej Wielkopolski, nie wiedząc, że to właśnie te siły zostały pokonane na polach Piotrkówka, Domarat wraz z posiłkami z Pomorza i Brandeburgii wycofał do Szamotuł, skąd przez kilka tygodni łupił posiadłości buntowników.
8 marca 1383 w Starczanowie (lub na ponliskim Ostrowie Radzimskim, na skutek mediacji możnowładców Spytka z Melsztyna, Sędziwoja z Szubina, Mikołaja z Bogorii i Krzesława ze Szczekocin został zawarty rozejm. Już w dwa dni po nim Grzymalici spustoszyli ziemię Nałęcza — Mikołaja z Chomiąży i Wenecji zwanego "Diabełem Weneckim".
W maju 1383, zgodnie z postanowieniem zjazdu możnowładców w Sieradzu, do Krakowa miała przybyć Jadwiga, córka Ludwika Węgierskiego i objąć tron polski. Możnowładztwo polskie udało się do Sącza w celu powitania orszaku. W tym samym czasie kontrkandydat do korony, Siemowit IV udał się wraz z 500 kopijnikami w orszaku arcybiskupa gnieźnieńskiego Bodzanty do Krakowa. Liczył na małżeństwo z Jadwigą i tym samym koronę polską, jednak spisek został wykryty i ludzie Siemowita IV nie zostali wpuszczeni do Krakowa. Przybycie Jadwigi do Polski przełożono na 11 listopada 1383, jednocześnie na zjeździe w Koszycach regentka Węgier, Elżbieta Bośniaczka zwarła ze szlachtą polską układ, mówiący że w razie bezpotomnej śmierci którejś z jej córek — Jadwigi w Polsce lub Marii na Węgrzech, pozostała przy życiu obejmuje drugie królestwo. Zostało to zaakceptowane przez Domarata z Iwna jak również Wincentego z Kępy — za cenę ustąpienia tego pierwszego ze stanowiska starosty generalnego Wielkopolski. Zostało ono objęte przez Małopolanina — Peregryna (Pielgrzyma) z Węgleszyna.
Odpowiedzią Siemowita IV było zajęcie Kujaw i zwołanie zjazdu szlachty w Sieradzu, który w jego założeniach miał obwołać go królem. Zjazd nie powiódł się z powodu bojkotu większej części możnowładztwa wielkopolskiego i małopolskiego, a przyczynił się do późniejszych problemów arcybiskupa Bodzanty, który był gotów koronować na zjeździe Siemowita IV. Po fiasku zjazdu Siemowit IV rozpoczął wraz z Bartoszem Wezenborgiem oblężenie Kalisza chcąc zmusić Wielkopolan do uległości. Mimo pomocy księcia Konrada Oleśnickiego nic nie wskórali. Natomiast w odwecie Grzymalici zaczęli pustoszyć dobra arcybiskupie i sąsiadujące ziemie rodów Nałęczów oraz Pałuków. Zmusili Bodzantę do wydania im 10 lipca 1383 miasta Żnin.
Niepowodzenia w Wielkopolsce zmusiły Siemowita IV do szukania porozumienia z Małopolanami. 20 lipca 1383 doszło do zawieszenia broni, książę zobowiązał się do przerwania oblężenia Kalisza. Zakończyło się ono jednak dopiero 14 sierpnia 1383, dodatkowo sprzymierzony z Siemowitem Konrad II Oleśnicki zajął dzięki zdradzie jego namiestnika i spalił Poniec. Jednocześnie z powodu przedłużającego się oblężenia Kalisza do ataku przystąpił nowy starosta generalny Wielkopolski - Peregryn z Węgleszyna. Początkowo spustoszył w odwecie za układy z Grzymalitami dobra arcybiskupie. Bodzanta z powodu popierania Siemowita IV znalazł się między młotem a kowadłem, jego dobra były kolejno niszczone przez oba stronnictwa. Dodatkowo z powodu gotowości do koronacji księcia mazowieckiego, Elżbieta Bośniaczka złożyła na niego skargę u papieża Urbana VI.
2 sierpnia 1383 pod Winną Górą ziemianie pod wodzą Peregryna z Węgleszyna zostali znienacka napadnięci i wzięci do niewoli przez wojska Bartosza Wezenborga. To ostatecznie spowodowało unieważnienie kruchego rozejmu z Siemowitem przez Małopolan. Na Mazowsze pociągnęła wyprawa Węgrów pod wodzą Zygmunta Luksemburczyka wspieranego przez Małopolan, która zmusiła Siemowita IV do zawarcia rozejmu do Wielkanocy 1384 roku. Jednak jego walka o tron była już przegrana — Bodzanta oczyścił się przed Zygmuntem Luksemburczykiem z zarzutu zdrady, odzyskał z rąk wojsk saskich sprowadzonych przez Grzymalitów Żnin. Dodatkowo Elżbieta Bośniaczka zawarła układ z bratem Siemowita IV — księciem Januszem.
Mimo faktycznego wyeliminowania najgroźniejszego konkurenta do tronu Elżbieta Bośniaczka nie wysłała swojej córki do Polski, udała się z Marią i Jadwigą do Dalmacji. Z tego powodu udało się do niej do Zadaru poselstwo Sędziwoja z Szubina i Jaśka z Tarnowa. Królowa nakazała uwięzienie posłów, by zmusić Jaśka do wydania Krakowa Zygmuntowi Luksemburczykowi, który tym samym miałby się stać gubernatorem Królestwa. Sędziwój popisał się brawurową ucieczką do Polski, w związku z tymi wydarzeniami zwołano zjazd szlachty w Radomsku — na 2 marca 1384. Małopolanie nadal opowiadali się za węgierską sukcesją tronu, wyznaczono przybycie Jadwigi do Polski na 8 maja 1384 roku, ustalono zarząd nad Wielkopolską w rękach: Peregryna z Węgleszyna, Sędziwoja Świdwy z Szamotuł, Domarata z Iwna, Wincentego z Kępy, Jana z Bierzglina, Jana z Czarnkowa oraz przedstawicieli Poznania i Kalisza. Mimo to w Wielkopolsce nadal panuje anarchia, a konflikt ma charakter wzajemnych zajazdów, napadów i grabieży.
Dopiero latem 1384 roku udało się zawrzeć rozejm między ziemianami a stronnictwem Domarata z Iwna. Nie był on jednak respektowany przez Sędziwoja Świdwę z Szamotuł oraz Wyszotę z Kórnika, którzy deklarowali dalszą walkę z Grzymalitami. W związku z tym Grzymalici ponownie niszczą posiadłości Nałęczów w okolicach Szamotuł, Wronek, Gałowa.
Mimo postanowień zjazdu szlachty Elżbieta Bośniaczka wysłała Zygmunta Luksemburczyka do Polski w charakterze gubernatora. Nie został on jednak wpuszczony do kraju przez zebranych w Sączu Małopolan. W wyniku negocjacji Zygmunt Luksemburczyk obiecał zwolnić więźniów z Zadaru, Jadwiga zaś miała przybyć do Polski 8 maja 1384. Nie doszło do tego i szlachta zagroziła zwołaniem zjazdu w Sieradzu na 22 września 1384 celem obrania nowego króla. We wrześniu Siemowit IV spotkał się z kasztelanem krakowskim Dobiesławem z Kurozwęk w sprawie małżeństwa z Jadwigą. Propozycja została odrzucona, w odwecie Bartosz Wezenborg zajął ziemię łęczycką. Elżbieta Bośniaczka pod naciskiem Sędziwoja z Szubina i groźbą utraty korony polskiej przysłała wreszcie Jadwigę do Krakowa jesienią 1384. 15 października nastąpiła jej koronacja a arcybiskup Bodzanta, deklarujący się po jej stronie, został ponownie oczyszczony z zarzutu zdrady.
21 kwietnia 1385 roku w Krakowie odbył się zjazd mający doprowadzić do ugody z Siemowitem IV, jednak zawarty zostaje tylko krótki rozejm. Jednocześnie Małopolanie już od jakiegoś czasu prowadzili rozmowy z Jagiełłą. Wielkopolanie nie odgrywali w nich praktycznie żadnej roli, nie było ich również w trakcie zawierania układu w Krewie. W grudniu 1385 Siemowit IV zawarł rozejm z Jadwigą (de facto z panami małopolskimi), w lutym 1386 do Krakowa przybył Władysław Jagiełło. Arcybiskup Bodzanta ochrzcił go 15 lutego, a koronował 4 marca. Tym samym zakończył się konflikt o sukcesję tronu polskiego, który wywołał wojnę domową.
Skutki.
W wyniku działań zbrojnych w 1383 r. spalono m.in. miasta: Kłecko, Gniezno, Żnin, Kiszkowo, Wronki, Szamotuły, Buk, Łekno, Wąsownę i Grodzisk. Pacyfikacja Wielkopolski dokonana przez parę królewską w 1385 roku doprowadziła do zażegnania sporów i rozbiórki wielu prywatnych warowni.

</doc>
<doc id="554139" url="https://pl.wikipedia.org/wiki?curid=554139" title="Frederick Karlomuana Timakata">
Frederick Karlomuana Timakata

Frederick „Fred” Karlomuana Timakata (ur. 1936, zm. 21 marca 1995) – vanuacki polityk, prezydent Vanuatu od 10 stycznia 1989 do 30 stycznia 1994 r.
Zasiadał na fotelu przewodniczącego parlamentu. W okresie od 17 lutego do 8 marca 1984 r., tj. między pierwszą a drugą kadencją prezydenta George Kalkoa, pełnił tymczasowo funkcję głowy państwa.
Jest wyznawcą anglikanizmu.

</doc>
<doc id="554142" url="https://pl.wikipedia.org/wiki?curid=554142" title="Otterville (Illinois)">
Otterville (Illinois)

Otterville – miasto w stanie Illinois, w hrabstwie Jersey, USA. Według danych z 2000 roku, populacja wynosi 120 mieszkańców.

</doc>
<doc id="554145" url="https://pl.wikipedia.org/wiki?curid=554145" title="Eastmain">
Eastmain



</doc>
<doc id="554146" url="https://pl.wikipedia.org/wiki?curid=554146" title="PKP Intercity">
PKP Intercity

PKP Intercity (identyfikator literowy – PKPIC) – polski przewoźnik kolejowy należący do grupy PKP, który obsługuje kolejowe dalekobieżne przewozy pasażerskie pod markami Twoje Linie Kolejowe, InterCity, Express Intercity i Express Intercity Premium. Przewoźnik obsługuje również przewozy w wagonach sypialnych i z miejscami do leżenia. 
W 2021 przewoźnik miał 14,56% udziału w rynku mierzony pod względem liczby pasażerów (3. wynik w kraju) i 53,53% udział w rynku mierzony pod względem pracy przewozowej mierzonej w pasażerokilometrach (1. wynik w kraju).
Historia spółki.
Spółka została w 2001 wydzielona z PKP. 30 sierpnia otrzymała 50-letnią licencję na przewozy pasażerskie, a 1 września tego samego roku rozpoczęła działalność przewozową. Spółka przejęła obsługę przewozów kwalifikowanych, z których w 2000 skorzystało 10 milionów pasażerów. Do pracy w nowej firmie skierowano 1500 pracowników. 28 kwietnia 2005 przewoźnik przejął większościowy pakiet udziałów w Warsie.
2 stycznia 2008 spółka stała się spółką akcyjną, a 1 grudnia 2008 przejęła od PKP Przewozy Regionalne obsługę międzywojewódzkich pociągów pospiesznych. Przy okazji opisanego przejęcia do spółki trafiła także część taboru Przewozów Regionalnych, 4070 pracowników tej spółki i 1850 PKP Cargo. Posunięcie to spowodowało zwiększenie się liczby pasażerów z 14,7 mln (2008 rok) do 51,7 mln (2009 rok). Od tego czasu spółka notowała coroczny spadek liczby pasażerów mimo że przez cztery wcześniejsze lata utrzymywała się tendencja wzrostowa. Spadek liczby pasażerów udało się zatrzymać dopiero w 2015 roku po wprowadzeniu do ruchu składów Pendolino oraz skróceniu czasów podróży pomiędzy największymi miastami. Od czasu przejęcia połączeń wojewódzkich przewoźnik zaczął przynosić straty. Trend ten został zatrzymany w 2016 roku, kiedy spółce udało się osiągnąć 48,4 mln zł zysku.
W grudniu 2010 miały miejsce ogromne opóźnienia pociągów związane z atakiem ostrej zimy oraz zmianą rozkładu jazdy. W związku z nimi doszło do odwołania Wiceministra Infrastruktury Juliusza Engelhardta, prezesa PKP Andrzeja Wacha i dyrektora technicznego PKP IC Dariusza Fidyta. Dodatkowo ze stanowiska zrezygnował prezes PKP IC Grzegorz Mędza. 25 lutego 2011 spółka zawarła z Ministerstwem Infrastruktury umowę ramową na dofinansowanie przewozów międzywojewódzkich na okres 10 lat. Łączna wartość rekompensaty ma wynieść 4,5 mld zł, a praca eksploatacyjna 299 mln pockm.
Dotacja do pasażerskich przewozów międzywojewódzkich i międzynarodowych w poszczególnych latach kształtowała się następująco:
źródła: 
źródła: 
Od czasu powstania spółki PKP Intercity powstawały kolejne konkurencyjne przedsięwzięcia. Przewozy Regionalne odtworzyły w 2009 w swojej ofercie pociągi międzywojewódzkie pod marką Interregio, oferując niższe ceny przejazdów niż w pociągach TLK. Dzięki rozbudowie sieci autostrad i dróg ekspresowych poszerza się także oferta przewoźników autobusowych. Nowym konkurentem PKP Intercity stał się Polski Bus, który zadebiutował w 2011, oferując m.in. bilety w cenach od 1 zł. Równocześnie na trasach wewnątrz kraju próbują sił kolejni przewoźnicy lotniczy, m.in. LOT, Eurolot (do 2015), OLT Express (do 2012), Ryanair oraz wzrasta popularność carpoolingu. Wszystko to wymusza zmiany w ofercie Intercity.
16 marca 2020 ze względu na trwającą pandemię COVID-19 przewoźnik rozpoczął sukcesywne zawieszanie realizowanych przez siebie połączeń, w efekcie czego w pierwszych dniach kwietnia przewoźnik realizowało jedynie około 20% swojej standardowej oferty, a zawieszone były m.in. wszystkie połączenia międzynarodowe, Express InterCity Premium i Express InterCity. Doprowadziło to do spadku liczby biletów o około 91%. W okresie od 20 marca do 5 kwietnia przewoźnik wraz z liniami lotniczymi LOT i przewoźnikiem autobusowym Polonus przeprowadzili akcję "#LOTdoDomu", w ramach której do Polski wróciły osoby, które utknęły za granicą ze względu na zamknięcie granic związane z pandemią. W ramach akcji przewoźnik zrealizował 68 dodatkowych kursów, w których z lotniska Chopina do domu powróciło ponad 3 tys. osób.
Obsługiwane połączenia.
W początkowym okresie funkcjonowania spółka uruchamiała pociągi kwalifikowane kategorii Express, InterCity, EuroCity i EuroNight. W 2002 wprowadzono markę nocnych pociągów pospiesznych Nocny Express, a 12 grudnia 2004 przewoźnik uruchomił dzienne połączenia pospieszne pod nazwą InterRegion. Obie marki zastąpione zostały od 4 kwietnia 2005 szyldem Tanie Linie Kolejowe. Nowy produkt miał być konkurencją dla pociągów pospiesznych Przewozów Regionalnych. Przewagę nad konkurencją miało zapewniać m.in. obowiązkowe rezerwowanie miejsc i lepszy tabor przy podobnej cenie biletu. Pozostawiono podział na pociągi dzienne i nocne – w tych drugich w dalszym ciągu jeździła ochrona.
1 grudnia 2008 PKP Intercity przejęła od PKP Przewozy Regionalne obsługę międzywojewódzkich pociągów pospiesznych. Spółka przez pewien czas nie unifikowała pociągów pośpiesznych przejętych od PKP PR ze swoimi pociągami TLK, ostatecznie 2 listopada 2009 pociągi pośpieszne i TLK zostały zunifikowane pod marką TLK. W 2009 powstała także kategoria Express InterCity, gdy zastąpiono nią wszystkie pociągi kategorii Express i InterCity. W grudniu 2014 do oferty weszły połączenia Express InterCity Premium i przywrócono kategorię InterCity.
W rozkładzie jazdy 2019/2020 pociągi PKP IC zatrzymują się w ponad 400 miejscowościach w Polsce. 
Express InterCity Premium.
Pociągi kategorii Express InterCity Premium kursują od 14 grudnia 2014. Są one prowadzone pociągami ED250 "Pendolino" i obsługują relacje łączące Warszawę z Bielskiem-Białą, Gliwicami, Gdynią, Katowicami, Kołobrzegiem, Krakowem, Rzeszowem i Wrocławiem. Są to pociągi osiągające największą prędkość na polskiej sieci kolejowej - na niektórych odcinkach rozkładowa prędkość to 200 km/h.
Pociągi Pendolino są klimatyzowane, umożliwiają przewóz rowerów, posiadają strefę barową, strefę ciszy, wi-fi oraz przysługuje w nich darmowy poczęstunek. W pociągach EIP nie sprzedaje się biletów na pokładzie.
Express InterCity.
Kategoria pociągów uruchamianych przez PKP Intercity, używająca najnowszego taboru przewoźnika dostosowanego do prędkości 160 km/h. We wszystkich pociągach tej kategorii znajdują się wagon restauracyjny lub wagon barowy obsługiwany przez WARS, przysługuje darmowy poczęstunek oraz jest sieć wi-fi. W części składów znajdują się: wagony posiadające przedziały menedżerskie, wagony przystosowane do przewozu osób na wózkach inwalidzkich, wagony przystosowane do przewozu rowerów i nart oraz wagony z placem zabaw dla dzieci.
InterCity.
Pociągi kategorii InterCity powróciły do oferty w grudniu 2014. Do ich obsługi wykorzystywany jest tabor którego zakup został dofinansowany z funduszy Unii Europejskiej: nowe, bądź zmodernizowane wagony oraz EZT FLIRT³ i Dart. Składy IC prowadzą również wagony barowe/restauracyjne, a ceny biletów pociągów są takie same jak pociągów TLK.
Pociągi IC objęte są umową PKP IC – MIR na dofinansowanie międzywojewódzkich przewozów pasażerskich.
Twoje Linie Kolejowe.
Najniższa kategoria pociągów uruchamianych przez PKP Intercity, cechująca się niższymi cenami biletów aniżeli pociągi EIC i EIP. Pod tą marką uruchamianych jest 266 pociągów, które zatrzymują się na około 350 stacjach. 14 grudnia 2014 spółka zrezygnowała z włączania w składy pociągów TLK wagonów barowych/restauracyjnych nawet na najdłuższych trasach.
Pierwsze pociągi Tanich Linii Kolejowych pojawiły się 4 kwietnia 2005. Pociągi TLK obsługiwały wówczas zaledwie 12 połączeń dziennie. Wraz ze zmianą rozkładu jazdy w grudniu 2009, przeklasyfikowano wszystkie pociągi pośpieszne i część Expresów na TLK. Liczba połączeń TLK wzrosła wówczas z 24 do 377. 1 stycznia 2011 zmieniono nazwę marki z dotychczasowych Tanich Linii Kolejowych na Twoje Linie Kolejowe.
Spółka docelowo planuje wszystkie pociągi TLK zastąpić pociągami InterCity.
Pociągi TLK objęte są umową PKP IC – MIR na dofinansowanie międzywojewódzkich przewozów pasażerskich.
Międzynarodowe.
Przewoźnik uruchamia również pociągi międzynarodowe EuroCity, EuroNight i międzynarodowe pośpieszne. Od 9 grudnia 2013 na odcinkach krajowych kursują jako Twoje Linie Kolejowe, InterCity lub Express InterCity.
Składy pociągów międzynarodowych EuroCity i EuroNight są klimatyzowane i posiadają wagon restauracyjny. Część z nich ma również wagony przystosowane do przewozu osób na wózkach inwalidzkich, wagony przystosowane do przewozu rowerów i sprzętu turystycznego. W części pociągów tych klas jest dostępna sieć wi-fi.
Okazjonalne.
PKP Intercity uruchamia również pociągi okazjonalne: w 2005 spółka uruchomiła pociągi specjalne na pogrzeb Jana Pawła II, który odbył się w Watykanie, w 2012 uruchomiła około 70 pociągów dodatkowych z okazji Mistrzostw Europy w Piłce Nożnej 2012 a w 2016 r. - 46 dodatkowych połączeń na Światowe Dni Młodzieży 2016.
Intercity Bus.
Przewoźnik uruchamia również połączenia autobusowe "Intercity Bus" w sytuacjach, kiedy ruch pociągów nie jest możliwy ze względu na pracę modernizacyjne lub jako oferta uzupełniająca do popularnych miejscowości wypoczynkowych, które nie posiadają dostępu do sieci kolejowej. Od końca 2014 roku przez rok "Intercity Busy" całkowicie zastąpiły pociągi łączące Warszawę z Białymstokiem ze względu na całkowite zawieszenie ruchu na części linii nr 6, spowodowane przez prace modernizacyjne prowadzone przez PKP PLK.
Zlecanie realizacji połączeń innym przewoźnikom.
W marcu 2018 PKP Intercity po raz pierwszy zleciło obsługę połączenia innemu przewoźnikowi, pociągi jeżdżące po trasie Jasło – Zagórz uruchamiane przez SKPL kursują pod marką TLK.
Tabor.
Na początku spółka posiadała tabor, który otrzymała przy okazji wydzielenia ze spółki PKP. Z podziału PKP Intercity przypadła część (1300 sztuk) posiadanych przez macierzystą spółkę wagonów osobowych (standardu X i Z), bagażowych i gastronomicznych oraz wszystkie wagony z miejscami do leżenia i sypialne. PKP Intercity nie posiadała żadnych pojazdów trakcyjnych. Założono, że będą one wypożyczane w miarę potrzeb od PKP Cargo. Swój park taborowy PKP Intercity zaczęło od razu stopniowo poszerzać. W 2001 otrzymali 10 fabrycznie nowych wagonów HCP Z1 154Aa, kolejne 7 tego samego typu w 2002, a w 2003 7 sztuk HCP Z1 152Aa.
W 2004 nastąpiły kolejne zakupy z myślą o obsłudze pociągu "Jan Kiepura", który odzyskał kategorię "EuroNight", a w Niemczech jego prędkość maksymalna została podniesiona do 200 km/h. Przewoźnik stanął przed koniecznością dostarczenia do składu pociągu wagonów dostosowanych do tej prędkości. Wcześniej posiadane (np. kuszetka 134Ab) miały dopuszczenie do maksymalnie 160 km/h. PKP zakupiło 10 wagonów sypialnych 305Ad i przebudowało posiadane cztery 152A na wagony "sleeperette" typu 152Az.
Pozyskiwanie taboru kontynuowano w 2008, kiedy rozpoczął się proces przejmowania od PKP Cargo lokomotyw. Ponadto przewoźnik zamówił 8 kwietnia 2008 w zakładach H. Cegielski – Fabryka Pojazdów Szynowych 17 kolejnych wagonów Z1 do obsługi połączeń EIC i EC (ostatecznie ze względu na opóźnienia w dostawach, zamówienie zmniejszono do 14 wagonów). Pod koniec czerwca 2008 PKP Intercity podpisało umowę z Siemensem na dostawę 10 lokomotyw elektrycznych wielosystemowych Eurosprinter ES64U4 "Taurus".
Wraz z przejęciem od 1 grudnia 2008 przez PKP Intercity obsługi pociągów pospiesznych do spółki trafiły lokomotywy EU07, EP07, SU45, elektryczne zespoły trakcyjne ED74 "Bydgostia" i około 1830 wagonów PKP Przewozów Regionalnych.
Ostatecznie na koniec 2008 roku na stanie PKP IC znajdowały się następujące lokomotywy: 1 EP05, 157 EP07, 9 EP08, 47 EP09, 169 EU07, 50 SM42 i 19 SU45 oraz 3131 wagonów.
Po wstąpieniu Polski do Unii Europejskiej pojawiła się nowa możliwość finansowania taboru – dofinansowanie w ramach Programu Operacyjnego Infrastruktura i Środowisko. Wedle planów z początku 2008 roku spółka planowała pozyskać 20 składów o prędkości maksymalnej 200 lub 250 km/h, 36 składów o prędkości maksymalnej 160 km/h oraz planowano zmodernizować 360 wagonów. Inwestycje miały zostać zrealizowane w latach 2009-2012.
30 maja 2011 PKP Intercity podpisała z firmą Alstom Transport kontrakt na dostawę 20 sztuk 7-członowych pociągów Pendolino oraz budowę zaplecza technicznego w Warszawie, przeznaczonego wyłącznie dla potrzeb utrzymania taboru szybkiej kolei. Podpisana umowa obejmuje także utrzymanie techniczne pociągów przez okres maksymalnie 17 lat. Koszt taboru to 2,11 mld zł, a zaplecza 160 mln zł. Dofinansowanie z POIiŚ wyniosło odpowiednio 317 mln i 28 mln zł. Pierwotnie planowano że dotacja unijna pokryje 50% kosztów zakupu jednakże nie zgodziła się na to Komisja Europejska. Zamówione pociągi nie zostały wyposażone w mechanizm wychylnego nadwozia, pomimo iż podczas modernizacji linii z Warszawy do Gdyni zakładano, że jeżdżące nią pociągi będą posiadać taki mechanizm. Według przedstawicieli PKP IC zysk czasowy osiągnięty dzięki zastosowaniu wychylnego nadwozia byłby zbyt mały żeby uzasadnić jego zakup.
W 2011 ZNTK Oleśnica na zlecenie PKP IC wykonało kompleksową modernizację 1 lokomotywy EU07, w wyniku czego lokomotywa m.in. otrzymała asynchroniczne silniki oraz jej prędkość maksymalną zwiększono z 125 km/h do 160 km/h. W czerwcu 2013 przewoźnik zamówił w Oleśnicy modernizację dwóch kolejnych lokomotyw EU07 do standardu EU07A.
23 lipca 2012 PKP IC podpisało umowę na modernizację 68 wagonów do obsługi ciągu Przemyśl – Wrocław – Szczecin z Fabryką Pojazdów Szynowych – H. Cegielski (20 wagonów), konsorcjum Pesy z ZNTK „Mińsk Mazowiecki” (38 wagonów) i Newagiem (10 wagonów). 14 sierpnia 2013 podpisano z konsorcjum Pesy z ZNTK „Mińsk Mazowiecki” umowę na kolejne 115 wagonów, a 26 września 2013 na ostatnie 35 wagonów. Łącznie do modernizacji skierowano 218 wagonów. Ich łączny koszt to 591 mln zł (razem z zakupionymi później pojazdami technicznymi do ich obsługi), a dofinansowanie z POIiŚ to 319 mln zł.
18 października 2012 spółka podpisała umowę z FPS na zakup 25 nowych wagonów Z1 dla obsługi połączeń TLK z Wrocławia do Gdyni. 15 maja 2015 spółka podpisała kolejną umowę z FPS na zakup wagonów Z1, tym razem na 20 sztuk do obsługi połączeń EIC. Koszt 45 wagonów wyniósł 292 mln zł, a dofinansowanie z POIiŚ ich zakupu to 131 mln zł.
We wrześniu 2013 PKP IC podpisało z Newagiem umowę na modernizację 20 lokomotyw SM42, zmodernizowane lokomotywy mają być wykorzystywane zarówno do obsługi linii niezelektryfikowanych oraz prac manewrowych. Koszt tych modernizacji to 72 mln zł, a dofinansowanie z POIiŚ ich modernizacji to 40,5 mln zł.
18 listopada 2013 przewoźnik podpisał umowę z konsorcjum przedsiębiorstw Stadler i Newag na dostawę 20 sztuk 8-członowych EZT FLIRT³, a 23 maja 2014 z Pesą na dostawę 20 EZT Dart. Wszystkie 40 pociągów zamówiono do obsługi połączeń InterCity. Koszt zakupu tych pierwszych to 1,15 mld zł (w tym 658 mln zł dofinansowania z POIiŚ), a drugich to 1 mld zł (w tym 574 mln zł dofinansowania z POIiŚ).
Według stanu z 31 grudnia 2013 średni wiek taboru trakcyjnego wynosił 30 lat, a nietrakcyjnego 28 lat.
17 lipca 2014 roku spółka podpisała z Pesą umowę na dostawę 10 spalinowych lokomotyw Gama. Koszt tego zakupu to 131 mln zł, a dofinansowanie z POIiŚ ich zakupu to 75 mln zł.
16 stycznia 2015 przewoźnik podpisał z firmą Corail umowę na dostawę 5 pojazdów drogowo-szynowych do manewrowania taborem Unimog U423.
13 maja 2016 spółka podpisała z Pesą umowę na modernizację 3 wagonów Z1A na wagony gastronomiczne, a 9 czerwca umowę na modernizację 2 wagonów 144A i 8 wagonów 145A na wagony gastronomiczne, 15 lipca 2016 z Newagiem umowę na modernizację 16 wagonów 111A połączoną z przystosowaniem do przewozu rowerów, 30 grudnia 2016 z Fabryką Pojazdów Szynowych umowę na modernizację 22 wagonów 144A, 18 lipca 2017 Z Pesą umowę na modernizację 20 wagonów 141A, a na początku listopada ponownie z FPS na modernizację 60 wagonów 111A/141A, którą w październiku 2018 rozszerzono o dodatkowe 30 sztuk.
27 lutego 2018 PKP Intercity podpisało z Fabryką Pojazdów Szynowych umowę na dostawę 55 nowych wagonów (w maju 2019 rozszerzoną o 26 dodatkowych wagonów), a w kwietniu z Pesą na modernizację 123 wagonów (w listopadzie rozszerzoną o dodatkowe 62 wagony) i z ZNTKiM Gdańsk na modernizację 38 lokomotyw EU07/EP07. Pod koniec kwietnia podpisano jeszcze umowę z Pesą na modernizację kolejnych 40 wagonów do standardu "Combi" (w listopadzie rozszerzoną o dodatkowe 20 wagonów), a na początku maja na modernizację 10 wagonów 140A/112A, a 29 maja z Newagiem umowę na dostawę 20 lokomotyw Griffin z opcją na 10 kolejnych (z której skorzystano 24 września 2019). 15 lutego 2019 podpisano z FPS umowę na modernizacje 10 wagonów 145Ab na wagony restauracyjne. 21 sierpnia 2019 przewoźnik podpisał ze Stadlerem umowę na dostawę 12 sztuk 8-członowych EZT FLIRT. 22 października 2021 na dostawę 10 wielosystemowych elektrowozów Griffin. 26 października 2022 z Pesą na dostawę 16 hybrydowych lokomotyw Gama. 2 marca 2023 z Newagiem na dostawę 20 jednosystemowych elektrowozów Griffin
Wagony.
Według stanu na dzień 31 grudnia 2013 spółka dysponowała 2681 wagonami, z których 60,9% stanowiły wagony 2. klasy, 22,2% wagony 1 klasy. 492 wagony posiadały klimatyzację. 64,33% wagonów dostosowanych było do prędkości 160 km/h, a 5,95% do prędkości 200 km/h. Średni wiek wagonów wynosił 28 lat.
W czerwcu 2014 spółka posiadała 1500 sprawnych wagonów, z których 518 było klimatyzowanych. 
W listopadzie 2016 spółka dysponowała 2315 wagonami, z których 169 była dostosowana do prędkości 200 km/h, a 1675 do 160 km/h. W kwietniu 2017 251 spośród tych wagonów było trwale wyłączonych z ruchu i oczekiwało na kasację. W listopadzie jedynie 1306 wagonów (z 2315 posiadanych) posiadało świadectwo sprawności technicznej.
Pojazdy kolejowo-drogowe.
Poza taborem kolejowym przewoźnik posiada 5 Unimogów U423 i 6 Crabów 1500E, które mogą być wykorzystywane do prac manewrowych.
Tabor wypożyczony i testowy.
Spółka w ramach współpracy z zagranicznymi przewoźnikami okresowo włącza do obsługi swoich krajowych połączeń ich lokomotywy – np. Škoda 71E w rozkładzie 2007/2008 miała kursować z Krakowa do Rzeszowa, bądź Krynicy w przerwie od prowadzenia pociągów międzynarodowych.
W razie problemów taborowych spółka wypożycza lokomotywy od innych przewoźników lub firm specjalizujących się w leasingu lokomotyw takich jak České dráhy, DB Schenker Rail Polska, Ecco Rail, Newag, PKP Cargo czy Dispolok. Wypożyczane są głównie lokomotywy elektryczne (EU07, ES64F4 "EuroSprinter", "Traxx" czy "Vectron DC/EU46"), a rzadziej lokomotywy spalinowe (czeska serii 754 i SM42)&lt;ref name="ŚK 6/2010"&gt;&lt;/ref&gt; i wagony osobowe.
Poza lokomotywami wypożyczonymi przewoźnik okazjonalnie użytkuje lokomotywy testowe: w 2012 roku lokomotywę "Vectron DC", a w 2013 roku lokomotywę 111Ed "Gama".
W lutym 2018 przewoźnik wydzierżawił od Newagu 2 lokomotywy "Griffin", żeby uzupełnić niedobór lokomotyw dostosowanych do prędkości 160 km/h związany z naprawami okresowymi lokomotyw EP09.
Obsługa podróżnych.
W 2001 przewoźnik umożliwił rezerwację biletów przez Internet, w 2002 call center, a w 2005 rozpoczął sprzedaż biletów przez internet.
W styczniu 2006 PKP IC otworzyło na dworcu Centralnym w Warszawie pierwsze Centrum Obsługi Klienta, w późniejszym czasie takie miejsca otwarto również na dworcach: Gdańsk Główny, Katowice, Kraków Główny, Poznań Główny, Szczecin Główny i Wrocław Główny.
W 2007 rozpoczęto dystrybucję w pociągach magazynu W Podróży oraz powstała poczekalnia VIP dla pasażerów na dworcu Warszawa Centralna. W późniejszym czasie podobne poczekalnie powstały na dworcach Kraków Główny i Wrocław Główny. Pod koniec 2014 podjęto decyzję o ich likwidacji.
W 2009 przewoźnik rozpoczął sprzedaż biletów przez automaty biletowe, pierwszą stacja na której było to możliwe była Warszawa Centralna.
W styczniu 2012 przewoźnik udostępnił elektroniczny system monitorujący kursowanie pociągów InfoPasażer.
W styczniu 2014 PKP IC podpisało z siecią T-Mobile umowę na dostawę Internetu i multimediów dla pasażerów w części składów. 1 lipca przewoźnik uruchomił usługę dostępu do Internetu w pierwszym pociągu, a 12 kwietnia 2015 do treści multimedialnych.
Od 16 do 20 listopada 2014 miała miejsce awaria systemu sprzedaży biletów PKP IC związana z wprowadzeniem dynamicznej taryfy oraz połączeń w ramach nowego rozkładu jazdy. W wyniku tej awarii sprzedaż biletów przez kanały zdalne była niemożliwa, a w kasach utrudniona. W grudniu 2014 przewoźnik rozpoczął sprzedaż biletów przez telefony komórkowe za pośrednictwem aplikacji mobilnej "SkyCash", a w połowie stycznia 2015 rozpoczął współpracę z Google w ramach której informacje o połączeniach spółki są dostępne na Google Maps. Pomiędzy lutym a majem 2015 PKP IC przeprowadziło testy sprzedaży biletów w wybranych placówkach Poczty Polskiej (37 placówek w 3 województwach). Od 13 do 15 lipca 2015 miała miejsce kolejna awaria systemu sprzedaży biletów przez Internet.
Od 20 listopada 2017 uruchomiono możliwość zakupu biletów z jedną przesiadką przez internetowy system sprzedaży.
Marketing i promocja.
PKP IC prowadzi kampanie reklamowe w: telewizji (w tym również lokowanie produktów w programach telewizyjnych), radiu, prasie i Internecie, jak również korzysta z reklam zewnętrznych. Od 2011 roku spółka posiada oficjalny profil na Facebooku.
Przewoźnik wykorzystuje również swoje lokomotywy do działań promocyjnych:
Spółka organizuje prezentacje swojego nowego i zmodernizowanego taboru na największych stacjach w Polsce oraz podczas targów kolejowych Trako&lt;ref name="TTS 12/2013"&gt;&lt;/ref&gt;&lt;ref name="TTS 11/2007"&gt;&lt;/ref&gt;.
Siedziba i zaplecze techniczne.
Od grudnia 2016 siedziba centrali spółki mieści się w kompleksie biurowym West Station (Aleje Jerozolimskie 142A) przy stacji Warszawa Zachodnia. Wcześniej mieściła się przy ul. Żelaznej 59a, a przed 1 listopada 2011 spółka miała swoją siedzibę w budynku przy ul. Grójeckiej 17, skąd zarządzano również m.in. PKP Cargo i Przewozami Regionalnymi.
Obok Centrali funkcjonują cztery Zakłady z siedzibami w Krakowie (Zakład Południowy), Poznaniu (Zakład Zachodni), Gdyni (Zakład Północny), a także w Warszawie (Zakład Centralny).
W 2002 spółka przejęła od PKP stację postojową Warszawa Grochów. W 2007 przewoźnik zakończył jej modernizację. Na 64 ha znajduje się m.in. 57 km torów, hale do obsługi lokomotyw, napraw elektrycznych, mechanicznych, przeglądów wagonów. Największa hala całopociągowa o długości 420 i szerokości 24 metrów wyposażona jest w 3 niezależne tory umożliwiające równoległą obsługę trzech składów 16 wagonowych. Na terenie tej bazy znajduje się również symulator lokomotyw EP09 i EU44.
Od kwietnia 2019 działa spółka PKP Intercity Remtrak z siedzibą w Opocznie, w skład której wchodzą trzy oddziały: Warszawa Grochów, Libiszów (dawniej Idzikowice) oraz Opole.
Zakład Północny dysponuje 3 stacjami postojowymi:
Zakład Południowy dysponuje 3 stacjami postojowymi:
Zakład Zachodni dysponuje m.in.:
Przewoźnik ponadto planuje rozbudowę zaplecza w Poznaniu. Po przebudowie zaplecze ma mieć możliwość obsługi składów wagonowych, EZT i lokomotyw.
Dodatkowo przewoźnik wykorzystuje tory postojowe na szeregu innych stacji, m.in. Białystok, Bielsko-Biała Główna, Bydgoszcz Główna, Chełm, Częstochowa, Gdynia Leszczynki, Gliwice, Jelenia Góra, Kielce, Kołobrzeg, Kraków Płaszów, Lublin Główny, Łódź Kaliska, Olsztyn Główny, Ostrów Wielkopolski, Poznań Główny, Przemyśl Główny, Racibórz, Rzeszów Główny, Świnoujście i Zakopane.
Zatrudnienie.
źródła: 

</doc>
<doc id="554147" url="https://pl.wikipedia.org/wiki?curid=554147" title="John Bani">
John Bani

John Bennett Bani (ur. 1 lipca 1941) – vanuacki polityk i duchowny anglikański z wyspy Pentecost, prezydent tego kraju od 25 marca 1999 do 24 marca 2004, członek konserwatywnej Unii Partii Umiarkowanych.

</doc>
<doc id="554148" url="https://pl.wikipedia.org/wiki?curid=554148" title="Metabolity">
Metabolity



</doc>
<doc id="554150" url="https://pl.wikipedia.org/wiki?curid=554150" title="Edward Manet">
Edward Manet



</doc>
<doc id="554152" url="https://pl.wikipedia.org/wiki?curid=554152" title="Semej">
Semej

Semej (; , "Siemiej"; do 2007 roku Semipałatyńsk) – miasto w północno-wschodnim Kazachstanie, stolica obwodu abajskiego, w pobliżu granicy z Rosją, położone na południowy wschód od Pawłodaru. W 2018 roku liczyło ok. 323 tys. mieszkańców. Port nad Irtyszem; przemysł spożywczy, lekki, cementowy; stocznia; węzeł kolejowy; 4 szkoły wyższe; muzea (m.in. Fiodora Dostojewskiego).
Historia.
Założony w 1718 roku jako warownia położona 18 km na południe od obszaru dzisiejszego miasta, w pobliżu ruin klasztoru buddyjskiego, składającego się z siedmiu budynków, od którego wzięła się nazwa Semipałatyńsk. Przeniesiony na swoje obecne miejsce w 1778 roku, w celu ochrony przed wiosennymi powodziami; od 1782 roku miasto. Od XIX wieku miejsce zesłań politycznych. W latach 1854–1859 w mieście przebywał pisarz Fiodor Dostojewski, który służył jako żołnierz w batalionie liniowym.
Rozwój miasta nastąpił po doprowadzeniu linii kolejowej z Syberii w 1906 roku oraz po zakończeniu budowy Kolei Turkiestańsko-Syberyjskiej w 1931 roku. Od 1939 roku stolica obwodu.
Od 1854 roku miasto (wówczas pod nazwą Semipałatyńsk) było ośrodkiem administracyjnym oraz największym miastem regionu, który obecnie nazywa się obwodem wschodniokazachstańskim (w latach 1854–1920 obwód semipałatyński, 1920–1928 gubernia semipałatyńska, 1928–1930 okręg semipałatyński, 1932–1939 obwód wschodniokazachstański, 1939–1997 ponownie obwód semipałatyński). W 1997 roku Semipałatyńsk utracił status miasta obwodowego na rzecz Ust-Kamienogorska.
Od 2022 roku – stolica obwodu abajskiego, powstałego w wyniku podziału obwodu wschodniokazachstańskiego.
Dewastacja środowiska.
W 1949 roku obszar o powierzchni 18 mln ha stał się pierwszym w ZSRR poligonem nuklearnym, biologicznym oraz chemicznym. Zdetonowano tu pierwszą radziecką bombę atomową, a w 1953 roku pierwszą radziecką bombę wodorową. Do 1963 roku oficjalnie przeprowadzono 468 naziemnych i podziemnych wybuchów jądrowych (wg innych źródeł 513) – spowodowało to skażenie terenu poligonu oraz jego otoczenia. Badania przeprowadzone w niepodległym Kazachstanie dowodzą, że liczba osób dotkniętych promieniowaniem wynosi 220 tys. (dawka 7-250 mSv) oraz 37,2 tys. z dawką 350-990 mSv. Promieniowanie spowodowało wśród tej populacji podwyższoną o 25–30% zachorowalność na raka. Notowane są także zaburzenia rozwoju umysłowego dzieci z rodzin narażonych na promieniowanie. W 1991 roku poligon zamknięto.
W 2006 roku zawarto traktat z Semipałatyńska tworzący strefę bezatomową w obszarze Azji Środkowej.

</doc>
<doc id="554154" url="https://pl.wikipedia.org/wiki?curid=554154" title="Oblężenie Kadyksu">
Oblężenie Kadyksu

 
Oblężenie Kadyksu – oblężenie przez angielsko-holenderską flotę i armię Kadyksu podczas hiszpańskiej wojny sukcesyjnej, które rozpoczęło się 23 sierpnia 1702 i trwało do 29 września 1702. Miasto było z powodzeniem bronione przez markiza Villadariasa z załogą liczącą 300 piechoty i 150 jazdy.
Oblężenie.
W lipcu 1702 wielka angielsko-holenderska flota (50 okrętów oraz 14000 piechoty) pod wodzą George'a Rooke'a i księcia Ormonde została wysłana w celu zdobycia Kadyksu, aby mieć na przyszłość do dyspozycji morską bazę w pobliżu Morza Śródziemnego. Kłótnie pomiędzy dowódcami oraz trudności z wysadzeniem na brzeg wojsk pozwoliły hrabiemu Nunezowi dotrzeć do twierdzy z niewielkimi posiłkami. Lekka kawaleria Villadariasa, słynni hiszpańscy "jinetes", rozlokowani wokół Kadyksu, prowadzili działania podjazdowe, znakomicie wykorzystując znajomość terenu dla nękania Anglików i Holendrów, w znacznym stopniu hamując ich postępy w pracach oblężniczych. Sfrustrowani żołnierze angielscy i holenderscy wyładowywali swą wściekłość na okolicznych mieszkańcach. I w ten oto sposób niemająca nadziei na powodzenie obrona Kadyksu zamieniła się w krucjatę przeciwko protestanckim agresorom.
W tym czasie angielsko-holenderska flota dysponująca 25 liniowcami nie potrafiła osłabić zewnętrznych umocnień Kadyksu. Po miesiącu walk Anglicy i Holendrzy wycofali się i odpłynęli w kierunku Lizbony.
Po oblężeniu.
Anglicy i Holendrzy musieli się wycofać, lecz dowiedziawszy się, że nadciąga z Ameryki obładowana złotem flota hiszpańska eskortowana przez francuskie okręty wojenne, zakotwiczyli w zatoce Vigo. Rooke zrekompensował sobie z nadwyżką porażkę pod Kadyksem w zwycięskiej bitwie w zatoce Vigo.

</doc>
<doc id="554157" url="https://pl.wikipedia.org/wiki?curid=554157" title="Momo Sissoko">
Momo Sissoko



</doc>
<doc id="554158" url="https://pl.wikipedia.org/wiki?curid=554158" title="Edward Natapei">
Edward Natapei

Edward Nipake Natapei Tuta Fanua’araki (ur. 17 lipca 1954, zm. 28 lipca 2015 w Port Vila) – vanuacki polityk, premier kraju w latach 2001–2004 oraz od 22 września 2008 do 2 grudnia 2010. Pełniący obowiązki premiera od 16 czerwca 2011 do 26 czerwca 2011.
Życiorys.
Przewodniczący socjalistycznej Vanua’aku Pati. W 1991 przez krótki okres pełnił funkcję ministra spraw zagranicznych w rządzie Donalda Kalpokasa. Jako przewodniczący parlamentu, w okresie od 2 marca do 24 marca 1999 roku pełnił tymczasowo funkcję prezydenta państwa (do czasu wyboru na to stanowisko Johna Baniego). W kwietniu 2001 mianowany premierem w miejsce Baraka Sopé, którego rząd otrzymał od parlamentu wotum nieufności. Ustąpił po przegranych przez jego partię wyborach parlamentarnych z 2004 roku, mimo iż indywidualnie uzyskał w nich najlepszy wynik ze wszystkich kandydatów (startował w okręgu wyborczym Port Vila – stolicy kraju).
W lipcu 2005 objął funkcję ministra użyteczności publicznej w rządzie Hama Lini, którego wsparł w walce o fotel premiera. W lipcu 2007 zajął dodatkowo urząd wicepremiera. W wyborach parlamentarnych 2 września 2008 jego Vanua’aku Pati uzyskała najlepszy rezultat, zdobywając 11 mandatów w 52-osobowym parlamencie. 22 września 2008 parlament wybrał go premierem Vanuatu. W głosowaniu otrzymał 28 głosów poparcia, podczas gdy jego rywal, Maxime Carlot Korman uzyskał 24 głosy.
2 grudnia 2010 parlament uchwalił wotum nieufności wobec rządu premiera Natapei. W tym czasie przebywał on w Meksyku, uczestnicząc w szczycie klimatycznym w Cancún. Jego następcą został wybrany Sato Kilman.
16 czerwca 2011 przejął obowiązki szefa rządu po tym, jak sąd rozpatrzył złożony przez niego wniosek, uznając wybór premiera Sato Kilmana za nieważny z powodu niezachowania konstytucyjnego wymogu tajności głosowania przez ówczesnego przewodniczącego parlamentu. Natapei nie ubiegał się o urząd szefa rządu, a 26 czerwca 2011 parlament wybrał na to stanowisko ponownie Sato Kilmana.

</doc>
<doc id="554159" url="https://pl.wikipedia.org/wiki?curid=554159" title="Giennadij Cygankow">
Giennadij Cygankow

Giennadij Dmitrijewicz Cygankow (ros. Геннадий Дмитриевич Цыганков; ur. 16 sierpnia 1947 w Wanino, zm. 16 lutego 2006 w Petersburgu) – radziecki hokeista. Reprezentant ZSRR, dwukrotny olimpijczyk.
Kariera.
Uczestniczył w turniejach mistrzostw świata w 1971, 1972, 1973, 1974, 1976, 1977, 1978, 1979, Summit Series 1972, 1974 oraz na Zimowych Igrzyskach Olimpijskich 1972, 1976.

</doc>
<doc id="554160" url="https://pl.wikipedia.org/wiki?curid=554160" title="Antoni Sułkowski">
Antoni Sułkowski

Antoni Sułkowski książę herbu Sulima (ur. 11 czerwca 1735, zm. 16 kwietnia 1796 w Rydzynie) – kanclerz wielki koronny od 1793, wojewoda kaliski od 1786 i gnieźnieński od 1775, konsyliarz Rady Nieustającej w 1775 roku, generał lejtnant wojsk koronnych od 1762, podkomorzy (szambelan) dworu austriackiego od 1765 roku.
Życiorys.
Najmłodszy syn księcia Aleksandra Józefa Sułkowskiego i Anny Marii Stein zu Jettingen.
Był starostą sokolnickim, jeziornickim, III ordynatem rydzyńskim. Książę Świętego Cesarstwa Rzymskiego, uczestnik wojny siedmioletniej po stronie rosyjskiej, szambelan cesarski, konfederat barski.
Członek konfederacji Adama Ponińskiego w 1773 roku. Na Sejmie Rozbiorowym 1773–1775 jako poseł łomżyński wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Jako dziedzic Witkowa bronił jego przynależności do Rzeczypospolitej – bezskutecznie. Został członkiem Komisji Rozdawniczej Litewskiej, ustanowionej dla likwidacji majątku skasowanego w Rzeczypospolitej zakonu jezuitów. Poseł na sejm 1768 roku z powiatu poznańskiego. Na Sejmie Rozbiorowym 1773–1775 został członkiem Komisji Edukacji Narodowej. Członek konfederacji Andrzeja Mokronowskiego w 1776 roku. Członek Departamentu Sprawiedliwości Rady Nieustającej w 1779 roku. Był członkiem konfederacji Sejmu Czteroletniego. Był konsyliarzem konfederacji targowickiej z województwa kaliskiego i konsyliarzem konfederacji generalnej koronnej. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Na sejmie grodzieńskim w 1793 roku został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. Członek konfederacji grodzieńskiej w 1793 roku. 22 lipca 1793 roku podpisał traktat cesji przez Rzeczpospolitą ziem zagarniętych przez Rosję a 25 września cesji ziem zagarniętych przez Prusy w II rozbiorze Polski.
Sejm grodzieński (1793) nominował go do Rady Nieustającej.
W 1776 odznaczony rosyjskim Orderem Świętego Andrzeja Apostoła Pierwszego Powołania, kawaler maltański. W 1779 odznaczony Orderem Orła Białego. W 1777 został kawalerem Orderu Świętego Stanisława. W 1760 roku odznaczony Orderem Świętego Aleksandra Newskiego. W 1776 roku odznaczony Orderem Świętej Anny.
Był komandorem Orderu Opatrzności Bożej.

</doc>
<doc id="554163" url="https://pl.wikipedia.org/wiki?curid=554163" title="Eastmain (rzeka)">
Eastmain (rzeka)

Eastmain (fr. "Rivière Eastmain", ang. "Eastmain River") – rzeka w Kanadzie, w prowincji Quebec. Jej długość wynosi 756 km, a powierzchnia dorzecza - 46,4 tys. km². 
Źródła rzeki znajdują się w wyżynnym centrum półwyspu Labrador. Spadki biegu rzeki są duże, znajduje się na niej wiele bystrzy i wodospadów. Rzeka uchodzi do Zatoki Jamesa. U jej ujścia znajduje się osada Indian Kri Eastmain.
W 1685 u ujścia rzeki powstała osada handlu futrem Eastmain.
W latach 80. XX wieku, w ramach projektu Zatoki Jamesa, większą część wód rzeki Eastmain skierowano na północ do zbiornika wodnego Opinaca i dalej do rzeki La Grande. Przepływy wody w dolnym biegu rzeki są obecnie znacznie mniejsze, a zimą rzeka zamarza teraz całkowicie. Kolejnym etapem (planowane zakończenie w 2007) tego projektu jest budowa zbiornika wodnego o powierzchni 600 km² wraz z elektrownią wodną o mocy 480 MW.

</doc>
<doc id="554165" url="https://pl.wikipedia.org/wiki?curid=554165" title="Else Ackermann">
Else Ackermann

Else Ackermann (ur. 6 listopada 1933 w Berlinie, zm. 14 września 2019 w Neuenhagen bei Berlin) – niemiecka farmakolog, wykładowczyni uniwersytecka i polityk, deputowana do Izby Ludowej NRD (1990) oraz do Bundestagu z ramienia partii CDU (1990-1994) .
Życiorys.
Studiowała medycynę na Uniwersytecie Humboldtów w Berlinie, którą ukończyła w 1957, rok później uzyskała tytuł doktora nauk medycznych. Po ukończeniu stażu pracowała jako asystent naukowy w Instytucie Farmakologii i Toksykologii berlińskiej kliniki Charité, następnie jako starszy asystent naukowy została zatrudniona w Instytucie Farmakologii Klinicznej Akademii Medycznej w Dreźnie. Habilitowała się w 1969, a w 1971 przez pół roku prowadziła badania w Instytucie Karolinska Uniwersytetu Sztokholmskiego. Od 1975 do 1989 była starszym asystentem naukowym w Centralnym Instytucie Badań nad Rakiem w Berlinie-Buch. W 1991 roku powołana na stanowisko dyrektora Instytutu Farmakologii i Toksykologii berlińskiej kliniki Charité, funkcję tę pełniła do 1994. 
W 1985 roku wstąpiła do CDU-Ost. W latach 1989-1999 była przewodniczącą koła partii w Neuenhagen. W pierwszych demokratycznych wyborach do Izby Ludowej NRD w 1990 zdobyła mandat deputowanej. Od 1990 do 1994 roku była członkiem Bundestagu. Do 2008 roku zasiadała w radzie miejskiej Neuenhagen, gdzie stała na czele frakcji CDU.
Zmarła na chorobę nowotworową w wieku 85 lat. W 2022 roku została pośmiertnie uhonorowana tytułem Honorowego obywatela miasta Neuenhagen.

</doc>
<doc id="554167" url="https://pl.wikipedia.org/wiki?curid=554167" title="Barbara Eden">
Barbara Eden

Barbara Jean Moorhead, lepiej znana jako Barbara Eden (ur. 23 sierpnia 1931 w Tucson) – amerykańska aktorka, piosenkarka i producentka telewizyjna.
Dwukrotnie nominowana do Złotego Globu (1967, 1970) za rolę Jeannie w sitcomie NBC "I Dream of Jeannie" ("Marzę o Jeannie", 1965–1970). W 1972 została uhonorowana statuetką Bravo Otto dla najlepszej gwiazdy telewizyjnej, przyznaną przez niemiecki dwutygodnik dla młodzieży „Bravo”. 
W 1988 otrzymała własną gwiazdę w Alei Gwiazd w Los Angeles znajdującą się przy 7003 Hollywood Boulevard.
Życiorys.
Wczesne lata.
Urodziła się w Tucson w stanie Arizona w rodzinie katolickiej jako córka Alice Mary (z domu Franklin; ur. 13 sierpnia 1915, zm. 12 listopada 1986) i Huberta Henry’ego Moreheada. Ma młodszą o 12 lat siostrę Alison Scanlon. Gdy miała trzy lata, jej rodzina przeniosła się do San Francisco. W tym samym czasie jej matka rozeszła się z jej ojcem i wyszła ponownie za mąż za Harrisona Connora Huffmana (ur. 19 listopada 1907), Barbara również przyjęła nazwisko ojczyma Huffman. W 1949 ukończyła Abraham Lincoln High School w San Francisco, gdzie występowała jako cheerleaderka. Naukę kontynuowała w City College of San Francisco.
Mając szesnaście lat przyłączyła się do działającego przy jej szkole Actor’s Equity i z lokalnym zespołem występowała za 10 dolarów za wieczór w lokalnych klubach nocnych. Studiowała aktorstwo w Elizabeth Holloway School of Theatre i uczęszczała na lekcje śpiewu do San Francisco Conservatory of Music. W 1951 zdobyła tytuł Miss San Francisco.
Kariera.
Jako aktorka kinowa debiutowała w dramacie katastroficznym "Powrót z wieczności" ("Back from Eternity", 1956). Jednak wiązała swoje pierwsze kroki z telewizją, występując po raz pierwszy w 52-odcinkowym serialu "Jak poślubić milionera" ("How to Marry a Millionaire", 1957-59) jako Loco Jones.
W 1957 pojawiła się w jednym z odcinków seriali CBS: "Kocham Lucy" ("I Love Lucy"), "Perry Mason", "Ojciec kawaler" ("Bachelor Father") z Johnem Forsythe i "Gunsmoke" z Burtem Reynoldsem. Zagrała w kinowym westernie "Płonąca gwiazda" ("Flaming Star", 1960) u boku Elvisa Presleya i biograficznym musicalu fantastycznym "Wspaniały świat braci Grimm" ("The Wonderful World of the Brothers Grimm", 1962) jako Greta Heinrich, ukochana Jakuba Grimma.
Jej najsłynniejszą rolą telewizyjną okazała się zamknięta w butelce Jeannie, która spełnia życzenia właściciela (w tej roli Larry Hagman) w sitcomie NBC "I Dream of Jeannie" ("Marzę o Jeannie", 1965-70). Za tę postać zdobyła dwukrotnie nominację do nagrody Złotego Globu jako najlepsza gwiazda telewizyjna (1967) i najlepsza aktorka telewizyjna w komedii (1970).
W swojej kolekcji ról serialowych ma także m.in. jako LeeAnn De La Vega z niezwykle popularnej opery mydlanej CBS "Dallas" (1990-91) i rolę złej cioci Irmy z sitcomu młodzieżowego "Sabrina, nastoletnia czarownica" ("Sabrina, the Teenage Witch", 2002−2003).
Rodzina.
W październiku 1957 poznała aktora Michaela Ansarę, za którego 17 stycznia 1958 wyszła za mąż. 29 sierpnia 1965 urodził się im syn Matthew Ansara (zm. 2001). W 1974 rozstała się ze swoim mężem. Jej kolejny związek małżeński z Charlesem Donaldem Fegertem – dziennikarzem „Chicago Sun-Times” trwał od 3 września 1977 do roku 1983. W 1989 poznała Jona Trusdale Eicholtza, swojego trzeciego męża. Pobrali się 5 stycznia 1991 w Los Angeles.

</doc>
<doc id="554170" url="https://pl.wikipedia.org/wiki?curid=554170" title="Popielicowate">
Popielicowate

Popielicowate, pilchowate (Gliridae) – rodzina ssaków z podrzędu wiewiórkokształtnych (Sciuromorpha) w rzędzie gryzoni (Rodentia). Obejmuje blisko 30 gatunków.
Budowa.
Popielicowate różnią się wielkością. Mniejsze, jak orzesznica, osiągają masę 15 g. Większe, jak popielica szara, przed hibernacją osiągnąć mogą 200 g.
Pseudomyomorficzna budowa aparatu szczękowego popielicowatych w przeszłości zmyliła badaczy, błędnie sugerując przynależność do myszokształtnych.
Wzór zębowy popielicowatych z jednym siekaczem, jednym przedtrzonowcem i trzema zębami trzonowymi przypomina spotykany u wiewiórkowatych, u których jednak występować może drugi przedtrzonowiec, spotykany także u sewela.
Ewolucja.
Popielicowate należą do najstarszych rodzin współczesnych gryzoni. Wyewoluowały na kontynencie europejskim przynajmniej na początku eocenu. Pod koniec miocenu były już obecne w Afryce. W Azji zamieszkały jeszcze później, na tym kontynencie odkryto jedynie nieliczne ich gatunki. Popielicowate zasiedliły również wyspy Morza Śródziemnego, a ich szczątki znaleziono na Malcie i Sycylii. Te plejstoceńskie skamieniałości pozostawione zostały przez zwierzęta większe od współczesnych popielicowatych, wielkością porównywalnych raczej do dużych szczurów.
Systematyka.
Rodzina popielicowatych należy do rzędu gryzoni. W obrębie tego rzędu zalicza się ją do podrzędu wiewiórkokształtnych, choć w przeszłości, ze względu na pośrednie cechy, zaliczano ją również do myszkokształtnych. Podrząd wiewiórkokształtnych obejmuje 3 rodziny: popielicowate, wiewiórkowate i sewelowate.
Do rodziny popielicowatych zaliczane następujące występujące współcześnie podrodziny:
Podrodziny te obejmują 8 rodzajów, do których zalicza się od 26 do 29 gatunków.
Opisano również podrodziny wymarłe:
oraz rodzaje wymarłe o niepewnej pozycji systematycznej:
Rozmieszczenie geograficzne.
Popielicowate zamieszkują prawie całą Europę, z wyjątkiem północnej i środkowej Skandynawii, Afrykę oraz środkową, wschodnią i zachodnią Azję (pasem od Azji Mniejszej aż do płn.-zach. Chin i Ałtaju oraz w Japonii) (jeden gatunek).
Behawior i ekologia.
Popielicowate zamieszkują lasy. Wiodą nadrzewny tryb życia, aczkolwiek niektóre gatunki żyją także na ziemi. Ich aktywność przypada na noc. Przez istotną część roku, nawet do siedmiu miesięcy, pozostają w stanie hibernacji. Przez resztę roku odkładają duże zapasy tłuszczu pozwalające im przetrwać długie miesiące bez pobierania pokarmu. Hibernują w dziuplach drzew, tam też dochodzi do rozrodu, który może też mieć miejsce w gniazdach poczynionych z gałęzi i liści.
Zwierzęta te mają dobry słuch. Wydają też rozmaite dźwięki. Wykazują też zróżnicowane zachowania społeczne.
Niektóre popielicowate żywią się wyłącznie pokarmem roślinnym. Spożywają one miękkie owoce, orzechy, nasiona drzew, pąki. Przykładem popielica szara czy orzesznica leszczynowa. Ich pożywienie zawiera niewiele celulozy, albowiem w przeciwieństwie do wszelkich innych gryzoni nie mają jelita ślepego. Inne popielicowate przed hibernacją nie gardzą także pokarmem mięsnym, stanowiącym wtedy istotny element ich diety. Spożywają wtedy owady i inne bezkręgowce, jak również niewielkie kręgowce. Dzięki temu dostarczają swemu ciało więcej energii pozwalającej na odłożenie niezbędnego dla przetrwania snu zimowego tłuszczu. W ten sposób odżywia się żołędnica i popielicowate afrykańskie.
Rozmnażanie.
Gryzonie przystępują do rozrodu od jednego w przypadku gatunków większych do 2-3 razy w roku w przypadku gatunków o mniejszych rozmiarach. Rozmnażanie odbywa się w gniazdach z gałęzi i liści bądź w dziuplach, gdzie samica wydaje na świat młode w liczbie od czterech do sześciu. Początkowo niepokryte futrem ani niewidzące, rozwijają się szybko, by jeszcze pierwszego roku swego życia przed zapadnięciem w sen zimowy osiągnąć wielkość porównywalną z rozmiarami dorosłego osobnika.
Popielicowate w Polsce.
W Polsce żyją 4 gatunki popielicowatych: popielica, orzesznica, koszatka i żołędnica europejska. Niegdyś zabijane dla cennych futer (zwłaszcza popielice), obecnie wszystkie gatunki podlegają ochronie gatunkowej. Status ochronny od 2016 roku:

</doc>
<doc id="554172" url="https://pl.wikipedia.org/wiki?curid=554172" title="Killer Patrol">
Killer Patrol



</doc>
<doc id="554173" url="https://pl.wikipedia.org/wiki?curid=554173" title="Chór Nowodworski">
Chór Nowodworski

Chór Nowodworski – instytucja działająca przy I Liceum Ogólnokształcącym im. Bartłomieja Nowodworskiego w Krakowie, szkole o najdłuższej tradycji spośród wszystkich polskich świeckich szkół średnich. Znany jest z tej racji również jako Chór I LO w Krakowie. Dyrygentem od września 1992 jest Ryszard Źróbek; przejął on kierownictwo z rąk Zbigniewa Toffla. Zespół posiada jednolite stroje. Dla dziewcząt są to długie czarne sukienki przepasane w talii, a dla chłopców czarne garnitury, biała koszula i niebieski krawat. Znakiem rozpoznawczym są niegdyś białe, teraz biało-niebieskie szale, zakładane przez chórzystki na suknie. Co roku do zespołu przyjmowani są uczniowie klas pierwszych. Chór zrzesza ok. 100 młodych śpiewaków, w ciągu roku szkolnego daje ok. 30 mniejszych i większych koncertów. W repertuarze chóru znajduje się muzyka z różnych epok, różnych stylów muzycznych: utwory sakralne, pieśni patriotyczne, ludowe, gospel oraz muzyka popularna.
Historia i kontakty zagraniczne.
Chór pod przewodnictwem Ryszarda Źróbka wystąpił podczas uroczystości nadania honorowego obywatelstwa Stołecznego Królewskiego Miasta Krakowa Wisławie Szymborskiej, Stanisławowi Lemowi oraz Normanowi Daviesowi, a także podczas wręczenia medalu Cracoviae Merenti w Urzędzie Miasta Krakowa. Regularnie występuje na uroczystościach organizowanych przez Towarzystwo Opieki nad Majdankiem, Związek Więźniów Okresu Stalinowskiego oraz Rodziny Katyńskie. Chór dał też koncert podczas uroczystości organizowanych przez Muzeum Armii Krajowej oraz Państwowe Muzeum Auschwitz-Birkenau.
W 1994 r. 120-osobowy Chór I LO wystąpił na koncercie w ramach obchodów 1200-lecia Frankfurtu n. Menem. Koncert odbył się w jednej z najważniejszych sal Koncertowych Europy – Alte Oper, a chórzyści oprócz utworów a cappella zaprezentowali utwory Haendla, Moniuszki, Hoffmana wraz z orkiestrą Gimnazjum Karl-Schurz Schule z Frankfurtu. Między tą szkołą a I LO utrzymywane są partnerskie stosunki. W 1988 jej orkiestra symfoniczna brała udział w obchodach jubileuszu 400-lecia Nowodworka, występując wraz z chórem w auli szkolnej oraz w Filharmonii Krakowskiej, zaś Chór Nowodworski wystąpił w Alte Oper wraz z orkiestrą Karl-Shurz-Schule w 1998 roku podczas rewizyty oraz w 2001 roku podczas obchodów 100-lecia Karl-Schurz Schule. Po kilku latach przerwy, współpraca została odnowiona w 2005 r. Wtedy Chór na zaproszenie Towarzystwa Przyjaciół Kraków-Frankfurt n. Menem wykonał we Frankfurcie tradycyjne pieśni bożonarodzeniowe. Od tej pory chóry prowadzą regularną wymianę. 
W latach 1996-2003 prowadzono partnerską współpracę z Detmolter Jugendorchster z Detmold w Niemczech. Owocem jej były koncerty w Detmold w latach 1997, 1999, 2001 oraz 2003, koncerty w Krakowie: w kościele św. Piotra i Pawła w 1996 oraz w Filharmonii w 1998, 2000 i 2002 r.
W 1999 zespół odbył swą najdalszą podróż, udając się do Japonii. Wystąpił tam na festiwalu „August in Hiroshima” wspólnie ze Stevie Wonderem. Koncert transmitowany był przez satelitę do wielu krajów świata. Zorganizowały go miasto Hiroszima, UNESCO oraz telewizja HNK; na żywo wysłuchało go ponad 4000 osób. Od tamtej pory utrzymywane są kontakty Chóru Nowodworskiego ze środowiskiem kulturalnym Japonii, ostatnia wizyta chóru japońskiego w I LO odbyła się w II 2006. 
W 2007 r. w Filharmonii Krakowskiej odbył się koncert Chóru Nowodworskiego oraz Germantown Academy Singing Patriots, chóru z najstarszej szkoły w USA, mieszczącej się w Filadelfii. Amerykański Chór przebywał w Polsce na koncertach, wystąpił też w podwarszawskim pałacu w Wilanowie oraz bazylice Mariackiej w Krakowie. W kwietniu 2009 Chór Nowodworski koncertował wspólnie z Singing Patriots na terenie USA. Dał kilka koncertów, m.in. w auli szkolnej Germantown Academy i w Shrine of Our Lady of Czestochowa – sanktuarium Matki Boskiej Częstochowskiej w Doylestown w Pensylwanii. Słuchaczami byli Polacy mieszkający na stałe w Stanach Zjednoczonych.
Prowadzona jest też regularna współpraca chóralno-uczniowska z Liceo Scientifico dal Piaz w Feltre k. Wenecji. Rokrocznie od 2006 r. odbywają się wspólne koncerty Chóru Nowodworskiego i Chóru Liceo Scientofico, pracującego pod batutą Enrico Dalia Corta. Dzięki tej współpracy, chór I LO śpiewał m.in. w bazylice św. Marka w Wenecji.
I LO gościło też chór Penn State University z Pensylwanii oraz zespoły z Austrii, Finlandii, Niemiec, Anglii Danii, Szwecji i Węgier.
Przedsięwzięcia.
Jako chór szkolny, Chór Nowodworski zajmuje się oprawą uroczystości szkolnych. Uświetnia wszystkie ważne spotkania i konferencje, które odbywają się w gmachu I Liceum. Reprezentuje też szkołę poza jej murami. Co roku pierwszym występem nowo przyjętych pierwszoklasistów jest gala patriotyczna z okazji 11 listopada. W styczniu zaś tradycyjnie odbywa się koncert kolęd.
Chór Nowodworski wydał do tej pory trzy płyty CD: w 1999, 2004 i 2010 r. Co pewien czas chór daje pełnowymiarowe, ponad godzinne koncerty, będące podsumowaniem etapu pracy. Większość z nich odbywa się w Filharmonii Krakowskiej. Jednakże niektóre koncerty organizowane są w krakowskich kościołach, przede wszystkim w kościele Piotra i Pawła. Chór Nowodworski występuje samodzielnie albo wspólnie z innymi chórami-z Polski i ze świata. W 2011 r. wystąpił gościnnie w projekcie Projection Label Tigermaana, nagrywając wstawki do piosenki „In A Coma”.
Repertuar.
Repertuar Chóru I LO im. B. Nowodworskiego w Krakowie jest bardzo zróżnicowany. Większe utwory przez niego wykonywane są często bardzo dobrze znane szerokiej publiczności. 
Chór Absolwentów I LO „Kanon”.
Od grudnia 2004 r. przy Nowodworku istnieje chór zrzeszający absolwentów tej szkoły. Powstał z inicjatywy byłych chórzystów, którzy zapragnęli kontynuować amatorską przygodę z muzyką po zakończeniu nauki w liceum. Chór „Kanon”, również pod batutą Ryszarda Źróbka, zrzesza ok. 35 absolwentów I LO. Koncertuje samodzielnie, a także z chórem szkolnym.
Udział w zajęciach chóru absolwenckiego jest dobrowolny. Na repertuar składają się muzyka cerkiewna, kościelna i rozrywkowa.

</doc>
<doc id="554174" url="https://pl.wikipedia.org/wiki?curid=554174" title="Woda kotłowa">
Woda kotłowa

Woda kotłowa – woda o małej twardości używana do zasilania kotłów parowych, kotłowni wodnych, chłodni kominowych, wież chłodniczych, urządzeń wyparnych, przemysłowych instalacji myjących i płuczących. Jej odpowiedni skład zapewnia bezawaryjną i ekonomiczną pracę kotła, pozwala uzyskać optymalną jakość pary oraz ma zastosowanie wszędzie tam, gdzie osadzanie się kamienia, korozja, częste odsalanie oraz wysokie zużycie środków do korekty chemicznej prowadzi do dużych strat ekonomicznych.
Konwencjonalne metody zmiękczania wody kotłowej.
Na skale przemysłową wodę kotłową otrzymuje się trzema sposobami w odpowiednich instalacjach do zmiękczania:
Wyżej wymienione procesy technologiczne muszą być poprzedzone analizą chemiczną wody (oznaczenie twardości), będącą podstawą do określenia odpowiedniej ilości substancji zmiękczających. Przeprowadzenie powyższych procesów w niskiej temperaturze może doprowadzić wodę do twardości 5 °n, w temperaturze do 80 do 100 °C do twardości 0,5 °n. Wraz ze wzrostem temperatury zwiększa się również szybkość reakcji oraz osadzanie strąconych soli. Zastosowanie fosforanu sodu jest jeszcze skuteczniejsze.
Według innych danych dozowanie fosforanu trójsodowego nie daje zadowalających efektów. Utrzymanie działania fosforanu na pożądanym poziomie wymaga ścisłej kontroli nad pH wody (rygorystyczne dozowanie NaOH) – odchylenia od optimum znacząco osłabiają jego działanie.
Poza tym, fosforan może najwyżej powstrzymać dalsze osadzanie się kamienia, ale nie jest w stanie usunąć kamienia już istniejącego.
Rozwiązaniem jest zastosowanie polimerowych środków do usuwania twardości. W porównaniu z fosforanem ich działanie polega na modyfikacji przestrzennej struktury cząsteczki węglanu, dzięki czemu cząsteczki nie są w stanie uformować osadu.
Zastosowanie odpowiedniej mieszaniny polimerów (wraz z dodatkami) daje oczekiwany efekt: usunięcie istniejących osadów, neutralizację twardości zawartej w wodzie i zgromadzenie się luźnego osadu w dolnej części kotła lub zbiornika wody uzupełniającej (do sprawnego odmulenia).
Zastosowanie jonitów do otrzymywania wody kotłowej.
Do otrzymywania wody kotłowej stosuje się również kolumny wypełnione permutytem, gdzie zachodzi reakcja wymiany kationów wapniowych na sodowe w myśl równania reakcji:
Zużyty kationit („Kt”) regeneruje się następnie roztworem NaCl.
Tym sposobem można obniżyć twardość wody nawet do 0,02–0,05 °n.
Odgazowywanie wody kotłowej.
Zmiękczona woda zawiera w sobie rozpuszczony dwutlenek węgla i tlen, które mogą reagować z instalacjami kotłowymi. W tradycyjnym sposobie otrzymywania wody kotłowej do związania wolnego CO2 stosowano mleko wapienne lub roztwór sody kaustycznej. Obecnie stosuje się specjalistyczne urządzenia zwane odgazowywaczami. Urządzenia te mogą pracować jako:

</doc>
<doc id="554177" url="https://pl.wikipedia.org/wiki?curid=554177" title="Łaciński patriarcha Konstantynopola">
Łaciński patriarcha Konstantynopola

Łaciński patriarcha Konstantynopola został powołany w 1204 r., po zdobyciu Konstantynopola przez krzyżowców. Był to zabieg polityczny mający na celu formalną „katolicyzację” urzędu Patriarchy Konstantynopola i położenie kresu schizmie wschodniej. Po upadku Konstantynopola w 1261 patriarcha łaciński sprawował swój urząd tytularnie w Rzymie. Od 1948 urząd pozostawał nieobsadzony, zaś w 1964 zniesiono go.
Łacińscy patriarchowie Konstantynopola.
"Upadek Konstantynopola 1261; od tego momentu patriarchat tytularny"
"Zniesienie patriarchatu w 1964 r."

</doc>
<doc id="554178" url="https://pl.wikipedia.org/wiki?curid=554178" title="Herb Gogolina">
Herb Gogolina

Herb Gogolina – jeden z symboli miasta Gogolin i gminy Gogolin w postaci herbu.
Wygląd i symbolika.
Herb przedstawia na czerwonej tarczy biały piec wapienny, po jego bokach dwa kłosy zboża, a na tle pieca biały pomnik Karolinki i Karlika – postaci znanych z ludowej pieśni "Poszła Karolinka do Gogolina", będącej również hymnem miasta.
Piec wapienny symbolizuje przemysł wapienniczy, będący jednym z czynników rozwoju miasta. Kłosy oznaczają gospodarność i dostatek rolniczych okolic Gogolina.
Całość zawarta jest na czerwonym tle w połączeniu z kolorem białym i żółtym, które również pełnią symboliczną rolę i które w bezpośrednim przełożeniu znajdują swoje odzwierciedlenie na fladze miasta.
Historia.
Herb miejski w obecnej postaci jest używany od 1987.

</doc>
<doc id="554183" url="https://pl.wikipedia.org/wiki?curid=554183" title="Zofia Trzcińska-Kamińska">
Zofia Trzcińska-Kamińska

Zofia Trzcińska-Kamińska (ur. 26 grudnia 1890 w Wieprzcu, zm. 27 października 1977 w Warszawie) – polska rzeźbiarka i medalierka. Należała do grup „Młoda Sztuka” i „Rytm”.
Życiorys.
Pierwsze lekcje rysunków pobierała w Lublinie, następnie odbyła studia zagraniczne: w Berlinie uczyła się rzeźby pod kierunkiem prof. Levina-Funcke, malarstwa – u Lovisa Corintha, w Paryżu zaś przez rok uczyła się rysunku. W 1909 rozpoczęła naukę w Warszawie w prywatnej pracowni prof. Władysława Ślewińskiego. Tam poznała swojego przyszłego męża Zygmunta Kamińskiego. We wrześniu 1915 zaciągnęła się w Lublinie do II Brygady Legionów Polskich. Jako Zygmunt Tarło przez półtora miesiąca służyła w kawalerii.
Po zakończeniu wojaczki zapisała się do warszawskiej Szkoły Sztuk Pięknych na kurs rzeźby u prof. Edwarda Wittiga. W 1918 wyjechała do Wiednia, gdzie rozpoczęła studia w Kungstgewerbeschule. W 1919 otworzyła własną pracownię na Rynku Starego Miasta w Warszawie. Tu w 1921 powstała wykonana w białym marmurze rzeźba "Jutrzenka", która w latach 30. została ustawiona w Łazienkach Królewskich.
Pierwszą wystawę Zofia Trzcińska-Kamińska zorganizowała w 1922.
W 1928 wygrała konkurs na pomnik Thomasa Woodrowa Wilsona dla Poznania. Artystka pomnik wykonała, jednak ostatecznie w Parku Wilsona stanął pomnik autorstwa Gutzona Borgluma. W zamian Zofii Trzcińskiej-Kamińskiej zlecono wykonanie pomnika Tadeusza Kościuszki. Pomnik został odsłonięty w 1931. W 1937 wykonała posąg Bolesława Chrobrego dla pawilonu polskiego na Wystawie Powszechnej w Paryżu.
W czasie II wojny światowej współpracowała z Frontem Odrodzenia Polski. W tym okresie wstąpiła do Trzeciego Zakonu Dominikańskiego, przybierając imię Gertruda.
Z twórczości powojennej należy wymienić: tablicę pamiątkową ślubów jasnogórskich Jana Kazimierza w sali rycerskiej klasztoru na Jasnej Górze (1957), pomnik kardynała Augusta Hlonda w archikatedrze św. Jana w Warszawie (1960) oraz figurę św. Józefa w kościele oo. dominikanów na Służewie w Warszawie. Rzeźby artystki można również odnaleźć na cmentarzu Powązkowskim. Najważniejsze to rzeźba umierającego wojownika na grobie Stanisława i Janiny Pruszkowskich oraz płaskorzeźba nad grobem męża.
Zniszczony podczas wojny poznański pomnik Kościuszki został odtworzony przez artystkę wraz z Kazimierzem Bieńkowskim. Odsłonięcie dzieła odbyło się 30 września 1967. Natomiast 14 czerwca 1994 w Parku Wilsona w Poznaniu zostało odsłonięte popiersie Woodrowa Wilsona. Jest to szczęśliwie ocalały pomnik wykonany przez Zofię Trzcińską-Kamińską w 1928.
Została pochowana na cmentarzu Powązkowskim (aleja zasłużonych-1-79).

</doc>
<doc id="554184" url="https://pl.wikipedia.org/wiki?curid=554184" title="Hala Sedki">
Hala Sedki

Hala Sedki George Younan (arabski:هالة صدقى جورج يونان, ur. 1961 w Kairze) – egipska aktorka.
Jest uważana za jedną z najlepszych egipskich aktorek. Swoją karierę rozpoczęła w filmie Noura al Demirdasha "Rehlet al melion". Wystąpiła w ponad 30 filmach. Hala grała również w wielu produkcjach telewizyjnych takich jak "Awrak Misrya", "Arabisk", "Zaman Al Aolama" i "ynabei el eshk".

</doc>
<doc id="554186" url="https://pl.wikipedia.org/wiki?curid=554186" title="Front Dalekowschodni">
Front Dalekowschodni

Front Dalekowschodni (ros. Дальневосточный фронт) – związek operacyjno-strategiczny Armii Czerwonej o kompetencjach administracyjnych i operacyjnych na dalekowschodnim terytorium ZSRR. 
Historia.
Front utworzono 28 czerwca 1938 ze sztabem w Chabarowsku na bazie istniejącej na tym terenie od 1929 Samodzielnej Armii Dalekiego Wschodu. 
Początkowo w składzie posiadał 1., 2. i 15 Armię. Stopniowo zwiększał swoją liczebność. Na początku 1941 w jego skład weszła 25 Armia. Do 25 kwietnia 1943 roku dowódcą frontu był gen. armii Iosif Apanasienko, a następnie po nim gen. płk (od 26 października 1944 gen. armii) Maksim Purkajew. Do 1945 osłaniał granice ZSRR na Dalekim Wschodzie przed ewentualnym uderzeniem wojsk japońskich.
W momencie wybuchu wojny z III Rzeszą front dysponował siłą 21 dywizji i kilku brygad. Między sierpniem a listopadem 1941 8 dywizji zostało przerzuconych na zachód dla wsparcia wojsk walczących z Wehrmachtem.
Jako zwarta formacja, przez większą część II wojny światowej front nie prowadził działań bojowych. Wiosną 1945 w jego skład wchodziły: 1., 2., 15., 25. i 35 Armia oraz 9. i 10 Armia Lotnicza. 13 marca 1945 roku z jego składu wydzielono Nadmorską Grupę Wojsk. 
Od 5 sierpnia 1945 prowadził działania jako 2 Front Dalekowschodni (ros. 2-й Дальневосточный фронт). W czasie operacji kwantuńskiej uczestniczył w rozbiciu stacjonującej w Mandżurii japońskiej Armii Kwantuńskiej, jednakże głównym zgrupowaniem atakującym był Front Zabajkalski atakujący z rejonu jeziora Bajkał i z Mongolii. W jego skład wchodziły oddziały przeniesione z Europy po kapitulacji Niemiec. Dowódcą Frontu Zabajkalskiego był marszałek Rodion Malinowski. 
10 września 1945 na bazie frontu powstał Dalekowschodni Okręg Wojskowy.
Struktura organizacyjna.
Skład (1945):

</doc>
<doc id="554191" url="https://pl.wikipedia.org/wiki?curid=554191" title="Ewa Skibińska">
Ewa Skibińska

Ewa Skibińska (ur. 11 lutego 1963 we Wrocławiu) – polska aktorka teatralna, filmowa i telewizyjna.
Życiorys.
Jako licealistka wystąpiła po raz pierwszy na deskach amatorskiego Teatru Zielona Latarnia we Wrocławiu, gdzie rozpoczynał swoją karierę także Andrzej Kopiczyński. Po ukończeniu w 1981 IX Liceum Ogólnokształcącego we Wrocławiu zdecydowała się na Wydział Lalkarski, jednak za namową Igora Przegrodzkiego przeniosła się na Wydział Aktorski we wrocławskiej filii Państwowej Wyższej Szkole Teatralnej im. Ludwika Solskiego w Krakowie, którą ukończyła w 1986 roku.
Jeszcze podczas studiów wystąpiła jako senna zjawa Krysia w spektaklu Witolda Gombrowicza "Historia" (1985) we wrocławskim Teatrze Polskim, z którym związała się na stałe. Występowała także gościnnie w teatrach: Rozrywki w Chorzowie (1986) i Współczesnym im. Edmunda Wiercińskiego we Wrocławiu (2005). Miała okazję pracować z takimi reżyserami jak Maciej Wojtyszko, Jerzy Jarocki, Tadeusz Różewicz, Feliks Falk, Andrzej Wajda i Krystian Lupa.
Debiutowała na kinowym ekranie niewielką rolą Ewy Borecznej, żony Janusza (Jerzy Zelnik) w melodramacie Romana Załuskiego "Głód serca" (1986) u boku Ewy Kasprzyk. W telewizyjnym dramacie "Zero życia" (1987) zagrała pielęgniarkę Anię, młodzieńczą miłość maturzysty (Tomasz Hudziec). W serialu Krzysztofa Kieślowskiego "Dekalog VIII" (1988) pojawiła się jako studentka opowiadająca skomplikowaną historię skrzypaczki (Krystyna Janda).
Uznanie krytyki i publiczności zdobyła rolą Oli Watowej w ekranizacji jej autobiograficznej opowieści w reżyserii Roberta Glińskiego "Wszystko, co najważniejsze..." (1992).
Największą popularność przyniosła jej postać Elżbiety Walickiej, żony Bruna (Krzysztof Pieczyński) w serialu TVP2 "Na dobre i na złe" (1999–2002). Wielu telewidzom kojarzy się także z rolą Teresy Kopytko-Żukowskiej, żony ginekologa Marka (Maciej Tomaszewski), matki Kingi (Aleksandra Zienkiewicz) i ciotki Marysi Radosz (Aneta Zając) w serialu Polsatu "Pierwsza miłość", którą przyjęła w 2004.
Od 2017 roku jest związana z Teatrem Powszechnym w Warszawie.
Życie prywatne.
Ma córkę Helenę z Krzysztofem Mieszkowskim.
Nagrody i odznaczenia.
Ma na swoim koncie trzy nagrody Złotej Iglicy 1989, 2000, 2003 i jedną nagrodę Brązowej Iglicy 2002. W 1993 odebrała Nagrodę Towarzystwa Przyjaciół Teatru we Wrocławiu za najciekawszy epizod jako Jana, narzeczona Franza w sztuce Tadeusza Różewicza "Pułapka" w reżyserii Jerzego Jarockiego. Rola Mariedl w spektaklu "Prezydentki" (2000) przyniosła jej nagrodę na XL Kaliskich Spotkaniach Teatralnych. Jest także laureatką nagrody z okazji Międzynarodowego Dnia Teatru za najciekawszą rolę kobiecą w 2001. Za postać Ireny w przedstawieniu "Przypadek Klary" (2002) otrzymała nagrodę aktorską na XLII Kaliskich Spotkaniach Teatralnych.
W 2002 została odznaczona Brązowym Krzyżem Zasługi, a w 2011 – Srebrnym Medalem „Zasłużony Kulturze Gloria Artis”.

</doc>
<doc id="554192" url="https://pl.wikipedia.org/wiki?curid=554192" title="Onneyn Tahi">
Onneyn Tahi

Onneyn Tahi (ur. 24 lipca 1944 na wyspie Aoba, zm. 1998) – vanuacki polityk, przewodniczący parlamentu, tymczasowy (12 – 30 stycznia 1989) prezydent kraju. Działacz socjalistycznej Partii Pracy ("Vanua’aku Party").
Funkcję głowy państwa pełnił do dnia wyboru na to stanowisko Fredericka Timakata.

</doc>
<doc id="554194" url="https://pl.wikipedia.org/wiki?curid=554194" title="Port lotniczy Irkuck">
Port lotniczy Irkuck

Aeroport – Irkuck () – port lotniczy w Irkucku, w Rosji (obwód irkucki). Położone w odległości 8 km od centrum miasta. Największy port lotniczy wschodniej Syberii.
Ze względu na bliskość Zbiornika Angarskiego, port lotniczy ma szczególny mikroklimat. Występowanie mgły jest powszechne przez cały rok. Lotnisko jest często zamknięte z powodu złych warunków atmosferycznych, Port lotniczy Brack służy jako lotnisko zapasowe. W nagłych przypadkach, jak w lecie 2006, kiedy pas startowy został zamknięty po katastrofie samolotu S7, samoloty mogą być kierowane na pas startowy w pobliżu zakładów lotniczych Irkut, gdzie są produkowane myśliwce Suchoj i Be-200.
Od listopada 2006 r. trwają przygotowania do przeniesienia lotniska do miejscowości Kliuczewka, około 24 km od miasta Angarsk.

</doc>
<doc id="554196" url="https://pl.wikipedia.org/wiki?curid=554196" title="When You Live As A Boy">
When You Live As A Boy



</doc>
<doc id="554197" url="https://pl.wikipedia.org/wiki?curid=554197" title="List zastawny">
List zastawny

List zastawny – dłużny papier wartościowy, imienny lub na okaziciela. Do emitowania listów zastawnych w Polsce uprawnione są tylko banki hipoteczne oraz (od 23 lutego 2011) Bank Gospodarstwa Krajowego w celu realizacji programów rządowych dotyczących wspierania rozwoju budownictwa mieszkaniowego. Zasady emisji, zbywania, nabywania, wykupu i zabezpieczenia listów zastawnych w Polsce reguluje Ustawa z dnia 29 sierpnia 1997 r. o listach zastawnych i bankach hipotecznych.
Rodzaje.
Wyróżnia się dwa rodzaje listów zastawnych:
Listy zastawne są papierami wartościowymi charakteryzującymi się wysokim poziomem bezpieczeństwa oraz niskim ryzykiem inwestycyjnym. Służą refinansowaniu portfeli kredytowych w długim terminie. W Polsce ich udział w refinansowaniu banków sięga zaledwie 0,14% (wobec ok. 20% w całej Unii Europejskiej), a w odniesieniu do aktywów hipotecznych tylko 0,8% (stan na 31.12.2011 r.).
Rynek listów zastawnych w Polsce.
Średnioroczne tempo wzrostu wartości nominalnej listów zastawnych w Polsce w okresie 2006-2016 wyniosło 12,6%. Rynek ten, mierzony wartością nominalną, na koniec roku 2016 osiągnął poziom 2216 mln EUR. 47% listów zastawnych znajdujących się w obiegu na koniec 2016 roku było denominowanych w EUR, zaś pozostała część w PLN.
Do roku 2013 listy zastawne, których oprocentowanie oparte było o stałą stopę procentową stanowiły marginalną część rynku (&lt;3%), zaś na koniec 2016 roku stanowiły one już 33% wartości nominalnej listów zastawnych znajdujących się w obiegu.

</doc>
<doc id="554201" url="https://pl.wikipedia.org/wiki?curid=554201" title="Okres literacki">
Okres literacki

Okres literacki – faza procesu rozwoju historii literatury, która daje się zamknąć w granicach czasowych. Wyodrębnienie okresów literackich związane jest z periodyzacją historycznoliteracką, która bierze pod uwagę kryteria społeczne, historyczne, polityczne, kulturowe. Okres literacki charakteryzuje się spójnością dążeń, jednością programów, często podobieństwem utworów pod kątem stylistycznym, technicznym, czy tematycznym. Nadrzędnym terminem wobec okresu literackiego jest epoka literacka, która składa się ze zbioru okresów, często reprezentujących odmienne prądy (np. w epoce oświecenie wyróżnić można prądy takie jak: klasycyzm, sentymentalizm, rokoko).
Krytykę podziału literatury światowej na okresy i epoki daje się zauważyć w pracach dwudziestowiecznych filologów, którzy pragnęli dokonać syntezy literatury. Erich Auerbach występował przeciwko podziałowi na okresy i epoki uważając go za sztuczny, gdyż bazował na zbyt abstrakcyjnych kryteriach. Erns Robert Curtius w pracy "Literatura europejska" wychodził z podobnego założenia, twierdząc, że literatura europejska stanowi całość, której nie można dostrzec, jeśli dokona się sztucznych podziałów na literaturę danych narodów lub nieprecyzyjnie wytyczonych okresów i epok.

</doc>
<doc id="554203" url="https://pl.wikipedia.org/wiki?curid=554203" title="Mistrzynie Australian Open w grze podwójnej">
Mistrzynie Australian Open w grze podwójnej

Lista meczów finałowych Australian Open w grze podwójnej kobiet.

</doc>
<doc id="554207" url="https://pl.wikipedia.org/wiki?curid=554207" title="Bonawentura Buczyński">
Bonawentura Buczyński

Bonawentura Buczyński (ur. ok. 1800, zm. 1872 w Berlinie, Wisconsin) – polski duchowny katolicki, franciszkanin.
Działał jako misjonarz w Chinach, Chile i od około 1863 w USA. W Poland Corner (potem Polonia) w stanie Wisconsin był duszpasterzem polskich środowisk i współpracował z pionierem polskiego duszpasterstwa katolickiego w Wisconsin ks. Janem Polakiem. W latach 1868-1870 był proboszczem parafii św. Stanisława w Milwaukee. Przyczynił się do powołania kilku polskich parafii w Wisconsin. Jego nagrobek w Springvale ufundowało duchowieństwo polonijne.

</doc>
<doc id="554208" url="https://pl.wikipedia.org/wiki?curid=554208" title="Lorna Heilbron">
Lorna Heilbron

Lorna Heilbron (ur. 8 czerwca 1948 w Glasgow) – brytyjska aktorka telewizyjna i filmowa.
Wystąpiła gościnnie w serialach telewizyjnych ITV takich jak "Ace of Wands" (1971), "Van der Valk" (1977) czy "Taggart" (1992-97) i BBC One - "Blake's 7" (1980) czy "Lovejoy" (1994). W spektaklu telewizyjnym BBC Two "Królowa Kier" ("Queen of Hearts", 1985) zagrała Ann Drury, znudzoną gospodynię, która przebierając się w czarną bieliznę należącą do jej nastoletniej córki, zamienia się w prostytutkę. Pojawiła się też w telewizyjnym filmie "Florence Nightingale" (1985) z udziałem Jaclyn Smith i Timothy'ego Daltona, a także w thrillerze "Dziewczyna na huśtawce" ("Girl in a Swing", 1988) z Meg Tilly.
Z czasem podjęła pracę jako terapeutka.
Jej starsza siostra Vivien (ur. 13 maja 1944) została także aktorką. W 1980 roku poślubiła aktora Nicholasa Claya, z którym miała dwie córki: Ellę i Madge.
Bibliografia.
 

</doc>
<doc id="554209" url="https://pl.wikipedia.org/wiki?curid=554209" title="Festiwal Piosenki Żołnierskiej">
Festiwal Piosenki Żołnierskiej

Festiwal Piosenki Żołnierskiej – festiwal organizowany przez Główny Zarząd Polityczny Wojska Polskiego. Do udziału w Festiwalu zapraszano początkowo kompozytorów (według rozdzielnika przygotowanego przez GZP WP). Kompozytorzy i autorzy tekstów mogli tworzyć spółki autorskie z osobami, które nie otrzymały zaproszenia od GZP WP.
Historia festiwalu.
Pierwszy festiwal odbył się w lipcu 1967 w Połczynie-Zdroju. W następnym roku odbywał się jednocześnie w Kołobrzegu w dniach 3-7 lipca oraz w Połczynie-Zdroju. Od 1969 w Połczynie odbywał się Festiwal Zespołów Artystycznych Wojska Polskiego, natomiast w Kołobrzegu - Festiwal Piosenki Żołnierskiej.
Głównymi nagrodami Festiwal Piosenki Żołnierskiej były Złote, Srebrne i Brązowe Pierścienie.
Tutaj swoje kariery zaczynali Maria Jarzębska, Małgorzata Ostrowska, Krystyna Giżowska, Regina Pisarek.
Stanisław Mikulski i Maria Wróblewska stanowili niemal stały duet konferansjerów.
Dla festiwalu komponowali: Jerzy Wasowski, Marek Sewen, Włodzimierz Korcz, Katarzyna Gärtner, Benedykt Konowalski, Andrzej Kurylewicz, Emil Sojka, Ryszard Sielicki, Michał Sulej, Mateusz Święcicki, Bolesław Szulia oraz autorzy tekstów - Roman Sadowski, Tadeusz Urgacz, Jan Gałkowski, Jerzy Jurandot, Krystyna Pac-Gajewska, Włodzimierz Scisłowski, Jerzy Skokowski, Stanisław Werner. 
Na festiwalu można było usłyszeć takie piosenki jak: "Wrzosy" Dany Lerskiej, "Tak długo was chłopcy nie było" Reginy Pisarek, "Nie było wtedy róż" Zdzisławy Sośnickiej, "Powołanie" Maryli Rodowicz, "Takiemu to dobrze" Józefa Nowaka, "Czerwone słoneczko" zespołu "2 plus 1", "Urzekło nas morze" Marii Jastrzębskiej, "Nie żałujcie serca dziewczyny" Anny Jantar i wiele innych. 
W dniach 5-9 lipca 1983 odbył się XVII Festiwal Piosenki Żołnierskiej.
11 lipca 1987 zakończył się XXI Festiwal Piosenki Żołnierskiej. Na koncert galowy przybyli przedstawiciele najwyższych władz partyjnych, państwowych i wojskowych: członek Biura Politycznego i sekretarz Komitetu Centralnego Polskiej Zjednoczonej Partii Robotniczej, generał broni Józef Baryła, sekretarz KC PZPR i przewodniczący Zarządu Głównego Towarzystwa Przyjaźni Polsko-Radzieckiej, Henryk Bednarski, wiceminister obrony narodowej, generał broni Antoni Jasiński, szef Głównego Zarządu Politycznego Wojska Polskiego, generał dywizji Tadeusz Szaciło i kierownik Wydziału Kultury KC PZPR, Tadeusz Sawic.
Jury pod przewodnictwem J. Chomickiego w kategorii piosenek marszowych „Złoty pierścień” przyznało Katarzynie Gärtner (muzyka), Ryszardowi Ulickiemu (słowa) i Adamowi Wojdakowi za piosenkę „Rogatywka”. W kategorii piosenek estradowych „Złoty pierścień” otrzymała piosenka „Zostały tylko ślady podków” ze słowami Włodzimierza Scisłowskiego, muzyką J. Kępskiego w wykonaniu grupy „Primo Voto”.
Na początku lat 90. XX wieku festiwal został zawieszony, a w 1991 przekształcony w imprezę zatytułowaną „Arsenał Artystyczny”.
Edycje, nagrody i wyróżnienia.
Od 1971 do 1989 roku za piosenkę nagrodę złotego i srebrnego pierścienia otrzymywali równorzędnie wykonawca piosenki, autor tekstu i autor muzyki 
VIII FPŻ - lipiec 1974
- nagroda „Złoty Pierścień" dla Ireny Woźniackiej za piosenkę Piosenka melduje się na rozkaz
- nagroda „Złoty Pierścień" dla kwartetu Śląskiej Estrady Wojskowej za piosenkę Ech te czołgi 
- nagroda „Srebrny Pierścień" dla Bractwa Kurkowego 1791 Za piosenkę Witaj dniu
- nagroda „Srebrny Pierścień" dla Barbary Książkiewicz za piosenkę Torpedysta 
XIII FPŻ - lipiec 1979
Ponadto laureatami nagród na festiwalu byli m.in.: Bernard Ładysz, Romuald Spychalski, Jacek Labuda, Adam Zwierz (artyści scen operowych i teatrów muzycznych), Anna German, Sława Przybylska, Barbara Książkiewicz, Joanna Rawik, Regina Pisarek, Anna Jantar, Andrzej Popiel, Maryla Rodowicz, Teresa Tutinas, Halina Kunicka, Halina Frąckowiak, Zdzisława Sośnicka, Nina Urbano, Daniel, Adam Wojdak, Wojciech Siemion, Józef Nowak, Janusz Zakrzeński, Mieczysław Święcicki, Wiktor Zatwarski i zespoły muzyczne: Breakout, Pro Contra.

</doc>
<doc id="554210" url="https://pl.wikipedia.org/wiki?curid=554210" title="Gmina Žabljak">
Gmina Žabljak

Gmina Žabljak (czarn.: "Opština Žabljak" / Општина Жабљак) – gmina w północnej Czarnogórze. Jedna z kilku gmin, w której nie przeważają Czarnogórcy (w tym wypadku ok. 43% Czarnogórców przy ok. 50% Serbów).
Turystyka.
W Žabljaku znajdują się m.in.:

</doc>
<doc id="554215" url="https://pl.wikipedia.org/wiki?curid=554215" title="Święta maryjne">
Święta maryjne



</doc>
<doc id="554216" url="https://pl.wikipedia.org/wiki?curid=554216" title="Esad Pasza Toptani">
Esad Pasza Toptani

Esad Pasza Toptani (ur. 1863, zm. 13 czerwca 1920) – oficer armii tureckiej, polityk albański.
Urodził się w Tiranie lub według innych źródeł w Joaninie. Jego matka była Albanką (Vasfije z d. Alizoti), ojciec Turkiem.
Ukończył szkołę wojskową w Stambule, a następnie znalazł się na dworze sułtańskim. Jako dowódca garnizonu w Janinie (od 1908), związał się z ruchem młodotureckim. W 1908 deputowany do parlamentu osmańskiego. 
W grudniu 1912 roku dowodził wojskami turecko-albańskimi w bitwie o Joaninę. W jej trakcie obronił miasto przed wojskami greckimi.
W czasie wojny bałkańskiej w 1913 roku po śmierci Hasana Rizy paszy objął dowództwo nad tureckim garnizonem Szkodry. On też poddał twierdzę wojskom czarnogórskim w zamian za możliwość wyjścia z twierdzy wraz z oddziałami mu podległymi i wsparcie w staraniach o przejęcie władzy w Albanii. Po utworzeniu Księstwa Albanii, został w lutym 1914 roku ministrem spraw wewnętrznych i ministrem wojny. Internowany za udział w spisku przeciwko księciu Wilhelmowi, zbiegł do Włoch. Powrócił do Albanii w sierpniu, z pomocą serbską, 5 października 1914 ogłosił się w Tiranie naczelnym wodzem armii albańskiej i szefem rządu. Opuścił kraj wraz z wojskami serbskimi. W l. 1916-1918 w Salonikach tworzył namiastkę rządu albańskiego. W 1918 roku wyjechał do Paryża na konferencję pokojową. Nie uznawał nowych władz Albanii, powstałych na kongresie w Lushnja, a z pomocą swoich zwolenników próbował destabilizować sytuację w kraju. 13 czerwca 1920 roku przed paryskim hotelem Continental zastrzelił go student albański, Avni Rustemi, który przed oddaniem strzałów wypowiedział przewidziane w Kanunie formuły poprzedzające krwawą zemstę. 
Rodzina.
Rodzeństwo: starszy brat Gani Bey Toptani (wpływowy polityk turecki, zginął w mordzie politycznym w 1908 roku, zamordowany przez syna Wielkiego Wezyra Abdula Hamida); siostra Esada Sadije Toptani została żoną Xhemala Paszy Zogu i matką prezydenta i pierwszego króla Albanii Ahmeda Zogu.

</doc>
<doc id="554217" url="https://pl.wikipedia.org/wiki?curid=554217" title="Klaus Barthel">
Klaus Barthel

Klaus Barthel (ur. 28 grudnia 1955 w Monachium) – niemiecki polityk.
Od 10 listopada 1994 deputowany do Bundestagu z ramienia partii SPD, wybrany z listy w Bawarii. Członek SPD od roku 1975, w latach 1983 – 1988 przewodniczący bawarskiego Jusos.

</doc>
<doc id="554218" url="https://pl.wikipedia.org/wiki?curid=554218" title="Wystawa Powszechna">
Wystawa Powszechna



</doc>
<doc id="554219" url="https://pl.wikipedia.org/wiki?curid=554219" title="Taiyō Sentai Sun Vulcan">
Taiyō Sentai Sun Vulcan

 – japoński serial z gatunku "tokusatsu" z roku 1981. Jest piątym serialem z sagi Super Sentai stworzonym przez Toei Company oraz trzecim i ostatnim, który ta wytwórnia stworzyła przy współpracy z Marvel Comics. Emitowany na kanale TV Asahi od 7 lutego 1981 roku do 30 stycznia 1982. Serial liczył 50 odcinków. W niektórych wątkach serial kontynuuje fabułę poprzedniej serii.
Sun Vulcan to jedyna drużyna Sentai licząca tylko 3 członków i złożona całkowicie z mężczyzn. W innych seriach wojowników jest co najmniej 5 w tym co najmniej 1 kobieta. Ponadto jest to jedyny Sentai, w którym dokonana została zmiana czerwonego wojownika.
Fabuła.
Imperium Czarnej Magmy osiadłe na Biegunie Północnym postanowiło zaatakować i podbić Ziemię. W odpowiedzi na to ONZ organizuje Światową Gwardię Pokoju (GWP), której szef – komandor Arashiyama postanawia stworzyć specjalny oddział bojowy do walki z wrogimi ludziom maszynami. Do grupy dołącza trójka wybitnych japońskich żołnierzy, którzy stają się Sun Vulcan by ochronić ludzkość przed złem.
Postaci.
Członkowie drużyny należą do Gwardii Pokoju. Hiba, Hyō i Samejima brali udział w Wojnie Legend w Kaizoku Sentai Gokaiger, gdzie wraz z 33 innymi drużynami powstrzymali atak Zangyaków na Ziemię. Jedynym z trójki, który w "Gokaiger" pojawia się w ludzkiej postaci jest Hiba.
Broń i ataki.
Drużyna ma rozmaite ataki:
Wrogowie.
Wrogiem trójki bohaterów jest Imperium Czarnej Magmy (ブラックマグマ "Burakku Maguma"), które osiedliło się na biegunie północnym w bazie zwanej Żelaznym Kłem.
Obsada.
Aktorzy kostiumowi.
Źródło:

</doc>
<doc id="554220" url="https://pl.wikipedia.org/wiki?curid=554220" title="George Kalkoa">
George Kalkoa

George Kalkoa (Ati George Sokomanu) (ur. 13 stycznia 1937 w Mele) – vanuacki polityk, dwukrotny prezydent kraju.
Kalkoa był liderem ruchu niepodległościowego, w wyniku którego 30 lipca 1980 państwo to uzyskało niepodległość. Tego samego dnia mianowany pierwszym prezydentem Vanuatu, urząd sprawował do 17 września 1984, kiedy to zmuszony był podać się do dymisji. Niespełna trzy tygodnie później (8 marca) ponownie wybrany prezydentem, władzę sprawował aż do końca kadencji – 12 stycznia 1989. Do jego największych sukcesów zaliczyć należy wprowadzenie Vanuatu do ONZ (1981) oraz Ruchu państw niezaangażowanych (1983).
Od 6 stycznia 1993 do 7 stycznia 1996 był sekretarzem generalnym Komisji Południowego Pacyfiku.

</doc>
<doc id="554221" url="https://pl.wikipedia.org/wiki?curid=554221" title="Enkoder przyrostowy">
Enkoder przyrostowy

Enkoder inkrementalny, przyrostowy, impulsowy – przetwornik, którego zadaniem jest generowanie impulsów (przyrosty kątowe) odpowiadających ruchowi obrotowemu. 
Charakterystyczną cechą tych enkoderów jest stała liczba impulsów na wyjściu do 10000 impulsów/obrót, odpowiadająca rozdzielczości systemu pomiarowego. 
W celu kontroli kierunku (prawo-lewo), drugi w kolejności sygnał jest przesunięty fazowo o 90°. Licznik zewnętrznego systemu kontroli może być ponownie ustawiany dodatkowym zerowym impulsem. 
Pomiar położenia następuje niezależnie od rozdzielczości wyjściowej enkodera. Oznacza to, że każda rozdzielczość od 1 do 32768 impulsów na obrót może być uzyskana na podstawie wewnętrznego próbkowania. Takie precyzyjne rejestrowanie mechanicznego ruchu obrotowego i jego zamiana na sygnał elektryczny jest zasadnicze dla niezawodnego działania w pozycjonowaniu i CNC.

</doc>
<doc id="554222" url="https://pl.wikipedia.org/wiki?curid=554222" title="W22 (kolej)">
W22 (kolej)

W 22 – wskaźnik kolejowy umieszczany na semaforach SBL.
Kwadratowa czarna tablica ustawiona po przekątnej pionowo, a na niej biała litera „T” wykonana z materiałów odblaskowych. Stosowany jest na wzniesieniach ponad 6‰.
Oznacza, iż maszynista ciężkiego pociągu towarowego może minąć ten semafor, wskazujący sygnał „stój” bez zatrzymania, z prędkością nie większą niż 20 km/h (dawniej 15 km/h), tak regulując prędkość, aby mógł w każdej chwili zatrzymać pociąg w razie zauważenia przeszkody do dalszej jazdy.

</doc>
<doc id="554227" url="https://pl.wikipedia.org/wiki?curid=554227" title="Twardość węglanowa">
Twardość węglanowa

Twardość węglanowa, twardość przemijająca, twardość nietrwała – twardość wody wywoływana głównie przez wodorowęglan wapnia, Ca(HCO3)2, i wodorowęglan magnezu, Mg(HCO3)2. Związki te przy ogrzewaniu wody rozkładają się do nierozpuszczalnych węglanów, tworzących kamień kotłowy:
Ze względu na łatwość usunięcia twardości tego typu (wystarczy tylko przegotowanie wody) nazywa się ją twardością przemijającą – powstały w wyniku tego kamień kotłowy, składający się ze strąconych węglanów, osadza się na dnie i ścianach naczynia lub zbiornika.

</doc>
<doc id="554228" url="https://pl.wikipedia.org/wiki?curid=554228" title="Jean Marie Leye Lenelgau">
Jean Marie Leye Lenelgau

Jean Marie Leye Lenelgau (Jean-Marie Manatawai) (ur. 1932, zm. 9 grudnia 2014) – vanuacki polityk, prezydent kraju od 2 marca 1994 aż do 2 marca 1999.

</doc>
<doc id="554230" url="https://pl.wikipedia.org/wiki?curid=554230" title="Andreas Baltes">
Andreas Baltes

Andreas Baltes (ur. 19 grudnia 1930 - zm. 30 stycznia 2001) – niemiecki polityk. 
Od 19 października 1965 do 19 października 1969 deputowany do Bundestagu z ramienia partii SPD, wybrany z listy w Saarze. 

</doc>
<doc id="554232" url="https://pl.wikipedia.org/wiki?curid=554232" title="Inperspective">
Inperspective

Inperspective – EPka norweskiej grupy Theatre of Tragedy, zawierająca starsze utwory zespołu. Została wydana przez Massacre Records w 2001 roku.

</doc>
<doc id="554233" url="https://pl.wikipedia.org/wiki?curid=554233" title="Twardość niewęglanowa">
Twardość niewęglanowa

Twardość niewęglanowa, twardość trwała, twardość nieprzemijająca – twardość wody wywoływana głównie przez sole wapnia i magnezu. Najczęściej są to siarczany (między innymi CaSO4), dające trudny do usunięcia kamień gipsowy, oraz chlorki. Sole te mogą być naturalnie obecne w wodzie, jak i powstawać wtórnie, na przykład w trakcie jej gotowania.

</doc>
<doc id="554235" url="https://pl.wikipedia.org/wiki?curid=554235" title="Kondunktancja">
Kondunktancja



</doc>
<doc id="554242" url="https://pl.wikipedia.org/wiki?curid=554242" title="Twardość ogólna">
Twardość ogólna



</doc>
<doc id="554245" url="https://pl.wikipedia.org/wiki?curid=554245" title="Jesus Killing Machine">
Jesus Killing Machine

Jesus Killing Machine – pierwszy studyjny album niemieckiej supergrupy Voodoocult. Wydany został w 1994 przez wytwórnię płytową Motor Music na płycie CD (518996-2), również jako LP na płycie winylowej (518996-1). Ponadto Jesus Killing Machine w styczniu 1995 roku wydała w Japonii Teichiku Records (TECX-25868).
Lista utworów.
Opracowano na podstawie materiału źródłowego.
Muzycy.
Opracowano na podstawie materiału źródłowego.
Szczegóły techniczne.
Opracowano na podstawie materiału źródłowego.

</doc>
<doc id="554246" url="https://pl.wikipedia.org/wiki?curid=554246" title="Stanisław Kluza">
Stanisław Kluza

Stanisław Kluza (ur. 2 czerwca 1972 w Lublińcu) – polski ekonomista, doktor nauk ekonomicznych. W 2006 podsekretarz stanu w Ministerstwie Finansów w rządzie Kazimierza Marcinkiewicza oraz minister finansów w rządzie Jarosława Kaczyńskiego. Pierwszy przewodniczący Komisji Nadzoru Finansowego (2006–2011).
Życiorys.
Syn inżyniera Ludwika Kluzy i malarki Marii Wollenberg-Kluzy. Absolwent Szkoły Głównej Handlowej w Warszawie. W 2001 na tej samej uczelni na podstawie pracy zatytułowanej "Zastosowanie indeksów Divisia w Polsce" uzyskał stopień doktora nauk ekonomicznych w zakresie ekonomii ze specjalnością ekonometria, finanse i statystyka. Jego rozprawa doktorska została wyróżniona Nagrodą Prezesa Rady Ministrów.
Pracę naukową rozpoczął jako asystent w Zakładzie Statystyki Stosowanej Instytutu Statystyki i Demografii (ISiD) w SGH. W 2002 został adiunktem na tej uczelni. W 1998 został stypendystą Fundacji na rzecz Nauki Polskiej, a w 1999 stypendystą Programu Fulbrighta. Studiował do 2000 na Uniwersytecie Waszyngtona w St. Louis, a jako stypendysta Dekaban-Liddle w 2001 na Uniwersytecie w Glasgow. Został członkiem Towarzystwa Ekonomistów Polskich i honorowej rady ekspertów przy AIESEC Polska.
Pracował zawodowo m.in. w polskim oddziale koncernu Unilever (1994–1998) oraz w McKinsey &amp; Company (1998–1999). Prowadził zajęcia w Wyższej Szkole Handlu i Finansów Międzynarodowych. Od 2002 do 2006 był związany z Bankiem Gospodarki Żywnościowej S.A., zajmował stanowiska dyrektora departamentu i głównego ekonomisty.
Po wyborach w 2005 reprezentował Prawo i Sprawiedliwość w rozmowach koalicyjnych z PO w zespołach makroekonomicznym i podatkowym. W rządzie Kazimierza Marcinkiewicza wiosną 2006 powołany na podsekretarza stanu w Ministerstwie Finansów. 14 lipca 2006 objął urząd ministra finansów w gabinecie Jarosława Kaczyńskiego. Został odwołany 22 września tego samego roku w związku z powrotem na stanowisko rządowe Zyty Gilowskiej.
29 września 2006 wybrany na przewodniczącego Komisji Nadzoru Finansowego. Kadencję zakończył 12 października 2011. W 2016 powołany na wiceprezesa i p.o. prezesa zarządu Banku Ochrony Środowiska, a następnie został prezesem zarządu tego banku. Funkcję tę pełnił do 2017.

</doc>
<doc id="554247" url="https://pl.wikipedia.org/wiki?curid=554247" title="Charlie Chan">
Charlie Chan

Charlie Chan – postać literacka, mieszkający w Honolulu detektyw chińskiego pochodzenia. Stworzył go Earl Derr Biggers. Pojawia się w sześciu powieściach wydanych w latach 1925–32. Biggers, pisząc swoje książki, inspirował się postacią Changa Apana (1871–1933), oficera policji z Honolulu.
Opis postaci.
Charlie Chan (w pierwszych powieściach jest sierżantem, później awansowany na inspektora) jest Chińczykiem z amerykańskim obywatelstwem, mieszkającym w Honolulu. Jest żonaty i ma bardzo liczne potomstwo, gdy najstarsza jego córka już studiuje, żona Chana rodzi jeszcze kolejne dziecko. Jest wielbicielem życia rodzinnego i gdy w powieści trafia się jakaś młoda para mająca się ku sobie (a w książkach Biggersa są to sytuacje częste), Chan zawsze stara się im dopomóc znaleźć drogę do małżeństwa. Zewnętrznie Charlie Chan jest dość tęgi, ale mimo to szybki i sprawny fizycznie. Mówi często w sposób bardzo kwiecisty, dystyngowany, kojarzony z tzw. wschodnią wytwornością i niekiedy z przesadną grzecznością, przy czym ma duże poczucie humoru i autoironii. Jako detektyw jest niezwykle spostrzegawczy, wychwytuje szczegóły i doskonale kojarzy fakty. Powieści z Charlie Chanem należą do tzw. klasycznych kryminałów z zagadką - łamigłówką, bez epatowania przemocą, zatem ich główny bohater jeśli chodzi o sposób rozwiązywania zagadek przypomina Herkulesa Poirota, Jane Marple czy Nerona Wolfe, wyróżniając się jednak na tle typowych bohaterów podobnych książek niebanalnymi cechami osobistymi, choćby z racji pochodzenia. 

</doc>
<doc id="554248" url="https://pl.wikipedia.org/wiki?curid=554248" title="Chadidża">
Chadidża

Chadidża bint Chuwajlid (555 – 619) – pierwsza żona proroka Mahometa, a do swej śmierci jego jedyna małżonka; córka Chuwajlida ibn Asada i Fatimy bint Zaida.
Życiorys.
Wywodziła się z rodziny wyznającej judaizm, sama jednak Żydówką nie była. Z faktu, że od jej ślubu z Mahometem do jej śmierci prorok był monogamistą, powstała teoria, że mogła być chrześcijanką. Po ojcu, Chuwajlidzie (zm. 585), najzamożniejszym kupcu w Mekce, wysyłającym karawany do Syrii i do Jemenu, odziedziczyła olbrzymią fortunę. Po matce, Fatimie bint Zaidzie (zm. 575), była krewną, jakkolwiek daleką, proroka Mahometa. Tradycja muzułmańska zastrzega, z wielkiego szacunku do Chadidży, że pierwsza żona proroka nigdy nie wyznawała wielobóstwa, ani nie oddawała czci idolom staroarabskim. Obdarza Chadidżę zaszczytnymi tytułami Amirat Kurajsz (arab. 'księżniczka Kurajszytów') i At-Tahira (arab. 'czysta'). Wraz z pierwszym mężem Chadidża zajmowała się handlem na szlaku między Syrią a Mekką. Chadidża sama nie podróżowała z karawanami, lecz wysyłała swoich przedstawicieli handlowych. Jednym z nich był właśnie późniejszy prorok Mahomet. Według tradycji osobę Mahometa zarekomendować miał Chadidży jego stryj, u którego prorok się wychowywał, a zarazem ojciec przyszłego kalifa Alego, Abu Talib. Początkowo była pracodawczynią Mahometa, którego zatrudniła jako przewodnika karawan. Po owdowieniu, jako zamożna 40-letnia kobieta, zaproponowała swojemu młodszemu pracownikowi małżeństwo (595 r.) Tradycja utrzymuje, że dzieliła ich różnica 15 lat; jest to jednak informacja niezbyt wiarygodna, gdyż w Arabii przed islamem większą wagę przy określaniu dat urodzin przywiązywano do miesięcy niż do lat. Swatem w imieniu Mahometa był według tradycji Abu Talib. Wspierała proroka w jego działalności i podtrzymywała na duchu, gdyż początkowo Mahomet swoje objawienia przypisywał Szatanowi. Tradycja muzułmańska wymienia ją jako jednego z pierwszych wyznawców islamu. Urodziła Mahometowi co najmniej troje dzieci – dwóch synów oraz córkę Fatimę (3 pierwsze córki Chadidży były prawdopodobnie z jej pierwszego małżeństwa). Przez wyznawców islamu Chadidża zaliczana jest do tzw. „czterech niezrównanych kobiet – muzułmanek” (wraz z Asiją, Marią i córką Mahometa, Fatimą).

</doc>
<doc id="554249" url="https://pl.wikipedia.org/wiki?curid=554249" title="Festiwal Piosenki Radzieckiej">
Festiwal Piosenki Radzieckiej

Festiwal Piosenki Radzieckiej – festiwal muzyczny, organizowany w latach 1965–1989 w Zielonej Górze.
Historia.
Pierwsze edycje festiwalu organizowało Towarzystwo Przyjaźni Polsko-Radzieckiej. Z czasem do współpracy w organizacji dołączyło Ministerstwo Kultury i Sztuki. Głównymi nagrodami były Złote, Srebrne i Brązowe Samowary.
Pierwszy festiwal odbył się w 1965 roku. Festiwal cieszył się największą popularnością w latach 70. Ostatnia edycja odbyła się w czerwcu 1989 roku.
Prowadzącymi festiwalu byli m.in.: Krystyna Loska, Jan Suzin, Tadeusz Sznuk, Edyta Wojtczak, Maria Wróblewska. W skład jury wchodzili m.in.: Aleksander Bardini, Tadeusz Wojciech Maklakiewicz, Czesław Niemen, Władysław Szpilman, Wojciech Trzciński. Występom wykonawców towarzyszyli dyrygenci ze swymi orkiestrami (m.in. Stefan Rachoń z Orkiestrą Polskiego Radia i Telewizji, Zygmunt Hassa, Henryk Debich). Kierownikiem muzycznym festiwalu był Jerzy Milian.
Laureatami festiwalu byli m.in.: Małgorzata Ostrowska (1975), Urszula Kasprzak (1977). Na festiwalu wystąpili również m.in.: Michał Bajor, Mieczysław Fogg, Anna German, Irena Jarocka, Grażyna Łobaszewska, Alicja Majewska, Janusz Panasewicz (w 1981), Łucja Prus, Irena Santor, Urszula Sipińska, Zdzisława Sośnicka, Izabela Trojanowska, Budka Suflera, Czerwone Gitary, Trubadurzy. Na festiwalu występowali również artyści ze Związki Radzieckiego (m.in. Ałła Pugaczowa i Żanna Biczewska).
W okresie festiwalu odbywały się również inne wydarzenie kulturalne poświęcone przyjaźni polsko-radzieckiej: festiwal dziecięcych zespołów pieśni i tańca Barwy Przyjaźni, Dni Literatury Radzieckiej, polsko-radzieckie plenery malarskie, kiermasze płyt muzycznych i książek.

</doc>
<doc id="554250" url="https://pl.wikipedia.org/wiki?curid=554250" title="Atenogenes">
Atenogenes

Atenogenes – imię męskie pochodzenia greckiego. Pochodzi od greckiego imienia będącego złożeniem imienia bogini Ateny i członu "genes", a oznacza „syn Ateny”, „potomek Ateny”. Wśród patronów – św. Atenogenes, biskup Sebasty i męczennik (III/IV wiek).
Atenogenes imieniny obchodzi 18 stycznia i 16 lipca.
Atenogenes w innych językach:

</doc>
<doc id="554251" url="https://pl.wikipedia.org/wiki?curid=554251" title="Deus ex machina (album Liv Kristine)">
Deus ex machina (album Liv Kristine)

Deus ex machina to pierwszy album solowy byłej wokalistki grupy Theatre of Tragedy i obecnej Leaves' Eyes – Liv Kristine Espenæs Krull.

</doc>
<doc id="554252" url="https://pl.wikipedia.org/wiki?curid=554252" title="Oblężenie Tulonu (1707)">
Oblężenie Tulonu (1707)

Oblężenie Tulonu – oblężenie, które miało miejsce w dniach 29 lipca – 21 sierpnia 1707 podczas hiszpańskiej wojny sukcesyjnej.
W 1707 książę Eugeniusz Sabaudzki usiłował wkroczyć z terenu Włoch i zdobyć francuski port Tulon.
Eugeniusz Sabaudzki 11 lipca przeprawił się przez rzekę Var i pomimo niedbalstwa i opieszałości księcia Sabaudii Wiktora Amadeusza II 16 lipca dotarł do Frejus, utrzymując kontakt z Shovell a także z angielską flotą. Jednak kunktatorstwo księcia Wiktora Amadeusza spowodowało dalsze opóźnienia i dało czas wojskom Berwicka na przysłanie z Hiszpanii posiłków do Tulonu, nad którego garnizonem liczącym teraz 15 000 żołnierzy dowództwo sprawował marszałek de René de Froulay de Tessé. Sprzymierzeni liczący 35 000 żołnierzy dotarli pod Tulonu 26 lipca. Trzy dni później doszło do pierwszych walk.
14 sierpnia René de Froulay de Tessé odzyskał wszystkie ważne wzgórza Santa Catariny, które sprzymierzeni zdobyli szturmem tydzień wcześniej. To ostatecznie przekonało Eugeniusza Sabaudzkiego, że nadzieje na zdobycie Tulonu są iluzoryczne. Oblężenie zakończyło się 21 sierpnia, a 22 sierpnia sprzymierzeni odeszli z powrotem za rzekę Var, straciwszy aż 10 000 ludzi (zabici i ranni).
Jedynym zyskiem tej wyprawy było to, że Francuzi zatopili w przystani całą swoją eskadrę złożoną z ponad 50 okrętów po to, by nie wpadła w ręce nieprzyjaciół. W ten sposób Francja straciła nadzieję na odzyskanie kontroli nad Morzem Śródziemnym, które teraz całkowicie było kontrolowane przez angielską flotę.

</doc>
<doc id="554253" url="https://pl.wikipedia.org/wiki?curid=554253" title="Spławik">
Spławik

Spławik – kawałek materiału (najczęściej drewna bądź tworzywa sztucznego) pływającego na powierzchni wody, służący do sygnalizowania pochwycenia przynęty przez rybę (czyli potocznie mówiąc – do sygnalizacji brań). Jest używany w wędkarstwie spławikowym.
Spławiki mogą mieć różne kształty, od pękatych i grubych, po cienkie i smukłe. Stosowanie danego typu spławika określone jest przez typ łowiska (woda stojąca, płynąca, od szybkości prądu, głębokości łowienia, itp.).
Istnieją różne modele spławików:

</doc>
<doc id="554256" url="https://pl.wikipedia.org/wiki?curid=554256" title="Dorothy Hayden Truscott">
Dorothy Hayden Truscott

Dorothy Hayden Truscott, z domu Johnson (ur. 3 listopada 1925 w Nowym Jorku, zm. 4 lipca 2006 w Russia, Nowy Jork), brydżystka amerykańska, arcymistrzyni międzynarodowa, medalistka imprez światowych. Do roku 1995 występowała jako Dorothy Hayden.
Grała w brydża od 7. roku życia, zachęcona przez rodziców. Uczęszczała do Smith College w Northampton (Massachusetts), przez pewien czas pracowała jako nauczycielka matematyki w Kalamazoo (Michigan). W 1959 zdobyła pierwszy tytuł mistrzyni kraju w brydżu.
W 1965 została drugą w historii kobietą powołaną do reprezentacji USA na uważany za mistrzostwa świata turniej Bermuda Bowl. Sięgnęła na tej imprezie po srebrny medal. Była również medalistką olimpiady brydżowej w rywalizacji drużynowej kobiet (1980 1. miejsce, 1968, 1972 i 1976 3. miejsce), a także wygrywała kobiecy turniej Venice Cup (1974, 1976, 1978). W 1989 poprowadziła ekipę amerykańską do zwycięstwa w Venice Cup jako niegrająca kapitan.
Razem z Alanem Truscottem przyczyniła się do ujawnienia skandalu związanego z oszustwami w czasie mistrzostw świata w Buenos Aires w 1965. W sprawę byli zamieszani Brytyjczycy Terence Reese i Boris Schapiro, ale ostatecznie zostali oni oczyszczeni z zarzutów przez rodzimą federację. Truscott, od 1972 drugi mąż Amerykanki (pierwsze małżeństwo zakończyło się rozwodem), sprawie tej poświęcił książkę "The Great Cheating Scandal". Dorothy Truscott napisała razem z mężem kilka książek brydżowych, m.in. "Teach Yourself Basic Bidding" i "The New York Times Bridge Book", kilka książek wydała sama ("Winning Declarer Play", 1969, "Bis Better, Play Better", 1970). Była również autorką beletrystycznej powieści "Hell Gate" (2002), poświęconej holenderskim osadnikom w Harlemie.
Zmarła w lipcu 2006 po chorobie Parkinsona, rok po śmierci męża.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:

</doc>
<doc id="554261" url="https://pl.wikipedia.org/wiki?curid=554261" title="Tuca Andrada">
Tuca Andrada

Tuca Andrada, właściwie José Ivaldo Gomes de Andrade Filho (ur. 11 grudnia 1964 w Recife, w stanie Pernambuco) – brazylijski aktor telewizyjny, filmowy i teatralny, najbardziej znany w Polsce z roli wrażliwego ojca Kaíke Oliveira w telenoweli "Barwy grzechu".
Kariera.
Swoją karierę aktorską zapoczątkował występami na deskach lokalnego teatru w Recife, gdzie osiągnął największy sukces teatralny w roli tytułowego bohatera słynnego brazylijskiego piosenkarza w sztuce "Orlando Silva", która miała ponad 10 milionów widzów tylko w São Paulo. Był nominowany do nagrody Mambembe za rolę w sztuce "O Pequeno Grao de Areia" (1987) oraz zdobył nominację do nagrody SATED/RJ za objawienie aktorskie w telenoweli "Właściciel świata" ("O Dono do Mundo", 1991) jako Ladislau. Został uhonorowany nagrodą angielską English Culture Award of Theater dla najlepszego aktora za występ w dramacie "Rocky Horror Show" (1995). Otrzymał także nagrodę Cartagena na Kolumbijskim Festiwalu Filmowym za postać Cafu w dramacie biograficznym "Quem Matou Pixote?" (1996).

</doc>
<doc id="554263" url="https://pl.wikipedia.org/wiki?curid=554263" title="Kolej Średnicowa w Warszawie">
Kolej Średnicowa w Warszawie



</doc>
<doc id="554265" url="https://pl.wikipedia.org/wiki?curid=554265" title="Bizmutynit">
Bizmutynit

Bizmutynit – minerał z gromady siarczków. Jest minerałem średniotemperaturowych hydrotermalnych żył kruszcowych. Nazwa pochodzi od składu chemicznego minerału.
Charakterystyka.
Właściwości.
Tworzy kryształy o pokroju słupkowym lub igiełkowym wykazujące delikatne, podłużne zbrużdżenia. Występuje w skupieniach zbitych, ziarnistych, łuskowych. Jest miękki, krajalny, strugalny, nieco giętki, ale nie sprężystym. 
Często zawiera domieszki: selenu, antymonu, złota, ołowiu, żelaza, miedzi.
Występowanie.
Występuje w średniotemperaturowych, hydrotermalnych żyłach kruszcowych. Niekiedy w pegmatytach i utworach kontaktowo – metasomatycznych. Zazwyczaj jest znajdowany w towarzystwie chalkopirytu, pirotynu, markasytu, arsenopirytu, wolframitu, kwarcu, kasyterytu, bizmutu rodzimego, galeny, syderytu, berylu, topazu.
Miejsca występowania:
Zastosowanie.
Zawiera 81,3% Bi – najlepsze źródło otrzymywania bizmutu. Jest interesujący dla kolekcjonerów. Piękne kryształy pochodzą z USA i Meksyku.

</doc>
<doc id="554267" url="https://pl.wikipedia.org/wiki?curid=554267" title="Donald Kalpokas">
Donald Kalpokas

Donald Kalpokas (ur. 23 sierpnia 1943 na wyspie Efate, zm. 20 marca 2019) – vanuacki polityk, dwukrotny premier tego kraju, założyciel socjalistycznej Partii Pracy ("Vanua’aku Pati").
Jeden z liderów ruchu niepodległościowego Vanuatu. W latach 1983 oraz 1987–1991 minister spraw zagranicznych w rządzie Waltera Lini. 6 września 1991 wraz z kilkoma członkami Vanua’aku Pati opuścił rząd Lini, przyczyniając się do jego upadku. Tego samego dnia premierem został sam Kalpokas, funkcję tę pełnił do 16 grudnia 1991, kiedy to władzę w parlamencie przejęła konserwatywna Unia Partii Umiarkowanych. Zdrada Kalpokasa doprowadziła do rozłamu w partii – odeszli z niej Walter Lini oraz skupieni wokół niego działacze.
W 1998 roku, po zwycięstwie wyborczym Partii Pracy oraz ugrupowania Waltera Lini, Donald Kalpokas ponownie mianowany został premierem koalicyjnego rządu (30 marca 1998. Przez pewien czas pełnił również (już trzeci raz) funkcję ministra spraw zagranicznych. Rząd przetrwał śmierć Waltera Lini, upadł dopiero w listopadzie 1999 roku, kiedy to Kalpokas podał się do dymisji tuż przed głosowaniem dotyczącym przyznania mu wotum nieufności.
W 2001 się funkcji przewodniczącego Partii Pracy, w 2004 kandydował w wyborach prezydenckich, przegrał jednak z Kalkotem Mataskelekele.

</doc>
<doc id="554271" url="https://pl.wikipedia.org/wiki?curid=554271" title="Sinobrody">
Sinobrody

Sinobrody (fr. "La Barbe bleue") – baśń wydana pierwotnie w zbiorze "Histoires ou contes du temps passé" z 1697 roku, przypisywana Charles’owi Perraultowi. Bohaterem tytułowym jest zbrodniarz, który w zamkniętej komnacie ukrywa zwłoki zamordowanych żon i ginie z rąk braci ostatniej z nich.
Podobna baśń pod tytułem "Blaubart" pojawiła się w pierwszym wydaniu baśni braci Grimm z 1812 roku. W późniejszych wydaniach została jednak pominięta ze względu na zbyt dużą zbieżność z baśnią francuską.
Wątek "Sinobrodego" funkcjonował również w ustnej bajce ludowej. W międzynarodowej klasyfikacji nosi numer ATU 312.
Treść.
Sinobrody był zamożnym człowiekiem, który jednak budził niechęć otoczenia z powodu osobliwej barwy brody i plotek na temat losu jego poprzednich żon. Pewnego razu poprosił pewną szlachciankę o rękę jednej z córek. Początkowo żadna nie chciała za niego wyjść, ale młodsza zmieniła ostatecznie zdanie, widząc bogactwa Sinobrodego.
Miesiąc po ślubie Sinobrody wybrał się w podróż. Przed wyjazdem powierzył żonie klucze do wszystkich komnat w domu i powiedział, że może wchodzić wszędzie oprócz jednego pokoju na parterze. Nie mogąc się oprzeć ciekawości, kobieta zajrzała do komnaty i w zakrzepłej krwi pokrywającej podłogę zobaczyła odbicie ciał zamordowanych żon Sinobrodego. Z przerażenia upuściła klucz, brudząc go niedającą się zmyć krwią.
Widząc plamę na kluczu, Sinobrody domyślił się, że żona złamała zakaz, i zapowiedział, że ją zabije. Próbując odwlec egzekucję, kobieta poprosiła o chwilę na modlitwę, po czym zawołała swoją siostrę Annę, pytając, czy nie widzi nadjeżdżających braci, którzy mieli ją tego dnia odwiedzić. Bracia zjawiają się w ostatniej chwili i zabijają Sinobrodego. Żona dziedziczy po nim majątek i wykorzystuje go, by zapewnić byt sobie i rodzeństwu.
Baśń Perraulta kończy się dwoma wierszowanymi morałami. Pierwszy zawiera krytykę ciekawości, drugi natomiast podaje w wątpliwość aktualność baśni, ponieważ współcześnie żaden mąż nie postąpiłby już tak jak Sinobrody.
Nawiązania w kulturze.
Bezpośrednio do baśni Perraulta nawiązuje opowiadanie Anatole'a France'a "Sinobrody i jego siedem żon (według autentycznych źródeł)", stylizowane na rozprawę historyczną. Przedstawiona w nim zostaje rzekomo prawdziwa historia Sinobrodego, różna od czarnej legendy, jaka narosła wokół tej postaci pod wpływem baśni.
Sinobrody jest także bohaterem opowiadania Angeli Carter pod tytułem "Krwawa komnata" ("The Bloody Chamber"). Autorka bawi się w nim konwencjami i oryginalną historią Perraulta, co prowadzi do zaskakujących spostrzeżeń dotyczących m.in. relacji między płciami.
Sinobrody jest bohaterem powieści słoweńskiego pisarza i reżysera Vinka Möderndorfera pod tytułem "Miłości Sinobrodego" ("Ljubezni Sinjebradca"). W utworze tym Sinobrody to racjonalista i materialista, który traktuje kobiety jak towar i zdobycz. Muszą być pojętne, wszystkie są z niższych warstw społecznych, samotne. On jest ich „wybawcą”, rozwiązuje ich problemy socjalne, wymagając w zamian, aby były do jego pełnej dyspozycji. Dopiero w areszcie uzmysławia sobie pustkę swojego życia.
Sinobrody pojawia się w komiksie "Baśnie" autorstwa Billa Willinghama (scenariusz). W tej historii Sinobrody jawi się jako najbogatszy spośród uciekinierów ze świata baśni. Jak sam twierdzi, zerwał ze zwyczajem mordowania swych żon. Postać również występuje w grze "The Wolf Among Us" opartej na twórczości Willinghama.
Jest też bohaterem opery "Zamek Sinobrodego".
Do baśni o Sinobrodym nawiązuje film Ernsta Lubitscha "Ósma żona Sinobrodego".
Postać ta występuje także w książce autorstwa Christie Golden pt. "Assassin’s Creed": "Heresy" ("Assassin’s Creed: Herezja") jako postać walcząca u boku Joanny d’Arc.

</doc>
<doc id="554272" url="https://pl.wikipedia.org/wiki?curid=554272" title="Zasada włączeń i wyłączeń">
Zasada włączeń i wyłączeń

Zasada włączeń i wyłączeń – reguła kombinatoryczna, pozwalająca na określenie liczby elementów skończonej sumy mnogościowej skończonych zbiorów. Autorstwo zasady przypisywane jest zazwyczaj Abrahamowi de Moivre, chociaż bywa nazywana od nazwisk matematyków, Jamesa Josepha Sylvestera oraz Henriego Poincaré.
Twierdzenie.
Niech formula_1 będą dowolnymi skończonymi zbiorami zaś formula_2 Wówczas
gdzie formula_4 oznacza moc zbioru formula_5
Przykład.
Dla trzech zbiorów skończonych formula_6 liczba elementów ich sumy wyraża się wzorem:
Wzór zapewnia, że elementy znajdujące się jednocześnie w kilku spośród zbiorów formula_8 liczone są dokładnie raz.
Dowód.
Niech element formula_9 należy dokładnie do formula_10 spośród zbiorów formula_11 W sumie mnogościowej formula_12 ma on być liczony tylko jeden raz. W wyrażeniu
liczba zliczeń pojedynczego elementu jest równa:
bowiem występuje on w formula_10 zbiorach spośród formula_17 formula_18 zbiorach spośród formula_19 itd.
Na mocy rozwinięcia Newtona wyrażenie to jest równe formula_20 co dowodzi poprawności zasady włączeń i wyłączeń, bowiem element został policzony tylko jeden raz.
Uogólnienia.
Zasada włączeń i wyłączeń pozostaje prawdziwa, gdy nasze rozważania przeniesiemy na dowolną przestrzeń mierzalną formula_21 Wtedy, twierdzenie przyjmuje postać:
Niech dana będzie przestrzeń mierzalna formula_21 Dla dowolnych zbiorów mierzalnych (tj. należących do formula_23-algebry formula_24) o skończonej mierze formula_1 zachodzi
W szczególności, podana wcześniej moc zbioru jest miarą liczącą.
W teorii prawdopodobieństwa, gdzie rozważa się przestrzenie zdarzeń elementarnych, wraz z określonymi nań miarami probabilistycznymi, zwanymi prawdopodobieństwami, wzór włączeń-wyłączeń odgrywa rolę przy liczeniu prawdopodobieństwa zajścia odpowiednich zdarzeń. Dla dowolnych zdarzeń formula_1 wzór ten przyjmuje postać
i ogólnie
gdzie formula_30 jest prawdopodobieństwem, określonym w danym eksperymencie losowym (przestrzeni probabilistycznej).

</doc>
<doc id="554276" url="https://pl.wikipedia.org/wiki?curid=554276" title="Dynamite Dan">
Dynamite Dan

Dynamite Dan – gra komputerowa napisana dla komputerów ZX Spectrum i innych przez Roba Bowketta i wydana przez firmę Mirrorsoft w 1985 roku.

</doc>
<doc id="554278" url="https://pl.wikipedia.org/wiki?curid=554278" title="Finał Mistrzostw Świata w Piłce Nożnej 2006">
Finał Mistrzostw Świata w Piłce Nożnej 2006

Finał XVIII Mistrzostw Świata w piłce nożnej odbył się 9 lipca 2006.
Mecz.
MISTRZ ŚWIATA 2006
WŁOCHYCZWARTY TYTUŁ
Włochy – Francja.
Skład.
Niedziela, 9 lipca 2006
21:00 – Olympiastadion, Berlin – Widzów: 69 000

</doc>
<doc id="554279" url="https://pl.wikipedia.org/wiki?curid=554279" title="Ozdobnica Forsslunda">
Ozdobnica Forsslunda

Ozdobnica Forsslunda ("Formica forsslundi") – gatunek mrówki z rodzaju "Formica" i podrodzaju "Coptoformica". Zamieszkuje torfowiska i wilgotne wrzosowiska Europy Północnej i Środkowej, Ałtaju, Mongolii i Tybetu. Nazwa gatunkowa honoruje szwedzkiego entomologa Karla Hermana Forsslunda.
Występowanie.
Gatunek bardzo rzadki, o borealno-górskim zasięgu. W Polsce znany z kilku stanowisk – Rakowskiego Bagna, w obrębie Parku Krajobrazowego Lasy Janowskie, rezerwatu przyrody Słowińskie Błota, rezerwatu przyrody Mętne, Pojezierza Mazurskiego (okolice Jerzwałdu, Piotrkowa i rezerwatu Jezioro Jasne, Niziny Podlaskiej (okolice jeziora Moszne w Poleskim Parku Narodowym), rezerwatu Białe Ługi w Górach Świętokrzyskich.
Morfologia.
Odwłok i głowa ciemnobrązowe, w środkowej części jaśniejsza. Samce są barwy czarnej. Robotnice mają długość 4–6,5 mm. Loty godowe odbywa w lipcu.
Biologia.
Gniazdo zakładane jest przez tymczasowe pasożytnictwo społeczne, poprzez eliminację królowych (gatunku "Formica candida") i przejęcie całej kolonii. Buduje gniazda w kępach torfowców.

</doc>
<doc id="554280" url="https://pl.wikipedia.org/wiki?curid=554280" title="Ojos Azules">
Ojos Azules

Ojos Azules - stosunkowo nowa rasa kota charakteryzująca się ciemnymi, niebieskimi oczami. 
Koty z ciemnymi, niebieskimi oczami zostały odkryte w Nowym Meksyku wśród dzikiej populacji kotów. Pierwszy odkryty kot był maści "tortoiseshell" (trójkolorowy), nazwano go Cornflower, został znaleziony w 1984 roku. Nowo odkryta rasa została nazwana Ojos Azules (hiszp. "Niebieskie Oczy"). Zazwyczaj niebieskie oczy występują u kotów białych, ta rasa jest wyjątkiem - u Ojos Azules błękitne oczy występują u kotów każdej maści. W związku z tym kotów tej rasy nie można rozpoznać po umaszczeniu, ich jedynym znakiem rozpoznawczym jest niecodzienny kolor oczu. 
Hodowana ze względu na wyjątkowy kolor oczu rasa jest bardzo rzadka. W 1992 roku znanych było tylko dziesięć osobników. Rasa nie ma żadnych standardów wyglądu - za Ojos Azules uznaje się wyłącznie koty o ciemnych niebieskich oczach. Białe Ojos Azules mają tendencję do zezowania i głuchoty, dlatego są eliminowane z hodowli. Wśród mieszańców Ojos Azules często występują koty o dwukolorowych oczach (jednym niebieskim, drugim innego koloru).

</doc>
<doc id="554281" url="https://pl.wikipedia.org/wiki?curid=554281" title="Premierzy Vanuatu">
Premierzy Vanuatu

Premier Vanuatu jest szefem rządu Vanuatu oraz faktyczną głową państwa (prezydent pełni głównie funkcje reprezentacyjne). Wybierany przez parlament w tajnym głosowaniu, odwołany może być tylko w przypadku przyznania mu wotum nieufności. Aby tak się stało, wniosek dotyczący przyznania premierowi wotum nieufności podpisany musi być przez minimum sześciu parlamentarzystów oraz złożony minimum tydzień przed głosowaniem. Odwołany premier pełni swoją funkcję do chwili wyboru następcy.

</doc>
<doc id="554283" url="https://pl.wikipedia.org/wiki?curid=554283" title="Annonaceae">
Annonaceae



</doc>
<doc id="554293" url="https://pl.wikipedia.org/wiki?curid=554293" title="Winterowce">
Winterowce

Winterowce ("Winterales" A.C. Sm. ex Reveal) – rząd roślin wyróżniony w niektórych systemach klasyfikacyjnych okrytonasiennych. Włączano do niego rodzinę winterowatych "Winteraceae" z około 90 gatunkami drzew i krzewów rosnącymi w górskich lasach tropikalnych.
Systematyka.
Do rzędu należy jedna rodzina: winterowate "Winteraceae" R. Br. ex Lindl., "nom. cons." 1830
Do rzędu należy jedna rodzina: winterowate "Winteraceae" R. Br. ex Lindl., "nom. cons." 1830
W systemach APG rząd nie jest wyróżniany, a rodzina winterowatych "Winteraceae" wspólnie z kanellowatymi "Cannellaceae" włączone zostały w rząd kanellowców "Cannellales".
W systemie Cronquista z 1981 rząd także nie był wyróżniany. Rodzina winterowatych "Winteraceae" wraz z wieloma innymi zaliczona została do rzędu magnoliowców "Magnoliales".

</doc>
<doc id="554294" url="https://pl.wikipedia.org/wiki?curid=554294" title="Zbiornik Sosina">
Zbiornik Sosina



</doc>
<doc id="554295" url="https://pl.wikipedia.org/wiki?curid=554295" title="Mrówka uralska">
Mrówka uralska

Mrówka uralska ("Formica uralensis") – borealno-górski gatunek mrówki z podrodziny Formicinae. Zamieszkuje głównie środowiska trawiaste Azji i Europy. W Europie występuje na torfowiskach i na górskich łąkach.
Gniazdo zakładane jest przez podział kolonii lub tymczasowe pasożytnictwo społeczne na "Formica candida" lub pierwomrówce łagodnej ("Formica fusca"). Buduje gniazda w kępach torfowców podobnie jak ozdobnica Forsslunda ("Formica forsslundi"). 
Odwłok i głowa ciemnobrązowe, w środkowej części jaśniejsza. Robotnice mają wielkość kilku milimetrów.
Loty godowe od połowy czerwca do początku sierpnia.

</doc>
<doc id="554296" url="https://pl.wikipedia.org/wiki?curid=554296" title="Machine">
Machine



</doc>
<doc id="554299" url="https://pl.wikipedia.org/wiki?curid=554299" title="Winterales">
Winterales



</doc>
<doc id="554300" url="https://pl.wikipedia.org/wiki?curid=554300" title="René Gâteaux">
René Gâteaux

René Gâteaux (René-Eugène Gâteaux, ur. 5 maja 1889 w Vitry-le-François, zm. 3 października 1914 w Rouvroy) – matematyk francuski. Zajmował się zagadnieniami analizy funkcjonalnej (zob. pochodna Gâteaux).
Życiorys.
W 1907 r. rozpoczął studia w École Normale Supérieure, po zakończeniu których wyjechał do Rzymu by kontynuować studia u Vito Volterry. W Rzymie opublikował swoje prace o reprezentacji funkcjonałów ciągłych.
Zginął na początku pierwszej wojny światowej, w bitwie pod Rouvroy (Pas-de-Calais). Najbardziej znane wyniki prac René Gâteaux zostały zredagowane i opublikowane już po jego śmierci przez Paula Lévy'ego. Także pośmiertnie uhonorowany przez francuską Akademię Nauk nagrodą imienia Louisa-Benjamina Francœur w 1916 r.

</doc>
<doc id="554301" url="https://pl.wikipedia.org/wiki?curid=554301" title="Burysław">
Burysław

Burysław (duń. Burisleif, isl/nord. Búrizláf, łac. Burislavus) – imię pół-legendarnego „króla kraju Słowian” (nord. "Vinðakonungr, konungr í Vinðlandi", łac. "rex Slaviae") wymieniane w skandynawskich sagach z przełomu XII/XIII wieku, w kontekście wydarzeń rozgrywających się pod koniec X wieku.
Przypisywano mu utrzymywanie ożywionych kontaktów z historycznymi władcami, takimi jak Harald Sinozęby (zm. 987), Swen Widłobrody (zm. 1014) i Olaf I Tryggvason (zm. 1000). Burysław poślubił Thyrę, córkę króla Danii Haralda Sinozębego, z którą miał trzy córki: Gunhildę, która została żoną Swena Widłobrodego, Astrydę zaślubioną jarlowi Jomsborga Sigwaldiemu i Geirę. Ta ostatnia wyszła za mąż za księcia bliżej nieznanego nadmorskiego kraju, być może gdzieś na Pomorzu, rychło owdowiała, a po śmierci małżonka miała osobiście zarządzać jakimś nadmorskim krajem z pomocą niejakiego Dixina. Później Geira poślubiła Olafa Tryggvasona, który płynąc z Rusi został zapędzony przez burzę do kraju córki Burysława.
Burysław i Olaf Tryggvason mieli zbrojnie wesprzeć cesarza Ottona II w wojnie przeciwko Haraldowi Sinozębemu (co odpowiada rokowi 974). Po śmierci Geiry Olaf porzucił osiadły tryb życia wracając do wikińskich obyczajów i rzekomo poślubił wdowę po Burysławie, Thyrę.
XII-wieczna "Jomsvikinga saga" przypisuje Burysławowi, jako władcy „kraju Słowian”, znaczący udział w założeniu przez jarla Palnatokiego osady Jomsborg. Podobne informacje zawiera "Fagrskinna" oraz "Óláfs saga Tryggvasonar en mesta".
W literaturze występuje kilka głównych hipotez dotyczące Burysława:
Imię Burisleif/Búrizláf uważa się raczej za nordyckie zniekształcenie słowiańskiego imienia Bolesław (względnie Bolesław i Bogusław), niż za występowanie rzeczywistego imienia np. Burzysław.

</doc>
<doc id="554303" url="https://pl.wikipedia.org/wiki?curid=554303" title="Staroislandzki">
Staroislandzki



</doc>
<doc id="554305" url="https://pl.wikipedia.org/wiki?curid=554305" title="Brytyjski koń gorącokrwisty">
Brytyjski koń gorącokrwisty

Brytyjski koń gorącokrwisty jest młodą rasą konia sportowego, bardzo podobnym do wszystkich koni brytyjskich. 
Budowa, pokrój, eksterier.
Głowa jest wyrazista, o średniej wielkości. Szyja jest wygięta w łuk. Brytyjski koń gorącokrwisty ma dość krótki kłąb i masywny zad. Kończyny są dobrze zbudowane. Zna wszystkie chody i dobrze się w nich porusza. Występuje we wszystkich maściach podstawowych (siwa, gniada, kasztan, kara). Osiąga wysokości w kłębie od 162 cm do 170 cm.

</doc>
<doc id="554307" url="https://pl.wikipedia.org/wiki?curid=554307" title="Szerszeń azjatycki">
Szerszeń azjatycki

Szerszeń azjatycki ("Vespa mandarinia") – gatunek owada z rodziny osowatych (Vespidae), największy szerszeń świata. 
Występowanie.
Występują we wschodniej Rosji (Kraj Nadmorski), Azji Południowej i Południowo-Wschodniej. Są często spotykane w Japonii, występują także w Chinach i na Tajwanie.
Budowa.
Długość ciała wynosi od 2,5 do 4,5 cm (królowe), rozpiętość skrzydeł sięga 7,6 cm. Ubarwienie czarne z pomarańczowo-żółtymi pasami.
Biologia i ekologia.
Owad wszystkożerny. Larwy karmione są przez robotnice upolowanymi owadami lub pajęczakami. Ze względu na swe duże rozmiary, robotnice atakują nawet tak niebezpieczne ofiary jak modliszki i inne osy. Same żywią się ponadto pokarmem roślinnym w postaci owoców oraz nektaru kwiatowego. Szerszenie azjatyckie ze względu na swój odstraszający wygląd nie mają wielu naturalnych wrogów, poza dużymi owadami drapieżnymi i pająkami.
Roje liczą do kilkuset osobników i mieszkają w gniazdach, które mogą osiągnąć średnicę 1 m.
Zagrożenia dla ludzi i innych zwierząt.
Gatunek ten jest agresywniejszy niż inne osy. Jego użądlenia zabijają co roku w samej Japonii około 40 osób, przeważnie w wyniku reakcji alergicznej na jad owada (najaktywniejszą substancją jest mastoparan). Użądlenie człowieka z alergią jest zabójcze, jednak nawet zdrowy człowiek może zginąć z powodu działania neurotoksyny zwanej mandarotoksyną (MDTX), jeżeli ilość wstrzykniętego jadu jest wystarczająca. Entomolog Masato Ono z uniwersytetu w Tamagawie porównał użądlenie do "gorącego gwoździa wbijanego w nogę".
Szerszenie azjatyckie znane są z niszczenia pszczelich rojów. Kilkadziesiąt szerszeni potrafi wybić całkowicie kilkudziesięciotysięczny rój w ciągu kilku godzin. Celem ataków szerszeni na ule jest pozyskanie pszczelich larw oraz miodu. 
Życie w gnieździe.
Szerszenie azjatyckie budują gniazda pod ziemią, na nizinach i z dala od miast, jednak niektóre królowe wolą budować gniazdo pod dachami, co stwarza niebezpieczeństwo dla ludzi.
Królowe zaczynają budować gniazda od kwietnia. Początkowo robią niewielkie gniazdo mieszczące około 30 robotnic i zawierające 100 miejsc przeznaczonych dla nowych osobników. Królowe pozostają w gnieździe do lipca, po czym opuszczają je. W przypadku, gdy królowa wróci po kilku miesiącach do starego gniazda, zostaje zaatakowana przez pozostałe szerszenie, ponieważ już nie jest im potrzebna.

</doc>
<doc id="554308" url="https://pl.wikipedia.org/wiki?curid=554308" title="Rene Gateaux">
Rene Gateaux



</doc>
<doc id="554310" url="https://pl.wikipedia.org/wiki?curid=554310" title="Basmala">
Basmala

Basmala () – formuła „w imię Boga miłosiernego litościwego” (, "Bi-ismi Allāhi Ar-Raḥmāni Ar-Raḥīm") rozpoczynająca prawie każdą surę Koranu, którą praktykujący muzułmanin rozpoczyna każdą ważniejszą czynność i która świadczy o przynależności do ummy.
Umieszczenie basmali na początku każdej z sur jest przyczyną sporu interpretacyjnego między sunnitami i szyitami. Sunnici uważają, iż basmala na początku sury to jedynie wprowadzenie, a nie część całości (jako że wypowiedział ją w ten sposób jako pierwszy prorok Mahomet), natomiast szyici interpretują ją jako nieodłączną część każdej z sur.
Zwrot ten powinien być wypowiadany przed każdym posiłkiem, podróżą, początkiem wykonywania pracy itp. W pewnym sensie jest także odpowiednikiem znaku krzyża, wykonywanego przez chrześcijan. Basmala jest niekiedy umieszczana na początku wydawanych w krajach islamskich książek. Stosuje się ją także jako jeden z głównych elementów w kaligrafii arabskiej i ornamentyki, głównie w budowlach sakralnych.
Według tradycji islamskiej basmalę miał wyrysowaną na skrzydłach archanioł Gabriel (Dżibril), a także prorok Isa (czyli znany chrześcijaństwu Jezus Chrystus) na swoim języku. 
Basmala jest reprezentowana również w unikodzie, gdzie ma własny znak (ligaturę) (nr U+FDFD).

</doc>
<doc id="554311" url="https://pl.wikipedia.org/wiki?curid=554311" title="Bizmut rodzimy">
Bizmut rodzimy

Bizmut rodzimy – minerał z gromady pierwiastków rodzimych składający się głównie z wolnego bizmutu. Należy do minerałów rzadkich.
Tworzy niewielkie, romboedryczne kryształy (niezmiernie rzadko). Tworzy skupienia ziarniste, zbite, blaszkowate lub dendryczne. Jest nieprzezroczysty, kruchy, nieco strugalny i kowalny. Zazwyczaj szybko matowieje i czernieje.
Występowanie.
Powstaje dzięki procesom powiązanym z działalnością magmową i hydrotermalną. Najczęściej występuje w żyłach kruszcowych. Towarzyszy złożom cyny, wolframu, kobaltu, uranu. Bywa spotykany w skałach metamorficznych zwanych grejzenami. Niekiedy występuje w pegmatytach, granitach, gnejsach.
Miejsca występowania.
Boliwia – Oruro, Tasna, Peru, Meksyk, USA – Kolorado, Kalifornia, Kanada – Ontario, Australia – Nowa Południowa Walia, Queensland, Japonia, Niemcy, Czechy, Hiszpania.
W Polsce.
Na Dolnym Śląsku – w Ciechanowicach, Miedziance, okolicach Kowar, w Masywie Śnieżnika, w Górach Kaczawskich.
Wykorzystanie.
Minerał jest ciekawostką kolekcjonerską, jego złoża stanowią natomiast źródło pozyskania pierwiastka, znajdującego zastosowanie m.in. w produkcji farb, ale także jako wypełniacz w rentgenoskopii.

</doc>
<doc id="554315" url="https://pl.wikipedia.org/wiki?curid=554315" title="Winterowate">
Winterowate

Winterowate ("Winteraceae" R. Br. ex Lindl.) – rodzina roślin okrytonasiennych z rzędu kanellowców ("Canellales"). Obejmuje 105 gatunków klasyfikowanych w zależności od ujęcia (węższego lub szerszego rodzaju "Zygogynum") w 4 do 9 rodzajach. Większość przedstawicieli rośnie w Australazji i przyległych wyspach (od Nowej Kaledonii i Nowej Zelandii po Filipiny i Borneo). Na kontynentach amerykańskich (od Meksyku po Ekwador i Wenezuelę oraz we wschodniej Brazylii, w Chile i na archipelagu Juan Fernández) występują gatunki z rodzaju "Drimys". Monotypowy rodzaj "Takhtajania" (z gatunkiem "T. perrieri") jest endemiczny dla Madagaskaru. Rośliny te zasiedlają głównie tereny górskie w strefie tropikalnej i wilgotne lasy strefy umiarkowanej. Kwiaty w rodzaju zacierp zapylane są przez chrząszcze, w rodzaju "Zygogynum" – przez chrząszcze, motyle i wciornastki, w rodzaju "Tasmannia" przez muchówki, a u "Pseudowintera" bywają także samopylne.
Charakterystyczną cechą w budowie anatomicznej roślin z tej rodziny jest brak naczyń w drewnie (drewno posiada jedynie cewki). Cewki mają prymitywnie, drabinkowo ułożone jamki. Wytwarzają proantocyjanidyny, ale nie alkaloidy. Są akumulatorami glinu.
Ważnymi roślinami użytkowymi przed wynalezieniem syntetycznej witaminy C byli przedstawiciele rodzaju zacierp "Drimys", których kora wykorzystywana była jako jej źródło przez żeglarzy podczas długich podróży, zwłaszcza w XVII i XVIII wieku. Kora "Drimys granadensis" wykorzystywana jest w Meksyku leczniczo, a z "Drimys winteri" stanowi surowiec do wyrobu przyprawy zwanej cynamonem magellańskim. Liście "Tasmannia lanceolata" i "T. stipitata" używane są jako przyprawa (zamiennik pieprzu). Niektóre winterowate uprawiane są także jako ozdobne.
Systematyka.
Rodzina w kilku ostatnich dziesięcioleciach XX wieku uważana była za skupiającą najbardziej prymitywnych przedstawicieli okrytonasiennych, wśród których rodzaj "Belliolum" (współcześnie włączany do "Zygogynum") uchodził za rodzaj najbardziej prymitywny. Tak sytuację przedstawiał m.in. system Cronquista z 1981 (umieszczając rodzinę w szeroko ujmowanym rzędzie magnoliowców "Magnoliales") oraz systemy Thorne'a publikowane przed 2003 rokiem. W systemie Cronquista zakres ujęcia rodziny był taki sam jak we współczesnych systemach APG, jednak wyróżniał on więcej rodzajów (współcześnie łączonych i traktowanych jako synonimy). W systemie Takhtajana z 1987 winterowate sytuowane były wśród najbardziej prymitywnych linii rozwojowych, zaraz po rzędach "Eupomatiales" i flaszowcowców "Annonales", wskazywanych jako najbardziej prymitywne wśród okrytonasiennych. Takhtajan uznawał przy tym za najbardziej prymitywny rodzaj "Degeneria", tu zaliczany, a współcześnie wyodrębniany jako osobna rodzina w obrębie magnoliowców. W wersji systemu z 1997 rodzina winterowatych zaliczana była do rzędu winterowców ("Winterales") w podklasie "Magnoliidae" (tak samo sytuowana była w systemie Dahlgrena z 1989). W systemie Takhtajana z 2009 winterowate zestawione były jako siostrzane z kanellowatymi "Canellaceae" w rzędzie kanellowców "Canellales".
Badania molekularne na przełomie XX i XXI wieku oraz na początku XXI wieku przesunęły pozycję winterowatych nieco w głąb systemu klasyfikacyjnego okrytonasiennych sytuując je jako rodzinę siostrzaną względem kanellowatych "Canellaceae", tworzącą razem z nią grupę młodszą od amborellowców, grzybieniowców, "Austrobaileyales" i zieleńcowców.
Winterowate zaliczane są do rzędu kanellowców ("Canellales"), w którym stanowią takson siostrzany kanellowatych. Taką samą pozycję zajmowały w systemie APG II z 2003.
podrodzina "Taktajanioideae" 
podrodzina "Winteroideae" 

</doc>
<doc id="554316" url="https://pl.wikipedia.org/wiki?curid=554316" title="Winteraceae">
Winteraceae



</doc>
<doc id="554319" url="https://pl.wikipedia.org/wiki?curid=554319" title="Profesor (tytuł)">
Profesor (tytuł)



</doc>
<doc id="554320" url="https://pl.wikipedia.org/wiki?curid=554320" title="Walter Lini">
Walter Lini

Walter Hadye Lini (ur. 1942, zm. 21 lutego 1999) – vanuacki polityk i duchowny anglikański, premier Vanuatu od uzyskania przez ten kraj niepodległości (30 lipca 1980) aż do 6 września 1991 roku, założyciel Partii Pracy, teoretyk socjalizmu melanezyjskiego.
Edukację pobierał w szkołach anglikańskich na Wyspach Salomona i w Nowej Zelandii. Do domu wrócił w 1971 roku. Z Donaldem Kalpokasem założył Narodową Partię Nowych Hebrydów (obecnie Vanua’aku Pati), zrzeszającą działaczy anglojęzycznych. Jego formacja w wyborach w listopadzie 1979 roku otrzymała 62% głosów. Jako premier elekt zerwał dotychczasową współpracę z politykami profrancuskimi i zwrócił się o pomoc do Wielkiej Brytanii. 30 lipca 1980 roku Vanuatu stała się niepodległym państwem, a Lini został desygnowany na premiera. Niepodległości nie uznało kilka wysp, które powołały krótkotrwałe państwo Vemerana. Lini podpisał pakt obronny z Papuą-Nową Gwineą i wraz z siłami tego kraju pokonał separatystów w trakcie tzw. wojny kokosowej.
W polityce zagranicznej sprzeciwiał się francuskim testom nuklearnym a Pacyfiku, popierał grupy nacjonalistyczne w Nowej Kaledonii, wykonywał przyjazne gesty względem Libii, Kuby i Wietnamu oraz dążył do zmniejszenia obecności marynarki amerykańskiej w regionie. Z urzędu zrezygnował w 1991 roku po rozłamie w macierzystej partii. Po rozłamie stanął na czele nowo powstałej Zjednoczonej Partii Narodowej, funkcję tę pełnił aż do śmierci w 1999 roku. Po jego śmierci władzę w partii przejął młodszy brat, Ham Lini.

</doc>
<doc id="554322" url="https://pl.wikipedia.org/wiki?curid=554322" title="Rosetta (miasto)">
Rosetta (miasto)

Rosetta, Rosette ("arab." Raszid) – miasto portowe w Egipcie nad jednym z ramion delty Nilu o tej samej nazwie, w pobliżu Morza Śródziemnego, 65 km na wschód od Aleksandrii, w muhafazie Al-Buhajra. Założone ok. 870 roku.
W 1799 w Rosetcie znaleziono granitową płytę z trójjęzycznym napisem tzw. kamień z Rosetty, który stał się podstawą do odczytania hieroglifów.
W mieście rozwinął się przemysł spożywczy, włókienniczy oraz tytoniowy.

</doc>
<doc id="554326" url="https://pl.wikipedia.org/wiki?curid=554326" title="John Pius Boland">
John Pius Boland

John Mary Pius Boland (ur. 16 września 1870 w Dublinie, zm. 17 marca 1958 w Westminsterze) – irlandzki polityk, medalista olimpijski w tenisie.
Życiorys.
Syn prywatnego przedsiębiorcy, po wczesnej śmierci rodziców jego wychowaniem kierował wuj, pomocniczy biskup Dublina. Boland studiował prawo w Birmingham, Dublinie, na Oksfordzie ("Christ's College"), a przez pewien czas także na uniwersytecie w Bonn.
W 1896 roku gościł w Atenach na zaproszenie przyjaciela i za jego namową wziął udział w tenisowym turnieju olimpijskim. Boland, zawsze podróżujący z rakietą, okazał się najlepszy w finale gry pojedynczej, pokonując Dimitriosa Kasdaglisa. Irlandczyk zdobył także złoto w grze podwójnej, tworząc parę z Friedrichem Traunem.
Boland ukończył w 1898 roku studia prawnicze i zaangażował się w życie publiczne. W latach 1900–1918 zasiadał w parlamencie brytyjskim, wybrany w jednym z okręgów irlandzkich. Reprezentował nacjonalistyczną Irlandzką Partię Parlamentarną.
W części opracowań statystycznych John Pius Boland figuruje jako mistrz olimpijski z Wielkiej Brytanii, w części jako reprezentant Irlandii.

</doc>
<doc id="554328" url="https://pl.wikipedia.org/wiki?curid=554328" title="Piotr Kadlčik">
Piotr Kadlčik

Piotr Krzysztof Kadlčik (ur. 11 stycznia 1962 w Warszawie) – polski filolog, tłumacz i działacz społeczności żydowskiej, działacz opozycji demokratycznej w PRL.
Życiorys.
Od 2001 do 2014 przewodniczący Gminy Wyznaniowej Żydowskiej w Warszawie, a od 2003 do 2014 – przewodniczący Związku Gmin Wyznaniowych Żydowskich w RP. Promotor wielu akcji i spotkań dotyczących kultury i obyczajowości żydowskiej. Jest zawodowym tłumaczem języka czeskiego i angielskiego. W czerwcu 2007 został członkiem zarządu Europejskiego Kongresu Żydów. Jest członkiem założycielem B’nai B’rith Polska, reaktywowanego w 2007. Członek Rady Fundacji Auschwitz-Birkenau. Od 2001 członek Rady Ochrony Pamięci Walk i Męczeństwa, w 2008 w związku z niezłożeniem oświadczenia lustracyjnego został z niej usunięty, choć złożył zaświadczenie o przyznaniu statusu pokrzywdzonego oraz stwierdzenie, że nie istnieją dokumenty świadczące o jego współpracy ze Służbą Bezpieczeństwa.
15 grudnia 2009 został odznaczony Krzyżem Komandorskim Orderem Odrodzenia Polski za wybitne zasługi w działalności na rzecz przemian demokratycznych w Polsce oraz za zasługi dla odrodzenia polskiej społeczności żydowskiej w wolnej Polsce.
Życie prywatne.
Piotr Kadlčik jest synem lekarki Joanny Cholewickiej-Kadlčik (zm. 10 sierpnia 2005 w Warszawie), działaczki i lekarza pediatry, ocalonej z Holocaustu. W 1993 założyła ona Przychodnię Rehabilitacyjną dla Dzieci i Młodzieży w Warszawie, której kierowniczką była do jesieni 2001. Od 2000 do śmierci działaczka Komisji Pomocy Społecznej przy ZGWŻ.
Filmografia.
Zagrał role epizodyczne w filmach „Lista Schindlera” (mężczyzna w aptece; 1993) oraz „Fragment” (majster; 2016).

</doc>
<doc id="554332" url="https://pl.wikipedia.org/wiki?curid=554332" title="Corydalis">
Corydalis



</doc>
<doc id="554333" url="https://pl.wikipedia.org/wiki?curid=554333" title="Księżniczka Tenko">
Księżniczka Tenko

Księżniczka Tenko (ang. "Princess Tenko and the Guardians of the Magic", 1995) – amerykańsko-japoński serial animowany.
Opis fabuły.
Serial opowiada o księżniczce Tenko, dziewczyny o ogromnej wiedzy magicznej, która posiada kryształy mocy przez ucznia i czarodzieja – Hikity Tenko. Księżniczka Tenko oraz jej przyjaciele walczą z bliźniakami Janą i Jasonem, którzy chcą ukraść kryształy jakie posiada Tenko. W każdym odcinku pojawia się "Princess Tenko Teach-A-Trick", czyli "Sztuczki księżniczki Tenko", która Mariko Itakura jako księżniczka Tenko nauczy dzieci sztuczek oraz magii.
Wersja polska.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria: Dobrosława Bałazy
Dialogi:
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
i inni
Lektor: Łukasz Nowicki

</doc>
<doc id="554334" url="https://pl.wikipedia.org/wiki?curid=554334" title="Fumaria">
Fumaria



</doc>
<doc id="554345" url="https://pl.wikipedia.org/wiki?curid=554345" title="Przemysł Ottokar">
Przemysł Ottokar



</doc>
<doc id="554348" url="https://pl.wikipedia.org/wiki?curid=554348" title="Wacław II czeski (1137–po 1192)">
Wacław II czeski (1137–po 1192)

Wacław II (ur. 1137, zm. po 1192) – książę brneński w latach 1174–1179, książę ołomuniecki w latach 1174–1179, książę czeski w latach 1191–1192.
Wacław był najmłodszym synem Sobiesława I i Adelajdy, księżniczki węgierskiej.
Za panowania Władysława II przebywał na wygnaniu. Dopiero w 1174 r. gdy tron objął jego brat Sobiesław II otrzymał od niego dzielnicą brneńską, a następnie także ołomuniecką. Po wypędzeniu Sobiesława II uciekł w 1179 r. na Węgry. Wrócił w 1184 r. Wówczas rycerstwo zbuntowane przeciw księciu Fryderykowi powołało go na tron czeski. Wacławowi nie udało się zdobyć praskiego zamku, a Fryderyk z niemiecką pomocą stłumił bunt.
Dopiero po śmierci następcy Fryderyka, księcia Konrada II Otto, objął czeski tron. Przeciw niemu wystąpił jednak biskup praski Henryk Brzetysław i uzyskał u cesarza Henryka VI nadanie Czech w lenno Przemysłowi Ottokarowi I. Wacław przez kilka miesięcy bronił Pragi, ale w końcu poddał się biskupowi i na początku 1192 r. władzę objął Przemysł Ottokar I. Wacław zbiegł, ale został uwięziony przez margrabiego miśnieńskiego, który był szwagrem Przemysła Ottokara. Dalsze losy Wacława II nie są znane.
Wacław II nie założył rodziny i nie miał dzieci.

</doc>
<doc id="554349" url="https://pl.wikipedia.org/wiki?curid=554349" title="Rozwód w judaizmie">
Rozwód w judaizmie



</doc>
<doc id="554350" url="https://pl.wikipedia.org/wiki?curid=554350" title="Stowarzyszenie Zborów Chrześcijan w RP">
Stowarzyszenie Zborów Chrześcijan w RP

Stowarzyszenie Zborów Chrześcijan w Rzeczypospolitej Polskiej (wcześniej: Zbór Chrześcijan bez osobliwego wyznania) – chrześcijańskie wyznanie protestanckie o charakterze ewangelikalnym i fundamentalnym, należące do konserwatywnego nurtu braci plymuckich – tzw. braci zamkniętych. Organizacyjnie, stowarzyszenie ma charakter porozumienia niezależnych od siebie zborów. Większość wyznawców zamieszkuje Śląsk. Kierują się Słowami przekazanymi przez Boga i zapisanymi w Biblii, która stanowi jedyną podstawę wiary. Na terenie Polski działało legalnie już w czasach PRL jako "Zbór Chrześcijan bez osobliwego wyznania". Od 11 stycznia 1990 roku zarejestrowane pod obecną nazwą. Osoba reprezentująca stowarzyszenie jest wybierany przez Radę Braterską Przewodniczący, jego Zastępca, Sekretarz i Skarbnik.
W 2020 roku Stowarzyszenie liczyło 447 wiernych.

</doc>
<doc id="554351" url="https://pl.wikipedia.org/wiki?curid=554351" title="Checkpoint Charlie">
Checkpoint Charlie

Checkpoint Charlie – w okresie zimnej wojny jedno z najbardziej znanych przejść granicznych między NRD a Berlinem Zachodnim. Poza tym były też przejścia, na których kontrolowała tylko NRD-owska kontrola graniczna. Mieściło się na ulicy Friedrichstrasse, na skrzyżowaniu z Zimmerstraße, w samym sercu Berlina podzielonego wówczas Murem Berlińskim. Oficjalna nazwa przejścia po stronie NRD-owskiej brzmiała właśnie Zimmerstraße. Od strony zachodniej przy przejściu znajdowała się stacja metra Kochstraße.
Na przejściu alianci zachodni (żołnierze USA, Francji i Wielkiej Brytanii) nie sprawdzali wszystkich przekraczających granicę. W ich budce zgłaszali wyjazd do Berlina Wschodniego (we własnym interesie, w razie zatrzymania lub zaginięcia w NRD) tylko członkowie sił zbrojnych aliantów zachodnich. Natomiast drobiazgowa kontrola wszystkich przekraczających granicę odbywała się po stronie NRD. Zgodnie z decyzją władz NRD przejście przeznaczone było tylko dla cudzoziemców (tj. nie-Niemców) – zarówno zwykłych turystów, jak i personelu dyplomatycznego.
W 1991 Armia Stanów Zjednoczonych oficjalnie opuściła „Checkpoint Charlie”.
Obecnie znajduje się tam Muzeum Muru Berlińskiego oraz symboliczny punkt kontroli granicznej – atrakcja turystyczna, w której można nabyć odcisk pieczątki kontroli granicznej z wybranej przez siebie strefy okupacyjnej.

</doc>
<doc id="554355" url="https://pl.wikipedia.org/wiki?curid=554355" title="Quasi-państwo">
Quasi-państwo



</doc>
<doc id="554357" url="https://pl.wikipedia.org/wiki?curid=554357" title="Uraninit">
Uraninit

Uraninit – minerał promieniotwórczy z gromady tlenków. Należy do minerałów rzadkich. Nazwa pochodzi od składnika uranu. Badania tego minerału doprowadziły Marię Skłodowską-Curie do odkrycia polonu i radu, za co otrzymała w 1911 r. drugą Nagrodę Nobla.
Charakterystyka.
Właściwości.
Rzadko tworzy kryształy. Najczęściej występuje w skupieniach ziemistych, proszkowych (czerń uranowa), ziarnistych, naciekowych (smółka uranowa, blenda smolista). Jest izostrukturalny z thorianitem i cerianitem. Niekiedy tworzy pseudomorfozy po innych minerałach, także drewnie, kościach, bakteriach. Jest kruchy i nieprzezroczysty.
Skład chemiczny.
Zawiera głównie dwutlenek uranu (UO2). Skład chemiczny charakteryzuje się znacznymi wahaniami spowodowanymi różnym stopniem utleniania tego minerału, a także dużymi domieszkami innych pierwiastków takich jak: żelazo, krzem, wapń, magnez, cyrkon, argon, hel, azot, miedź, tantal, wolfram, tytan, rad, wanad, kobalt, ołów, cer, niob, tor, aktyn i polon. Silnie radioaktywny. W strefie wietrzenia łatwo ulega przeobrażeniom, przechodząc w różne wtórne minerały uranu zabarwione na żółto, pomarańczowo, zielono.
Występowanie.
Stanowi składnik pegmatytów, i żył hydrotermalnych, skał osadowych. 
Miejsca występowania: Kanada – okolice Wielkiego Jeziora Niedźwiedziego, USA – Teksas, Kolorado, Karolina PN, Australia – Terytorium Północne, Demokratyczna Republika Konga – prowincja Katanga, RPA, Francja, Włochy, Czechy, Norwegia.
W Polsce występuje na Dolnym Śląsku; w okolicach Kowar, w okolicach Ogorzelca, w Miedziance, Kletnie.
Zastosowanie.
Stanowi główne źródło otrzymywania uranu (86% U), radu, a także wielu innych pierwiastków.

</doc>
<doc id="554359" url="https://pl.wikipedia.org/wiki?curid=554359" title="Maxime Carlot Korman">
Maxime Carlot Korman

Maxime Carlot Korman (ur. 1942) – vanuacki polityk, tymczasowy prezydent Vanuatu od 16 sierpnia 2009 do 2 września 2009, dwukrotny premier Vanuatu, członek Unii Partii Umiarkowanych.
Od 16 grudnia 1991 do 21 grudnia 1995 pierwszy premier Vanuatu, wywodzący się z innej partii niż socjalistyczna Partia Pracy, utrzymująca się u władzy przez pierwsze 11 lat istnienia państwa. Zastąpiony przez Serge Vohora (wywodzącego się z tej samej partii). Ponownie premier od 23 lutego 1996, ostatecznie ze stanowiskiem rozstał się 30 września tegoż roku, jego następcą ponownie został Vohor. Maxime Carlot Korman Vanuatu, w lipcu 2004 przez miesiąc pełnił funkcję wicepremiera w rządzie Serge Vohora.
W lipcu 2017 wystartował jako jeden z szesnastu kandydatów w przedterminowych wyborach prezydenckich po śmierci Baldwina Lonsdale'a. Dostał się do czwartej rundy głosowania, uzyskał w niej 17 z 57 głosów elektorskich, ulegając Tallisowi Obedowi Mosesowi.

</doc>
<doc id="554361" url="https://pl.wikipedia.org/wiki?curid=554361" title="Wojciech Kowalski (tenisista)">
Wojciech Kowalski (tenisista)

Wojciech Kowalski (ur. 10 października 1967 w Inowrocławiu) – polski tenisista, wielokrotny mistrz Polski, reprezentant w Pucharze Davisa, olimpijczyk z Seulu (1988).
Życie prywatne.
Syn Zygmunta i Teresy z domu Wiśniewskich. Absolwent I Liceum Ogólnokształcącego im. Jana Kasprowicza w Inowrocławiu. Podjął studia na Akademii Wychowania Fizycznego w Warszawie, które przerwał.
Kariera tenisowa.
Treningi tenisowe w Goplanii Inowrocław rozpoczął jako 7–latek w 1974, a jego trenerem był Jerzy Gumuła. W wieku 17 lat zdobył pierwszy tytuł mistrza Polski w grze pojedynczej (1984). W mistrzostwach kraju pozostawał niepokonany do 1989, zdobył także trzy tytuły mistrzowskie w deblu (1986, 1987, 1989).
Praworęczny, dysponujący ofensywnym forhendem i serwisem Kowalski był typowany na następcę Wojciecha Fibaka, ale nie spełnił pokładanych w nim nadziei. Odbył staż w akademii tenisowej Bolletieriego na Florydzie. Kilkakrotnie przechodził rundy w imprezach zawodowych, mając na koncie zwycięstwa m.in. nad Australijczykiem Markiem Woodforde i Szwedem Nicklasem Kultim. Startował również w turniejach wielkoszlemowych. W 1995 przeszedł eliminacje we French Open i odpadł w 1 rundzie z reprezentantem gospodarzy Guy Forgetem w pięciu setach. Najwyżej był klasyfikowany w 1988 – w rankingu gry pojedynczej zajmował 108. miejsce, w rankingu debla 125. miejsce.
W latach 1984–1993 występował w reprezentacji Polski w Pucharze Davisa. Debiutował w meczu z Grecją jako deblowy partner Fibaka. Wygrał łącznie 23 mecze, przegrał 15. W ramach tych rozgrywek pokonał m.in. znanego Brytyjczyka Jeremy’ego Batesa. Kowalski był również pierwszym polskim olimpijczykiem w tenisie, ale udział w Seulu (1988) zakończył w 1 rundzie, pokonany przez starszego o prawie dziesięć lat Nigeryjczyka Tony’ego Mmoha.

</doc>
<doc id="554362" url="https://pl.wikipedia.org/wiki?curid=554362" title="Simen Hestnaes">
Simen Hestnaes



</doc>
<doc id="554365" url="https://pl.wikipedia.org/wiki?curid=554365" title="Potępienie Fausta">
Potępienie Fausta

Potępienie Fausta ("La damnation de Faust") – czteroczęściowa kantata dramatyczna z muzyką Hectora Berlioza. Autorami libretta są Gèrard oraz Almire Gandonnière.
Libretto.
Libretto jest oparte na dziele Goethego. Spektakl wiernie odzwierciedla treść utworu.
Część I: O wschodzie słońca Faust wędruje po węgierskiej równinie, przyglądając się śpiewom i tańcom wieśniaków. Pogodny nastrój przerywa pojawienie się żołnierzy. Dźwięk trąbki wzywa naród do walki o wolność.
Część II: Sędziwy Faust myśli już o śmierci, kiedy zjawia się wysłannik piekieł – Mefistofeles i obiecuje mu wieczną młodość. Szatan prowadzi Fausta do winiarni Auerbacha w Lipsku, gdzie wesoło bawi się grono mieszczan i studentów. Mefistofeles przyłącza się do zabawy, intonując „Pieśń o pchle”. Śpiącemu Faustowi Mefistofeles ukazuje postać Małgorzaty. Po przebudzeniu Faust chce odnaleźć dziewczynę i szatan przenosi go do miasta, w którym mieszka Małgorzata. W średniowiecznym mieście słychać śpiewy żołnierzy powracających z wojny i piosenki rozbawionych studentów.
Część III: Mefistofeles nakazuje duchom płomieni, aby otoczyły miejsce spotkania Małgorzaty z Faustem. Kiedy dziewczyna budzi się, ze zdumieniem spostrzega Fausta obok siebie. Przy czułych wyznaniach zastaje ich świt i ciekawskie spojrzenia sąsiadów.
Część IV: Faust szybko zapomniał o Małgorzacie. Nieszczęśliwa śpiewa pieśń o utraconej miłości. Faust rozmyśla o pustce i nicości tego świata. Jego duszę koi jedynie piękno przyrody. Dowiaduje się od Mefistofelesa, że Małgorzata, oskarżona o otrucie swojej matki, została wtrącona do więzienia. Szatan zgadza się jej pomóc jedynie za cenę duszy Fausta. Po podpisaniu cyrografu zjawiają się po nich dwa zaczarowane rumaki. W szalonym pędzie Faust i Mefistofeles mijają grupę wieśniaków, modlących się pod krzyżem i figurą świętej Magdaleny. Nagle krzyż zostaje obalony przez piorun, a jeźdźców otaczają piekielne zjawy. Słychać dźwięki dzwonów i echo głosu Małgorzaty, ale Mefistofeles porywa Fausta w otchłań piekielną. Moce piekielne cieszą się z przybycia Fausta. Anielskie głosy wzywają Małgorzatę i unoszą jej duszę do nieba. (według „Przewodnika operowego” Józefa Kańskiego).
Historia utworu.
Premiera dzieła odbyła się 6 grudnia 1846 roku w Paryżu w Opéra-Comique. Początkowo negatywnie odebrana opera powróciła do Francji w 1877 roku i spotkała się z pozytywnym odbiorem.
W Polsce spektakl został wystawiony m.in. w Teatrze Wielkim – Opera Narodowa, gdzie miał swoją premierę 19 grudnia 2003 roku.
25 kwietnia 2015 roku miał także swoją premierę w teatrze operowym Opera Nova w Bydgoszczy a wykonali go soliści, chór, balet i Orkiestra Opery Nova w Bydgoszczy, „Mała Formacja Chóralna” Izabeli Cywińskiej-Łomżyńskiej przy Zesp. Szkół Mechanicznych nr 1 w Bydgoszczy. Potępienie Fausta Opery Nova jest obecnie jedyną w Polsce sceniczną wersją legendy dramatycznej Hectora Berlioza.

</doc>
<doc id="554366" url="https://pl.wikipedia.org/wiki?curid=554366" title="Benvenuto Cellini (opera)">
Benvenuto Cellini (opera)

Benvenuto Cellini – opera w trzech aktach.
Muzykę skomponował Hector Berlioz, a libretto napisali: Léon de Wailly i August Barbier (częściowo oparte na autobiografii Benvenuto Celliniego). Prapremiera miała miejsce dnia 10 września 1838 roku w "Grand Opéra" w Paryżu.
Treść.
Miejsce i czas akcji: Rzym, karnawał roku 1532.
AKT I..
Papież Klemens VII, chcąc być znanym i pamiętanym przez wszystkich jako wspaniałomyślny dobroczyńca i kolekcjoner dzieł sztuki, zamówił u znanego i sławnego rzeźbiarza i złotnika florenckiego, Benvenuto Celliniego, stworzenie ogromnej statui Perseusza. Jednakże podskarbi papieski, Balducci, nie ufa Celliniemu, woląc od niego pewnego lokalnego, a miernego rzeźbiarza, Fieramoscę, któremu obiecał już swoją córkę, Teresę. Teresa jednak jest już zakochana, i to z wzajemnością, w Cellinim.
Jest czas karnawału. Teresa wygląda przez okno, obserwując przechodzących w pobliżu zamaskowanych hulaków, mając nadzieję pośród nich ujrzeć także swojego oblubieńca. Nie w smak to jest jej ojcu, który daje jej za to burę, niby coś podejrzewając, ale śpieszno mu właśnie na audiencję z samym papieżem. Czując się zagrożonym przez Celliniego, postanowił wyperswadować Ojcu Świętemu decyzję co do Celliniego i zasugerować w jego miejsce wybór bardziej wygodnego (i uległego) Fieramoski.
Teresa jest pokorną córką i jest zaniepokojona, kiedy odkrywa nagle, że Cellini, wykorzystując moment nieobecności jej ojca, zjawił się w jej domu. Pomiędzy nadzieją i rozterką oboje śpiewają o wzajemnej miłości i pogardzie dla Fieramoski nie podejrzewając nawet, że on także zakradł się do jej domu i podsłuchuje właśnie ich rozmowy. Cellini wyjawia jej swój plan ich wspólnej ucieczki do Florencji, gdzie mogliby szczęśliwie żyć razem: oto podczas gdy jej ojciec pójdzie do teatru oglądać widowisko, Cellini ze swoim uczniem, Asceniem, przebrani za mnichów, „porwą” Teresę. Wprawdzie ona początkowo zdaje się obawiać gniewu ojca, po krótkim jednak namyśle zgadza się na plan kochanka. Szpiegujący cały czas Fieramosca, słysząc to, zaprzysięga udaremnić im ten plan.
Kiedy Balducci powraca nagle i nieoczekiwanie do domu, Cellini ucieka, ale Fieramosca jest wykryty. Balducci odmawia wysłuchiwania jakichkolwiek jego tłumaczeń, woła służbę i sąsiadów, aby ukarać intruza. Grupa kobiet w nocnych koszulach napada Fieramoscę i daje mu „wycisk”, a on sam czuje się niby jak sam „Orfeusz ścigany przez Bachantki”.
W międzyczasie Cellini rozmyśla o swych uczuciach: po raz pierwszy miłość przewyższyła jego pasję dla sztuki i sławy.
AKT II.
W karczmie, Cellini wspólnie ze swymi przyjaciółmi, artystami, pije za wspaniałość swej „boskiej sztuki”, gdy nadchodzi karczmarz, żądając zapłaty. W odpowiednim momencie zdaje się wyratować go z sytuacji Ascanio, gdy przybywa oznajmiając Celliniemu zlecenie na statuę Perseusza i przynosząc część zapłaty z góry, ale pod warunkiem wykonania pracy do następnego dnia. Kiedy Cellini odkrywa, że na skutek wpływów Balducciego oczekiwana zapłata nie jest aż tak wielka jak tego oczekiwał, oburzony poleca obecnym w karczmie aktorom wykpić Balducciego przy najbliższej okazji w komedii, którą będą grali, i którą tenże ma osobiście oglądać w teatrze.
Fieramosca, który jest obecny także w karczmie, chce wyjawić Balducciemu plany Celliniego co do Teresy, lecz jego przyjaciel Pompeo doradza mu „wykraść” ten plan: to oni sami przebiorą się za mnichów i porwą dziewczynę, zanim to będzie mógł uczynić Cellini.
Balducci, ze swoją córką, zjawia się na karnawale, gdzie sztuka teatralna się także odbędzie. Wprawdzie on sam niezbyt lubi teatr, ale towarzyszy tam swej córce raczej przez uprzejmość. Aktorzy namawiają Rzymian, aby oglądali ich komedię, która - za namową Celliniego - wyśmiewa podskarbiego. Teresa czuje żal do swego ojca za to upokorzenie i doradza mu, aby opuścił miejsce, ale wściekły Balducci odmawia, decydując się oglądać tę komedię do końca. Kiedy jednak w końcu nie wytrzymuje i atakuje aktorów kpiących z niego, w zamieszaniu obie grupy fałszywych mnichów rzucają się wpierw na Teresę, a później na siebie samych. Cellini zabija Pompeo i jest aresztowany. Kiedy wszystko zdaje się być utracone, wystrzał armatni z zamku Świętego Anioła oznajmia „dzwon wieczorny” i koniec Mardi Gras. Wszystkie świece i ognie zostają wygaszone. Korzystając z ciemności i zamieszania, Celliniemu udaje się zbiec, a Fieramosca jest pomyłkowo aresztowany i oskarżony o morderstwo.
AKT III.
Następnego poranka Teresa i Ascanio szukają Celliniego w jego pracowni, ale na próżno. Słuchając w oddali pieśni mnichów w procesji, modlą się o jego bezpieczny powrót. Cellini wraca i rozważa nad wypadkami nocy ubiegłej i swej cudownej ucieczki. Teresa i Cellini widzą teraz swoje spotkanie jako znak z nieba i błogosławieństwo ich związku, przysięgają uciec razem do Florencji i nigdy już nie być rozłączeni.
Ascanio próbuje na próżno upomnieć Celliniego o obowiązku wyrzeźbienia posągu Perseusza. „Do diabła z posągiem!” – odpowiada mu Cellini. Kochankowie śpiewają o szczęściu ich oczekującym, tam gdzie będą wolnymi pośród gór, z dala od materialistycznego świata, ale ich marzenia są przerwane nagłym pojawieniem się Balducciego i Fieramoski, który rozkazuje temu ostatniemu zabrać swoją „żonę” z powrotem do domu. W tymże momencie papież Klemens zjawia się także. Myśląc tylko o swym zamówionym posągu, a widząc go wciąż dalekim od wykończenia, z oburzeniem oznajmia, że ktoś inny powinien go wykonać, nie Cellini. Cellini jest wściekły na taki obrót sprawy, duma zawodowa i poczucie własnej godności nie pozwalają mu tak łatwo zrezygnować ze swego zadania: miłość czy nie miłość, marzenia o szczęściu czy nie. Raczej wolałby umrzeć niż pozwolić, aby ktoś inny – niechby i sam Michał Anioł – miałby dokończyć „jego” pracę!
Papież rozkazuje straży aresztować Celliniego, ale gdy ten, porwawszy młot grozi, że własnoręcznie zniszczy zaczątki statui, Ojciec Święty ustępuje. Wszak on dba o dobro zamówionej statui ponad wszystko inne. Darowuje wspaniałomyślnie winę Celliniemu, a nawet daje mu przyzwolenie na małżeństwo z Teresą, ale pod jednym warunkiem: posąg Perseusza ma być gotowy w ciągu jednej godziny, w przeciwnym razie szafot czeka jego twórcę.
Cellini z zapałem buduje olbrzymią odlewnię. Napięcie jest z zenicie. Aby dopomóc swemu mistrzowi zwalczyć strach i obawę, Ascanio śpiewa mu wesołe piosenki. Cellini odczuwa oczy całego Rzymu, spoczywające na nim. W tym momencie życzyłby sobie być raczej prostym pasterzem, wolnym od wszelkich trosk, obaw i nacisków, jakich to artysta musi znosić, aby zadowolić swych dobroczyńców – mecenasów sztuki. Nie ma jednak czasu na dzienne marzenia.
Ascanio i Cellini zabiegają o pracowników, aby przygotować brąz do lania w formy. Pojawia się Fieramosca ze swoją bandą. Pod pretekstem żądania otrzymania satysfakcji od Celliniego i sprowokowania go do walki poza budynkiem, Fieramosca, wykorzystując chwilowy moment nieobecności Celliniego, usiłuje przekupić jego robotników. Moment wygląda na nadzwyczaj dogodny, ponieważ oni, czując się niedostatecznie opłaceni, właśnie rozpoczęli strajk. Teresa jednak obraca ten plan wniwecz i robotnicy obracają się przeciwko Fieramosce, myśląc, że tenże zabił ich mistrza w pojedynku. Ale ku ich zdziwieniu Cellini powraca, rozkazując im przebrać Fieramoscę w stój roboczy i zmusić go do pracy. Fieramosca, szczęśliwy z ocalonego życia, zgadza się na swoją „karę”.
Papież przybywa wkrótce w towarzystwie Balducciego, aby być świadkiem wyniku pracy: oboje są raczej sceptyczni. Gdy Fieramosca nagle wpada, pytając o więcej kruszcu i mówiąc, że nie ma go w dostatecznej ilości, aby skończyć pracę, w przypływie kreatywnej inspiracji, Cellini rozkazuje swym uczniom poświęcić swój cały dorobek artystyczny i przetopić pomniejsze posągi i wszystkie inne kosztowności, aby ocalić obecny odlew. Pracownicy podwajają swój wysiłek, ale przeładowany zbiornik eksploduje. W obliczu tej katastrofy, gdy już wszystko wydaje się być stracone, stopiony brąz jednak zaczyna w końcu płynąć.
Na koniec, odlew jest wykonany z pełnym sukcesem i posąg Perseusza jest wykonany na czas. Wszyscy są pełni podziwu. Fieramosca, w przypływie emocji, obejmuje swego rywala, Balducci nagle zmienia zdanie i zgadza się na małżeństwo swej córki z Cellinim, a papież wybacza wszelkie jego winy. Sztuka triumfuje nad wszystkim i wszyscy śpiewają na jej cześć.
Historia utworu.
Źródłem inspiracji dla kompozytora była autobiografia Celliniego oraz wspomnienia z jego pobytu w Rzymie. Dzieło to było tak wówczas nowatorskie, że wystawienie opery w 1838 r. w Paryżu spotkało się z negatywnym przyjęciem kompozycji przez środowisko i zostało zdjęte z afisza po zaledwie kilku przedstawieniach. Muzycy uważali to dzieło za całkowicie niemożliwe do wygrania, publiczność zaś, w oburzeniu, prawie gotowa była wszcząć rozruchy. Jednak późniejsze wystawienie opery w Weimarze przez Liszta spotkało się z aprobatą ze strony krytyków i przyczyniło się do rehabilitacji tej opery. Po klęskach początkowych z wykonaniem swego dzieła, próbując ocalić najwartościowsze momenty tej opery, na motywach z pierwszego i drugiego aktu Berlioz oparł swą słynną uwerturę "Karnawał rzymski" op. 9 (1843).

</doc>
<doc id="554367" url="https://pl.wikipedia.org/wiki?curid=554367" title="Związek Ajapa Yoga">
Związek Ajapa Yoga

Związek Ajapa Yoga (dewanagari अजपा योग trl. ajapā yoga, wym. "adźapa joga"), (wcześniej jako Związek „Ajapa Yoga” i Związek Adźapa-Joga) – związek wyznaniowy tradycji hinduistycznej, działający na terenie Polski legalnie w rozumieniu obowiązującego prawa wyznaniowego. Związek propaguje technikę oddechowo-medytacyjną o nazwie adźapajoga. Członkowie związku tworzą aśramy i ośrodki medytacji.
W 2016 roku Związek liczył 133 członków.
Historia.
W Polsce pojawianie się adźapajogi można datować na dzień 13 czerwca 1980 roku, kiedy to Joachim Petzold, pochodzący z Niemiec Zachodnich, jedyny europejski instruktor adźapy, przyjechał do Szczecina i udzielił pierwszych inicjacji. Przez 10 lat adźapajoga funkcjonowała nieformalnie.
7 kwietnia 1990, w oparciu o wytyczne Ustawy o gwarancjach wolności sumienia i wyznania, związek został oficjalnie zarejestrowany przez Ministerstwo Spraw Wewnętrznych i Administracji i umieszczony na liście "Kościoły i związki wyznaniowe wpisane do rejestru kościołów i innych związków wyznaniowych" pod pozycją nr 17 tego ogólnopolskiego rejestru. Jako osoba kierująca związkiem został wskazany Guru Prasad.
Siedziba związku znajduje się w Bydgoszczy przy ul. Muszlowej 27.
Cel działalności.
Celem członków związku jest dążenie do samopoznania, do czego prowadzi: uznanie guru, oddawanie mu czci i przebywanie w jego towarzystwie, przestrzeganie reguł dotyczących pożywienia i trybu życia, praktyka mantr, czyli dźwięków i rozważanie prawd ducha.

</doc>
<doc id="554368" url="https://pl.wikipedia.org/wiki?curid=554368" title="Chrzanów (Warszawa)">
Chrzanów (Warszawa)

Chrzanów – osiedle i obszar MSI w dzielnicy Bemowo w Warszawie.
Opis.
Na południe od Górc i Grot, bliżej ulicy Połczyńskiej, po zachodniej stronie ulicy Lazurowej, powstała w drugiej połowie XIX wieku szlachecka wieś Macierzysz-Chrzanowo, należąca do rodziny Chrzanowskich, znana od XVII wieku jako "Chrzanów".
Około 1877 roku na terenie Chrzanowa, w kierunku wsi Odolany, 15 osadników niemieckich założyło Kolonię Chrzanów. Po 1886 roku na terenie Chrzanowa zbudowano fort IV Chrzanów, który, podobnie jak fort III Blizne, przetrwał do 1913 roku, potem stracił strategiczne znaczenie i był użytkowany jako magazyn.
W obszarze Chrzanowa i Jelonek Południowych w XIX wieku powstało wiele cegielni – największa z nich to fabryka dachówek Bogumiła Schneidera, której śladem są dziś Glinianki Schneidera.
W końcu XIX wieku lub na początku XX wieku powstał folwark Mory. W lutym 1913 Towarzystwo Ogrodnicze Warszawskie ogłosiło konkurs na rozplanowanie folwarku Mory, przeznaczonego na stację doświadczalną i szkołę ogrodniczą wraz z arboretum. 
W 1951 gromadę Chrzanów, w tym folwark Mory, włączono w granice m.st. Warszawy. W latach 1951–1989 Chrzanów należał do dzielnicy Wola, w 1989–1994 do dzielnicy-gminy Warszawa-Wola.
W 2022 roku rozpoczęto prace przygotowawcze do budowy stacji metra Chrzanów.

</doc>
<doc id="554372" url="https://pl.wikipedia.org/wiki?curid=554372" title="Iśwara">
Iśwara

Iśwara (dewanagari ईश्वर trl. Īśvara, Iś oznacza „panowanie”) – w hinduizmie, Najwyższy Bóg osobowy, Pan bądź rządca wszechświata, jednak nie Stwórca. Zarządza formami zjawiskowymi i panuje nad duszami.
Natura Iśwary.
Generalnie rozbieżności co do natury Iśwary są duże – w klasycznej filozofii indyjskiej rozpatruje się dwie główne interpretacje, mianowicie teistyczną i panenteistyczną. Interpretację teistyczną odnajdujemy w jodze, interpretację panenteistyczną w "Rygwedzie" i upaniszadach. Interpretacja panenteistyczna oznacza tutaj, zgodnie z "Rygwedą", że Bóg w jednej czwartej jest wszechświatem, a w trzech czwartych wykracza ponad niego.
Inne określenia.
Człon "iswara" jest częścią popularnych złożeń innych imion postaci hinduistycznych:

</doc>
<doc id="554378" url="https://pl.wikipedia.org/wiki?curid=554378" title="Groty">
Groty

Groty – obszar Miejskiego Systemu Informacji i osiedle mieszkaniowe w dzielnicy Bemowo w Warszawie.
Położenie.
Według Miejskiego Systemu Informacji rejon Groty położony jest pomiędzy ulicą Lazurową od ulicy Kocjana na południe do linii kolejowej nr 938, na zachód linią kolejową do granicy miasta, granicą miasta do ulicy Kocjana i dalej ulicą Kocjana do ulicy Lazurowej.
Historycznie Groty, jako wieś, były zlokalizowane pomiędzy Babicami i Górcami w rejonie dzisiejszych ulic Górczewskiej, Lazurowej i Narwik.
Historia.
W XVI w. wieś należąca do rodziny Grotów i Zdziarskich, szlachty zaściankowej, w parafii Babice, licząca trzy łany (ok. 77 ha).
Wieś została całkowicie zniszczona podczas potopu szwedzkiego (1655-1556), a następnie ponownie zasiedlona.
W 1866 władze rosyjskie wybudowały w pobliżu wsi Fort III Blizne, który po 1913 stracił znaczenie obronne. W 1868 wieś Groty liczyła 13 drobnych gospodarstw (łącznie ok. 22 ha) oraz folwark (ok. 200 ha).
Po 1868 w Grotach letnią rezydencję, zaprojektowaną przez Władysłwa Macroniego z rozległym parkiem (ok. 25 ha), którego ozdobą była aleja starych lip, zbudował warszawski bankier Jan Gotlib Bloch. Pałacyk był zlokalizowany w pobliżu obecnej ulicy Narwik i Lazurowej. Zgodnie z opisem „w starszej części budowli wyróżniła się trójkondygnacyjna wieża z wielkim, biforialnym oknem na piętrze, triadą małych okienek na drugim piętrze i zwieńczeniem w formie trójkątnego frontonu z tympanonem dekorowanym sztukaterią. Nieregularny rzut gmachu był następstwem jego rozbudowy”. Pałacyk miał urządzenia wodno-kanalizacyjne i telefon. Pałacyk został rozebrany po 1959.
W 1877 Groty miały 157 mieszkańców zamieszkujących 13 domów.
W 1904 Groty liczyły 325 mieszkańców i 325 domów. W tym czasie tutejszy folwark został rozparcelowany do ok. 70 ha.
W okresie dwudziestolecia wojennego w Grotach posiadała grunty Dyrekcja Robót Publicznych. Do 1939 mieścił się tutaj Zakład Leczniczo-Wychowawczy dra Józefa Twerskiego zajmujący się dziećmi głęboko upośledzonymi.
W 1951 Groty włączono w granice m.st. Warszawy. W latach 1951–1989 Groty należały do dzielnicy Wola, w okresie od 29 grudnia 1989 do 25 marca 1994 – do dzielnicy-gminy Warszawa-Wola.
Na terenie osiedla Groty znajdują się dwa zespoły domów jednorodzinnych. Pierwszy z nich o powierzchni 21 ha znajdujący się między ulicami Kocjana, Bolimowską, Hubala-Dobrzańskiego, Podkowińską i Spychowską, zaprojektowany przez architekta Andrzeja Rogowskiego, powstał w latach 1970-1975. Na ten zespół podzielony na 3 kolonie składało się 147 piętrowych domów szeregowych oraz 213 domów parterowych zestawionych szeregowo lub wolnostojących na działkach o powierzchni 200-600 m². Drugi zespół domów powstał w latach 1975-1979 między ulicami Hubala Dobrzańskiego, Podkowińską, Spychowską i Zaboreczne. Zespół ten o powierzchni 9,1 ha składający się z 67 domów bliźniaczych na działkach 300-400 m² zaprojektował Leszek Studnicki.
Ponadto w granicach Grot znajduje się Rodzinny Ogród Działkowy im. Marcina Kasprzaka, utworzony pierwotnie dla pracowników Zakładów Radiowych im. M. Kasprzaka.

</doc>
<doc id="554384" url="https://pl.wikipedia.org/wiki?curid=554384" title="XVI Mistrzostwa Świata w Lataniu Precyzyjnym">
XVI Mistrzostwa Świata w Lataniu Precyzyjnym

XVI Mistrzostwa Świata w Lataniu Precyzyjnym – zawody lotnicze Międzynarodowej Federacji Lotniczej (FAI) w lataniu precyzyjnym, zorganizowane w dniach 19-24 lipca 2004 w Herning w Danii, razem z XIV Mistrzostwami Świata w Lataniu Rajdowym. Pierwsze i trzecie miejsce oraz pierwsze drużynowo zajęli w nich zawodnicy polscy.
Uczestnicy.
W zawodach sklasyfikowano 70 zawodników
z Polski (8), Czech (8), RPA (8), Danii (8), Austrii (6), Francji (5), Rosji (4), Wielkiej Brytanii (4), Szwecji (4), Norwegii (4), Niemiec (3), Finlandii (3), Słowacji (2), Szwajcarii (2), Słowenii (1).
Najpopularniejszym typem samolotu była Cessna 150 (27 pilotów), następnie Cessna 152 (23), Cessna 172 (10), Glastar (2), Zlin 43 (2), 3Xtrim (1), PZL-104M Wilga 2000 (1), SAI KZ-III (1), Robin (1), MS-880B Rallye Club (1), C42B (1) (liczby uczestniczących samolotów były mniejsze, gdyż część zawodników korzystała z tych samych maszyn).
W skład polskiej ekipy wchodziło 8 zawodników (samolot, nr rej.):
Przebieg.
19 lipca 2004 nastąpiło otwarcie zawodów, a 20 lipca oficjalny trening.
21 lipca 2004 rozgrywana była konkurencja nawigacyjna, po której dwa pierwsze miejsca zajęli Polacy - Krzysztof Wieczorek (tracąc jedynie 6 punktów karnych) i Marek Kachaniak, a trzecie Czech Petr Opat. Czołowe wyniki:
22 lipca 2004 rozgrywana była konkurencja lądowań. Pierwsze i drugie miejsce ex aequo i tytuł mistrza świata w lądowaniu precyzyjnym zdobyli Francuzka Nathalie Strube i Michał Bartler (po 4 pkt karne), trzecie Fin Harri Vähämaa. Drużynowo w konkurencji lądowań wygrała Polska (7 pkt) przed Szwecją (71 pkt) i Czechami (78 pkt). W klasyfikacji generalnej, Krzysztof Wieczorek utrzymał prowadzenie. Czołowe wyniki konkurencji lądowań:
23 lipca 2004 miała miejsce druga konkurencja nawigacyjna, w której trzy pierwsze miejsca zajęli Polacy: w kolejności Krzysztof Wieczorek, Wacław Wieczorek i Zbigniew Chrząszcz (ex aequo z Petrem Opatem).
Zawody zakończyły się sukcesem polskich zawodników: Krzysztof Wieczorek zajął pierwsze miejsce, Wacław Wieczorek (brat Krzysztofa) trzecie, a dalszych 3 polskich pilotów miejsca w pierwszej dziesiątce. Polska zwyciężyła również zespołowo. Ponadto, warto podkreślić, że zdobywcy złotego i brązowego medalu latali samolotami polskiej konstrukcji 3Xtrim i Wilga.
Wyniki.
Indywidualnie.
Dalsze miejsca polskich zawodników:

</doc>
<doc id="554386" url="https://pl.wikipedia.org/wiki?curid=554386" title="Jelonki (Warszawa)">
Jelonki (Warszawa)

Jelonki – osiedle i dwa obszary MSI (Jelonki Północne i Jelonki Południowe) w dzielnicy Bemowo w Warszawie. W latach 1951–1989 w dzielnicy Wola, w latach 1989–1994 w dzielnicy-gminie Wola. 
Od północy teren Jelonek ogranicza ulica Górczewska, od zachodu ulica Lazurowa, od południa stacja Warszawa Główna Towarowa, a od wschodu umownie tory linii kolejowej Warszawa Gdańska – Warszawa Główna Towarowa.
Historia.
W XIX wieku, na gruntach wsi Odolany, przy ulicy Połczyńskiej (droga na Poznań), powstał folwark i wieś Jelonki, wraz ze szkołą początkową, cegielnią i wytwórnią dachówek Bogumiła Schneidera. Wyrobisko po wydobywanej dla cegielni glinie nosi nazwę Glinianki Sznajdra. Po 1921 folwark i wieś Jelonki rozparcelowano. Wytwórnia założona w roku 1864 na przełomie stuleci zatrudniała ponad 150 robotników i przetrwała aż do września 1939. Po wojnie, przez długie lata funkcjonowało na terenie Jelonek Technikum Ceramiczne, co można uznać niejako za podtrzymywanie miejscowej tradycji. 
Po 1921 pojawiła się nowa koncepcja urbanistyczna, lansująca w pierwszej ćwierci XX wieku ideę tak zwanych „miast-ogrodów”, jako alternatywy dla „nieludzkich” i zuniformalizowanych wielkich miast. Zakładała ona między innymi budowanie małych domków w neoklasycznym stylu z ogródkami oraz tworzenie dużych, zielonych obszarów na zagospodarowywanym terenie. Przed rokiem 1939 powstało tu Miasto-Ogród Jelonek. Według niemieckiego spisu ludności, we wsi Jelonki w marcu 1943 mieszkało 3826 osób. 
Na Jelonkach występowała drużyna piłkarska Dąb Jelonki. Po wojnie istniał jeszcze LZS (później Lech) Jelonki. Gdy po 1955 r. na Jelonkach zaczął grać Gazowniczy Klub Sportowy „Świt” jeszcze jako „Ogniwo”, stopniowo łączono zespoły. Najpierw Świt wchłonął LZS Lech z boiskiem przy ul. Połczyńskiej, później, w 1960 r. Dąb, jednocześnie przenosząc się na jego boisko. Odtąd Świt gra przy ul. Oświatowej.
W pierwszych dniach września 1939 stoczono na terenie Jelonek walki pod dowództwem ppłk Leopolda Okulickiego. W 1943 syn Bogumiła Schneidera, Zygmunt, ofiarował ze swojego majątku działkę pod budowę kościoła. W 1951 została erygowana parafia pw. Podwyższenia Krzyża Świętego (kościół został konsekrowany w 1968). W 1947 Jelonki uzyskały połączenie autobusowe z Warszawą – linia W obsługiwała połączenie pomiędzy zajezdnią na ul. Młynarskiej a obecnym pl. Kasztelańskim (wtedy Jana III Sobieskiego).
W 1951 ówczesne Miasto Ogród Jelonek włączono w granice m.st. Warszawy, ale długo jeszcze Jelonki pozostawały podmiejską wsią. 
W 1952 na terenie Jelonek zbudowano istniejące do dziś drewniane osiedle dla budowniczych Pałacu Kultury i Nauki – Osiedle Przyjaźń. Jako hotele dla budowniczych Pałacu Kultury, a później jako akademiki służyły baraki, oprócz nich powstały domki dla inżynierów i inna infrastruktura (między innymi kino Dar). Do budowy baraków na osiedlu użyto m.in. materiałów z rozbiórki obozu jenieckiego Stalag I-B „Hohenstein” koło Olsztynka. Domki dla inżynierów to tzw. domki fińskie.
W latach 70. i 80. zbudowano kolejno nowe osiedla mieszkaniowe: „Jelonki”, „Lazurowa” i „Górczewska”.
W 1984 r. na Jelonkach Północnych została erygowana nowa parafia Bogurodzicy Maryi. Kościół parafialny wzniesiony został w latach 1987–1995.
W latach 1951–1989 Jelonki należały do dzielnicy Wola, w okresie od grudnia 1989 do marca 1994 – do dzielnicy-gminy Warszawa-Wola. 

</doc>
<doc id="554387" url="https://pl.wikipedia.org/wiki?curid=554387" title="Łupki żdanowskie">
Łupki żdanowskie

Łupki żdanowskie lub łupki zdanowskie - łupki ilaste z cienkimi przeławiceniami piaskowców kwarcowych i czarnych łupków krzemionkowych oraz lidytów, zaliczane do osadów pelagicznych lub hemipelagicznych.
Łupki żdanowskie to nazwa skał ordowicko-sylurskich o teksturze łupkowej, które składają się głównie z minerałów ilastych, a czarną barwę zawdzięczają dużej ilości drobnej, rozproszonej substancji organicznej pochodzącej z bardzo silnie pokruszonych szczątków flory. Często zawierają drobne skamieniałości z grupy graptolitów. Poza typowymi ciemnoszarymi odmianami występują często odmiany czerwone i zielone, które zawierają wkładki szarogłazów.
Odmianą łupków żdanowskich są łupki graptolitowe. 
Występowanie.
Góry Bardzkie we wsi Żdanów (struktura bardzka). Nazwa pochodzi od miejscowości występowania.

</doc>
<doc id="554389" url="https://pl.wikipedia.org/wiki?curid=554389" title="Klej (powieść)">
Klej (powieść)

Klej (ang. "Glue") – powieść Irvine'a Welsha wydana w 2001 r. Utwór opowiada historię czterech Szkotów na przestrzeni czterech dekad, która przedstawiana jest przy zastosowaniu różnych punktów widzenia i różnych rodzajów narracji. "Klej" poświęcony jest seksowi, narkotykom, przemocy i innym społecznym problemom, z jakimi borykała się Szkocja w czasie życia głównych bohaterów.
Głównymi bohaterami "Kleju" są: Terrence Lawson (Sok Terry), Billy Birrell (Biznes Birrell), Andrew Galloway (Gally) i Carl Ewart (DJ N-SIGN). Spotykamy ich najpierw jako małe dzieci w 1970 r., potem jako nastolatków około 1980 r., jako młodych mężczyzn w 1990 r. oraz jako mężczyzn u schyłku czwartej dekady życia około 2000 r.

</doc>
<doc id="554392" url="https://pl.wikipedia.org/wiki?curid=554392" title="Sunnagyn">
Sunnagyn

Sunnagyn, Góry Ałdańsko-Uczurskie (ros. Алдано-Учурский хребет) – pasmo górskie w azjatyckiej części Rosji, w Jakucji; najwyższa część Gór Ałdańskich.
Leżą na prawym (południowym) brzegu Ałdanu, między jego dopływami: Timpton i Uczur; długość pasma ok. 350 km, wysokość do 2243 m n.p.m. Góry zrębowe, zbudowane z prekambryjskich gnejsów, łupków i granitów; wierzchołki spłaszczone; w niższych partiach tajga modrzewiowa, w wyższych limba syberyjska i tundra górska.

</doc>
<doc id="554393" url="https://pl.wikipedia.org/wiki?curid=554393" title="Góry Ałdańsko-Uczurskie">
Góry Ałdańsko-Uczurskie



</doc>
<doc id="554394" url="https://pl.wikipedia.org/wiki?curid=554394" title="Morze otwarte (prawo)">
Morze otwarte (prawo)

Morze otwarte zwane też morzem pełnym (ang. "High Seas") lub jako wody międzynarodowe (ang. "international waters") – zgodnie z art. 86 konwencji o prawie morza, są to wszelkie części morza, które nie stanowią wyłącznej strefy ekonomicznej, morza terytorialnego, wód wewnętrznych ani wód archipelagowych żadnego państwa. W strefie tej żadne państwo nie posiada zwierzchnictwa terytorialnego, w związku z czym mogą z niej korzystać na równych zasadach wszystkie państwa.
Według art. 87 Konwencji na morzu otwartym państwom przysługują następujące wolności:

</doc>
<doc id="554395" url="https://pl.wikipedia.org/wiki?curid=554395" title="TOPtrendy">
TOPtrendy

Sopot TOPtrendy Festiwal – polski festiwal muzyczny. Składał się z dwóch koncertów: TOP i Trendy oraz Kabaretonu.
Festiwal TOPtrendy organizowany był przez telewizję Polsat od 2003 do 2009 oraz ponownie od 2013 do 2014 w Operze Leśnej w Sopocie. Ze względu na jej remont w 2010 odbył się na Hipodromie, a w 2011 oraz 2012 w Ergo Arenie.
W 2015 Sopot TOPtrendy Festiwal został zastąpiony przez Polsat SuperHit Festiwal, organizowany również w Operze Leśnej w Sopocie.
Koncert TOP.
Prezentował dziesiątkę najpopularniejszych artystów w Polsce. Uznawany był za jeden z najbardziej obiektywnych, gdyż poszczególne miejsca są ustalane według ilości sprzedanych płyt.
Artyści biorący udział w koncertach TOP na poszczególnych edycjach festiwalu (alfabetycznie):
Koncert Trendy.
Prezentował początkujących artystów, którzy są dopiero wschodzącymi gwiazdami i nadzieją polskiej sceny muzycznej. Widzowie w głosowaniu SMS-owym wybierali zwycięzcę, który zostaje artystą Trendy. Nagrodą była promocja artysty na antenie telewizji Polsat oraz na stronie internetowej i w radiu, które w danej edycji festiwalu byli partnerami medialnymi imprezy.
Artyści biorący udział w koncertach Trendy na poszczególnych edycjach festiwalu (bez kolejności):
Kabareton.
Festiwalowi towarzyszył kabaret. Wystąpili na nim najpopularniejsze grupy kabaretowe. Byli to m.in. Łowcy.B, Ani Mru Mru, Kabaret Moralnego Niepokoju i inni. Kabareton co roku przyciągał przed telewizory widownię sięgającą blisko 3 mln widzów.

</doc>
<doc id="554397" url="https://pl.wikipedia.org/wiki?curid=554397" title="3xtrim">
3xtrim



</doc>
<doc id="554402" url="https://pl.wikipedia.org/wiki?curid=554402" title="Casino Royale (film 2006)">
Casino Royale (film 2006)

Casino Royale – brytyjski film szpiegowski z 2006 roku o przygodach Jamesa Bonda, wyprodukowany przez Eon Productions. Za reżyserię odpowiada Martin Campbell, a za scenariusz Neal Purvis i Robert Wade oraz Paul Haggis. W rolę agenta 007 po raz pierwszy wcielił się Daniel Craig, a obok niego w rolach głównych wystąpili Eva Green, Mads Mikkelsen, Jeffrey Wright i Judi Dench. Jest to dwudziesta pierwsza produkcja wchodząca w skład serii filmów o Bondzie.
Po "Śmierć nadejdzie jutro" seria została zrestartowana, co pozwoliło pokazać mniej doświadczonego Bonda. Akcja filmu toczy się tuż po tym, gdy James Bond otrzymał „licencję na zabijanie”. Jego akcja nie rozgrywa się ani przed, ani po którymkolwiek z wcześniejszych filmów. Po udaremnieniu zamachu na międzynarodowym lotnisku w Miami Bond leci do Czarnogóry, gdzie w turnieju pokerowym ma pokonać Le Chiffre’a – bankiera terrorystów, który straciwszy ogromną sumę pieniędzy musi ją jakoś odzyskać. Tam zakochuje się w Vesper Lynd, agentce, która ma zapewnić mu pieniądze potrzebne do gry. Fabuła kontynuowana jest w kolejnym filmie o agencie 007 z 2008 roku – "007 Quantum of Solace".
Premiera "Casino Royale" odbyła się 14 listopada 2006 roku w Londynie. Film spotkał się z bardzo pozytywną reakcją krytyków, a recenzenci podkreślili, że Craig na nowo wykreował postać. Produkcja zarobiła ponad 616 milionów dolarów na całym świecie, stając się najbardziej kasowym filmem o Jamesie Bondzie aż do wydania "Skyfall" w 2012 roku.
Streszczenie fabuły.
James Bond, który niedawno otrzymał status agenta z dwoma zerami, dający mu licencję na zabijanie (007), wyrusza na swoją pierwszą misję na wyspę Madagaskar, gdzie ma schwytać terrorystę Mollakę (Sébastien Foucan). Nie wszystko idzie zgodnie z planem, jednak Bond decyduje się na kontynuowanie misji, niezależnie od decyzji MI6. Dzięki telefonowi komórkowemu Molakki namierza na Bahamach terrorystę Dimitriosa (Simon Abkarian), przez którego dociera do niejakiego Le Chiffre’a (Mads Mikkelsen), swojego głównego antagonisty w filmie. Le Chiffre jest bankierem różnej maści terrorystów światowych, pieniędzmi których spekuluje na giełdzie. Kontaktuje go z nimi tajemniczy pan White (Jesper Christensen). Rozpracowawszy Dimitriosa, Bond udaremnia w Miami próbę zniszczenia nowo powstałego prototypu największego pasażerskiego samolotu świata „Skyfleet”. Dzięki fiasku tego zamachu Le Chiffre traci olbrzymią sumę pieniędzy terrorystów, którą źle ulokował. Musi więc zdobyć je z powrotem i organizuje w tym celu turniej pokera w Casino Royale w Czarnogórze.
M (Judi Dench), szefowa MI6, wyznacza 007 następną misję. Ma on pokonać Le Chiffre’a w grze w kasynie i przechwycić go dla wywiadu angielskiego. Wraz z Bondem do Czarnogóry udaje się Vesper Lynd (Eva Green), reprezentantka królewskiego departamentu skarbu. Na miejscu z 007 kontaktuje się René Mathis (Giancarlo Giannini), tamtejszy współpracownik MI6, oraz agent CIA Felix Leiter (Jeffrey Wright). Bond wygrywa turniej, stawiając Le Chiffre’a w sytuacji bez wyjścia. Tenże porywa więc Vesper, wciągając w ten sposób Bonda w pułapkę. Torturuje go, chcąc wydobyć hasło do konta z pieniędzmi. Zdradza przy okazji, że jego wtyczką u Brytyjczyków jest Mathis. Niespodziewanie wybawienie przynosi pan White, który zabija Le Chiffre’a, ale Bonda i Vesper pozostawia żywych.
007 dochodzi do siebie nad jeziorem Como, gdzie wyznaje miłość Vesper. Kończąc akcję w Czarnogórze, doprowadza do aresztowania Mathisa i odbiera wygrane pieniądze, ujawniając Vesper, że hasłem do konta jest jej imię. Zakochana para spędza kilka dni w Wenecji, a Bond decyduje się porzucić pracę w wywiadzie, wybierając życie z ukochaną. Problemy pojawiają się, gdy okazuje się, że wygranych przez Bonda w kasynie pieniędzy nie ma na koncie. Jedyną osobą, która mogła je podjąć była Lynd, więc Bond śledzi ją i widzi, jak przekazuje walizkę nieznanym mężczyznom. Walczy z nimi w tonącym pałacu weneckim i mimo iż pokonuje ich, traci Vesper, która wybiera śmierć, a w ostatnim odruchu prosi Bonda o wybaczenie. Znikają także pieniądze, które zabiera niepostrzeżenie pan White.
M wyjaśnia później, iż Vesper Lynd była szantażowana przez organizację, która porwała jej ukochanego – więc prawdopodobnie ona była wtyczką Chiffre’a. Zdradziła, ale ocaliła życie Bondowi, zgadzając się na przekazanie pieniędzy pod warunkiem zachowania Bonda przy życiu. 007 przeglądając jej telefon, odkrywa ostatnią informację od Vesper – numer pana White’a. W ostatniej scenie White przyjeżdża do swej posiadłości nad jeziorem Como, gdzie czeka już na niego Bond.
Obsada.
Ponadto w filmie wystąpili: Giancarlo Giannini jako René Mathis, kontakt Bonda w Czarnogórze, Tobias Menzies jako Villiers, młody sekretarz M w siedzibie MI6, Isaach de Bankolé jako Steven Obanno, przywódca Lord’s Resistance Army, Simon Abkarian jako Alex Dimitrios, współpracownik Le Chiffre’a, mieszkający na Bahamach, Ivana Miličević jako Valenka, dziewczyna i wspólniczka Le Chiffre’a, towarzyszy mu w grze w pokera, Caterina Murino jako Solange Dimitrios, po uwiedzeniu przez Bonda ujawnia jeden plany swojego męża, Claudio Santamaria jako Carlos, terrorysta zatrudniony przez Le Chiffre’a do wysadzenia samolotu, Sébastien Foucan jako Mollaka, twórca bomb ścigany przez Bonda na Madagaskarze, a także Jesper Christensen jako Mr. White, szef bezimiennej organizacji przestępczej (ukazanej szerzej w "Quantum of Solace"). Rolę cameo miał również brytyjski przedsiębiorca Richard Branson, jako jeden z pasażerów na lotnisku w Miami.
Produkcja.
Rozwój projektu.
Powieść Iana Fleminga "Casino Royale" była ekranizowana kilka razy. Początkowo została wydana w postaci odcinka telewizyjnego w 1954 roku, w którym zagrali Barry Nelson jako Bond i Peter Lorre jako czarny charakter Le Chiffre, a także jako niekanoniczny film satyryczny z 1967 roku z Davidem Nivenem, Peterem Sellersem i Woodym Allenem. Eon Productions uzyskało prawa do "Casino Royale" w 1999 roku po tym, jak Sony Pictures Entertainment wymieniło je na prawa Metro-Goldwyn-Mayer do "Spider-Mana". W marcu 2004 roku Neal Purvis i Robert Wade rozpoczęli pisanie scenariusza, którego celem było przywrócenie smaku oryginalnych powieści Iana Fleminga o Bondzie. Główną rolę zagrać miał Pierce Brosnan. Paul Haggis miał za zadanie wykreować na nowo punkt kulminacyjny filmu. Wyjaśnił, że „szkic był bardzo wierny książce”. Powiedział też: „Nie wiem dlaczego, ale pomyślałem, że Vesper musi być w tonącym budynku, a Bond musi najpierw chcieć ją zabić, a potem spróbować uratować”. Haggis stwierdził, że chcą „aby ten film był dla Bonda tym, czym film "" dla Batmana”. Broccoli i Wilson byli świadomi, że „"Śmierć nadejdzie jutro" stało się zbyt fantastyczne” stwierdzając, że następny film powinien być bardziej realistyczny.
W 2004 roku Quentin Tarantino był zainteresowany wyreżyserowaniem adaptacji "Casino Royale". Tarantino proponował osadzenie filmu w czasach II wojny światowej z Pierce’em Brosnanem jako Bondem. Ostatecznie w lutym 2005 roku reżyserem filmu został ogłoszony Martin Campbell, który wcześniej wyreżyserował "GoldenEye" (1995). Tego samego roku Sony stało się współudziałowcem Metro-Goldwyn-Mayer, dzięki czemu uzyskało prawa do dystrybucji filmu.
Wytwórnia uważała, że w ostatnich filmach, zwłaszcza w "Śmierć nadejdzie jutro," zbyt mocno opierali się na generowanych komputerowo efektach specjalnych w nowszych filmach i postanowili wykonać sceny kaskaderskie w "Casino Royale" „w tradycyjny sposób”. Dążąc do większego realizmu, scenarzyści Purvis, Wade i Haggis chcieli, aby scenariusz był jak najbardziej zbliżony do oryginalnej powieści z 1953 roku, zachowując mroczną fabułę Fleminga i charakterystykę Bonda. Ze względu na kwestie praw autorskich związanych z powieścią "Operacja Piorun", organizacja, której członkiem jest Mr. White, nie nosi nazwy Spectre.
Casting.
Kiedy Pierce Brosnan został obsadzony w roli Jamesa Bonda, jego kontrakt obejmował cztery filmy. Aktor wywiązał się z niego wraz produkcją "Śmierć nadejdzie jutro" w 2002 roku. W lutym 2004 Brosnan oficjalnie poinformował, że podjęto decyzję o jego nieprzedłużeniu i nie zagra już Bonda. Do tej roli wzięto pod uwagę ponad 200 kandydatów. Chorwacki aktor Goran Višnjić nie był w stanie opanować wystarczająco brytyjskiego akcentu. Rozważano też obsadzenie Nowozelandczyka Karla Urbana, ale nie mógł on pojawić się na zdjęciach próbnych z powodu wcześniejszych zobowiązań filmowych. Według Martina Campbella, Henry Cavill był jedynym aktorem poważnie branym pod uwagę, jednak ostatecznie uznano, że jest za młody. Kandydatami byli również australijski aktor Sam Worthington i szkocki aktor Dougray Scott. Janet Hirshenson i Jane Jenkins, które były odpowiedzialne za casting oraz reżyser Martin Campbell powiedzieli, że przeprowadzono zdjęcia próbne z Alexem O’Loughlinem, Julianem McMahonem, Ewanem McGregorem, Rupertem Friendem i Antonym Starrem.
W maju 2005 roku brytyjski aktor Daniel Craig oświadczył, że MGM oraz producenci Michael G. Wilson i Barbara Broccoli zapewnili go, że dostanie rolę Bonda, a Matthew Vaughn powiedział dziennikarzom, że MGM zaoferowało mu możliwość wyreżyserowania filmu. Eon Productions nie odniosło się do żadnej z tych plotek. Rok wcześniej Craig odrzucił propozycję, jednak po przeczytaniu scenariusza zainteresował się rolą. Aby odpowiednio przygotować się do zagrania Bonga, Craig przeczytał wszystkie powieści Fleminga. Inspirował się też agentami Secret Intelligence Service, którzy służyli jako doradcy na planie.
14 października 2005 roku Eon Productions, Sony Pictures Entertainment i MGM ogłosiły na konferencji prasowej w Londynie, że szóstym aktorem, który zagra Jamesa Bonda będzie Brytyjczyk, Daniel Craig. Decyzja ta została odebrana chłodno i pojawiło się wiele kontrowersji, a niektórzy krytycy i fani wyrażali wątpliwości, czy producenci dokonali właściwego wyboru. Przez cały okres produkcji kampanie internetowe, takie jak „danielcraigisnotbond.com”, wyrażały niezadowolenie i groziły bojkotem filmu. Craig, w przeciwieństwie do poprzednich aktorów, nie był uważany przez protestujących za pasującego do wysokiego, ciemnego, przystojnego i charyzmatycznego wizerunku Bonda, do którego przywykli widzowie. Dziennik "The" "Daily Mirror" zamieścił na pierwszej stronie krytyczny artykuł o Craigu, z nagłówkiem "The Name’s Bland – James Bland".
Jedna z osób odpowiedzialnych za casting, Debbie McWilliams przyznała, że do roli dziewczyny Bonda, Vesper Lynd, były brane pod uwagę hollywoodzkie aktorki Angelina Jolie i Charlize Theron. W przesłuchaniu brała także udział belgijska aktorka Cécile de France, ale producenci uznali, że ma zły brytyjski akcent. Rozważano także francuską aktorkę Audrey Tautou, ale nie wybrano jej ze względu na angaż w filmie "Kod Leonarda da Vinci", który miał premierę w 2006 roku. W lutym 2006 ogłoszono, że w roli obsadzona została francuska aktorka Eva Green.
Zdjęcia.
Zdjęcia do "Casino Royale" rozpoczęły się w styczniu 2006, a zakończyły pod koniec lipca 2006. Za scenografię odpowiadał Peter Lamont, a za kostiumy Lindy Hemming. Film był kręcony głównie w Barrandov Studios w Pradze, a dodatkowe sceny plenerowe na Bahamach, we Włoszech i w Wielkiej Brytanii, a zakończyły się w Pinewood Studios. Początkowo zdjęcia miały odbyć się w Pradze i RPA, ale Eon Productions napotkało problemy w zabezpieczeniu lokalizacji filmowych w Południowej Afryce, więc producenci musieli znaleźć inne miejsce. We wrześniu 2005, Martin Campbell i odpowiedzialny za zdjęcia Phil Meheux zaproponowali jedną z wysp na Bahamach, która ostatecznie stała się jedną z lokalizacji filmowych. W Wielkiej Brytanii zdjęcia odbyły się też na lotnisku Dunsfold Aerodrome w Surrey, na boisku do krykieta w Eton College oraz na poligonie Millbrook Vehicle Proving Ground w Bedfordshire. Sceny turnieju pokerowego kręcone były w Grandhotel Pupp w Karlowych Warach, natomiast sceny z Czarnogóry w miasteczku Loket.
Główną włoską lokalizacją była Wenecja, gdzie rozgrywa się większość zakończenia filmu. Scena z Bondem na żaglówce została nakręcona na pokładzie 54-metrowego jachtu o nazwie "Spirit". Został on zbudowany przez Spirit Yachts w Suffolk w Anglii i w celu przewiezienia go na plan filmowy musiał zostać rozmontowany, bo nie mieścił się pod weneckimi mostami. Inne sceny z drugiej połowy filmu zostały nakręcone m.in. w Villa del Balbianello nad brzegiem jeziora Como.
Postprodukcja.
Za efekty specjalne odpowiadali Steve Begg oraz Chris Corbould. Głównym studiem, które je realizowało jest Peerles Camera Co. Projektując sekwencję podczas napisów początkowych, grafik Daniel Kleinman inspirował się okładką pierwszej brytyjskiej wersji "Casino Royale" z 1953 roku, na której znalazł się oryginalny projekt Iana Fleminga przedstawiający kartę do gry, otoczoną ośmioma czerwonymi sercami ociekającymi krwią. Tworząc cienie, Kleinman zdigitalizował niektóre sceny filmowe z udziałem Craiga i kaskaderów; sylwetki aktorów zostały włączone do ponad 20 scen, przedstawiających wzory kart. Kleinman zrezygnował z kobiecych sylwetek, biorąc pod uwagę, że kobiety nie pasowały zarówno do ducha filmu, jak i do fabuły, bo Bond był już zakochany. Za wykonanie tej sekwencji odpowiadało studio Framestore.
W pozostałej części filmu reżyser postanowił zachować więcej realizmu i znacznie ograniczył efekty cyfrowe. Efekty do początkowej sceny pościgu zostały opracowane przez Moving Picture Company. Skyfleet S570 w filmie to były samolot British Airways 747-200B G-BDXJ, któremu usunięto silniki i odpowiednio zmodyfikowano. Silniki zaburtowe zastąpiono zewnętrznymi zbiornikami paliwa, a profil kokpitu został zmieniony, aby samolot wyglądał jak prototyp zaawansowanego samolotu pasażerskiego. Samo lotnisko w Miami, na którym rozgrywa się scena pościgu zostało stworzone komputerowo, na podstawie materiału nagranego przez Steve’a Begga. Montażem całości zajął się Stuard Baird.
Zatopiony wenecki dom w zakończeniu filmu został stworzony na największej platformie, jaką kiedykolwiek zbudowano dla filmu Bonda. Ważyła ona około 100 ton.
Podczas kręcenia, firma Aston Martin była jeszcze w końcowej fazie projektowania modelu DBS. Na plan dostarczono tylko dwa działające samochody. Oprócz nich Aston Martin musiał przygotować i wzmocnić trzy wcześniejsze modele – DB9, do użytku jako samochody kaskaderskie. Przy prędkości przekraczającej 113 km/h samochód podczas zdjęć obrócił się siedmiokrotnie, co 5 listopada 2006 zostało zapisane w "Księdze Rekordów Guinnessa" jako nowy rekord świata.
Muzyka.
Ścieżka dźwiękowa, wydana przez Sony Classical Records 14 listopada 2006, zawierała muzykę skomponowaną przez Davida Arnolda. Była to jego czwarta ścieżka dźwiękowa do serii filmów o Bondzie. Za aranżacje odpowiadał Nicholas Dodd. Producenci Michael G. Wilson i Barbara Broccoli ogłosili 26 lipca 2006, że piosenkę tytułową „You Know My Name” wykona i skomponuje Chris Cornell. Główny motyw piosenki obecny jest przez cały film, pokazując młodość i brak doświadczenia Bonda. Klasyczny motyw pojawia się tylko podczas napisów końcowych, aby zasygnalizować punkt kulminacyjny rozwoju jego postaci.
Wydanie.
Światowa premiera filmu "Casino Royale" odbyła się 14 listopada 2006 w Londynie podczas 60th Royal Film Performance. Podczas wydarzenia uczestniczyła obsada i produkcja filmu oraz zaproszeni specjalni goście. W Wielkiej Brytanii film został wypuszczony dla szerszej publiczności 16 listopada 2006. W Stanach Zjednoczonych oraz Kanadzie premiera miała miejsce 17 listopada 2006. Tego samego dnia film zadebiutował w Polsce. W Niemczech film pojawił się 23 listopada tego samego roku, a we Włoszech 5 stycznia 2007.
Już dwa dni po premierze pirackie kopie filmu pojawiły się w sprzedaży w Londynie. DVD, które naruszały prawo, były sprzedawane za mniej niż 1 dolara i były słabej jakości. Dodatkowo film był dostępny nielegalnie w Internecie, skąd pobrano go co najmniej 250 tysięcy razy. Anonimowa osoba zaproponowała Craigowi taki egzemplarz podczas spaceru ulicami Pekinu.
30 stycznia 2007 roku "Casino Royale" stało się pierwszym filmem o Bondzie, który ukazał się w kinach w Chinach.
Po tym, jak krytycy nazwali "Die Another Day" „Buy Another Day” z powodu około 20 ofert lokowania produktów, Eon ograniczyło promocję filmu. Wśród partnerów znalazły się takie firmy, jak Ford, Heineken (gdzie Eva Green zagrała w reklamie), Smirnoff, Omega SA, Virgin Atlantic i Sony Ericsson.
Produkcja została wydana na DVD, UMD i Blu-ray 16 marca 2007. Wydania DVD i Blu-ray pobiły rekordy sprzedaży: to pierwsze osiągnęło rekord najszybciej sprzedających się tytułów w pierwszym tygodniu, a to drugie stało się najlepiej sprzedającym się tytułem w wysokiej rozdzielczości, z ponad 100 000 kopii sprzedanymi od czasu wydania. Wydanie DVD zawiera oficjalny teledysk do filmu oraz trzy filmy dokumentalne szczegółowo opisujące proces produkcji, a także w jaki sposób Daniel Craig został wybrany do roli Bonda i rozszerzoną wersję filmu dokumentalnego "Bond Girls Are Forever," zawierającą wywiady z członkowie obsady "Casino Royale".
Drugie, trzypłytowe wydanie "Casino Royale" na DVD ukazało się w 24 października 2008. Oprócz materiałów obecnych w wydaniu z 2007 roku, edycja zawiera m.in. usunięte sceny i komentarze. Dwupłytowa wersja Blu-ray pojawiła się również pod koniec 2008 roku i zawierała dodatkowe materiały, a ścieżka dźwiękowa 5.1 PCM z poprzedniej wersji została zastąpiona 5.1 Dolby TrueHD.
Po raz trzeci wydanie na Blu-ray ukazało się w 2012 roku i zawierało system dźwięku DTS i usunięte sceny, ale mniejszą ilość materiałów niż edycja z 2008 roku. Wersja Blu-ray 4k UHD ukazała się 25 lutego 2020.
Cenzura.
Film został ocenzurowany w Wielkiej Brytanii, Stanach Zjednoczonych, Niemczech i Chinach.
W Wielkiej Brytanii, usunięto scenę tortur Bonda przez Le Chiffre’a, dzięki czemu film otrzymał kategorię BBFC 12A. W Stanach Zjednoczonych, aby film mógł uzyskać kategorię wiekową PG-13, ocenzurowane zostały dwie sceny walki: między Bondem a Fisherem, z którym kontaktował się zdradziecki agent MI6, oraz między Bondem i Obanno na schodach w Casino Royale.
W wersji niemieckiej zastąpiono alternatywnym ujęciem sekwencję na lotnisku, w której bomba powoduje złamanie karku jednego ze złoczyńców. Chińskie wydanie zostało skrócone m.in. również o scenę tortur i walkę na schodach, a także ujęcie Bonda oczyszczającego ranę w hotelu oraz scenę na łodzi. Zmieniono też m.in. odniesienia do czasów zimnej wojny.
W pełni nieocenzurowaną wersję można znaleźć w australijskich, holenderskich, francuskich, hongkońskich, japońskich i skandynawskich wydaniach Blu-ray i DVD, w brytyjskich wydaniach Blu-ray od 2012 roku (kategoria PG-15) oraz na Blu-ray 4K UHD (oznaczone jako wydanie rozszerzone bez kategorii).
Odbiór.
Box office.
Film zarobił na całym świecie 606 099 584 USD przy budżecie 150 000 000 USD. "Casino Royale" było dziewiątym najbardziej dochodowym filmem 2006 roku i najbardziej dochodową częścią serii o "Jamesie Bondzie" (został przebity przez "Skyfall" w listopadzie 2012).
Po premierze w Wielkiej Brytanii "Casino Royale" pobiło rekordy całej serii: największy dochód w dniu otwarcia – 1,7 miliona funtów – i w weekend otwarcia – 25,5 mln USD. Łącznie zarobił tam ponad 108 mln USD, co czyni go najbardziej udanym filmem roku w Wielkiej Brytanii, a od 2011 roku dziesiątym najbardziej dochodowym filmem wszech czasów w kraju.
W dniu premiery w USA "Casino Royale" zarobiło prawie 15 mln USD, a przez pierwszy weekend prawie 41 mln USD, co plasuje je na drugim miejscu w rankingu (za "", które zarobiło 41,5 mln USD). "Casino Royale" zostało jednak pokazane w mniejszej liczbie kin i miało lepszą średnią (11 890 USD za kino, podczas gdy "Happy Feet" miało 10 918 USD). Łącznie w Ameryce Północnej zarobił ponad 167,5 mln USD, co czyniło go najbardziej kasowym filmem serii (aż do przebicia przez "Quantum of Solace", które zarobiło 168,4 mln USD).
W Chinach "Casino Royale" zarobiło około 11,7 miliona dolarów na 468 ekranach, w tym rekordową sumę (1,5 miliona dolarów) w weekend otwarcia dla filmu innego niż chiński. W Australii film zarobił ponad 25 mln USD, a w Niemczech ponad 50 mln USD. Więcej, niż 10 mln USD produkcja zarobiła też w Danii, Holandii, Hiszpanii, Szwecji, Japonii, Singapurze oraz we Włoszech.
W Polsce podczas weekendu otwarcia film zarobił ponad 782 tysiące dolarów, a łącznie prawie 3 miliony dolarów
Podczas weekendu otwarcia "Casino Royale" miało najlepszy zysk, wynoszący 43 407 886 USD w 27 krajach (poza Wielką Brytanią, Irlandią, USA i Kanadą). Film utrzymywał pierwsze miejsce przez cztery tygodnie.
Reakcje krytyków.
Film spotkał się z pozytywną recenzją krytyków. W serwisie Rotten Tomatoes 94% z 263 recenzji uznano za pozytywne, a średnia ocen wystawionych na ich podstawie wyniosła 7,9/10. Jest to trzeci najwyżej oceniony film o Bondzie. Wyższe recenzje otrzymały tylko "Pozdrowienia z Rosji" oraz "Doktor No" (95%) i "Goldfinger" (99%). Na agregatorze Metacritic średnia ważona ocen z 46 recenzji wyniosła 80 punktów na 100. Odbiorcy ankietowani przez CinemaScore przyznali filmowi średnią ocenę „A-” w skali od A+ do F.
Gazeta "The Daily Telegraph" porównała charakterystykę Craiga do Seana Connery’ego i pochwalił scenariusz jako mądrze napisany, zauważając, jak film odszedł od konwencji serii. "The Times" porównał wizerunek postaci stworzony przez Craiga do postaci granej przez Timothy’ego Daltona. Powoływano się też na sekwencję pościgu po dźwigach na Madagaskarze. Paul Arendt z BBC Films, Kim Newman z "Empire" i Todd McCarthy z "Variety" stwierdzili, że Craig jako pierwszy aktor rzeczywiście ucieleśnienia wizję Iana Fleminga z oryginalnej powieści: jest ironiczny, brutalny i zimny. Arendt dodał: „Craig jest pierwszym aktorem, który naprawdę uchwycił charakterystyczną cechę agenta 007: jest absolutną świnią”.
Tim Adams z "The Observer," stwierdził, że film wypadł niekomfortowo, próbując uczynić serię bardziej przyziemną. Podsumował, że po filmie można być „wstrząśniętym, ale zmieszanym”.
Roger Moore napisał: „Daniel Craig wywarł na mnie ogromne wrażenie w swoim debiucie jako Bond, wprowadzając do postaci bardziej surową, niewybredną nutę. Interpretacja Craiga była czymś, czego wcześniej nie widzieliśmy na ekranie. Bond odnosił sukcesy popełniał błędy. Intrygujące było widzieć, jak jest karcony przez M, tak jak niegrzeczny uczeń przez dyrektora. Scenariusz pokazał go jako bezbronnego, zmartwionego i wadliwego bohatera. Wręcz przeciwnie do mojego Bonda! Craig był i jest dokładnie tym, co opisał w książkach Ian Fleming – bezwzględną maszyną do zabijania. To był Bond, którego pragnęła publiczność”. Moore był pod takim wrażeniem, że zdecydował się kupić DVD.
Marcin Kamiński z bazy Filmweb, oceniając film na 6/10, napisał: „Barbara Broccoli, decydując się na realizację nowego filmu, wiele ryzykowała, ale gra "va banque" stanowczo się opłaciła. Bond po face liftingu robi doskonałe wrażenie i zostaje w pamięci na długo, podobnie jak hipnotyczne, błękitne oczy Daniela Craiga”.
Marcin Andrys z portalu paradoks.net ocenił film na 8/10, twierdząc, że „Craig to agent 007 na miarę XXI wieku, jest mu obojętne czy pije Martini wstrząśnięte czy mieszane. Chrzest bojowy ma już za sobą, teraz pora na kolejnego, jeszcze lepszego Bonda”.
Film został podobnie dobrze przyjęty w Ameryce Północnej. MSNBC przyznało mu 5 gwiazdek. Produkcja została opisana, jako „powrót do korzeni”, podobnie jak "Pozdrowienia z Rosji", gdzie skupiono się na charakterze, zamiast gadżetach i efektach specjalnych, które były krytykowane w "Śmierć nadejdzie jutro". "Entertainment Weekly" ocenił film jako piąty najlepszy w serii i wybrał Vesper Lynd jako czwartą najlepszą dziewczynę Bonda w serii. Niektórzy felietoniści i krytycy byli pod takim wrażeniem występu Craiga, że uznali go za realnego kandydata do nominacji do Oscara.
W grudniu 2006 "Casino Royale" zostało uznane przez widzów "Film 2006" za najlepszy film roku. W 2009 brytyjska firma produkująca lody Del Monte Superfruit Smoothies wprowadziła na rynek lody na patyku, uformowane na wzór Craiga wynurzającego się z morza. W 2008 roku magazyn "Empire" umieścił "Casino Royale" na 56. miejscu wśród 500 najlepszych filmów wszech czasów.
Nagrody i nominacje.
Podczas rozdania nagród Brytyjskiej Akademii Sztuk Filmowych i Telewizyjnych w 2006 roku, "Casino Royale" zdobyło nagrodę filmową za najlepszy dźwięk (Chris Munro, Eddy Joseph, Mike Prestwood Smith, Martin Cantwell, Mark Taylor) oraz nagrodę Orange Rising Star Award, którą przyznano Evie Green. Film był nominowany do ośmiu nagród BAFTA, w tym za najlepszy brytyjski film roku, najlepszy scenariusz (Neal Purvis, Robert Wade, Paul Haggis), najlepszą muzykę filmową (David Arnold), najlepsze zdjęcia (Phil Méheux), najlepszy montaż (Stuart Baird), najlepszą scenografię (Peter Lamont, Simon Wakefield), najlepsze efekty specjalne (Steve Begg, Chris Corbould, John Paul Docherty, Ditch Doy) i najlepszego aktora (Daniel Craig). Dzięki temu Craig stał się pierwszym aktorem, który otrzymał nominację do nagrody BAFTA za rolę Jamesa Bonda. Otrzymał także nagrodę Evening Standard British Film dla najlepszego aktora.
"Casino Royale" wygrało Excellence in Production Design Award od Art Directors Guild, a wokalista Chris Cornell za piosenkę „You Know My Name” wygrał nagrodę Satelita za najlepszą piosenkę. Film był nominowany do pięciu nagród Saturna – najlepszy film akcji/przygodowy/thriller, najlepszy aktor (Daniel Craig), najlepsza aktorka drugoplanowa (Eva Green), najlepszy Scenariusz (Purvis, Wade i Haggis) oraz najlepsza muzyka (David Arnold). Golden Tomato Awards 2006 okrzyknęło "Casino Royale" filmem roku. Produkcja była również nominowana i zdobyła wiele innych międzynarodowych nagród m.in. za montaż filmu, efekty wizualne, i scenografia. Podczas Saturn Awards 2007, film został uznany za najlepszy film akcji/przygodowy/thriller roku 2006. Kilku członków ekipy było również laureatami 2007 Taurus World Stunt Awards, w tym Gary Powell, Ben Cooke, Kai Martin, Marvin Stewart-Campbell i Adam Kirley.
Kontynuacje.
W 2008 roku wydany został film "007 Quantum of Solace", który jest bezpośrednią kontynuacją "Casino Royale". Swoje role powtórzyli Daniel Craig, Judi Dench, Jeffrey Wright, Jesper Christensen i Giancarlo Giannini, a postać złoczyńcy zagrał Mathieu Amalric. W 2012 ukazał się kolejny film, "Skyfall". Ponownie w roli agenta 007 pojawił się Craig, a po raz siódmy i ostatni w rolę M wcieliła się Judi Dench. Postać antagonisty zagrał Javier Bardem. Następnym filmem było "Spectre" z 2015. W produkcji po raz kolejny wystąpił Craig, była to też ostatnia z udziałem Jespera Christensena. W rolę M wcielił się Ralph Fiennes, a w rolę złoczyńcy Christoph Waltz. Ostatnim filmem z Danielem Craigiem w roli Jamesa Bonda było "Nie czas umierać" z 2021. Do roli Felixa Leitera powrócił Jeffrey Wright, ponadto rolę M powtórzył Ralph Fiennes, a rolę Blofelda Christoph Waltz. Jako wróg Bonda, Safin, pojawił się Rami Malek.

</doc>
<doc id="554409" url="https://pl.wikipedia.org/wiki?curid=554409" title="Casino Royale">
Casino Royale

Adaptacje filmowe:

</doc>
<doc id="554410" url="https://pl.wikipedia.org/wiki?curid=554410" title="Osiedle Przyjaźń (Warszawa)">
Osiedle Przyjaźń (Warszawa)

Osiedle Przyjaźń – osiedle w dzielnicy Bemowo w Warszawie położone między ulicami: Górczewską, Powstańców Śląskich, Jana Olbrachta oraz linią kolejową.
Historia.
Tereny dawnej wsi Jelonki, na którym znajduje się osiedle, zostały przyłączone do Warszawy w 1951. 
W 1952 roku na ok. 40 ha powstało tam barakowe osiedle „Przyjaźni Polsko–Radzieckiej” dla kilku tysięcy radzieckich budowniczych Pałacu Kultury i Nauki. Właścicieli gruntów w przyspieszonym trybie wywłaszczono oferując odszkodowanie lub grunty zamienne pod Warszawą lub na Ziemiach Odzyskanych. 
Na osiedlu wzniesiono dwa rodzaje drewnianych domków: pawilony hotelowe dla robotników i domki jednorodzinne dla kadry technicznej. Zostały one przywiezione do Warszawy w gotowych elementach i złożone na miejscu. Malowano je w dwóch wariantach kolorystycznych: niebiesko-białym i niebiesko-czerwonym. Pawilony przypominały staropolskie dworki. Według niektórych źródeł część z nich przywieziono z jenieckiego Stalagu I B „Hohenstein” koło Olsztynka. Na terenie osiedla powstały także m.in. kino, stołówka, klub, łaźnia, przychodnia lekarska, kotłownia oraz dwa boiska sportowe. Posadzono 4 tys. drzew i 40 tys. krzewów oraz zbudowano 8 km wewnętrznych dróg i ulic. Osiedle było ogrodzone. W celu odprowadzania z niego ścieków w 1952 oddano do użytku Stację Pomp Kanałowych „Jelonki”.
W szczytowym okresie budowy Pałacu Kultury i Nauki na osiedlu mieszkało 4,5 tys. osób. Odbywały się tam również festyny, spotkania młodzieży radzieckiej i polskiej, okolicznościowe akademie i zawody sportowe. Po zakończeniu budowy Pałacu Kultury i Nauki w maju 1955 roku osiedle zostało przekazane przez władze miasta Ministerstwu Szkolnictwa Wyższego z przeznaczeniem na domy studenckie dla warszawskich uczelni. We wrześniu 1955 zamieszkało tam ok. 3 tys. studentów, a także pracownicy naukowi. Osiedlu nadano wtedy nazwę „Przyjaźń”. Na terenie o powierzchni 32 ha powstały 33 domy studenckie, 9 hoteli asystenckich, 19 bloków asystenckich, 77 domów jednorodzinnych dla pracowników uczelni oraz 2 hotele robotnicze. Dojazd do śródmieścia zapewniały dwie linie autobusowe. Co roku na osiedlu zaczęło być organizowane święto studentów – "Jelonkalia".
W 1978 roku na osiedlu mieszkało 1190 asystentów i pracowników warszawskich uczelni wraz z rodzinami oraz 1200 studentów. Jednym z nich był przyszły prezydent Mali Alpha Oumar Konaré.
W latach 90. od strony ul. Powstańców Śląskich zbudowano kilka domów studenckich oraz ratusz dzielnicy Bemowo.
Współcześnie dawne osiedle budowniczych Pałacu Kultury i Nauki składa się z dwóch części: budynki wielorodzinne pełnią funkcje domów studenckich, a w domkach jednorodzinnych mieszkają pracownicy naukowi lub ich potomkowie. Jest ono własnością Skarbu Państwa. Mają tam swoje siedziby Klub Karuzela i Biblioteka Publiczna Warszawa-Bemowo z czytelnią.
Na osiedlu działają Stowarzyszenie Przyjaźni PS, zajmujące się animacją społeczną i animacją kultury oraz prowadzące „Archiwum Społeczne Osiedla Przyjaźń”, oraz Stowarzyszenie Mieszkańców Osiedla Profesorskiego (mieszkańców domków jednorodzinnych).
W kulturze.
Osiedle Przyjaźń pojawiło się jako główna lokalizacja w etiudzie Jana Komasy "Fajnie, że jesteś" (2003), która została nagrodzona na Festiwalu Filmowym w Cannes w 2004.

</doc>
<doc id="554411" url="https://pl.wikipedia.org/wiki?curid=554411" title="Osiedle Przyjaźń">
Osiedle Przyjaźń

Zobacz też:

</doc>
<doc id="554412" url="https://pl.wikipedia.org/wiki?curid=554412" title="Arturo Frondizi">
Arturo Frondizi

Arturo Frondizi Ercoli (ur. 28 października 1908 w Paso de los Libres w prowincji Corrientes, zm. 18 kwietnia 1995 w Buenos Aires) – argentyński prawnik i polityk, działacz Radykalnej Unii Obywatelskiej ("Unión Cívica Radical"), prezydent kraju. 
W okresie dyktatury Juana Perona był w opozycji. W latach 1958-1962 był prezydentem Argentyny, nie zrealizował jednak programu przywrócenia swobód demokratycznych w kraju.

</doc>
<doc id="554414" url="https://pl.wikipedia.org/wiki?curid=554414" title="Zinedine Yazid Zidane">
Zinedine Yazid Zidane



</doc>
<doc id="554420" url="https://pl.wikipedia.org/wiki?curid=554420" title="Evangelina">
Evangelina



</doc>
<doc id="554421" url="https://pl.wikipedia.org/wiki?curid=554421" title="Morgan De Sanctis">
Morgan De Sanctis

Morgan De Sanctis (wym. ; ur. 26 marca 1977 w Guardiagrele) – włoski piłkarz występujący na pozycji bramkarza w monakijskim klubie AS Monaco. Wicemistrz Europy z reprezentacją Włoch w 2012 roku. Po Mistrzostwach Europy 2012 postanowił zakończyć reprezentacyjną karierę. Wcześniej występował m.in. w SSC Napoli, Galatasaray SK, Juventusie, Sevilli, czy Udinese Calcio.
Kariera klubowa.
Morgan De Sanctis zawodową karierę rozpoczynał w 1994 roku w zespole Delfino Pescara 1936. W debiutanckim sezonie wystąpił w 30 ligowych meczach i razem z drużyną zajął jedenaste miejsce w tabeli Serie B. Łącznie dla Pescary włoski bramkarz zaliczył 74 występy, po czym podpisał kontrakt z Juventusem. Tam przez dwa lata pełnił jednak rolę rezerwowego dla Angelo Peruzziego i wystąpił tylko w trzech meczach Serie A.
Latem 1999 roku De Sanctis przeniósł się do Udinese Calcio. Razem z nowym klubem w sezonie 2000/2001 zwyciężył w rozgrywkach Pucharu Intertoto. Miejsce w podstawowej jedenastce Włoch wywalczył sobie jednak dopiero w sezonie 2002/2003, kiedy to wystąpił w 34 spotkaniach pierwszej ligi. W ekipie „Bianconerich” De Sanctis spędził łącznie osiem lat. W tym czasie nie odnosił jednak żadnych większych sukcesów, a jego największym osiągnięciem w ligowych rozgrywkach było zajęcie czwartej lokaty w sezonie 2004/2005.
Włoski gracz dla Udinese rozegrał łącznie 194 pojedynki w pierwszej lidze, po czym został zawodnikiem hiszpańskiej Sevilli. Tam przegrał jednak rywalizację o miano pierwszego bramkarza z Anrésem Palopem i podczas rozgrywek 2007/2008 zanotował tylko osiem występów w Primera División. Po zakończeniu sezonu De Sanctis został wypożyczony do Galatasaray SK, gdzie wygrał rywalizację o miejsce między słupkami z Orkunem Uşakiem.
Pod koniec czerwca 2009 roku De Sanctis podpisał trzyletnią umowę z SSC Napoli. Oficjalne potwierdzenie transferu ogłoszono 24 lipca. De Sanctis wygrał rywalizację o miano podstawowego bramkarza z Gennaro Iezzo i Matteo Gianello.
AS Roma.
W lipcu 2013 roku po sprowadzeniu przez Rafaela Beníteza dwóch nowych bramkarzy, De Sanctis został sprzedany za pół miliona euro do AS Roma. Włoch podpisał dwuletni kontrakt, przedłużając go później o rok.
AS Monaco.
13 lipca 2016 podpisał kontrakt z AS Monaco na 1 rok. Wraz z zakończeniem sezonu 16/17 postanowił opuścić klub.
Kariera reprezentacyjna.
De Sanctis ma za sobą występy w młodzieżowych reprezentacjach Włoch. Grał w drużynach do lat 18 oraz 21, dla których łącznie rozegrał piętnaście spotkań. Razem z zespołem do lat 21 De Sanctis zdobył w 2000 roku mistrzostwo Europy juniorów. W tym samym roku brał udział w Igrzyskach Olimpijskich w Sydney, na których podopieczni Marco Tardelliego dotarli do ćwierćfinału.
W seniorskiej kadrze reprezentacji Włoch De Sanctis zadebiutował 30 marca 2005 roku w zremisowanym 0:0 meczu z Islandią. W maju 2008 roku Roberto Donadoni powołał wychowanka Pescary do 23-osobowej kadry „Squadra Azzura” na mistrzostwa Europy. Na turnieju tym Włosi odpadli w 1/4 finału, natomiast De Sanctis pełnił rolę trzeciego bramkarza. W 2012 r. został wicemistrzem Europy, choć ani razu nie pojawił się na boisku.

</doc>
<doc id="554424" url="https://pl.wikipedia.org/wiki?curid=554424" title="Maksymilianna">
Maksymilianna



</doc>
<doc id="554425" url="https://pl.wikipedia.org/wiki?curid=554425" title="Teppo Hauta-aho">
Teppo Hauta-aho

Teppo Hauta-aho (ur. 27 maja 1941 w Janakkala, zm. 27 listopada 2021 w Helsinkach) – fiński kontrabasista i kompozytor. Mieszkał w Helsinkach.
Jeden z jego najsłynniejszych utworów – „Kadenza”, jest grany na wielu turniejach i festiwalach muzycznych na całym świecie. 
W swoich utworach stosuje niestandardowe techniki.

</doc>
<doc id="554429" url="https://pl.wikipedia.org/wiki?curid=554429" title="XIV Mistrzostwa Świata w Lataniu Rajdowym">
XIV Mistrzostwa Świata w Lataniu Rajdowym

XIV Mistrzostwa Świata w Lataniu Rajdowym – zawody lotnicze, organizowane w dniach 14 lipca - 20 lipca 2004 w Herning w Danii przez Międzynarodową Federację Lotniczą (FAI), razem z XVI Mistrzostwami Świata w Lataniu Precyzyjnym. Trzecie miejsce indywidualnie oraz drugie drużynowo zajęli w nich zawodnicy polscy.
Uczestnicy.
W zawodach brało udział 50 załóg z RPA (6), Polski (5), Austrii (5), Czech (4), Francji (4), Niemiec (4), Danii (3), Rosji (3), Wielkiej Brytanii (3), Hiszpanii (3), Włoch (3), Chile (2), Cypru (2), Słowacji (1), Litwy (1) i 1 mieszana.
Najpopularniejszym typem samolotu była Cessna 172 (28 załóg), następnie Cessna 152 (10), Cessna 150 (6) i inne typy (1 3Xtrim, 2 PZL Wilga 2000, 1 Glastar, 1 HB-23, 1 Piper PA-28) (liczby biorących udział samolotów były mniejsze, gdyż część załóg korzystała z tych samych maszyn).
W skład polskiej ekipy wchodziło 5 załóg (pilot / nawigator):
Przebieg.
14 lipca 2004 miało miejsce otwarcie zawodów, a 15 lipca oficjalny trening.
16 lipca 2004 rozgrywana była pierwsza konkurencja nawigacyjna, po której dwa pierwsze miejsca zajęli zawodnicy czescy (bracia Filip - 22 pkt karnych, Cihlar/Fiala - 106 pkt), a trzecie polska załoga Wieczorek/Skrętowicz (146 pkt). Na piątym miejscu znalazła się załoga Kachaniak/Własiuk, a pozostali zawodnicy polscy byli w drugiej dziesiątce.
17 lipca 2004 rozgrywana była druga konkurencja nawigacyjna, w której pierwsze miejsce zajęła czeska załoga Fili /Filip (22 pkt), drugie polska Darocha/Chrząszcz (56 pkt), a trzecie czeska Opat/Rajdl (70 pkt). Dalsze polskie załogi zajęły miejsca 7, 8, 9 i 13.
W trzeciej konkurencji nawigacyjnej rozgrywanej 18 lipca 2004 pierwsze miejsce zajęła polska załoga Darocha/Chrząszcz, tracąc jedynie 4 punkty karne. Drugie miejsce zajęła załoga Hopkins/De Klerk (20 pkt), a trzecie i czwarte Johanssen/Strube ex aequo z załogą Wieczorek/Skrętowicz (26 pkt). Na piątym miejscu znalazła się w tej konkurencji także polska załoga Wieczorek/Wieczorek (30 pkt), natomiast liderzy, bracia Filip dopiero na 10. miejscu (76 pkt).
19 lipca miało miejsce rozdanie nagród i zamknięcie zawodów, równolegle z otwarciem XVI MŚ w Lataniu Precyzyjnym (w których brała udział część zawodników MŚ w Lataniu Rajdowym), a 20 lipca odloty zawodników.
Wyniki.
Indywidualnie.
Dalsze miejsca polskich zawodników:
Zespołowo.
(liczba pkt karnych):

</doc>
<doc id="554430" url="https://pl.wikipedia.org/wiki?curid=554430" title="Sachiko Kamo">
Sachiko Kamo

 – tenisistka japońska, pionierka tenisa kobiecego w Japonii.
Pochodziła z zasłużonej dla japońskiego tenisa rodziny – jej starsza siostra Junko (ur. 31 marca 1923, zm. 31 marca 2003) była zawodniczką i żoną kapitana reprezentacji daviscupowej Kiichiro Nakamuty, młodszy brat Reijin został powołany do reprezentacji narodowej w 1954, a najmłodszy z rodzeństwa Kosei triumfował w 1955 w wielkoszlemowych mistrzostwach USA w grze podwójnej. Sachiko Kamo odniosła łącznie szesnaście zwycięstw w narodowych mistrzostwach Japonii, wygrywając osiem razy grę pojedynczą (1946-1951, 1953, 1955), pięć razy grę podwójną (1940, 1942, 1948-1950) i trzy razy grę mieszaną (1949, 1950, 1955). Wszystkie zwycięstwa mikstowe świętowała w parze z bratem Kosei.
Kamo była pierwszą Japonką uczestniczącą w rywalizacji wielkoszlemowej. W 1952 dotarła do III rundy Wimbledonu, otrzymując wolny los w I rundzie, pokonując Austriaczkę Strecker i ulegając Włoszce Migliori. W debiucie w mistrzostwach USA w 1952 odpadła w I rundzie z reprezentantką gospodarzy Julie Sampson. Dwa lata później doszła w tym turnieju do III rundy, pokonując Brytyjkę Rook i Amerykankę Hubbell, a odpadając z inną Amerykanką, rozstawioną Lois Felix.

</doc>
<doc id="554431" url="https://pl.wikipedia.org/wiki?curid=554431" title="Boernerowo">
Boernerowo

Boernerowo – osiedle i obszar MSI w dzielnicy Bemowo w Warszawie.
Nazwa.
Nadana w 1936 nazwa upamiętnia ministra poczt i telegrafów Ignacego Boernera. Nazwa przestała istnieć w 1947 i została przywrócona w 1987.
Historia administracyjna.
Podczas międzywojnia były to dwie odrębne gromady (utworzone 20 października 1933) w dwóch gminach powiatu warszawskiego.
Gromada Radio-Stacja należała do gminy Blizne i składała się ze Stacji Radiotelegraficznej Transatlantyckiej, natomiast gromada Osiedle Łączności należała do gminy Młociny i składała się z osiedla Łączności.
1 stycznia 1936 gromadę Osiedle Łączności wyłączono z gminy Młociny i włączono do gminy Blizne. 27 kwietnia 1936 gromadę Osiedle Łączności zniesiono, a miejscowość Osiedle Łączności włączono do gromady Radiostacja. 2 października 1936 zmieniono nazwę gromady "Radiostacja" na "Boernerowo". 
Podczas wojny w Generalnym Gubernatorstwie w dystrykcie warszawskim Gromada Boernerowo liczyła 1179 mieszkańców.
31 stycznia 1947 nastąpiła kolejna zmiana nazwy gromady na "Bemowo". a 15 maja 1951 gromadę "Bemowo (Boernerowo)" włączono do Warszawy.

</doc>
<doc id="554432" url="https://pl.wikipedia.org/wiki?curid=554432" title="Orułgan">
Orułgan

Orułgan (ros. Орулган) – pasmo górskie w azjatyckiej części Rosji, w Jakucji; najwyższa część Gór Wierchojańskich.
Orułgan jest częścią głównej grani Gór Wierchojańskich i graniczy od północy z pasmem Charaułachskij chriebiet, od zachodu z pasmem Dżardżanskij chriebiet, a od południa z pasmem Byranda chriebiet. Od wschodu ogranicza je Płaskowyż Jański i Sijetindienskij chriebiet. Długość pasma wynosi około 500 km. Najwyższy szczyt (bez nazwy) ma wysokość 2389 m n.p.m. 
Pasmo zbudowane jest z wapieni, piaskowców i łupków ilastych; w niższych partiach tajga modrzewiowa, w wyższych kamienista tundra górska, w najwyższych 74 lodowce o łącznej powierzchni ok. 18 km². Największym lodowcem jest Lednik Kołosowa o powierzchni 4,2 km².
Pasmo porozcinane jest dolinami rzek z dorzeczy Leny i Jany.

</doc>
<doc id="554434" url="https://pl.wikipedia.org/wiki?curid=554434" title="Komitet przedsiębiorstwa">
Komitet przedsiębiorstwa

Komitet przedsiębiorstwa (fr. "comité d’entreprise"; podobny organ również w Belgii – rada przedsiębiorstwa – "conseil d’entreprise") – jedna z instytucji reprezentujących pracowników przedsiębiorstw we Francji.
Instytucja ta została ustanowiona dekretem z 22 lutego 1945 roku (znowelizowanym ustawą z 16 maja 1946 roku) we wszystkich przedsiębiorstwach zatrudniających ponad 50 pracowników. Komitety zajmują się sprawami socjalnymi i ekonomicznymi. Idea komitetów została zapoczątkowana przez "Comités sociaux d’établissement" („komitety socjalne zakładów”), ustanowionych przez "Charte du travail" („Umowa dot. pracy”) z 1941 roku. Została ona następnie podjęta przez "Conseil national de la résistance" („Rada narodowa Ruchu Oporu”), w 1944.
Instytucję komitetów przedsiębiorstw reguluje rozdział III księgi IV francuskiego kodeksu pracy (od artykułu L 143-1 do L 439-24).
Skład.
W skład komitetu wchodzą: dyrektor przedsiębiorstwa lub jego reprezentant jako przewodniczący (ewentualnie przy pomocy dwóch współpracowników) oraz członkowie wybrani przez pracowników, których liczba zależy od wielkości przedsiębiorstwa.
Dyrekcja.
Dyrektor przedsiębiorstwa jest z mocy prawa prezydentem komitetu, jednak status ten daje mu tylko bardzo ograniczone uprawnienia kontrolne i nie ma on żadnych przywilejów podczas głosowań. W pewnych przypadkach (zwolnienie delegata, działania socjalne itp.) nie powinien w ogóle uczestniczyć w głosowaniach. Jego działania są poddane restrykcyjnej reglamentacji. I tak, mimo że to dyrektor formalnie zwołuje komitet, to nie może jednak odmówić zwołania nadzwyczajnego zgromadzenia komitetu w przypadku, gdy większość członków podpisała wniosek zawierający takie żądanie.
Dyrektora przedsiębiorstwa może zastąpić jego przedstawiciel, który musi dysponować pisemnym pełnomocnictwem dyrektora, bez którego to upoważnienie jest nieważne.
Prezydentowi komitetu przedsiębiorstwa mogą towarzyszyć asystenci – specjaliści pracujący w przedsiębiorstwie (dyrektor zarządzający zasobami ludzkimi lub jego zastępca, prawnik, inspektor pracy, lekarz itp.). Tradycyjnie rolę asystenta spełnia właśnie dyrektor ds. zarządzania zasobami ludzkimi (DRH, "directeur des ressources humaines") lub dyrektor ds. socjalnych w wielkich przedsiębiorstwach. Każda inna osoba spoza przedsiębiorstwa może zostać zaproszona na posiedzenie plenarne komitetu, jeśli żadna ze stron nie wyrazi sprzeciwu.
Reprezentanci personelu.
Kadencja członków komitetu wybranych po 3 sierpnia 2005 roku została mocą ustawy nr 2005-882 z dnia 2 sierpnia 2005 przedłużona z dwóch do czterech lat. Poza tym, w wypadku porozumienia przedstawicieli gałęzi przemysłu lub porozumienia uzgodnionego w ramach przedsiębiorstwa, kadencja może zostać ustalona dowolnie, ale w zakresie od 2 do 4 lat.
Reprezentanci są wybierani bezpośrednio przez cały personel w głosowaniu proporcjonalnym. Ustawa z 1945 roku przewidywała głosowanie większościowe, jednak w wyniku protestów ze strony "Confédération française des travailleurs chrétiens" (Francuskiej Konfederacji Pracowników Chrześcijańskich), 7 lipca 1947 ustanowiono głosowanie proporcjonalne.
Reprezentatywne związki zawodowe posiadają wyłączność na zgłaszanie kandydatów do pierwszej tury wyborów. Jeśli uczestnictwo w wyborach jest mniejsze niż 50%, organizowana jest druga tura, do której można zgłaszać kandydatów niebędących członkami związków zawodowych. Głosowanie również w tym przypadku jest proporcjonalne ("avec attribution des restes à la plus forte moyenne").
Liczba reprezentantów personelu waha się w zależności od wielkości przedsiębiorstwa i wynosi od 3 (w przedsiębiorstwach zatrudniających od 50 do 74 pracowników) do 15 (w przedsiębiorstwach zatrudniających ponad 1000 pracowników). Każdy z nich posiada zastępcę. Gdy chodzi o większe przedsiębiorstwa, reprezentanci zgrupowani są w kolegiach, ustanowionych według ich przynależności zawodowej w przedsiębiorstwie (kadry specjalistyczne, pracownicy produkcyjni itp.) lub sektora działalności (inżynierowie, dział sprzedaży).
Podczas pierwszego posiedzenia przedstawiciele personelu wybierają ze swego grona sekretarza i sekretarza pomocniczego. Sekretarz jest najważniejszą osobą w komitecie, reprezentuje go wobec pracowników przedsiębiorstwa, redaguje sprawozdania i ogłasza je pracownikom.
Sekretarz nie powinien być mylony z „delegatami personelu”, którzy stanowią kolejną instancję reprezentującą personel. Niemniej, zgodnie z ustawą z 20 grudnia 1993 roku, w przedsiębiorstwach zatrudniających od 50 do 199 osób można połączyć te dwie instytucje w jednolitą delegację pracowników.
Reprezentanci związkowi.
Z historycznego punktu widzenia, ich obecność w komitetach jest dziełem Powszechnej Konfederacji Pracy, która w momencie ustanowienia instytucji zażądała, by duże organizacje związkowe mogły być reprezentowane w komitetach przedsiębiorstw, nawet jeśli nie mają przedstawicieli wśród reprezentantów personelu.
Każdy znaczący związek zawodowy obecny w przedsiębiorstwie ma w gremium jednego reprezentanta, który uczestniczy w debatach, może wyrazić swoje zdanie na temat poruszanych w głosowaniach kwestii, sam jednak prawa do głosowania nie ma.
Funkcjonowanie.
Według artykułu L 434-3 pierwszy werset kodeksu pracy, komitet przedsiębiorstwa powinien być zwoływany na zebrania, których minimalna częstotliwość zależy od liczby pracowników przedsiębiorstwa i od tego, czy zdecydowano się na utworzenie jednolitej delegacji personelu. W przedsiębiorstwach zatrudniających ponad 150 pracowników oraz w tych, które zatrudniają mniej niż 200 pracowników i które ponadto wybrały opcję jednej delegacji personelu (artykuł L 431-1-1 francuskiego kodeksu pracy), komitet powinien zebrać się przynajmniej raz w miesiącu. Z kolei w przedsiębiorstwach liczących mniej niż 150 pracowników, które nie zdecydowały się na utworzenie jednej delegacji personelu, takie spotkania będą miały miejsce co dwa miesiące. Spotkania są zwoływane przez prezydenta komitetu przedsiębiorstwa. Wysyła on członkom listy – podpisane również przez sekretarza – zawierające plan obrad. Artykuł L 434-3, werset 2 francuskiego kodeksu pracy stanowi, że „plan obrad zostaje potwierdzony przez szefa przedsiębiorstwa oraz sekretarza i podany do wiadomości innym członkom z przynajmniej trzydniowym wyprzedzeniem”.
Wynikiem każdego posiedzenia powinno być sprawozdanie, które zatwierdza się po dyskusjach i poprawkach w trakcie następnego posiedzenia. Komitet może powoływać komisje wewnętrzne. W przedsiębiorstwach zatrudniających ponad 1000 pracowników komisja ekonomiczna jest tworzona obligatoryjnie. Jej zadaniem jest analizowanie wszystkich dokumentów natury ekonomicznej lub finansowej zaproponowanych przez dyrekcję. Komisja prezentuje swoje wnioski przed komitetem przedsiębiorstwa zebranym na posiedzeniu plenarnym.
Komitet ma do swojej dyspozycji lokal specjalnie do tego przeznaczony w przedsiębiorstwie oraz sprzęt konieczny do wykonywania funkcji (komputer, drukarka, kserokopiarka etc.). Pracodawca musi również zapewniać subwencje na funkcjonowanie komitetu, które wynoszą przynajmniej 0,2% funduszu wynagrodzeń brutto, oraz subwencję przeznaczoną na działania socjalne i kulturalne.
Komitet jest jedyną instancją decydującą o podziale budżetu na działania socjalne i kulturalne. W konsekwencji, przedstawiciel pracodawcy będący jednocześnie prezydentem komitetu nie może uczestniczyć w głosowaniach dotyczących tych działań. Należy podkreślić, że subwencje na funkcjonowanie komitetu nie powinny być używane na działania socjalne i kulturalne.
Kompetencje.
Funkcjonowanie ekonomiczne przedsiębiorstwa.
Według ustawy z dnia 28 października 1982, znanej jako „ustawa Auroux” ("loi Auroux"), zadaniem komitetu przedsiębiorstwa jest „zapewnienie pracownikom wyrażenia własnej opinii, które umożliwia ciągłe uwzględnianie ich interesów przy podejmowaniu decyzji dotyczących zarządzania oraz ewolucji ekonomicznej i finansowej przedsiębiorstwa, organizacji pracy, szkolenia zawodowego i technik produkcji”.
Komitety zakładowe i komitet centralny.
W przedsiębiorstwach wielozakładowych komitet przedsiębiorstwa bywa zastępowany komitetami zakładowymi, wraz z komitetem centralnym przedsiębiorstwa. W grupach przedsiębiorstw złożonych z przedsiębiorstwa dominującego i przedsiębiorstw kontrolowanych komitet grupy nadzoruje komitety poszczególnych przedsiębiorstw. Wreszcie, w przedsiębiorstwach działających nie tylko we Francji, ale również w innych krajach Unii Europejskiej, europejski komitet centralny może nadzorować komitety krajowe.
Komitety zakładowe i komitet centralny tworzy się również w przypadku ustanowienia tzw. jednostki ekonomiczno-socjalnej ("Unité Economique et Sociale", UES). Jednostkę tę ustanawia się na drodze sądowej lub też mocą porozumienia w ramach przedsiębiorstwa. Ma to miejsce w takich przedsiębiorstwach, które są wprawdzie odrębne pod względem prawnym, jednak powiązane ze sobą faktycznie więzami gospodarczymi i socjalnymi (m.in. zatrudniają tych samych pracowników) tego rodzaju, że istnienie w nich całkowicie odrębnych i samodzielnych komitetów prowadziłoby do dublowania się ich działań i w rezultacie do obniżenia poziomu reprezentacji pracowniczej. Ustanowienie UES, które pociąga za sobą utworzenie komitetu centralnego dla grupy faktycznie powiązanych przedsiębiorstw oraz komitetów zakładowych dla poszczególnych przedsiębiorstw z tej grupy, ma więc i w tym przypadku sprzyjać zjednoczeniu faktycznie jednolitych interesów pracowników w ramach hierarchicznej struktury komitetów.

</doc>
<doc id="554436" url="https://pl.wikipedia.org/wiki?curid=554436" title="Juta z Bielczyn">
Juta z Bielczyn



</doc>
<doc id="554437" url="https://pl.wikipedia.org/wiki?curid=554437" title="Vanessa">
Vanessa



</doc>
<doc id="554439" url="https://pl.wikipedia.org/wiki?curid=554439" title="Wanessa">
Wanessa



</doc>
<doc id="554440" url="https://pl.wikipedia.org/wiki?curid=554440" title="Gerhard Fischer">
Gerhard Fischer

Gerhard Fischer (ur. 1921 w Oslo, zm. 3 lipca 2006 w Kopenhadze), dyplomata niemiecki.
Był synem dyplomaty, dzieciństwo spędził w Chinach (m.in. zdając maturę w Szanghaju). W 1940 powrócił do Niemiec i został powołany do służby wojskowej. Po II wojnie światowej studiował sinologię i prawoznawstwo, a następnie podjął pracę w dyplomacji. Specjalizował się w problematyce azjatyckiej. Pracował na placówkach m.in. w Hongkongu, Madrasie, Kuala Lumpur, a także departamencie ds. Azji w ministerstwie spraw zagranicznych. W późniejszym okresie pracował w Europie, m.in. w Dublinie i Hadze. Pełnił funkcję ambasadora Niemiec w Bernie.
Po przejściu na emeryturę wyjechał do południowych Indii i działał społecznie, m.in. pracując w szpitalu dla trędowatych. Założył fundację Gerhard-Fischer-Stiftung, za pośrednictwem której przyczynił się do powstania wielu szkół i szpitali. W 1997 został uhonorowany nagrodą pokojową Gandhiego, przyznawaną przez rząd Indii.

</doc>
<doc id="554442" url="https://pl.wikipedia.org/wiki?curid=554442" title="Zatoka Chromska">
Zatoka Chromska

Zatoka Chromska (ros. "Хромская губа") – zatoka Morza Wschodniosyberyjskiego u północnych wybrzeży Azji (Jakucja, Rosja). Długa, wąska zatoka, wcinająca się na ok. 110 km w głąb Niziny Jańsko-Indygirskiej, szerokość od 3 do 25 km; uchodzi do niej rzeka Chroma.

</doc>
<doc id="554443" url="https://pl.wikipedia.org/wiki?curid=554443" title="Hélder Postiga">
Hélder Postiga

Hélder Postiga, właśc. Hélder Manuel Marques Postiga (wym. ; ur. 2 sierpnia 1982 w Vila do Conde) – portugalski piłkarz występujący na pozycji napastnika.

</doc>
<doc id="554446" url="https://pl.wikipedia.org/wiki?curid=554446" title="Mroczne godziny">
Mroczne godziny

Mroczne godziny () – kanadyjski thriller (z elementami horroru) powstały w 2005 roku.
Film ze względu na bardzo drastyczne sceny (m.in. samookaleczenia) oraz wulgarny język dozwolony jest w Polsce dla osób pełnoletnich.
Opis fabuły.
Film traktuje o chorej na nowotwór mózgu lekarce, która − chcąc przetestować lek na tę chorobę − eksperymentuje na socjopacie i gwałcicielu zamkniętym w szpitalu psychiatrycznym.
Pewnego dnia lekarka, chcąc odreagować stresy pracy, wyjeżdża na weekend (do domku w lesie) do męża − pisarza, co przynosi szereg skomplikowanych konsekwencji.
Obsada.
"Źródło: Filmweb"
i inni. 

</doc>
<doc id="554449" url="https://pl.wikipedia.org/wiki?curid=554449" title="Firestreak">
Firestreak

Firestreak – brytyjski kierowany pocisk rakietowy powietrze–powietrze krótkiego zasięgu, opracowany w latach 50. XX wieku, samonaprowadzany na podczerwień, przeznaczony do niszczenia celów powietrznych na krótkich dystansach.
Rozwój.
Firestreak był drugim kierowanym pociskiem powietrze-powietrze opracowanym w Wielkiej Brytanii, po nieudanym Fireflash. Jego rozwój rozpoczął się w 1951 w firmie de Havilland na bazie eksperymentalnego pocisku Blue Jay. Dalszy rozwój był prowadzony w firmie Fairey (następnie Hawker Siddeley). Testy naziemne rozpoczęły się w 1954, testy w locie w 1955.
Pocisk należał do pierwszego pokolenia pocisków samonaprowadzających się na podczerwień. Mógł służyć jedynie do zwalczania samolotów odrzutowych z ich tylnej półsfery, gdyż jego głowica poszukiwawcza wykrywała jedynie gorące dysze silników. Pocisk miał nietypową konfigurację, gdyż jego głowica bojowa znajdowała się w tylnej części, wokół dyszy silnika. W nosie pocisku, pod spiczastą osłoną znajdowała się głowica poszukiwawcza, chłodzona ciekłym azotem, z detektorem podczerwieni. Pocisk miał zapalniki zbliżeniowe na podczerwień. Napęd stanowił silnik rakietowy Magpie na paliwo stałe. Pocisk był zbudowany w układzie aerodynamicznym z czterema statecznikami za środkiem długości pocisku i czterema małymi prostokątnymi sterami na końcu kadłuba, połączonymi cięgłami z układem kierowania w nosie pocisku. 
Pocisk Firestreak wprowadzono na uzbrojenie lotnictwa brytyjskiego Royal Air Force i lotnictwa marynarki brytyjskiej Fleet Air Arm na przełomie lat 50. i 60. W sierpniu 1959 zyskał status "częściowo udostępniony" do służby. Pierwsze odpalenie z samolotu w Centrum Treningowym Broni Kierowanych (GWTS) miało miejsce 21 grudnia 1959, pierwsze odpalenie w jednostce operacyjnej dopiero 2 czerwca 1960. Używano go na samolotach Gloster Javelin (4 pociski), de Havilland Sea Vixen (4 pociski), English Electric Lightning (2 pociski). Od 1964 był zastępowany przez pocisk Red Top (początkowo rozwijany jako Firestreak Mk IV).
Oprócz Wielkiej Brytanii, pociski Firestreak używane były przez Arabię Saudyjską i Kuwejt, według niektórych źródeł także przez Włochy (Fiat G.91).

</doc>
<doc id="554450" url="https://pl.wikipedia.org/wiki?curid=554450" title="Festiwal TOPtrendy">
Festiwal TOPtrendy



</doc>
<doc id="554453" url="https://pl.wikipedia.org/wiki?curid=554453" title="Buor-Chaja">
Buor-Chaja

Buor-Chaja (ros. "Мыс Буор-Хая") – przylądek w azjatyckiej części Rosji, w Jakucji.
Leży na północnym krańcu półwyspu oddzielającego dwie zatoki Morza Łaptiewów: Buor-Chaja i Jańską; współrzędne geograficzne .

</doc>
<doc id="554456" url="https://pl.wikipedia.org/wiki?curid=554456" title="Zimna Woda (Ukraina)">
Zimna Woda (Ukraina)

Zimna Woda (ukr. Зимна Вода, "Zymna Woda") – wieś na Ukrainie, w obwodzie lwowskim, w rejonie lwowskim, nad rzeką Zimna Woda, na przedmieściach Lwowa (ok. 15 km od centrum, na zewnątrz obwodnicy miasta) przy drodze nr A259 z Medyki. Miejscowość liczy 9985 mieszkańców (według oficjalnych danych z 2001).
Miejscowość powstała w 1365 roku w podmokłej dolinie w pobliżu miasta Lwów. Miejsce bitwy w czasach polsko-ukraińskich walk o Lwów (1918–1920), wymienione na Pomniku Chwały znajdującym się na lwowskim Cmentarzu Orląt.
W II Rzeczypospolitej miejscowość była siedzibą gminy wiejskiej Zimna Woda.
Około 1550 roku w Zimnej Wodzie urodził się prawdopodobnie Mikołaj Sęp Szarzyński – polski poeta przełomu epok renesansu i baroku, prekursor polskiego baroku, natomiast w 1886 roku Kazimierz Hartleb – polski historyk, profesor Uniwersytetu Lwowskiego i Toruńskiego.
We wsi znajduje się – w jednym z domów prywatnych – czynny kościół rzymskokatolicki podlegający pod Dekanat Gródek.
W okresie II Rzeczypospolitej wieś zamieszkana była niemal wyłącznie przez Polaków.
Przed 1939 w miejscowości mieszkali mennonici.
Urodzili się tu:

</doc>
<doc id="554459" url="https://pl.wikipedia.org/wiki?curid=554459" title="Olof Rudbeck starszy">
Olof Rudbeck starszy

Olof Rudbeck lub Olaf Rudbeck (ur. 1630, zm. 1702) – szwedzki humanista, lekarz, profesor Uniwersytetu Uppsalskiego.
Jest autorem "Atland eller Manheim", dzieła, w którym ogłaszał Szwecję kolebką cywilizacji europejskiej. Język szwedzki uznał za naturalny dla Europy. W swym dziele twierdził, że starożytni Grecy i Rzymianie pochodzą od pierwszych Szwedów, zaś stolicą Atlantydy była Uppsala. Utwór ten znacząco wpłynął na ukształtowanie szwedzkiej tożsamości narodowej.
Rudbeck był jednym z pierwszych badaczy ludzkiego układu limfatycznego (1652).

</doc>
<doc id="554464" url="https://pl.wikipedia.org/wiki?curid=554464" title="Gwiazdy zmienne typu Beta Persei">
Gwiazdy zmienne typu Beta Persei



</doc>
<doc id="554465" url="https://pl.wikipedia.org/wiki?curid=554465" title="Infoanarchizm">
Infoanarchizm

Infoanarchizm – zbiorczy termin używany przez różne grupy ludzi, którzy sprzeciwiają się różnym formom tzw. "własności intelektualnej", w szczególności prawom autorskim i patentom. Termin został ukuty w czasopiśmie "Time" w artykule o Ianie Clarke'u (znanym jako oryginalny projektant i główny twórca Freenetu) pt. "The Infoanarchist" w lipcu 2000 roku.
Infoanarchiści są częścią szerszego konfliktu społecznego, związanego z prawami autorskimi i pokrewnymi, w których po jednej stronie są twórcy oprogramowania oraz indywidualni użytkownicy, domagający się zniesienia bądź rozluźnienia barier związanych z przekazywaniem informacji (np. poprzez P2P), a po drugiej twórcy, dostarczyciele treści i pośrednicy.
Do grup infoanarchistycznych można zaliczyć:
Ponieważ jednak każda z tych grup ma różne motywy, nie są zazwyczaj wzajemnie ze sobą kojarzone ani nie współpracują ze sobą.
Metody mające na celu ułatwienie wolnego przepływu informacji.
Wielu infoanarchistów używa anonimowych sieci P2P takich jak Freenet, Entropy, Tor lub I2P w celu ochrony swojej anonimowości i/lub prywatności. Dzięki użyciu tych sieci obserwacja i kontrola przez kogoś z zewnątrz (np. aparat państwowy) lub wewnątrz (np. dostarczyciela Internetu) danych przepływających przez daną sieć jest utrudniona.

</doc>
<doc id="554469" url="https://pl.wikipedia.org/wiki?curid=554469" title="Einherjer">
Einherjer



</doc>
<doc id="554470" url="https://pl.wikipedia.org/wiki?curid=554470" title="Dyskusyjny klub filmowy">
Dyskusyjny klub filmowy

Dyskusyjny klub filmowy (DKF, ang. "film society", fr. "ciné club") – zrzeszenie miłośników sztuki filmowej, mające na celu pogłębianie wiedzy członków klubu na temat tej sztuki oraz jej popularyzację. Głównym sposobem realizacji tych celów są projekcje filmów o wysokich walorach artystycznych lub poznawczych. Jednak z założenia DKF nie ogranicza się tylko do takiej formy, uzupełniając projekcje o prelekcje, dyskusje, spotkania z twórcami, publikacje.
Ojczyzną ruchu klubów filmowych jest Francja. Terminu „klub filmowy” po raz pierwszy użyli w 1921 r. Germaine Dulac i Ricciotto Canudo. Pierwszym klubem była "Filmowa Wolna Trybuna", którą założył w 1924 roku Charles Leger, a pierwszym klubem masowym był klub „Przyjaciół Spartakusa” założony w 1928 r. Kolejnymi krajami, w których zaczęły powstawać kluby filmowe, były Niemcy i Holandia. W 1947 r. powołano do życia w Cannes Międzynarodową Federację Klubów Filmowych (FICC – Fédération internationale des ciné clubs), zrzeszającą federacje krajowe.
W Polsce pierwsze kluby filmowe zaczęły powstawać w połowie lat 50. Pierwszym formalnie założonym DKF-em był, obecnie nieistniejący, warszawski „Po prostu”, który powstał przy tygodniku o tej samej nazwie. Rozpoczął on działalność 8 listopada 1955 r. projekcją filmu "Dyktator" Charlie Chaplina w sali kina Wiedza Pałacu Kultury i Nauki. 27 maja 1956 r. przedstawiciele 26 istniejących klubów powołali do życia Polską Federację Dyskusyjnych Klubów Filmowych. Pierwszym przewodniczącym Federacji został wybrany reżyser Antoni Bohdziewicz.
W latach PRL-u dyskusyjne kluby filmowe odgrywały ważną rolę kulturalną i społeczną. Umożliwiały poznanie filmów niedostępnych w oficjalnej dystrybucji (m.in. dzięki istniejącej, głównie w latach 60., tzw. "puli dkf-owskiej" filmów).
Były też miejscem względnie swobodnej wymiany poglądów. Liczba DKF-ów stopniowo zwiększała się, aż do ok. 500 w latach 80.
Przełom 1989 roku spowodował zmniejszenie się liczby klubów. Obecnie funkcjonuje ok. 130 DKF-ów. W kadencji 2015-2018 przewodniczącym Polskiej Federacji DKF jest Grzegorz Pieńkowski. PF DKF organizuje m.in. Letnią Akademią Filmową w Zwierzyńcu.
13 czerwca 2008 roku Departament Badań Znaków Towarowych Urzędu Patentowego Rzeczypospolitej Polskiej wydał decyzję o udzieleniu na rzecz Polskiej Federacji Dyskusyjnych Klubów Filmowych prawa ochronnego (numer prawa wyłącznego: R.207925) na znak towarowy słowny "DKF Dyskusyjny Klub Filmowy" zgłoszony 17 stycznia 2007 roku za numerem Z-320297. Dzięki tej decyzji tylko instytucje stowarzyszone w Polskiej Federacji Dyskusyjnych Klubów Filmowych mogą posługiwać się nazwą "Dyskusyjny Klub Filmowy" i akronimem "DKF".

</doc>
<doc id="554475" url="https://pl.wikipedia.org/wiki?curid=554475" title="Kibo (Kilimandżaro)">
Kibo (Kilimandżaro)



</doc>
<doc id="554477" url="https://pl.wikipedia.org/wiki?curid=554477" title="Dkf">
Dkf



</doc>
<doc id="554478" url="https://pl.wikipedia.org/wiki?curid=554478" title="Carlos Salinas de Gortari">
Carlos Salinas de Gortari

Carlos Salinas de Gortari (ur. 3 kwietnia 1948 w Meksyku) – meksykański ekonomista i polityk, prezydent Meksyku w latach 1988-1994.
Kariera polityczna przed wyborem na prezydenta.
Syn senatora, wstąpił do Partii Rewolucyjno-Instytucjonalnej w roku 1966. Studiował ekonomię na Narodowym Uniwersytecie Autonomicznym w mieście Meksyk, a także ekonomię polityczną na Harvard University, gdzie w 1978 r. uzyskał stopień doktora. Od 1971 r. praktycznie bez przerwy awansował na kolejne stanowiska w administracji rządowej, w czym wspierał go Miguel de la Madrid będący jednym z jego wykładowców w czasie studiów. Kiedy Madrid został prezydentem, mianował Gortariego na ministra odpowiedzialnego za planowanie strategiczne i budżet. Stanowisko to piastował do 1987 r.
Wybory w 1988 r. i prezydentura.
W 1988 r. de la Madrid wyznaczył Salinasa na kandydata z ramienia PRI w zbliżających się wyborach prezydenckich. Z ramienia PRI na prezydenta kandydował też Cuauhtémoc Cárdenas Solórzano, syn Lázaro Cárdenasa, prezydenta w latach 1934-1940. 
Salinas oficjalnie wygrał wybory prezydenckie z 6 lipca 1988 r., uzyskując 50,48% poparcia (przez 60 lat kandydat PRI nie zdobył w wyborach mniej niż 70% głosów), jednak opozycja oskarżyła go o fałszerstwa wyborcze. Oficjalne wyniki wyborów są uznawane za kontrowersyjne, a ich okoliczności nie do końca są jasne.
Salinas, mimo że wygrał w niezbyt jasnych okolicznościach, okazał się zręcznym politykiem. Dzięki poparciu dla wolnego handlu z USA i eksportu zdołał poprawić sytuację gospodarczą kraju, zmniejszył też znacząco galopującą inflację. Sprzedał setki firm państwowych, a uzyskane stąd dochody przeznaczył na rozbudowę infrastruktury i wydatki socjalne. Otworzył gospodarkę Meksyku na inwestorów zagranicznych. Pozwolił też, po raz pierwszy od nacjonalizacji przemysłu naftowego w 1938 r., na wydobycie ropy amerykańskim koncernom naftowym. W latach 1991-1992 uczestniczył w negocjacjach z USA i Kanadą w sprawie utworzenia Północnoamerykańskiego Porozumienia Wolnego Handlu (NAFTA).
U schyłku prezydentury Salinasa, 1 stycznia 1994 r. wybuchło powstanie w stanie Chiapas, wywołane przez Zapatystowską Armię Wyzwolenia Narodowego, która żądała od prezydenta przeprowadzenia reform politycznych i gospodarczych. Zajęła ona cztery miasta w południowym Meksyku, jednak wkrótce armia federalna odzyskała większość terenu i doszło do podpisania zawieszenia broni pomiędzy rebeliantami a rządem.
Po wyborach prezydenckich w dniu 21 sierpnia 1994 r. Salinas został zastąpiony na stanowisku przez Ernesta Zedilla – również wywodzącego się z PRI.
Kontrowersje.
Po opuszczeniu urzędu w 1994 r. odleciał na Kubę, a następnie mieszkał w Wielkiej Brytanii i Irlandii.
W 1995 roku brata Salinasa - Raúl został oskarżony przez prokuraturę o zaaranżowanie zabójstwa wysoko postawionego działacza PRI, José Francisco Ruiza Massieu, a prywatnie swojego szwagra, który miał dysponować zbyt dużą wiedzą o nielegalnym finansowaniu brata byłego prezydenta. Raúl Salinas został uznany za winnego w styczniu 1999 roku, co w połączeniu z ujawnieniem transferów na szwajcarskie konta kilkuset milionów dolarów pochodzących z wątpliwych źródeł wpłynęło bardzo niekorzystnie na reputację PRI. Raúl Salinas wyszedł z więzienia w 2005 roku.
W 2004 roku najmłodszy z braci Salinas - Enrique, został zamordowany w Huixquilucan. Okoliczności tego zdarzenia do dziś pozostają niejasne.

</doc>
<doc id="554482" url="https://pl.wikipedia.org/wiki?curid=554482" title="Compton’s Most Wanted">
Compton’s Most Wanted

Compton’s Most Wanted – grupa gangsta rap powstała w późnych latach 80. XX wieku. Liderem grupy był MC Eiht.
Compton’s Most Wanted sukcesy odnosiło we wczesnych latach 90. Ich największym hitem jest singel Hood Took Me Under który jest samplem utworu Isaaca Hayesa, „Walk On By”. Znalazł się on na ścieżce dźwiękowej do gry i pochodzi z płyty "Music To Drive-by". W 2006 roku wydali oni album "Music To Gang Bang" którego nazwa nawiązuje do album z 1992 roku, "Music To Drive-by".

</doc>
<doc id="554483" url="https://pl.wikipedia.org/wiki?curid=554483" title="Too Short">
Too Short

Too Short albo Too $hort, właściwie Todd Anthony Shaw (ur. 28 kwietnia 1966 w Los Angeles) – amerykański raper. Swoją karierę rozpoczął w wieku 14 lat (1980 rok) w Oakland, w stanie Kalifornia. Łącznie sprzedał ponad 11 mln kopii swoich albumów, co daje średnią ponad 600 tys. sztuk na jeden album.
Wytwórnie.
Too Short do 2007 roku miał podpisany kontrakt z wytwórnią Jive Records, w której wydał 14 z 17 albumów.
Shaw jest również właścicielem i założycielem wytwórni Up All Nite Records, która współpracuje z innymi, głównie młodymi raperami, jak na przykład Dolla Will, Boo Ski, Li'l J &amp; Boi Payton, FX i The Pack.
Too Short w filmach.
Too Short wcielił się w postać Lew-Loca w filmie "Zagrożenie dla społeczeństwa". Zajmował się również filmami pornograficznymi. W roku 2003 ukazał się jego pierwszy film pt. "Get in Where You Fit In". Jednym z najważniejszych występów rapera jest udział w filmie dokumentalnym "American Pimp", gdzie wraz z m.in. Snoop Doggiem opowiada o realiach życia sutenera. Twórcy filmu postanowili go zaprosić do tej roli dając tym samym wyraz uznania całej karierze Shorta – pioniera wizerunku alfonsa w kulturze hip-hop.
Wkład w kulturę hip-hop.
Too Short jako pionier kalifornijskiego rapu przecierał ścieżki i ustalał nowe zasady, których obecność obserwujemy dziś w kulturze hip-hop na całym świecie. Short był jednym z pierwszych, którzy kreowali wizerunek rapera-alfonsa. Swoimi działaniami Shaw zainicjował proces, w wyniku którego postać sutenera jest dziś ze światem hip-hopu powszechnie kojarzona.
Utwory Shorta w ogromnej większości poruszają tematy takie jak seks i prostytucja. Dzięki temu Short ma również swój wkład we współczesną popkulturę. Na płycie "Born to Mack" po raz pierwszy w historii użył słowa „Biatch” (zniekształcona forma „Bitch”). Formę tę spopularyzował będący pod wpływem twórczości Todda – Snoop Dogg, dzięki któremu wyrażenie to weszło już do języka potocznego.
Wielu innych artystów czerpało bądź czerpie pomysły z wczesnej twórczości Shorta. Na liście znajdują się między innymi E-40, Rappin' 4-Tay, Mac Mall, Lupe Fiasco, Tha Dogg Pound, Lil Wayne, MC Eiht, Spice 1, Eminem, Young Buck, Turf Talk, 50 Cent, UGK, T.I., Dem Hoodstarz, The Pack, The Luniz, Richie Rich, Ludacris i wielu innych, którzy naśladują sutenerski wizerunek Shorta.
7 października 2008 roku podczas piątej dorocznej gali "Hip-Hop Honors", Too Short wraz z zespołami Cypress Hill, De La Soul, Slick Rick i Naughty by Nature został wyróżniony przez stację muzyczną VH1 za szczególny wkład w muzykę hip-hop.
Występy gościnne.
Too Short znany jest z gościnnych występów na albumach innych raperów. W ciągu całej jego kariery wydano ponad 100 albumów, na których usłyszeć można jego głos. Współpracował z takimi artystami jak Snoop Dogg, Eazy-E, Tupac, Jay-Z, Ice Cube, Lil Jon, 50 Cent, Kelis, Ludacris, Kurupt, The Notorious B.I.G., Xzibit, Three 6 Mafia, Pimp C, Lil’ Kim, Twista, T.I., Daz Dillinger, E-40, Ice-T czy Jermaine Dupri.
Lista utworów, których pojawił się Todd Anthony Shaw:

</doc>
<doc id="554485" url="https://pl.wikipedia.org/wiki?curid=554485" title="Todd Anthony Shaw">
Todd Anthony Shaw



</doc>
<doc id="554488" url="https://pl.wikipedia.org/wiki?curid=554488" title="Amiga OS">
Amiga OS



</doc>
<doc id="554489" url="https://pl.wikipedia.org/wiki?curid=554489" title="Egzuwium">
Egzuwium



</doc>
<doc id="554490" url="https://pl.wikipedia.org/wiki?curid=554490" title="Rockstar Advanced Game Engine">
Rockstar Advanced Game Engine

Rockstar Advanced Game Engine (RAGE) – silnik gry stworzony przez RAGE Technology Group, będące częścią studia Rockstar San Diego. Silnik jest wykorzystywany w grach tworzonych na komputery osobiste oraz konsole: Wii, Xbox 360, PlayStation 3, Xbox One, PlayStation 4.
Silnik wykorzystuje oprogramowanie pośredniczące takie jak silnik fizyki Bullet oraz silnik animacji postaci Euphoria. Począwszy od "Maxa Payne’a 3" silnik wspiera bibliotekę DirectX w wersji 11 oraz stereoskopową grafikę 3D. Wraz z premierą "Red Dead Redemption II" silnik rozszerzono o możliwość wykorzystania API Vulkan i DirectX 12.

</doc>
<doc id="554491" url="https://pl.wikipedia.org/wiki?curid=554491" title="Concord (Kentucky)">
Concord (Kentucky)

Concord – najmniejsze miasto w stanie Kentucky, USA. Położone jest w hrabstwie Lewis.

</doc>
<doc id="554494" url="https://pl.wikipedia.org/wiki?curid=554494" title="Stare Wasiliszki">
Stare Wasiliszki

Stare Wasiliszki (błr. Старыя Васілішкі, "Staryja Vasiliški"; ros. Старые Василишки, "Staryje Wasiliszki") – wieś na Białorusi, w obwodzie grodzieńskim, w rejonie szczuczyńskim.
Dane historyczne.
Historia przynależności obszarów, na których położone są Stare Wasiliszki jest podobna do Wasiliszek. Należy tylko nadmienić, że to właściwie ta miejscowość powstała jako pierwotna osada, z czasem jednak nastąpiła budowa kolonii, która następnie zdominowała okolicę jako miasteczko stanowiące centrum dla okolicy, głównie za sprawą dość znacznego osadnictwa żydowskiego w Wasiliszkach.
Stare Wasiliszki to jednak odrębna parafia kościoła rzymskokatolickiego. Stary kościół uległ spaleniu. Z inicjatywy okolicznych parafian wybudowano w latach 1897-1903 nowy, murowany kościół neogotycki, który dziś – położony, jak cała wieś, na niewielkim wzniesieniu – góruje nad okolicą.
W II Rzeczypospolitej wieś należała do gminy wiejskiej Wasiliszki, w powiecie szczuczyńskim (do 1929 roku w powiecie lidzkim), w województwie nowogródzkim.
Czesław Niemen.
Artysta urodził 16 lutego 1939 w Starych Wasiliszkach. Od śmierci artysty w 2004 roku toczyły się dyskusje na temat utworzenia Muzeum Czesława Niemena w domu rodzinnym Wydrzyckich. W czerwcu 2009 roku, w czasie spotkania Polsko-Białoruskiej Komisji Konsultacyjnej ds. Dziedzictwa Kulturalnego, ze strony polskiej wyszła inicjatywa, by muzeum powstało w ramach współpracy polsko-białoruskiej, a polskie Ministerstwo Kultury i Dziedzictwa Narodowego nad powstaniem muzeum objęło patronat. Otwarcie muzeum i odsłonięcie pamiątkowej tablicy na budynku odbyło się 20 lutego 2011 roku.
Demografia.
Stare Wasiliszki zamieszkiwało w 1921 roku 185 osób, na początku XXI wieku zaś tylko 33. Pustoszenie wsi jest spowodowane odpływem ludności do innych ośrodków, w tym do sąsiednich Wasiliszek.
Opis i geografia.
Miejscowość położona jest na niewielkim wzniesieniu, przy drodze Wasiliszki-Ostryna (i dalej do Grodna). Na południu rozciąga się dolina rzeczki Lebiedki, za którą na kolejnym wzniesieniu zlokalizowana jest wieś Arcisze. Na północnym wschodzie leży wieś Dworczany. W niewielkim oddaleniu od miejscowości, na północy, usytuowano cmentarz . Na nagrobkach starej części dominują polskie nazwiska, choć w nowej części jest już więcej nazwisk białoruskich i rosyjskich, a także litewskich.
W miejscowości przeważa zabudowa drewniana. Nad tą zabudową dominuje, położony na zachodnim krańcu wsi kościół parafialny pw. św. ap. Piotra i Pawła.
Do dnia dzisiejszego większość mieszkańców to Polacy (podobnie zresztą jak w całej okolicy). Dominują osoby starsze, młodzież wybiera miasto, a kolejne domy albo popadają w ruinę, albo są zagospodarowywane przez "kołchoz" lub "kompleks" na potrzeby mieszkaniowe własnych pracowników.

</doc>
<doc id="554496" url="https://pl.wikipedia.org/wiki?curid=554496" title="Pati Behrs">
Pati Behrs

Pati Behrs Eristoff (ros. "Патриция Эристова", "Patricyja Eristowa"; ur. 13 lutego 1922 na terenie ZSRR, zm. 4 lipca 2004 w Camarillo, USA) – rosyjska aktorka, księżniczka rosyjska, córka księcia Behrsa, pułkownika kawalerii cesarskiej. Pierwsza żona amerykańskiego aktora Johna Dereka (lata 1951-1957), w tym małżeństwie urodziła w 1950 syna Russela (sparaliżowanego) oraz córkę Sean Catherine (w 1957).
Po rozwodzie poślubiła doktora Lucasa Lindleya. Była córką siostrzenicy Lwa Tołstoja.

</doc>
<doc id="554499" url="https://pl.wikipedia.org/wiki?curid=554499" title="Praleksykon">
Praleksykon



</doc>
<doc id="554500" url="https://pl.wikipedia.org/wiki?curid=554500" title="Praojczyzna">
Praojczyzna



</doc>
<doc id="554501" url="https://pl.wikipedia.org/wiki?curid=554501" title="Kamienie rekonstruowane">
Kamienie rekonstruowane

Przed uzyskaniem pierwszych kamieni syntetycznych w jubilerstwie próbowano wprowadzić na rynek tzw. kamienie rekonstruowane. Metoda ta polegała na stapianiu proszku lub drobnych kamieni w wysokiej temperaturze, a następnie powolnym ich ochładzaniu. Otrzymywano w ten sposób duże kamienie.
Tego rodzaju wtórne utwory istnieją do dziś zwłaszcza w przypadku: bursztynu, hematytu, korali, lapis lazuli. malachitu i turkusu.
Specyficzną metodą prasowania (ciągle praktykowaną) jest zgniatanie uplastycznionego w temperaturze 150-200 °C nieforemnego z natury materiału bursztynowego na regularne kamienie jubilerskie (kaboszony, rauty, tafle – każdy kamień z jednej bryłki). 
Taki materiał jest prawie niemożliwy do odróżnienia od naturalnego lub poprawianego termicznie. Ostatnie lata, upływające pod presją niedoboru surowca naturalnego, wywołały próby prasowania okruchów bursztynu w temperaturze bliskiej progowego punktu mięknienia (140 °C), nawet jeszcze niższej. Ma to na celu zachowanie specyficznych odcieni barwnych i stopnia przejrzystości użytych składników.

</doc>
<doc id="554502" url="https://pl.wikipedia.org/wiki?curid=554502" title="Kobieta w błękitnej wodzie">
Kobieta w błękitnej wodzie

Kobieta w błękitnej wodzie – amerykański film z 2006 roku w reżyserii M. Nighta Shyamalana.

</doc>
<doc id="554503" url="https://pl.wikipedia.org/wiki?curid=554503" title="Prasłowo">
Prasłowo



</doc>
<doc id="554504" url="https://pl.wikipedia.org/wiki?curid=554504" title="Dawid Peleg">
Dawid Peleg

Dawid Akiwa Peleg (hebr. דוד עקיבא פלג; ur. 25 września 1942 w Jerozolimie, zm. 27 listopada 2013) – izraelski historyk i dyplomata, w latach 2004–2009 ambasador Izraela w Polsce.
Życiorys.
Urodził się w Jerozolimie w rodzinie żydowskich emigrantów z Suwałk. Tam ukończył szkołę podstawową i średnią. W latach 1960–1962 odbył służbę wojskową, po zakończeniu której podjął studia na Uniwersytecie Hebrajskim w Jerozolimie. W 1965 uzyskał stopień naukowy z historii powszechnej i historii islamu.
Od 1965 pracował w służbie dyplomatycznej – najpierw na placówkach w Afryce, Ameryce i Europie, a potem w latach 1986–1996 w Ministerstwie Spraw Zagranicznych. W następnym okresie był przedstawicielem Izraela przy ONZ. Od stycznia 2004 do marca 2009 był ambasadorem Izraela w Polsce.
Odznaczony Krzyżem Komandorskim Orderu Zasługi Rzeczypospolitej Polskiej (2009).

</doc>
<doc id="554507" url="https://pl.wikipedia.org/wiki?curid=554507" title="La damnation de Faust">
La damnation de Faust



</doc>
<doc id="554508" url="https://pl.wikipedia.org/wiki?curid=554508" title="Juliusz Gomulicki">
Juliusz Gomulicki



</doc>
<doc id="554510" url="https://pl.wikipedia.org/wiki?curid=554510" title="Szotland">
Szotland

Szotland – dzielnica miasta Władysławowa, położona nad Zatoką Pucką. Dawniej zamieszkana wyłącznie przez rybaków, obecnie coraz częściej wykorzystywana turystycznie. Obecnie w dolnej części Szotlandu wybudowano ścieżkę rowerową Gdynia – Puck – Swarzewo – Jastarnia – Hel.
Gmina Władysławowo utworzyło jednostkę pomocniczą – dzielnicę „Szotland”. Organem uchwałodawczym dzielnicy jest zebranie mieszkańców. Organem wykonawczym jest przewodniczący zarządu dzielnicy. Dodatkowo organem pomocniczym dla przewodniczącego jest zarząd dzielnicy, który łącznie z nim liczy od 4 do 7 członków. Przewodniczący i jego zarząd są wybierani przez wyborcze zebranie mieszkańców.
W 1994 r. jednostka obejmowała obszar miasta na wschód od torów kolejowych linii nr 213, wyznaczony ulicami: Bohaterów Kaszubskich, Floriana Ceynowy, Gdańska, Geodetów, Inżynierska, Kwiatowa, Łąkowa, Jakuba Myślisza, 8 Marca, Męczenników Wielkiej Wsi, Nadmorska, Augustyna Necla, Portowa, Piwna, Stadionowa, Starowiejska, Stolarska, Szkutników, Szyperska, Średnia, Wewnętrzna, Źródlana, Niepodległości (lewa strona od nr 1 do 21 i nr 2 i nr 4).

</doc>
<doc id="554511" url="https://pl.wikipedia.org/wiki?curid=554511" title="Sterowanie numeryczne">
Sterowanie numeryczne

Sterowanie numeryczne – przetwarzanie informacji cyfrowej oraz generację sygnałów sterujących ruchem maszyn lub urządzeń. Sterowanie to służy do sterowania wytwarzaniem geometrycznie zdefiniowanych przedmiotów tzn. takie, które mogą być opisywane cyfrowo na podstawie rysunku technicznego lub modelu CAD, np. sterowaniem obrabiarek. 
Obecnie NC wykorzystuje procesory i używa się raczej nazwy CNC ("computerized numerical control") – sterowanie numeryczne przy użyciu komputera. Obecnie układy sterowania numerycznego mają jądro programu sterującego i osobną część programu przeznaczoną do komunikacji z operatorem i otoczeniem.
Sterowanie numeryczne możemy podzielić na sterowanie punktowe, odcinkowe i kształtowe.

</doc>
<doc id="554512" url="https://pl.wikipedia.org/wiki?curid=554512" title="Stade de la Mosson">
Stade de la Mosson

Stade de la Mosson – stadion klubu Montpellier Hérault Sport Club, na którym również zostało rozegranych 5 meczów podczas Mistrzostw Świata w Piłce Nożnej 1998.

</doc>
<doc id="554517" url="https://pl.wikipedia.org/wiki?curid=554517" title="Noir Desir">
Noir Desir



</doc>
<doc id="554518" url="https://pl.wikipedia.org/wiki?curid=554518" title="Lehi (Utah)">
Lehi (Utah)

Lehi – miasto w stanie Utah, USA. Leży w hrabstwie Utah. Nazwa miasta pochodzi od Lehiego - proroka z Księgi Mormona.

</doc>
<doc id="554522" url="https://pl.wikipedia.org/wiki?curid=554522" title="Droga wojewódzka nr 215">
Droga wojewódzka nr 215

Droga wojewódzka nr 215 (DW215) – droga wojewódzka o długości 22,3 km, łącząca Władysławowo i Sulicice k. Krokowy. Przebiega przez teren wyjątkowo mocno wykorzystywany turystycznie, między Jastrzębią Górą, a Karwią podczas sezonu letniego jej pobocze jest wykorzystywane jako olbrzymi parking. 
W znacznej części droga została wybudowana w okresie międzywojennym (odcinek Władysławowo - Karwia) jako droga łącząca nadmorskie miejscowości. Jak na tamte czasy droga była bardzo wysokiej jakości (brukowana). Na odcinku Chłapowo - Jastrzębia Góra (ok. 6 km) jest jeszcze zachowana brukowana nawierzchnia. Obecnie droga jest w złym stanie technicznym, nowa nawierzchnia jest położona tylko we Władysławowie, Jastrzębiej Górze i Karwi. W 2017 samorząd wojewódzki oraz burmistrz Władysławowa podpisali porozumienie dotyczące przebudowy tego odcinka. 

</doc>
<doc id="554524" url="https://pl.wikipedia.org/wiki?curid=554524" title="Doliwiec Leśny">
Doliwiec Leśny

Doliwiec Leśny – część wsi Jeziory Małe w Polsce, położona w województwie wielkopolskim, w powiecie średzkim, w gminie Zaniemyśl. Według danych z 2011 roku, Doliwiec Leśny miał 28 stałych mieszkańców. 
W latach 1975–1998 Doliwiec Leśny administracyjnie należał do województwa poznańskiego.
Jest położony nad jeziorem Jeziory Wielkie, w ciągu Jezior Kórnickich, przy drodze z Kórnika do Zaniemyśla.
Na skrzyżowaniu dróg leśnych w pobliżu Doliwca Leśnego, znajduje się dąb szypułkowy „Dziadziuś”, zwany też „Pradziadkiem”, „Królewskim” lub „Piastowskim” nieopodal jeziora Jeziory Małe. Jego obwód wynosił 817 cm (w 2012 roku). Jak wynika z tablicy ścieżki przyrodniczej stworzonej przez Nadleśnictwo „Babki” dąb ten zdobył szóste miejsce w ogólnopolskim konkursie na najgrubsze drzewo Lasów Państwowych u progu XXI wieku. W myśl lokalnej legendy, w 1331 roku, odbyła się tu narada wojenna króla Władysława Łokietka, przed bitwą z Krzyżakami, która miała mieć miejsce pod koniec lipca 1331 roku pod Niezamyślem. Poznańscy archeolodzy znaleźli w 2010 r. szablę z inicjałami PW.

</doc>
<doc id="554526" url="https://pl.wikipedia.org/wiki?curid=554526" title="Aquafresh">
Aquafresh

Aquafresh - marka pasty do zębów, sprzedawanej od 1973 roku. Jest produkowana przez koncern farmaceutyczny GlaxoSmithKline. Pasta jest trójkolorowa (kolory: czerwony, biały, niebieski). Początkowo pasta miała 2 kolory - biały i niebieski. 
Slogan "Aquafresh" to "Gets Teeth White, Keeps Teeth White".
Inne produkty.
Pod nazwą "Aquafresh" produkuje się również szczoteczki do zębów dla dzieci i dorosłych oraz płyny do płukania jamy ustnej.

</doc>
<doc id="554530" url="https://pl.wikipedia.org/wiki?curid=554530" title="Kreuzweg Ost">
Kreuzweg Ost

Kreuzweg Ost jest działającym w Austrii od 1998 projektem muzycznym, tworzącym muzykę industrialną z elementami marszowymi. 
Skład.
Kreuzweg Ost założony został przez Michaela Gregora (znanego jako Silenius) - członka austriackiego zespołu Summoning. Współpracował z nim Martin Schirenc, który wcześniej był w Pungent Stench. W roku 2000 Schirenc opuścił zespół. Jego miejsce w 2003 zajęli Ronald Albrecht oraz Oliver Stummer. Ten ostatni udziela się również w dwóch innych projektach - Tomoroh Hidari oraz w swoim własnym Namelessness Is Legion.
Twórczość.
W swojej muzyce nawiązuje do I i II wojny światowej, przejawia się to głównie we wstawkach w niemieckim języku (począwszy od zwykłych recytacji wprowadzających w trans swoją powtarzalnością po śpiewy pijanych żołnierzy). Muzyka Kreuzweg Ost jest mieszanką instrumentalnych brzmień i dźwięków wojennych - przemówień wodzów, wystrzałów artyleryjskich, itp. Ponadto wypatrzyć można w nich motywy religijne. 

</doc>
<doc id="554531" url="https://pl.wikipedia.org/wiki?curid=554531" title="Wskaźnik pH">
Wskaźnik pH



</doc>
<doc id="554532" url="https://pl.wikipedia.org/wiki?curid=554532" title="Hrabstwo Clark (Nevada)">
Hrabstwo Clark (Nevada)

Hrabstwo Clark – hrabstwo w południowej części stanu Nevada. Zamieszkane przez 1 710 551 osób, czyli ponad połowę populacji Nevady. Stolicą jest Las Vegas.
Historia.
Znaczna część tego obszaru położona była na Terytorium Arizony w hrabstwie Pah-Ute. W 1867 roku, decyzją Kongresu Stanów Zjednoczonych, znalazło się w obecnych granicach. Clark powstało 5 lutego 1908 roku, poprzez secesję z hrabstwa Lincoln. Nazwane na cześć Williama Andrewsa Clarka, budowniczego kolei m.in. przez ten rejon.
W 1931 roku rozpoczęto budowę tamy na rzece Kolorado. Z całego kraju przyjechały tysiące robotników. Dostarczenie im środków potrzebnych do życia i rozrywek dało pracę jeszcze większej rzeszy ludzi. Przez następne 75 lat hrabstwo Clark zrównało się z Reno pod względem liczby ludności i potencjału gospodarczego.
Geografia.
Całkowita powierzchnia wynosi 20 955 km² z czego 20 488 km² stanowi ląd, a 467 km² (2,23%) woda. Okolice Las Vegas często błędnie nazywane są "Doliną". Na południowy zachód od miasta znajduje się Mount Charleston, będący najwyższym punktem – 3638 m (11 918 stóp). Hrabstwo jest w przeważającej części pustynne. Północno-zachodnia część hrabstwa znajduje się w granicach Strefy Sił Powietrznych Nellis.
Prawo i władze.
Wiele miast i podmiotów administracyjnych ma własną policję, m.in. Uniwersytet Nevady W Las Vegas, Szkolny Dystrykt Hrabstwa Clark, miasta Henderson, Mesquite, Boulder City i Północny Las Vegas oraz najbardziej wpływowy Departament Policji Miasta Las Vegas.
Władza leży w rękach siedmioosobowej Komisja Hrabstwa Clark, której członkowie wybierani są na czteroletnią kadencję. Po każdych wyborach komisja wybiera przewodniczącego. Siedzibą jest Centrum Rządowe w Las Vegas.

</doc>
<doc id="554533" url="https://pl.wikipedia.org/wiki?curid=554533" title="Wskaźniki pH">
Wskaźniki pH



</doc>
<doc id="554535" url="https://pl.wikipedia.org/wiki?curid=554535" title="Hrabstwo Douglas (Nevada)">
Hrabstwo Douglas (Nevada)

Hrabstwo Douglas – amerykańskie hrabstwo w zachodniej części stanu Nevada. W roku 2000 liczba mieszkańców wynosiła 41 259. Stolicą jest Minden.
Historia.
Pierwsi mieszkańcy pojawili się tutaj w 1850 roku. Hrabstwo powstało w 1861 roku i było jednym z dziewięciu pierwszych hrabstw Terytorium Nevady. Nazwane zostało na cześć Stephena A. Douglasa, sławnego kontrkandydata Abrahama Lincolna w wyborach 1860 roku.
Geografia.
Całkowita powierzchnia, wynosi 1910 km² z czego 1838 km² stanowi ląd, a i 72 km² (3,77%) woda. Terytorium rozciąga się od Doliny Carson City do gór Sierra Nevada. Na terenie hrabstwa leży część Jeziora Tahoe, przez który przebiega granica z Kalifornią.
Znajduje się tutaj Lotnisko Minden-Tahoe

</doc>
<doc id="554536" url="https://pl.wikipedia.org/wiki?curid=554536" title="Pochewkowce">
Pochewkowce



</doc>
<doc id="554539" url="https://pl.wikipedia.org/wiki?curid=554539" title="Szarotka Nowy Targ">
Szarotka Nowy Targ

Szarotka Nowy Targ – polski klub unihokejowy z siedzibą w Nowym Targu, założony w 1998 roku. Klub ten jako jedyny w Polsce posiada w swym dorobku aż 11 tytułów Mistrza Polski mężczyzn i jeden tytuł mistrzowski kobiet. W początkach działalności w klubie działały trzy sekcje - unihokeja, piłki nożnej oraz hokeja na rolkach, obecnie pozostała tylko sekcja unihokeja.
Sukcesy.
Krajowe.
Ekstraliga polska w unihokeju mężczyzn
Juniorzy starsi
Ekstraliga polska w unihokeju kobiet
Pozostałe sekcje.
Sekcja piłkarska.
Obecnie drużyna występuje pod nazwą Podhale Nowy Targ. Podhale II Nowy Targ gra w tej chwili w C-klasie.
Boisko
Sukcesy
Sekcja hokeja na rolkach.
 Sukcesy 

</doc>
<doc id="554540" url="https://pl.wikipedia.org/wiki?curid=554540" title="Foraminifera">
Foraminifera



</doc>
<doc id="554544" url="https://pl.wikipedia.org/wiki?curid=554544" title="Poławiacze pereł">
Poławiacze pereł

Poławiacze pereł ("Les Pêcheurs de perles") – trzyaktowa opera francuskiego kompozytora Georges'a Bizeta z 1863 roku.
Libretto Michela Carré i Eugène Cormona przedstawia historię dozgonnej przyjaźni dwóch mężczyzn, zagrożonej przez miłość do tej samej kobiety, która jest kapłanką boga Brahmy.
Treść.
Miejsce akcji: wioska rybacka na wyspie Cejlon, w odległej przeszłości.
Nadir i Zurga są przyjaciółmi i zakochali się w tej samej dziewczynie, która jest kapłanką. Obaj postanawiają zrezygnować z konkurowania o dziewczynę. Podczas połowu pereł przychodzi Lejla modlić się o spokojne morze i bezpieczne łowy. Po zakończonej pracy Nadir i kapłanka poddają się miłosnym uniesieniom. Nadirowi grozi za to śmierć. Lejla wraz z Zurgą opracowali plan ucieczki Nadira. Zurga podpala wieś. Ludzie ruszają do gaszenia pożaru, zaś Lejla z ukochanym uciekają łodzią. Sprawca pożaru zostaje wykryty i skazany przez Nurabada na śmierć.
Akcja rozgrywa się w wiosce rybackiej na Cejlonie.
Akt I.
Cejlońscy rybacy i poławiacze pereł tańcem i śpiewem świętują wybór wodza wioski. Został nim dzielny i doświadczony Zurga, teraz mieszkańcy przysięgają mu posłuszeństwo. Na tę właśnie scenę trafia powracający do wioski po długiej nieobecności myśliwy Nadir, radośnie witany przez wszystkich, a zwłaszcza przez Zurgę, z którym od lat łączyła go braterska przyjaźń. Dwaj druhowie wspominają dawne dni, kiedy to wędrując wspólnie, zakochali się obaj w pięknej kapłance z Candy. Przyjaźń okazała się jednak silniejsza - obydwaj poprzysięgli sobie wyrzucić z serca uczucie, które mogłoby uczynić ich wrogami. Na zapytanie Zurgi odpowiada Nadir, iż dochował przysięgi, nie starał się bowiem nigdy odnaleźć tajemniczej nieznajomej, choć do dziś nie zapomniał o niej (duet "Au fond du tempie saint").
Do brzegów wyspy przybija łódź wioząca Leilę - kapłankę Brahmy, która modlitwą swą ma chronić mieszkańców wioski od niebezpieczeństw w czasie morskich wypraw. Składa ona przed Zurgą przysięgę, iż trwać będzie w czystości, poświęcając się jedynie służbie bożej; w wypadku złamania przysięgi czeka ją śmierć. Gęsty welon nie pozwala nikomu ujrzeć twarzy kapłanki, lecz Nadir po głosie poznaje swą ukochaną, i miłość, stłumiona niegdyś siłą woli, wybucha w jego sercu (romans Nadira "Je crois entendre encore"). Leila również poznała Nadira i Zurgę; serce jej przejął nagły lęk, gdyż już wtedy, w świątyni, ogarnęła ją miłość do pięknego łowcy - Nadira. Po chwili wahania decyduje się jednak wypełnić swe posłannictwo. Prosi więc potężnego Brahmę (aria "O Dieu Brahma") o opiekę nad powierzonym jej modłom plemieniem. Głosowi dziewczyny towarzyszy chór kapłanów i ludu zebranego w świątyni.
Akt II
Nadir, zmyliwszy czujność strzegących Leili strażników, przybył do niej pod osłoną nocy. Oboje wiedzą, co im grozi, gdyby odkryto ich spotkanie, lecz miłość tłumi wszelką ostrożność (duet "Par cet etroit sentier"). Niestety, towarzyszący Leili kapłan Nurabad wyśledził spotkanie kochanków i podniósł alarm. Schwytani doprowadzeni są przed oblicze wodza Zurgi, który początkowo pragnie oszczędzić przyjaciela i uwolnić oboje, lecz kiedy spada zasłona z twarzy dziewczyny i Zurga poznaje Leilę, ogarnia go zazdrość i gniew na przyjaciela, który złamał przysięgę. postanawia, że oboje mają zostać straceni o świcie.
Akt III
Odsłona 1
Wśród nocy samotny Zurga pogrąża się w samotnych rozmyślaniach (aria "L'orage s'est calmé"). Chciałby zemścić się na Nadirze, który zdobył serce ukochanej przez niego Leili i na niej, która wzgardziła jego uczuciem, a jednocześnie ogarnia go rozpacz, że to właśnie on musiał skazać oboje na okrutną śmierć. Mimo to odrzuca prośby Leili, która błaga go by kazał stracić tylko ją, a ocalił Nadira. Gdy jednak Leila daje mu swój naszyjnik, prosząc aby oddał go jego matce, Zurga poznaje swój własny dar dla dziewczyny, która kiedyś w groźnym niebezpieczeństwie ocaliła mu życie, w jego duszy zachodzi zmiana.
Odsłona 2
Wstał dzień i podniecony tłum oczekuje skazańców. Jednak Zurga podkłada ogień w wiosce, aby odciągnąć ludność od miejsca egzekucji i uwalnia Leilę i Nadira, sam zaś pozostaje, by ponieść śmierć z rąk przekonanych o jego zdradzie współplemieńców.
Historia utworu.
Premiera odbyła się 30 września 1863 roku w Paryżu. Jednak pierwotnie "Poławiacze pereł" nie zyskali większego uznania – pierwsze wystawienie doczekało się zaledwie 18 przedstawień i opera nie weszła na stałe do repertuaru Théâtre Lyrique. Dopiero po ponad 20 latach po śmierci kompozytora opera ta zaczęła na nowo być wystawiana w innych teatrach muzycznych i tak jest do czasów współczesnych.

</doc>
<doc id="554545" url="https://pl.wikipedia.org/wiki?curid=554545" title="Sidney Govou">
Sidney Govou

Sidney Govou (wym. []; ur. 27 lipca 1979 w Le Puy-en-Velay) – francuski piłkarz pochodzenia benińskiego, skrzydłowy lub napastnik. Srebrny medalista MŚ 2006.
Kariera klubowa.
Od 1999 był zawodnikiem Lyonu, w Ligue 1 debiutował 15 stycznia 2000. Z Olympique był, nieprzerwanie od 2002 do 2008 roku, mistrzem Francji (7 tytułów).
W reprezentacji debiutował 21 sierpnia 2002 w meczu z Tunezją. W kadrze na MŚ 2006 zastąpił kontuzjowanego przed turniejem Djibrila Cissé, podczas finałów zagrał w 4 meczach, za każdym razem wchodząc na boisko z ławki rezerwowych. Brał także udział w Pucharze Konfederacji 2003, Euro 2004, Euro 2008 i Mundialu 2010.

</doc>
<doc id="554547" url="https://pl.wikipedia.org/wiki?curid=554547" title="Ośmiornica pacyficzna">
Ośmiornica pacyficzna



</doc>
<doc id="554548" url="https://pl.wikipedia.org/wiki?curid=554548" title="Myristicales">
Myristicales



</doc>
<doc id="554549" url="https://pl.wikipedia.org/wiki?curid=554549" title="Herb Nowego Targu">
Herb Nowego Targu

Herb Nowego Targu – jeden z symboli miasta Nowy Targ w postaci herbu.
Wygląd i symbolika.
Herb przedstawia na niebieskiej tarczy św. Katarzynę Aleksandryjską w białej sukni przepasanej czerwonym pasem i przyodzianej w płaszcz barwy purpurowej (czerwonej) trzymającej w prawej ręce miecz skierowany w dół o ostrzu barwy srebrnej (białej) i rękojeści barwy złotej (żółtej) a w lewej ręce palmę barwy zielonej, aureola świętości i korona trzypałkowa barwy złotej (żółtej) część (3/4) koła barwy złotej.
Historia.
Wyobrażeniem świętej Katarzyny władze Nowego Targu pieczętują się od XV wieku. 

</doc>
<doc id="554550" url="https://pl.wikipedia.org/wiki?curid=554550" title="Grapling">
Grapling



</doc>
<doc id="554551" url="https://pl.wikipedia.org/wiki?curid=554551" title="Alexander Meyer">
Alexander Meyer

Alexander Meyer (ur. 19 października 1983 w Jülich) – niemiecki piłkarz klubu MSV Duisburg. Gra na pozycji prawego lub środkowego obrońcy. Poprzednio grał w Bayerze 04 Leverkusen.

</doc>
<doc id="554552" url="https://pl.wikipedia.org/wiki?curid=554552" title="Antoni Cierplikowski">
Antoni Cierplikowski

Antoni Cierplikowski ps. Antoine (ur. 24 grudnia 1884 w Sieradzu, zm. 5 lipca 1976 tamże) – polski fryzjer o międzynarodowej sławie, twórca nowoczesnego fryzjerstwa, stylista, producent kosmetyków. Przeszedł do historii mody jako autor fryzury „na chłopczycę”. Artysta i przyjaciel artystów, polityków i głów koronowanych, mecenas sztuki. Zwany „królem fryzjerów – fryzjerem królów”.
Młodość.
Urodził się 24 grudnia 1884 roku w Sieradzu. Był synem szewca Antoniego i Joanny z Majchrzaków – krawcowej. W wieku 11 lat zetknął się po raz pierwszy z zawodem fryzjera, Zawodu uczył się najpierw w Łodzi, u wuja Pawła Lewandowskiego, który miał zakład fryzjerski. W roku 1901 wyjechał do Paryża, gdzie początkowo pracował w piwnicy przy tkaniu peruk z naturalnych włosów.
W 1903 roku dostał szansę pracy z klientkami. Był to początek jego niezwykłej kariery. Szybko stał się ulubieńcem znanych aktorek, artystek kabaretowych i kurtyzan. W 1905 roku wyjechał do Londynu, żeby nauczyć się języka angielskiego. Tam, w 1909 roku, ożenił się z Marie-Berthe Astier. 27 kwietnia 1909 roku urodził się ich syn, który zmarł miesiąc później. Państwo Cierplikowscy zdecydowali się powrócić do Paryża, gdzie zamieszkali na Montmartrze.
Paryż, fryzjer gwiazd.
W 1912 roku w Paryżu założył własny zakład fryzjerski w centrum Paryża przy rue Cambon 5. Wylansował modę na krótkie włosy, zapisując się w historii jako autor fryzury „na chłopczycę” – à la garçonne (fr. "garçon" – chłopiec), którą wymyślił dla aktorki Ève Lavallière w 1909 roku. Od tej fryzury i sukienek Coco Chanel zaczęła się nowa moda lat międzywojennych. Czesał najbardziej znane artystki swoich czasów: Matę Hari, Sarę Bernhardt, Isadorę Duncan, Josephine Baker, Édith Piaf, Brigitte Bardot. Przyjaźnił się z Pablem Picasso, Amedeo Modiglianim, Salvadorem Dalím, Xawerym Dunikowskim i Jeanem Cocteau.
Projektował fryzury dla wytwórni filmowych, m.in. dla Metro-Goldwyn-Mayer. Pracował, między innymi, z Bette Davis, Joan Crawford, Frances Dee, Carole Lombard, Gretą Garbo, Polą Negri, Marlene Dietrich. W latach 20. XX w. miał około 60 salonów: w USA, Kanadzie, Francji, Wielkiej Brytanii, Szwecji, Japonii, Australii.
W urządzaniu paryskiego salonu zakładów pomagał mu przyjaciel, wybitny polski rzeźbiarz, Xawery Dunikowski oraz Sara Lipska, polska rzeźbiarka, malarka, projektantka mody i projektantka wnętrz, odnosząca sukcesy w Paryżu. W Warszawie założył salon fryzjerski, będący filią jego francuskiego przedsiębiorstwa, który mieścił się przy ulicy Mazowieckiej 12. Często odwiedzał Polskę. W latach 20. przyleciał do Polski własnym samolotem, nie omijając swojego rodzinnego Sieradza. Krążąc nad miastem, zrzucał z samolotu kwiaty i prezenty dla rodziny i przyjaciół.
W 1927 roku otworzył salon Antoine de Paris w domu towarowym Saks przy Piątej Alei w Nowym Jorku. Wkrótce miał całą sieć ekskluzywnych salonów fryzjerskich pod nazwą Antoine de Paris.
Okres drugiej wojny światowej spędził w Stanach Zjednoczonych, zajmując się rozbudową sieci salonów fryzjerskich. Mieszkał w Nowym Jorku. Wolne chwile spędzał na Fire Island. Do Paryża powrócił w 1947 roku.
Po wojnie nadal odnosił sukcesy zawodowe, utrzymywał kontakty z Polską i od połowy lat 60. XX wieku regularnie przyjeżdżał do kraju. Nawiązał kontakt z warszawskimi fryzjerami.
W 1963 roku jego wspomnienia spisała Jean Durtal w książce "Czesałem cały świat" ("J’ai coiffé le monde entier"). Na początku lat 70. XX wieku podjął decyzję o powrocie na stałe do Polski. Zamieszkał w rodzinnym Sieradzu. W lutym 1972 roku zmarła jego żona Marie-Berthe, z którą żył w związku ponad 60 lat.
W czasie swego długiego życia zawodowego pracował w Paryżu, Londynie i Nowym Jorku, wszędzie osiągając niezwykły sukces. Nadzorował, między innymi, pracę fryzjerów w czasie koronacji króla Anglii Jerzego VI, kiedy to zajmowali się oni czesaniem naraz 400 kobiet.
Schyłek życia.
Świat artystyczny pożegnał 85-letniego Antoine’a galą zorganizowaną w Théâtre des Champs-Élysées w Paryżu. Wielkość Antoniego Cierplikowskiego docenili Francuzi, przyznając mu Legię Honorową; w Polsce otrzymał Krzyż Kawalerski Orderu Odrodzenia Polski. We Francji i w Polsce otrzymał też wiele innych odznaczeń za działalność zawodową i społeczną. W 1970 r. powrócił do Sieradza. Kilka ostatnich lat życia spędził żyjąc skromnie. Był tam podejmowany przez swojego znajomego, księdza infułata Apolinarego Leśniewskiego. Został pochowany na cmentarzu katolickim w Sieradzu, podczas gdy na cmentarzu Passy w Paryżu została pochowana po wielu latach jego prawa ręka. W miejscu tym stała duża rzeźba autorstwa Xawerego Dunikowskiego upamiętniająca Cierplikowskiego (w kwartale 3. cmentarza, przy Placu Trocadéro).
Pamięć o Cierplikowskim.
Na cześć Cierplikowskiego w Sieradzu jest organizowany Open Hair Festiwal – impreza, polegająca na tworzeniu i prezentowaniu fryzur w otwartej przestrzeni miejskiej. W 2015 na rynku w Sieradzu stanął pomnik Cierplikowskiego.
W albumowym wydaniu poświęconym klasykom mody "The Fashion Book", wydanym przez wydawnictwo Phaidon w Londynie w 1998 roku, poświęcono stronę Cierplikowskiemu (jako Antoine) ilustrowaną zdjęciem Josephine Baker w jego fryzurze.

</doc>
<doc id="554554" url="https://pl.wikipedia.org/wiki?curid=554554" title="Antoine Cierplikowski">
Antoine Cierplikowski



</doc>
<doc id="554555" url="https://pl.wikipedia.org/wiki?curid=554555" title="Wyspa Codfish">
Wyspa Codfish

Codfish Island (, maori: "Whenua Hou") – mała wyspa położona 3 km na północny zachód od wybrzeża Wyspy Stewart w archipelagu Nowej Zelandii.
Geografia.
Jest to druga co do wielkości wyspa w grupie Wyspy Stewart, po niewiele większej Ruapuke Island. Ma powierzchnię 1396 hektarów i wysokość do 250 m n.p.m.
Przyroda.
Wyspa została uznana za park krajobrazowy () w 1915, a za rezerwat przyrody w 1986 roku. Na wyspie wytępiono cały szereg inwazyjnych, obcych gatunków zwierząt, w tym oposy i szczury polinezyjskie. Weka również nie była rodzimym gatunkiem, przybyła na wyspę pod koniec XIX wieku; do 1984 roku weki zostały wyłapane i przewiezione na wyspę Stewart. Od tamtej pory na Codfish Island prowadzone są programy ratowania rzadkich nowozelandzkich gatunków zwierząt: nielotnej papugi kakapo, maoryska żółtogłowego z rzędu wróblowych i nielotnej kaczki, cyraneczki południowej. Gnieździ się na niej także wiele ptaków morskich.
Wyspa jest siedliskiem między innymi nietoperza wąsala pazurzastego ("Mystacina tuberculata") oraz ptaków:
Pingwin żółtooki i grubodzioby występują wzdłuż linii brzegowej wyspy.

</doc>
<doc id="554557" url="https://pl.wikipedia.org/wiki?curid=554557" title="Muszkatołowce">
Muszkatołowce

Muszkatołowce, muszkatowce ("Myristicales" Thomé) – monotypowy rząd roślin wyróżniany w systemie Reveala w latach 1993-1999 w obrębie klasy "Magnoliopsida". James L. Reveal zaliczył do niego tylko rodzinę muszkatołowcowatych ("Myristicaceae") z około 300 gatunkami drzew i krzewów. 
Rząd nie jest wyróżniany w systemie APG II (2003) i APG III (2009), współtworzonych m.in. przez Reveala. W systemach tych rodzina muszkatołowcowatych stanowi najstarszą linię rozwojową do rzędu magnoliowców ("Magnoliales"). Rząd muszkatołowców nieobecny jest także w popularnym w końcu XX wieku systemie Cronquista (1981). 

</doc>
<doc id="554563" url="https://pl.wikipedia.org/wiki?curid=554563" title="Sakra">
Sakra

Sakra (łac. "sacra" r.ż. od "sacer" „święty”) – święcenia duchowne w kościołach chrześcijańskich. Termin ten najczęściej dotyczy święceń biskupich. Niegdyś sakrę nadawano nowo wybranym królom, w formie namaszczenia na stanowisko.
Proces nadania sakry biskupiej w Kościele rzymskokatolickim.
W Kościele rzymskokatolickim kapłan mianowany przez Stolicę Apostolską na biskupa otrzymuje sakrę biskupią w ciągu 3 miesięcy od dostania potwierdzenia na piśmie. Bez takiego potwierdzenia żaden biskup nie ma prawa przekazać sakry. Obrzęd wyświęcenia na biskupa odbywa się zazwyczaj w katedrze. 
Obrzęd święceń:
Proces nadania sakry biskupiej w Kościołach starokatolickich.
W Kościołach starokatolickich biskupem może zostać każdy kapłan wybrany na demokratycznym synodzie, spośród wszystkich księży Kościoła, większością głosów. Obrzęd wyświęcenia na biskupa odbywa się zazwyczaj w katedrze. Podczas Litanii do Wszystkich Świętych biskup elekt leży krzyżem przed ołtarzem. Po litanii następuje modlitwa konsekracyjna i nałożenie rąk na głowę przyszłego biskupa przez konsekrującego, współkonsekrujących i biskupów obecnych na uroczystości. Biskupi Kościołów zrzeszonych w Unii Utrechckiej wyświęcani są najczęściej przez ich zwierzchników w katedrze biskupów starokatolickich w Utrechcie (Holandia).

</doc>
<doc id="554565" url="https://pl.wikipedia.org/wiki?curid=554565" title="Warszawa Anin">
Warszawa Anin

Warszawa Anin – przystanek osobowy PKP PLK obsługiwany przez Koleje Mazowieckie. Jest położony na terenie warszawskiego Wawra przy ul. Patriotów i ul. Wydawniczej.
Przewoźnicy.
W roku 2021 wymiana pasażerska wyniosła 438 tys. osób .
Opis przystanku.
Peron.
Przystanek składa się z jednego wysokiego peronu wyspowego, z dwoma krawędziami peronowymi.
Powierzchnia peronu pokryta jest asfaltem.
Kasa biletowa.
Na północnej głowicy peronu, przy wejściu na przystanek znajduje się niewielki murowany budynek kasy biletowej. Obecnie jest ona nieczynna.
Przejście przez tory.
Na północnej głowicy peronu znajduje się przejście naziemne po torach. Można nim wejść na peron od ul. Patriotów (na wysokości ul. Lucerny) z jednej strony torów oraz od ul. Wydawniczej po drugiej stronie torów.
Dojazd do przystanku.
Do przystanku można dojechać autobusami Zarządu Transportu Miejskiego wysiadając na przystanku "PKP Anin".

</doc>
<doc id="554566" url="https://pl.wikipedia.org/wiki?curid=554566" title="Compaq Portable">
Compaq Portable

Compaq Portable - przenośny komputer firmy Compaq, jeden z pierwszych komputerów zgodnych w 100% z komputerami klasy IBM PC produkowanymi przez IBM.
Compaq Portable to pierwszy produkt firmy. Komputer został oficjalnie ogłoszony przez Compaq w listopadzie 1982 i ukazał się na rynku w marcu 1983. Jego cena wynosiła 3950 $. Ten ważący 12,5 kg komputer, wielkością przypominający złożoną maszynę do szycia, był jednym z pierwszych przenośnych komputerów które ukazały się na rynku. W tym samym czasie ukazały się jeszcze komputery Osborne 1 (z systemem operacyjnym CP/M) oraz Hyperion (z systemem MS-DOS, ale nie do końca kompatybilny z IBM PC). Tylko w pierwszym roku sprzedano 53 000 sztuk tego komputera.
Wewnętrznie Compaq Portable nie różnił się praktycznie niczym od standardowego IBM PC, jedyna różnica polegała na zamianie BIOS-u na firmowy system Compaqa. Komputer miał 128 kB pamięci (z możliwością rozszerzenia do 640 kB), miał dwie stacje dysków 5¼ cala i wbudowany 9-calowy monochromatyczny monitor. Klawiatura była wbudowana od wewnątrz w uchylną klapę, chroniącą monitor.
"Portable" używał specjalnej karty graficznej, kompatybilnej z systemem IBM CGA, ale z większymi możliwościami. Pojedyncza komórka ekranu składała się nie jak w wypadku CGA z matrycy 8x8 pikseli, ale 9x14; było to możliwe dzięki użyciu monitora, który przełączał się automatycznie z trybu ekranowego 200 linii na tryb z 350 liniami. Takie rozwiązanie połączyło ze sobą zalety systemów CGA i MDA dając komputerowi znakomite jak na tamte czasy możliwości graficzne, co było szczególnie ważne przy korzystaniu z arkusza kalkulacyjnego, co z kolei znakomicie napędzało sprzedaż tego komputera. Ta sama karta graficzna była także używana w komputerze Compaq Deskpro.
Compaqowi udało się osiągnąć stuprocentową kompatybilność z IBM PC głównie dlatego, że przy konstrukcji "peceta" firma IBM używała standardowych, ogólnie dostępnych elementów oraz dlatego, że Microsoft nie sprzedał licencji na MS-DOS do IBM i Compaq był w stanie zapewnić dla swoich komputerów ten system operacyjny. Jedyną częścią, którą Compaq musiał sam zaprojektować, był opatentowany przez IBM BIOS. Inżynierowie Compaqa odtworzyli tę część, używając procesu inżynierii odwrotnej, który kosztował ok. 1 miliona dolarów. Compaq był wówczas jedyną firmą, której ten proces udał się stuprocentowo - żadnemu innemu komputerowi klasy PC produkowanemu w tym okresie przez inne firmy nie udało się osiągnąć całkowitej kompatybilności z komputerami firmy IBM. Sytuacji ta uległa zmianie dopiero wówczas, kiedy firma Phoenix Technologies, używając tego samego procesu co Compaq, "skopiowała" BIOS firmy IBM i zaczęła sprzedawać swój produkt innym firmom.

</doc>
<doc id="554570" url="https://pl.wikipedia.org/wiki?curid=554570" title="Warszawa Międzylesie">
Warszawa Międzylesie

Warszawa Międzylesie – przystanek osobowy Polskich Kolei Państwowych obsługiwany przez Koleje Mazowieckie.
Pasażerowie.
W roku 2017 wymiana pasażerska wyniosła 803 tys. osób (2,2 tys. dziennie).
W roku 2018 przystanek obsługiwał 1,8 tys. pasażerów na dobę (łącznie 657 tys. osób).
W roku 2019 wymiana pasażerska wyniosła 949 tys. osób (2,6 tys. dziennie).
W roku 2020 wymiana pasażerska wyniosła 512 tys. osób (1,4 tys. dziennie).
W roku 2021 wymiana pasażerska wyniosła 548 tys. osób (1,5 tys. dziennie).
Opis.
Jest położony na terenie warszawskiego Wawra przy ul. Patriotów. Budynek przystanku kolejowego składający się z kasy, poczekalni i oryginalnego, finezyjnego dachu został wybudowany w 1936 roku przez inż. Kazimierza Centnerszwera i stanowi przykład modernizmu.
W 2010 wiata peronowa z poczekalnią została wpisana do rejestru zabytków (wraz z podobnymi wiatami znajdującymi się na przystankach kolejowych na tzw. linii otwockiej: Warszawa Radość, Warszawa Miedzeszyn, Warszawa Falenica, Michalin, Józefów oraz Otwock Świder).
Opis przystanku.
Peron.
Przystanek składa się z jednego wysokiego peronu wyspowego, z 2 krawędziami peronowymi oraz przejściem podziemnym.
Budynek przystanku.
Pośrodku peronu znajduje się budynek przystanku z małą poczekalnią. Przedłużony dach budynku stacyjnego stanowi częściowe zadaszenie peronu. Na dachu przymocowane jest oświetlenie.
Przejścia przez tory.
Przejście podziemne.
Na północnej głowicy peronu znajduje się przejście podziemne.
Przejście naziemne.
Na południowej głowicy peronu znajduje się przejście naziemne po torach. Można nim także wejść na peron od ul. Patriotów.

</doc>
<doc id="554574" url="https://pl.wikipedia.org/wiki?curid=554574" title="Warszawa Radość">
Warszawa Radość

Warszawa Radość – zabytkowy modernistyczny przystanek osobowy PKP PLK położony na terenie warszawskiego Wawra przy ul. Patriotów.
Przewoźnicy.
Z przystanku można dojechać elektrycznymi pociągami podmiejskimi m.in. do Śródmieścia, Otwocka i Pilawy.
W roku 2021 wymiana pasażerska wyniosła 402 tys. osób (1,1 tys. dziennie).
Opis.
Budynek przystanku kolejowego składający się z kasy, poczekalni i oryginalnego, smukłego, skrzydlatego dachu został wybudowany w 1936 roku według projektu inż. Kazimierza Centnerszwera i stanowi przykład modernizmu.
Kasa i poczekalnia na przystanku zostały zamknięte w październiku 2008 roku.
W 2010 wiata peronowa z poczekalnią została wpisana do rejestru zabytków wraz z podobnymi wiatami znajdującymi się na przystankach na linii otwockiej: Międzylesie, Warszawa Miedzeszyn, Warszawa Falenica, Michalin, Józefów oraz Otwock Świder.

</doc>
<doc id="554576" url="https://pl.wikipedia.org/wiki?curid=554576" title="Fed Cup 2006">
Fed Cup 2006

Tenisowy Puchar Federacji w roku 2006 odbywał się w następujących terminach: 22 – 23 kwietnia (ćwierćfinały), 15 – 16 lipca (półfinały) i 15 – 16 września (finał).
Mecze finałowe.
WŁOCHY 3:2 BELGIA
Grupa Światowa II.
Grupa Światowa II – wyniki.
Drużyny wygrane awansują do barażów Grupy Światowej I, gdzie zmierzą się z przegranymi z ćwierćfinałów Grupy Światowej I. Drużyny przegrane zmierzą się w barażach Grupy Światowej II o pozostanie w tej grupie. Ich rywalami będą drużyny, które awansowały z Grup Strefowych I.
Baraże Grupy Światowej I.
Drużyny wygrane awansują do Grupy Światowej I w 2007 roku.
Reprezentacja Polski.
Polki w składzie: Alicja Rosolska, Klaudia Jans, Agnieszka Radwańska i Urszula Radwańska (kapitan: Piotr Radwański) awansowała ze strefy Europa / Azja II do strefy Euroazjatyckiej I. Pokonały Portugalię, Grecję i Łotwę w rozgrywkach grupowych, a w półfinale 3:0 Gruzję.

</doc>
<doc id="554578" url="https://pl.wikipedia.org/wiki?curid=554578" title="Okręg wyborczy">
Okręg wyborczy

Okręg wyborczy – część terytorium, na które dzieli się państwo w czasie trwania wyborów parlamentarnych, prezydenckich, samorządowych lub do parlamentu organizacji międzynarodowych (takich jak: Unia Europejska, Unia Afrykańska, Unia Narodów Południowoamerykańskich) w celu stworzenia jednakowych list wyborczych dla danego terenu, z których wybiera się przedstawicieli.
W Polsce w wyborach do Sejmu jest ich 41, wybiera się tam od 7 do 20 posłów, natomiast w wyborach do Senatu od 2011 r. okręgów wyborczych jest 100, które są jednomandatowe, czyli takie w których można zdobyć jeden mandat.
W wyborach do Europarlamentu jest ich 13, w których przypadają od 2 (Okręg wyborczy numer 8 do Parlamentu Europejskiego obejmujący województwo lubelskie) do 7 mandatów parlamentarne (Okręg wyborczy numer 10 do Parlamentu Europejskiego obejmujący województwa: świętokrzyskie i małopolskie). W sumie w Rzeczypospolitej Polskiej wybieranych jest 52 europosłów.
Ustalenia liczby posłów wybieranych w okręgach wyborczych dokonuje się przez podzielenie liczby mieszkańców kraju przez ogólną liczbę posłów wybieranych w okręgach wyborczych.
Rodzaje okręgów wyborczych.
Jednomandatowe okręgi wyborcze (JOW) – to takie, w których wybierany jest jeden przedstawiciel całego okręgu. Osoba ta może być wybierana przez system większości względnej bądź większości bezwzględnej (taki system obowiązuje w wyborach do Senatu RP).
Jeden okręg wyborczy – to taki, w których teren całego państwa jest jednolitym okręgiem wyborczym (taki system obowiązuje w wyborach do Parlamentu Europejskiego w Austrii).
Wielomandatowe okręgi wyborcze – to takie, w których wybieranych jest wielu przedstawicieli danego okręgu (taki system obowiązuje w wyborach do Sejmu RP lub w wyborach do Parlamentu Europejskiego w Polsce).

</doc>
<doc id="554580" url="https://pl.wikipedia.org/wiki?curid=554580" title="Zasady azotowe">
Zasady azotowe

Zasady azotowe – związki chemiczne mające w swoim składzie azot i jednocześnie wykazujące własności zasadowe. 
Do zasad azotowych zalicza się między innymi:
Szczególne znaczenie biologiczne mają zasady azotowe nukleotydów. Stanowią one podstawowy budulec DNA i RNA, przy pomocy którego jest kodowana informacja genetyczna we wszystkich organizmach żywych.

</doc>
<doc id="554586" url="https://pl.wikipedia.org/wiki?curid=554586" title="The Starting Line">
The Starting Line

The Starting Line – zespół poppunkowy z Filadelfii, USA. Powstał w 1999 roku. Obecnie pracuje dla wytwórni płytowej Virgin Records (wcześniej dla Drive-Thru Records i Geffen Records).

</doc>
<doc id="554587" url="https://pl.wikipedia.org/wiki?curid=554587" title="Sergej Barbarez">
Sergej Barbarez

Sergej Barbarez (ur. 17 września 1971 w Mostarze) – bośniacki piłkarz grający na pozycji napastnika lub pomocnika, reprezentant kraju.
Występował w klubach: Velež Mostar, Hannover 96, Union Berlin, Hansa Rostock, Borussia Dortmund, Hamburger SV i Bayer 04 Leverkusen. W sezonie 2000/2001 zdobył 22 gole i wespół z Ebbe Sandem został królem strzelców Bundesligi. W 2008 roku zakończył piłkarską karierę.

</doc>
<doc id="554591" url="https://pl.wikipedia.org/wiki?curid=554591" title="Jaworzynka (dolina)">
Jaworzynka (dolina)

Jaworzynka – dolina w Tatrach, stanowiąca wschodnie odgałęzienie Doliny Bystrej.
Topografia.
Odgałęzia się od Doliny Bystrej w Kuźnicach na wysokości 1014 m. Otoczenie doliny stanowią: od wschodu Boczań i Skupniów Upłaz, od południa Wielka Kopa Królowa, Mała Kopa Królowa i Kopa Magury, od zachodu północno-zachodnie ramię Kopy Magury w którym wznoszą się Jaworzyńska Czuba, Zawrat Kasprowy i Jaworzyńskie Czoła. W górnej części dolina rozgałęzia się – orograficznie prawe odgałęzienie tworzy Długi Żleb podchodzący pod Przełęcz między Kopami, zaś lewe to Żleb pod Czerwienicą wcinający się między stoki Małej Kopy Królowej i Kopy Magury. W górnej części doliny, na stokach Jaworzyńskich Turni, znajduje się nieudostępniona turystycznie Jaskinia Magurska.
W orograficznie prawych zboczach doliny poniżej Skupniowego Upłazu wznoszą się liczne skały i turniczki: Cyganka, Cycek, Cygan, Parzące Turnie, Mnich, Krzemionka, Wołowa Turnia i Gruba Turnia. Skałę Mnich (8 m wysokości) Władysław Cywiński uważa za jedną z najtrudniej dostępnych w całych Tatrach. Zdobył ją Robert Janik.
Opis doliny.
Dolina wyżłobiona jest całkowicie w skałach wapiennych. Jest wąska i długa, wyglądem przypomina wąwóz, a jej zbocza są strome. Dolna część doliny, na której znajduje się polana Jaworzynka z szałasami, jest niemal całkowicie płaska i pozioma. W dnie doliny znajduje się koryto potoku Jaworzynka, jednak woda spływa nim tylko po większych opadach, dolina ma bowiem podziemne odwodnienie. Sprawia to, że w dolinie jest cicho. Turyści dawno już doceniali walory tej doliny. Stefan Żeromski pisał: "„tego wąwozu Jaworzyny pod Magurą do śmierci nie zapomnę...”", a Felicjan Faleński nazywał ją "„doliną ciszy, cienia i pogody”".
W orograficznie prawych zboczach doliny znajdują się charakterystyczne wapienne ostańce skalne. Długoletnie pasterstwo i prace górnicze spowodowały, że każdej części tych zboczy i skałkom nadano nazwę. Nazwy te straciły już znaczenie, gdyż obecnie nie są już nikomu potrzebne. Zbocza lewe nie uległy takiemu zniszczeniu jak prawe, gdyż były zbyt strome zarówno dla celów pasterskich, jak i do wyrębu. Zachowały się na nich spore fragmenty naturalnych lasów urwiskowych. Władysław Cywiński w przewodniku "Tatry" pisze, że w położonej blisko miasta i licznie odwiedzanej przez turystów dolinie Jaworzynce jest więcej dużych zwierząt (jeleni, kozic) niż w dzikiej, ściśle chronionej i praktycznie nieodwiedzanej przez ludzi Dolinie Waksmundzkiej czy Pyszniańskiej. Zagląda tutaj niedźwiedź brunatny, a być może ma nawet w dolinie gawrę. Stwierdzono tutaj występowanie rzadkich w polskich Karpatach roślin takich jak dwulistnik muszy i sosna drzewokosa.
Przez dolinę wiedzie bardzo popularny szlak turystyczny na Halę Gąsienicową.
Historia.
W dolinie prowadzono w przeszłości prace górnicze – wydobywano tu rudy żelaza. Po pracach tych pozostały widoczne jeszcze do dziś sztolnie i identyfikowalne zwałowiska płonnego urobku, a także stoki, miejscami zupełnie ogołocone z lasów. 
Jednocześnie dolina była jednym z większych ośrodków pasterstwa w Tatrach. Całą dolinę, łącznie ze stokami, zajmowała Hala Jaworzynka, do której należała znajdująca się na dnie doliny polana Jaworzynka. Nadmierny wypas stoków wschodnich doprowadził do ich całkowitej erozji; stoki te zamienione zostały w piarżyste usypisko. Ich regenerację rozpoczęto już przed II wojną światową i kontynuowano po wojnie. Najskuteczniejsze okazało się zalesienie ich modrzewiem i olchą. Te dwa gatunki drzew obcych florze Tatr najlepiej zniosły warunki panujące w tej dolinie (m.in. dobowe różnice temperatur dochodzące do 60 °C); są też bardziej od świerka odporne na wiatrołomy.
Gładkie stoki doliny stwarzały dobre warunki do zsuwania się lawin. Do doliny Jaworzynki odnosi się najstarsza wzmianka o śmierci w lawinie w Tatrach. W księgach zgonów w Kościelisku pod rokiem 1855 zapisany jest 16-letni Łukasz, syn Wacława Bukowskiego, który zginął zasypany lawina śnieżną na Magurze dnia 28 kwietnia. Przypuszcza się, że miejscem zasypania był żleb "Starej Kopalni", spadający właśnie z Kopy Magury. Lawiny notowane były później w dolinie wielokrotnie, m.in. spod Przełęczy między Kopami, w żlebie Szerokie, Długim Żlebie czy na zboczach Czuby Jaworzyńskiej.
W 1920 r. na zboczu doliny wybudowano pierwszą w Polsce dużą skocznię narciarską. Jej rekord wynosił 42 m.

</doc>
<doc id="554594" url="https://pl.wikipedia.org/wiki?curid=554594" title="Mixed Martial Arts">
Mixed Martial Arts



</doc>
<doc id="554600" url="https://pl.wikipedia.org/wiki?curid=554600" title="Filip I Burbon">
Filip I Burbon



</doc>
<doc id="554601" url="https://pl.wikipedia.org/wiki?curid=554601" title="Kauan">
Kauan

Kauan – pierwszy pełny album fińskiej folkowo-gotyckiej grupy Tenhi.
Płyta została ponownie wydana w 2004 roku w postaci ekskluzywnego digipacka, zawierającego dodatkowe utwory. 

</doc>
<doc id="554610" url="https://pl.wikipedia.org/wiki?curid=554610" title="Franz Schmidberger">
Franz Schmidberger

Franz Schmidberger (ur. 19 października 1946 w Riedlingen) – niemiecki prezbiter, w latach 1983–1994 przełożony generalny Bractwa Świętego Piusa X.
Życiorys.
W 1972 ukończył studia na Wydziale Matematycznym Uniwersytetu Monachjskiego. Trzy lata później, 8 grudnia 1975 został wyświęcony na kapłana w Écône (w kantonie Valais w Szwajcarii) przez arcybiskupa Marcela Lefebvre’a. W latach 1978-1979 był rektorem seminarium w Zaiztkofen, a w latach 1979-1983 przełożonym Domu Autonomicznego na Niemcy.
W latach 1983–1994 był przełożonym generalnym Bractwa Świętego Piusa X ("FSSPX"), stowarzyszenia religijnego założonego przez arcybiskupa Marcela Lefebvre’a. W latach 2003-2006 był asystentem biskupa Barnarda Fellaya, natomiast w latach 2006-2013 ponownie pełnił funkcję przełożonego Domu Autonomicznego na Niemcy i wspólnotę niemieckojęzyczną. Od 2013 przewodniczy seminarium w Zaitzkofen.
Publikacje.
Autor wielu prac o tematyce religijnej, ważniejsze z nich to:

</doc>
<doc id="554611" url="https://pl.wikipedia.org/wiki?curid=554611" title="Empoli F.C.">
Empoli F.C.



</doc>
<doc id="554614" url="https://pl.wikipedia.org/wiki?curid=554614" title="Parafia Podwyższenia Świętego Krzyża w Łodzi (starokatolicka)">
Parafia Podwyższenia Świętego Krzyża w Łodzi (starokatolicka)

Kaplica św. Krzyża, (dawniej Parafia Katedralna Podwyższenia Krzyża Świętego w Łodzi) – była siedziba Zakonu Braci Mniejszych Miłosierdzia Bożego, zaś do maja 2020 roku niezależna placówka prawosławna rytu zachodniego pod jurysdykcją Ukraińskiego Apostolskiego Kościoła Prawosławnego.
W latach 1998–2017 parafia Kościoła Starokatolickiego w RP. Parafia była główną i najstarszą nieprzerwanie działającą placówką Kościoła Starokatolickiego w RP. W Warszawie istnieje również diaspora starokatolicka Narodzenia Pańskiego.
Historia.
Po II wojnie światowej siedzibą biskupstwa starokatolickiego była Łódź, a do 1948 świątynią parafii katedralnej kościół Matki Bożej Nieustającej Pomocy w Łodzi przy ul. Stefana Żeromskiego 56. Po 1948 świątynia ta była użytkowana przez Kościół Polskokatolicki, ale w związku ze złym stanem technicznym musiała zostać zamknięta pod koniec XX wieku. Po 1948 mianem parafii katedralnej określano parafie, w których duszpasterstwo pełnili biskupi Polskiego Kościoła Starokatolickiego, tj. w latach 1948–1993 była to katedra Odkupiciela we Wrocławiu, a następnie mieszkanie przeorganizowane na kaplicę przez bpa Piotra Bogdana Filipowicza. W latach 1993–1996 siedzibą Kościoła była Jelenia Góra.
W 1962 za sprawą ks. Adama Studziannego udało się reaktywować parafię Polskiego Kościoła Starokatolickiego w Łodzi, nosiła ona wówczas wezwanie Matki Bożej Jasnogórskiej. Ze względu na utratę przez Kościół legalizacji w 1965, wierni gromadzili się w prywatnych mieszkaniach na terenie miasta i wynajmowanych salach.
W 1998, już po przekształceniu Polskiego Kościoła Starokatolickiego w Kościół Starokatolicki w RP, przeniesiono parafię starokatolicką w Łodzi do obiektu w dzielnicy Ruda Pabianicka i nadano jej wezwanie Podwyższenia Krzyża Świętego, w ówczesnym czasie katedra znajdowała się w Markach k. Warszawy, gdzie rezydował bp Wojciech Kolm. Z objęciem zwierzchnictwa w 2003 przez bpa Marka Kordzika miano parafii katedralnej przypadło parafii pw. Podwyższenia Krzyża Świętego. W latach 1998–2012 swoją siedzibę miała w budynku przy ul. Aleksandra 9, będącym własnością Kościoła Chrześcijan Baptystów. Od 15 czerwca 2012 parafia mieści się w kaplicy przy ul. Gdańskiej 143.
W dniach 11–12 listopada 2006 parafia gościła delegatów na III Synod Kościoła Starokatolickiego w RP. 6 stycznia 2007 w katedrze odbył się ingres bp. Marka Kordzika. 9 listopada 2008 w czasie Jubileuszu XXV Rocznicy Święceń Biskupich ks. bp. Marka Kordzika odbyła się konsekracja nowego marmurowego ołtarza.
W latach 2012–2016 parafia posiadała kaplicę przy ul. Wólczańskiej 27 w "Schronisku dla Bezdomnych Stowarzyszenia Ludzi Bezdomnych w Łodzi". W latach 2015–2016 parafia posiadała kaplicę przy ul. Pułaskiego 54 na terenie prywatnego "Domu Schronienia dla Potrzebujących, Bezdomnych, Starszych im. błogosławionej Matki Teresy z Kalkuty" w Zgierzu.
W grudniu 2017 roku decyzją Zwierzchnika Kościoła Starokatolickiego w RP parafia została zlikwidowana. 11 lutego 2018 roku parafia przeszła pod jurysdykcję Kościoła Katolickiego Mariawitów we Francji działającego na zasadzie wpisu do rejestru stowarzyszeń i fundacji.
W styczniu 2019 parafia stała się częścią Ukraińskiego Apostolskiego Kościoła Prawosławnego, zaś w maju 2020 roku została zlikwidowana.

</doc>
<doc id="554618" url="https://pl.wikipedia.org/wiki?curid=554618" title="Mecz o 3. miejsce Mistrzostw Świata w Piłce Nożnej 2006">
Mecz o 3. miejsce Mistrzostw Świata w Piłce Nożnej 2006

Mecz o trzecie miejsce Mistrzostw Świata w Piłce Nożnej 2006 odbył się 8 lipca.
Niemcy – Portugalia.
Skład.
Sobota, 8 lipca 2006
21:00 – Gottlieb-Daimler-Stadion, Stuttgart – Widzów: 52 000

</doc>
<doc id="554623" url="https://pl.wikipedia.org/wiki?curid=554623" title="Udu">
Udu

Udu – afrykański instrument perkusyjny stworzony przez plemiona nigeryjskie. Należy do aerofonów oraz idiofonów.
"Udu" w języku plemion nigeryjskich oznacza "pokój" albo "naczynie". Zazwyczaj wykonany z gliny lub kamienia, z jednym albo większą liczbą otworów, instrument był używany przez kobiety w celach rytualnych.
Na instrumencie gra się dłoniami i palcami. Dźwięk basowy uzyskuje się poprzez uderzanie otwartą dłonią w jeden z otworów. Można dokonywać zmian wysokości dźwięku poprzez zmiany położenia drugiej ręki nad drugim otworem. Można również grać palcami na całym korpusie.
Dzisiaj instrument ten jest powszechnie używany przez perkusistów w różnych stylach muzycznych.

</doc>
<doc id="554628" url="https://pl.wikipedia.org/wiki?curid=554628" title="Sam Kelly">
Sam Kelly

Sam Kelly (ur. 19 grudnia 1943 w Manchesterze, zm. 14 czerwca 2014 w Esher) – brytyjski aktor, znany głównie ze swoich występów telewizyjnych; w Polsce przede wszystkim z roli kapitana Hansa Geeringa w pierwszych trzech seriach "’Allo ’Allo!". Ponadto grał m.in. w sitcomach "Barbara" i "Porridge" oraz w filmie "Niania i wielkie bum" (2010).
W latach 2009 do 2010 występował na West Endzie jako Czarnoksiężnik w popularnym musicalu "Wicked (musical)".
Zmarł w następstwie choroby nowotworowej w hospicjum w Esher w hrabstwie Surrey; gdzie trafił na dzień przed śmiercią.

</doc>
<doc id="554631" url="https://pl.wikipedia.org/wiki?curid=554631" title="Obieg azotu w przyrodzie">
Obieg azotu w przyrodzie

Cykl azotowy, cykl nitryfikacyjny, obieg azotu w przyrodzie – cykl biogeochemiczny, który opisuje cyrkulację azotu i jego związków chemicznych w biosferze.
Ziemska atmosfera składa się w 78% z azotu i stanowi zarówno pierwotne źródło tego pierwiastka dla biosfery, jak i jest miejscem, do którego jest on uwalniany. Azot oznaczany jest jako N. Jego organiczne i nieorganiczne związki chemiczne, uczestniczą we wszystkich ważniejszych procesach biochemicznych. Występuje on w aminokwasach tworzących białka, w zasadach azotowych nukleotydów wchodzących w skład DNA i RNA. W roślinach znaczna część azotu jest wbudowana w chlorofil biorący udział w procesie fotosyntezy.
Pierwszym i kluczowym etapem przyswajania azotu z atmosfery jest przekształcanie gazowej jego formy w związki chemiczne, które mogą być dalej przetwarzane przez organizmy żywe. Pewien niewielki procent azotu trafia do organizmów żywych w formie jonów azotanowych () generowanych na skutek rozmaitych procesów geologicznych i atmosferycznych. Większość azotu z atmosfery trafia do biosfery poprzez bakterie azotowe. Należy do nich m.in. rodzaj Rhizobium. Bakterie te posiadają enzym nitrogenazę, katalizujący reakcję gazowego azotu z wodorem pochodzącym z reakcji biochemicznych, w wyniku czego powstaje amoniak, a także aminokwas glutamina. Tego rodzaju bakterie żyją samodzielnie lub w symbiozie z roślinami. Szczególnie dużo występuje ich w brodawkach korzeniowych roślin motylkowych, gdzie oddają one amoniak lub glutaminę w zamian za dokarmianie węglowodanami. Amoniak () trafiający bezpośrednio do gleby może być też utleniany przez bakterie nitryfikacyjne do azotynów i azotanów. Nieorganiczne związki azotu włączane są do związków organicznych potrzebnych do dalszego funkcjonowania organizmów żywych.
Większość roślin pobiera azot poprzez systemy korzeniowe w formie anionów azotynowych () i azotanowych () lub kationów amonowych (). Glebę, która zawiera odpowiednio wysokie stężenie tych związków określa się jako bogatą w azot. Przy zbyt małym stężeniu związków azotowych, ziemię trzeba albo nawozić, albo okresowo uprawiać na niej rośliny żyjące w symbiozie z bakteriami nitryfikacyjnymi i azotowymi.
Cały azot występujący w związkach chemicznych, z których są zbudowane zwierzęta pochodzi od roślin. Zwierzęta nie potrafią przekształcać azotu z atmosfery w związki potrzebne im do życia, generują natomiast amoniak, który jest uwalniany do otoczenia i zużywany przez bakterie nitryfikacyjne lub przekształcany w gazowy azot w procesie "anammox".
Procesy wchodzące w skład cyklu.
Wchłanianie azotu z atmosfery.
Gazowy azot z atmosfery przenika do biosfery na trzy sposoby:
Powstający amoniak jest dalej błyskawicznie przekształcany w jony amonowe (), które są stosowane bezpośrednio do syntezy kwasu glutaminowego, który jest dalej przekształcany w glutaminę. Wchłanianie to odbywa się częściowo przez wolno żyjące bakterie oraz częściowo przez bakterie brodawkowe żyjące w symbiozie z roślinami motylkowymi.
który realizuje w skali przemysłowej proces sumarycznie identyczny z tym prowadzonym przez bakterie azotowe.
Wchłanianie azotanów z gleby i wody.
Rośliny, które nie żyją w symbiozie z bakteriami azotowymi wchłaniają azot w postaci jonów azotanowych i amonowych. Jony te są obecne w wodzie i glebie na skutek procesów gnilnych, a także działania wolnożyjących bakterii azotowych. Rośliny te wchłaniają jony przez swoje systemy korzeniowe i następnie przekształcają je w aminokwasy, z których są budowane białka.
Wtórne generowanie amoniaku.
Amoniak jest wtórnie generowany w trakcie procesów gnilnych, które są realizowane przez wyspecjalizowane bakterie i grzyby. Jest też generowany przez zwierzęta w wyniku rozkładu mocznika, jednego z podstawowych produktów ich metabolizmu. Powstający amoniak, a właściwie jony amonowe, mogą być od razu pożytkowane przez bakterie nitryfikacyjne lub są uwalniane do otoczenia. Gdy procesy gnilne są w równowadze z procesami nitryfikacji układ znajduje się w równowadze ekologicznej. Zbyt dużo jonów amonowych w środowisku powoduje, że staje się ono nadmiernie zasadowe, co przyspiesza gnicie organizmów żywych, rozwój gnicia i dalszy wzrost zasadowości środowiska.
Nitryfikacja.
Pojawiający się w środowisku amoniak – czy to w wyniku procesów geologiczno-atmosferycznych, czy też w wyniku procesów gnilnych i dostarczany przez azobakterie jest przekształcany w jony azotanowe przez bakterie nitryfikacyjne. Proces ten polega w wielkim uproszczeniu na utlenianiu amoniaku do jonów azotynowych i dalej do azotanów.
Denitryfikacja i proces "anammox".
Denitryfikacja jest procesem przekształcania nadmiaru azotanów pochodzących z procesu nitryfikacji do gazowego azotu. Jest ona realizowana przez liczne mikroorganizmy, żyjące głównie w wodzie, takie jak bakterie "Pseudomonas fluorescens". Sumarycznie proces ten można opisać w następujący sposób:
Analogicznym, niedawno odkrytym procesem jest "anammox" (), który prowadzi do bezpośredniego utleniania nadmiarowych ilości jonów amonowych do gazowego azotu. Proces "Anammox" również jest realizowany przez bakterie żyjące głównie w wodzie.
W skali globalnej oba te procesy prowadzą do ustalania się równowagi obiegu azotu w biosferze i warunkują też utrzymywanie składu atmosfery ziemskiej. Istnieją liczne dyskusje naukowe na temat tego, który z tych procesów jest dominujący.
Cykl azotowy w akwariach.
Akwaria są rodzajem sztucznego ekosystemu, w którym nie sposób jest uniknąć obiegu azotu. Utrzymanie równowagi tego obiegu jest jednym z podstawowych warunków zachowania zdrowia hodowanych organizmów. Trudności wynikają głównie z faktu, że cykl azotowy w akwariach jest zawsze niepełny, gdyż akwaria są w zasadzie pozbawione organizmów zdolnych wchłaniać azot wprost z atmosfery, oraz bardzo często mają zbyt mało organizmów przekształcających jony amonowe w jony azotanowe.
Opis poprawnie działającego cyklu.
Źródłem azotu dla akwariów jest w zasadzie wyłącznie pokarm (1) dla ryb i innych zwierząt tworzących jego faunę. W ramach swojego metabolizmu ryby wydalają do wody amoniak, a dokładniej jony amonowe, które zwiększają pH wody (2). Drugim źródłem amoniaku są gnijące szczątki na ściankach i dnie akwarium (7).
Wydalane jony amonowe są przekształcane w jony azotynowe i azotanowe przez bakterie z rodzaju "Nitrosomonas" (3) i "Nitrosospira" (4). Azotany, a zwłaszcza azotyny są dla żyjących w akwarium organizmów jeszcze bardziej zabójcze od amoniaku. Za dopuszczalne stężenie azotynów przyjmuje się 0,5 mg/l, a azotanów 50 mg/l. Jony te są jednak łatwo absorbowane przez rośliny wodne, dla których stanowią rodzaj naturalnego nawozu. Oprócz tego rośliny absorbują dwutlenek węgla (9) i wydalają tlen (8) potrzebny do życia wszystkim organizmom, co jednak nie jest częścią cyklu azotowego.
Problemy z utrzymaniem cyklu.
Aby utrzymać równowagę obiegu azotu w akwarium konieczne jest dokładne ustalenie optymalnych proporcji roślin do zwierząt, oraz zaopatrzenie go w odpowiednią liczbę bakterii przekształcających amoniak w azotany.
Nowo uruchamiane akwarium nie posiada zwykle prawie w ogóle odpowiedniej flory bakteryjnej. W początkowym okresie nawet dobrze zrównoważonego akwarium zwykle wzrasta w nim stężenie amoniaku, które powoduje zahamowanie wzrostu roślin. Oprócz tego rośliny początkowo nie mają dobrych warunków do wzrostu na skutek braku azotanów. Wzrost stężenia amoniaku jest atrakcyjny tylko dla „dzikich” bakterii "Nitrosomonas", które są obecne w kurzu, piasku itp. Praca tych bakterii powoduje gwałtowny wzrost stężenia azotynów, co z kolei powoduje gwałtowne namnażanie się bakterii "Nitrosospira", skutkujące nadmiernym wzrostem azotanów, którego nie są w stanie skonsumować rośliny, które zwiędły w pierwszym etapie cyklu. Wymiana wody i zasadzenie nowych roślin w akwarium rozpoczyna cały proces od nowa, gdyż razem z wodą ponownie usuwa się większość bakterii azotowych.
Aby „skonstruować” poprawny cykl azotowy w akwarium stosuje się rozmaite sposoby:

</doc>
<doc id="554638" url="https://pl.wikipedia.org/wiki?curid=554638" title="Guy Siner">
Guy Siner

Guy Siner (ur. 16 października 1947 w Nowym Jorku) – brytyjski aktor amerykańskiego pochodzenia.
Występował przez 10 lat w roli porucznika Grubera w sitcomie "’Allo ’Allo!". Grał również w wielu innych, znanych serialach, m.in. "Babilon 5", "Pan wzywał, Milordzie?", "Kroniki Seinfelda", "Star Trek" czy "Ja, Klaudiusz". Otrzymał także niewielką rolę w filmie "".

</doc>
<doc id="554645" url="https://pl.wikipedia.org/wiki?curid=554645" title="Flaszowcowce">
Flaszowcowce

Flaszowcowce ("Annonales" Lindl.) – monotypowy rząd roślin obejmujący rodzinę flaszowcowate, wyróżniony w systemie Reveala (1999) i umieszczony tamże w klasie "Magnoliopsida". 
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Magnoliopsida" Brongn., podklasa "Magnoliidae" Novák ex Takht., nadrząd "Magnolianae" Takht., rząd flaszowcowce ("Annonales" Lindl.), rodzina flaszowcowate ("Annonaceae" Juss.).
W systemie z 2008 James L. Reveal nie wyróżnia już flaszowcówców w randze rzędu zaliczając rodzinę flaszowcowatych do rzędu magnoliowców "Magnoliales".
Flaszowcowate stanowią jedno z późniejszych odgałęzień linii rozwojowych zaliczanych do rzędu magnoliowców "Magnoliales". W obrębie tego rzędu rodzina flaszowców jest umieszczona w systemie APG II opublikowanym w 2003 r. (współtworzonym zresztą przez Reveala). Podobnie w rzędzie magnoliowców rodzina flaszowcowatych umieszczona była w systemie Cronquista (1981).

</doc>
<doc id="554648" url="https://pl.wikipedia.org/wiki?curid=554648" title="Dysk rozproszony">
Dysk rozproszony

Dysk rozproszony – region Układu Słonecznego rozciągający się za orbitą Neptuna, sięgający ponad 100 j.a. od Słońca oraz ponad 40° powyżej i poniżej ekliptyki. W obszarze tym krąży wiele małych ciał po orbitach o dużej ekscentryczności i inklinacji. Są to jedne z najdalszych i najzimniejszych obiektów w Układzie Słonecznym. Ich orbity przypuszczalnie są wynikiem grawitacyjnego „rozproszenia” wywołanego przez gazowe olbrzymy. Orbity te wciąż ulegają perturbacjom wywoływanym przez Neptuna. 
Wewnętrzny obszar dysku rozproszonego pokrywa się z Pasem Kuipera i w literaturze naukowej rozróżnienie pomiędzy obiektami dysku rozproszonego i Pasa Kuipera jest często niedokładne. Niektórzy astronomowie rozszerzają definicję Pasa Kuipera, tak żeby obejmowała również dysk rozproszony. W tym artykule dysk rozproszony jest traktowany jako osobne pojęcie.
Ze względu na jego niestabilność dysk rozproszony uważa się za główne źródło większości komet okresowych. Centaury, planetoidy krążące pomiędzy orbitami Jowisza i Neptuna, są uważane za stadium przejściowe w migracji obiektów z dysku rozproszonego do wewnętrznych rejonów Układu Słonecznego. Zaburzenia wywołane przez grawitację gazowych olbrzymów w końcu wysyłają takie ciała albo w kierunku Słońca, albo na bardzo dalekie orbity do Obłoku Oorta.
Historia odkrycia.
Do 1992 roku Pluton był jedynym znanym obiektem w Układzie Słonecznym krążącym za orbitą Neptuna. Astronomowie podejrzewali jednak, że stanowi on część większego zbioru obiektów, określanego jako Pas Kuipera. W latach 80. XX wieku zastosowanie w teleskopach matryc CCD oraz komputerów do analizy obrazu umożliwiło znacznie efektywniejsze przeczesywanie nieba w poszukiwaniu nowych obiektów. Wywołało to lawinę nowych odkryć. W latach 1992-2006 odkryto ponad 1000 obiektów transneptunowych.
Znaczna większość tych obiektów krąży w przybliżeniu w płaszczyźnie ekliptyki, po w przybliżeniu kołowych orbitach. Było to zgodne z przewidywaną strukturą Pasa Kuipera. Wśród obserwowanych obiektów znalazły się jednak również takie, których orbity są bardzo wydłużone i nachylone do ekliptyki pod dużym kątem. Pierwszym obiektem zidentyfikowanym jako wyróżniający się w ten sposób był odkryty w 1996 roku , krążący między 35 a 132 j.a. od Słońca. Kolejne trzy zostały znalezione w 1999 roku: 1999 CV118, 1999 CY118 i 1999 CF119. Stopniowo astronomowie zaczęli zaliczać te obiekty do osobnej grupy. Obszar pokrywany przez te orbity, rozciągający się o wiele dalej od Słońca i dalej od ekliptyki niż przewidywany obszar Pasa Kuipera, nazwano dyskiem rozproszonym. Obecnie za pierwszy odkryty obiekt dysku rozproszonego uważa się odkryty w 1995 roku w programie Spacewatch.
Obecnie znanych jest ponad 300 obiektów dysku rozproszonego. Największy z nich, Eris, o masie zbliżonej do Plutona, jest dziesiątym najmasywniejszym obiektem krążącym wokół Słońca (po ośmiu planetach i Plutonie). Choć liczba ciał w dysku rozproszonym jest podobna do liczby ciał w Pasie Kuipera, ich większa odległość od Słońca oraz nachylenie orbit do ekliptyki sprawia, że są one rzadziej obserwowane.
Podział przestrzeni za orbitą Neptuna.
Znane obiekty transneptunowe zwykle dzieli się na dwie grupy: obiekty Pasa Kuipera oraz obiekty dysku rozproszonego. Trzecia grupa, obiekty Obłoku Oorta, dotychczas nie została zaobserwowana. W ostatnich latach astronomowie zaczęli wprowadzać czwartą grupę, pomiędzy dyskiem rozproszonym a Obłokiem Oorta, tzw. obiekty odłączone.
Dysk rozproszony a Pas Kuipera.
Pas Kuipera to obszar przestrzeni o kształcie stosunkowo grubego torusa, rozciągającego się między 30 a 50 j.a. od Słońca. Krążące w nim obiekty można podzielić na dwie główne klasy: obiekty pozostające w rezonansie orbitalnym z Neptunem, utrzymywane przez ten rezonans na ustalonych orbitach, oraz pozostałe obiekty, nazywane cubewano lub obiektami klasycznymi, które nigdy nie zbliżają się do Neptuna na tyle, aby mógł zaburzyć ich orbitę. Obiekty w rezonansie można dodatkowo dzielić na grupy przypisane do konkretnych rezonansów. Przykładowo obiekty w rezonansie 3:2 określane są jako plutonki (ponieważ Pluton był pierwszym z odkrytych obiektów z tej grupy), a obiekty w rezonansie 2:1 określane są jako twotina.
Obiekty Pasa Kuipera nigdy nie zbliżają się za bardzo do Neptuna. W odróżnieniu od nich obiekty dysku rozproszonego mogą zbliżać się do niego na niewielkie odległości, gdy ich przejście przez peryhelium nastąpi w czasie, gdy Neptun będzie w pobliżu.
Ostatnie badania sugerują, że Centaury są obiektami, które w czasie takiego przejścia zostały wyhamowane i weszły na ciaśniejszą orbitę, stając się cis-neptunowymi, zamiast transneptunowymi. Granica pomiędzy dyskiem rozproszonym a Centaurami nie jest ścisła, ponieważ istnieją obiekty, których orbita przecina orbity zarówno Neptuna jak i Urana. Przykładem takiego obiektu jest , którego peryhelium znajduje się 12,3 j.a. od Słońca, a aphelium 182 j.a. od Słońca. Minor Planet Center (MPC), zajmujący się katalogowaniem obiektów transneptunowych, obecnie traktuje Centaury i obiekty dysku rozproszonego jako jedną grupę.
Z drugiej strony MPC wprowadza rozróżnienie pomiędzy obiektami Pasa Kuipera, na stabilnych orbitach, a obiektami dysku rozproszonego i Centaurami, których orbity są niestabilne w długiej skali czasowej. Rozróżnienie to nie zawsze jest jednak łatwe i wielu astronomów traktuje dysk rozproszony jako zewnętrzne rejony Pasa Kuipera. Czasem są one określane też jako "rozproszone obiekty Pasa Kuipera" (SKBO). 
W środowisku naukowym toczy się dyskusja na temat metod klasyfikowania obiektów do Pasa Kuipera i dysku rozproszonego. Morbidelli i Brown stwierdzili, że podstawową różnicą jest fakt, że dla obiektów rozproszonych „półoś wielka ich orbity zmieniła się w wyniku zbliżenia z Neptunem”. Jak zauważają, to rozróżnienie traci jednak sens w skalach czasowych kilku miliardów lat, ponieważ obiekty mogą w tym czasie kilkukrotnie przechodzić przez fazę rozproszenia i uzyskiwania nowego rezonansu z Neptunem. Oznacza to, że obiekty dysku rozproszonego mogą stawać się obiektami Pasa Kuipera i na odwrót. Dlatego uznali, że zamiast dzielić obiekty na dwie grupy należy raczej zdefiniować dwa regiony przestrzeni orbitalnej. Zdefiniowali dysk rozproszony jako zbiór orbit, na których mogą znajdować się obiekty, które choć raz w historii Układu Słonecznego zbliżyły się do Neptuna w zasięg jego strefy Hilla. Pas Kuipera zdefiniowali jako dopełnienie tego zbioru wśród orbit w Układzie Słonecznym o półosi wielkiej wynoszącej ponad 30 j.a.
Obiekty odłączone.
Minor Planet Center klasyfikuje Sednę jako należącą do dysku rozproszonego. Jej odkrywca Michael E. Brown zasugerował jednak, żeby zamiast tego zaliczać ją do wewnętrznego Obłoku Oorta, ponieważ peryhelium jej orbity znajduje się w odległości 76 j.a. od Słońca, o wiele za daleko żeby ulegać grawitacyjnemu wpływowi Neptuna. Przy takiej klasyfikacji, każdy obiekt o peryhelium dalszym niż 40 j.a. powinien zostać zaliczony do obiektów poza dyskiem rozproszonym.
Poza Sedną zidentyfikowano kilka innych obiektów spełniających ten warunek. Wywołało to dyskusję nad wprowadzeniem nowej kategorii obiektów transneptunowych, nazwaną "rozszerzonym dyskiem rozproszonym" (E-SDO). Ponieważ obiekty te nie są wystarczająco odległe, żeby zaliczać je do Obłoku Oorta, zaczęto zaliczać je do kategorii przejściowej między dyskiem rozproszonym a Obłokiem Oorta. W ostatnich publikacjach określa się je jako "obiekty odłączone" lub "odległe obiekty odłączone" (DDO).
Nie ma wyraźnej granicy pomiędzy regionem obiektów rozproszonych i odłączonych. Gomes definiuje obiekty rozproszone jako te, które mają orbity o wysokiej ekscentryczności, peryhelia za orbitą Neptuna i półoś wielką poza rezonansem 1:2. Ta definicja obejmuje również obiekty odłączone. Ponieważ orbity obiektów odłączonych nie mogą być efektem rozproszenia wywołanego przez Neptuna, proponowane są alternatywne mechanizmy, takie jak bliskie przejście innej gwiazdy lub obecność dużej planety na odległej orbicie.
Deep Ecliptic Survey rozróżnia dwie kategorie obiektów: "rozproszone-bliskie" (klasyczne obiekty SDO) oraz "rozproszone-rozszerzone" (czyli obiekty odłączone). Obiekty rozproszone-bliskie to te, które znajdują się na orbitach nierezonansowych, nieprzecinających orbity żadnej z planet i których parametr Tisseranda (w odniesieniu do Neptuna) jest mniejszy niż 3. Obiekty rozproszone-rozszerzone to te, dla których ten parametr jest większy niż 3, a ich uśredniona ekscentryczność jest większa niż 0,2.
Alternatywna klasyfikacja została wprowadzona przez Bretta Gladmana, Briana Marsdena i C. Van Laerhovena w roku 2007. Zamiast parametru Tisseranda zbadali oni zmienność orbit obiektów w ciągu ostatnich 10 milionów lat. Do obiektów rozproszonych zaliczyli te, u których półoś wielka orbity zmieniła się w tym czasie o więcej niż 1,5 j.a. Zasugerowali stosowanie terminu "obiekty dysku rozpraszającego", aby podkreślić zmienność ich orbit. Obiekty, które nie zaliczają się do tej grupy, ale których ekscentryczność przekracza 0,24, zaliczyli do obiektów odłączonych. Wszystkie obiekty, których półoś wielka przekracza 2000 j.a. zaliczyli do Obłoku Oorta, a obiekty nie pasujące do żadnej z powyższych kategorii do klasycznego Pasa Kuipera.
Orbity.
Dysk rozproszony jest bardzo zmiennym środowiskiem. Krążące w nim obiekty mogą zbliżać się do Neptuna na tyle, żeby zostać przez jego grawitację wysłane na zewnątrz Układu Słonecznego, do Obłoku Oorta, bądź do wewnątrz, stając się kometami jowiszowymi. Dlatego Gladman "et al." preferują określenie "dysk rozpraszający" zamiast "dysk rozproszony". W przeciwieństwie do Pasa Kuipera, w którym obiekty mają niskie inklinacje, obiekty dysku rozproszonego mogą krążyć pod kątem nawet 40° do ekliptyki.
Obiekty dysku rozproszonego mają zwykle orbity o półosi wielkiej ponad 50 j.a., ale o peryheliach wystarczająco małych, żeby mogły zbliżać się do Neptuna. Ponieważ Neptun krąży w odległości około 30 j.a. od Słońca, po w przybliżeniu kołowej orbicie, zwykle przyjmuje się, że peryhelium blisko 30 j.a. jest wystarczającym powodem, żeby zaliczyć obiekt do dysku rozproszonego.
Obiekty Pasa Kuipera mają zwykle orbity o niewielkiej inklinacji i ekscentryczności nieprzekraczającej 0,25. Choć obiekty dysku rozproszonego mają bardzo chaotyczne orbity, mogą czasowo synchronizować się z Neptunem. Przykładowe rezonanse takich obiektów to 1:3, 2:7, 3:11, 5:22 i 4:79.
Powstanie.
Powstanie dysku rozproszonego jest wciąż mało zrozumiane. Żaden współczesny model powstania nie wyjaśnia wszystkich jego cech.
Zgodnie z obecną wiedzą dysk rozproszony powstał, gdy obiekty Pasa Kuipera zostały „rozproszone” grawitacyjnie przez zbliżenia z Neptunem i innymi gazowymi olbrzymami. Nie jest jednak znany okres, w którym następowały te zmiany. Według jednych modeli trwało to przez całą historię Układu Słonecznego, według innych nastąpiło stosunkowo szybko, w czasie migracji orbity Neptuna.
Modele ciągłego rozpraszania opierają się na obserwacji, że obiekty mające słabe rezonanse (jak 5:7 lub 8:1) lub będące na granicy silniejszych rezonansów, mogą w ciągu milionów lat ulegać destabilizacji i tracić rezonans. Dodatkowo obiekty na orbitach rezonansowych mogą z nich wypadać na skutek kolizji bądź bliskiego przejścia innych obiektów. W ciągu miliardów lat może powodować to powstanie całego dysku rozproszonych obiektów.
Symulacje komputerowe pokazały jednak możliwość również szybszego powstania dysku rozproszonego. Według współczesnej wiedzy ani Uran, ani Neptun nie mogły powstać na swoich aktualnych orbitach, ponieważ nie było tam wystarczająco dużo pierwotnej materii. Dlatego zakłada się, że te planety, podobnie jak Saturn, początkowo powstały na ciaśniejszych orbitach, ale stopniowo oddaliły się na dalsze, być może przez wymianę momentu pędu z rozpraszanymi obiektami. Kiedy orbity Jowisza i Saturna ustaliły się w rezonansie 2:1 (dwa obiegi Jowisza na jeden obieg Saturna), ich połączony wpływ grawitacyjny wysłał Urana i Neptuna na jeszcze dalsze orbity, w obszar pierwotnego Pasa Kuipera. Zmieniając orbitę, Neptun przechodził blisko wielu małych obiektów, rozpraszając je na dalsze i bardziej ekscentryczne orbity. Według tego modelu, ponad 90% obiektów obecnie znajdujących się w dysku rozproszonym, znalazło się tam w wyniku tego pierwotnego rozpraszania. Oznaczałoby to, że efekt obecnie zachodzącego rozpraszania jest znikomy.
Skład.
Obiekty rozproszone, podobnie jak inne obiekty transneptunowe, mają małe gęstości i składają się głównie z zamrożonych prostych związków, takich jak woda i metan. Analiza widma różnych obiektów rozproszonych i obiektów Pasa Kuipera pokazała, że ich skład jest podobny. Przykładowo widma zarówno Plutona jak i Eris zawierają linie absorpcyjne metanu.
Początkowo astronomowie podejrzewali, że wszystkie obiekty transneptunowe będą miały podobny, czerwonawy kolor powierzchni, ponieważ ich pochodzenie jest podobne i przeszły przez podobne fizyczne przemiany. W szczególności oczekiwano, że wszystkie będą miały na powierzchni związki organiczne powstałe z metanu pod wpływem promieniowania Słońca. Związki takie pochłaniają niebieskie światło, pozostawiając czerwonawy odcień. Większość obiektów Pasa Kuipera ma taki odcień, ale obiekty dysku rozproszonego go zwykle nie posiadają. Ich powierzchnia jest biała lub szara.
Jednym z możliwych powodów jest pojawianie się na ich powierzchni materiału z głębszych warstw, wyrzuconego w trakcie zderzeń z innymi obiektami. Innym, że większa odległość od Słońca umożliwia powstanie gradientu składu, podobnie jak w większych planetach. Michael Brown zasugerował, że jasny odcień Eris może być spowodowany tym, że przy jej obecnej odległości od Słońca metan na jej powierzchni zamarza, tworząc białą warstwę. Pluton, ponieważ krąży bliżej Słońca, jest wystarczająco ciepły, żeby metan zamarzał jedynie na jego biegunach pozostawiając resztę powierzchni odkrytą.
Komety.
Pas Kuipera był pierwotnie uważany za główne źródło komet orbitujących w płaszczyźnie ekliptyki. Jednak jego badania prowadzone od 1992 roku pokazały, że orbity krążących w nim ciał są dosyć stabilne i że te komety pochodzą raczej z bardziej dynamicznego dysku rozproszonego.
Komety można z grubsza podzielić na dwie kategorie: krótko- i długookresowe. Za źródło komet długookresowych uważa się Obłok Oorta. Komety krótkookresowe dzieli się na kolejne dwie kategorie: komety rodziny Jowisza i rodziny Neptuna. Drugą grupę, której przykładem jest kometa Halleya, tworzą obiekty pochodzące z Obłoku Oorta, które zostały wysłane do wewnętrznych rejonów Układu przez grawitację Neptuna. Za źródło komet z pierwszej grupy uważa się dysk rozproszony. Centaury, obiekty krążące pomiędzy orbitami Jowisza i Neptuna, uważa się za przejściowe stadium między obiektami dysku rozproszonego i kometami jowiszowymi.
Istnieje jednak wiele różnic pomiędzy kometami jowiszowymi a obiektami dysku rozproszonego. Mimo że Centaury mają ten sam czerwonawy odcień, ich jądra są zwykle mniej czerwone, co sugeruje że ich skład chemiczny jest zupełnie inny. Możliwym wyjaśnieniem jest wydostawanie się materiału znajdującego się głębiej pod powierzchnią w miarę wzrostu temperatury tych obiektów.

</doc>
<doc id="554651" url="https://pl.wikipedia.org/wiki?curid=554651" title="Woody Harrelson">
Woody Harrelson

Woodrow Tracy Harrelson (ur. 23 lipca 1961 w Midland) – amerykański aktor i producent filmowy, laureat nagrody Emmy.
Życiorys.
Wczesne lata.
Urodził się w Midland w Teksasie jako syn Diane Lou (z domu Oswald), sekretarza prawnego, i , zawodowego zabójcy. W 1964 jego rodzice rozwiedli się. W 1973, wraz z matką i z dwoma braćmi – Jordanem i Brettem – przeniósł się do Lebanon w stanie Ohio.
Ukończył Lebanon High School, następnie studiował literaturę angielską oraz sztukę teatralną w Hanover College w stanie Indiana.
Kariera.
Był statystą w komedii "Harper Valley P.T.A." (1978) z Barbarą Eden. Po uzyskaniu dyplomu w 1983 udał się do Nowego Jorku, aby rozpocząć karierę aktorską. Otrzymał pracę w nowojorskim teatrze jako dubler w sztuce Neila Simona "Biloxi Blues". Później wystąpił w roli dobrodusznego, ale tępego barmana Woody’ego Boyda w sitcomie NBC "Zdrówko" ("Cheers", 1985–1993), za którą w 1989 odebrał nagrody Emmy. W kinie debiutował jako zawodnik drużyny futbolu amerykańskiego w komedii sportowej Michaela Ritchiego "Dzikie koty" ("Wildcats", 1986) z Goldie Hawn i Wesleyem Snipesem, z którym potem wystąpił w komediodramacie sportowym "Biali nie potrafią skakać" ("White Men Can't Jump", 1992) i komedii sensacyjnej "Pociąg z forsą" ("Money Train", 1996).
Grał na scenie w "Brooklyn Laundry" (1991) w reżyserii Jamesa L. Brooksa z Glenn Close i Laurą Dern, dramacie "Najdalej od Słońca" ("Furthest From the Sun", 1993), który sam napisał i wyreżyserował w Los Angeles, a także w "The Zoo Story" Edwarda Albee, produkcji off-broadwayowskiej "Chłopaki z sąsiedztwa" ("The Boys Next Door"), "Biloxi Blues" w San Francisco oraz "2 na 2" ("2 on 2"), który również napisał.
Za rolę młodego męża w melodramacie Adriana Lyne’a "Niemoralna propozycja" ("Indecent Proposal", 1993) u boku Roberta Redforda i Demi Moore otrzymał Złotą Malinę dla najgorszego aktora drugoplanowego. Uznanie przyniosła mu kreacja Mickeya Knoxa, psychopatycznego mordercy przemierzającego wraz z ukochaną (Juliette Lewis) amerykańskie Południe i stającego się bohaterem telewizyjnych newsów w dramacie kryminalnym Olivera Stone’a "Urodzeni mordercy" ("Natural Born Killers", 1994) według scenariusza Quentina Tarantino. Film wzbudził burzę medialną, a reżysera oskarżano o gloryfikację morderstwa. Harrelson odrzucał te zarzuty, twierdząc, że „nie wydaje mu się, by jakakolwiek zdrowa przy zmysłach osoba po obejrzeniu dwugodzinnego filmu mogła postanowić zostać seryjnym zabójcą”. Głosy sprzeciwu i bojkoty przyczyniły się wyłącznie do wzrostu popularności filmu i odtwórcy głównej roli.
Na ekranie często grywał postacie niedocenianych i lekceważonych bohaterów. Za rolę wydawcy pornograficznych czasopism Larry’ego Flynta w biograficznym filmie Miloša Formana "Skandalista Larry Flynt" ("The People vs. Larry Flynt", 1996) zdobył nominację do Złotego Globu i Oscara 1997 dla najlepszego aktora pierwszoplanowego. W kolejnych latach pojawiał się przede wszystkim na drugim planie, m.in. w dramacie wojennym Terrence’a Malicka "Cienka czerwona linia" ("The Thin Red Line", 1998) czy komedii o specyficznym reality show "Ed TV" (1999) Rona Howarda z Matthew McConaugheyem.
W 2003, po czteroletniej przerwie, powrócił do aktorstwa epizodem transwestyty w komedii Petera Segala "Dwóch gniewnych ludzi" ("Anger Management") u boku Adama Sandlera i Jacka Nicholsona. Kolejny film, w którym wziął udział – "To nie jest kraj dla starych ludzi" ("No Country for Old Men", 2007) braci Coen zdobył cztery Oscary, w tym dla najlepszego filmu, a Harrelson zaczął otrzymywać coraz więcej ciekawych ról, w komedii "Zombieland" (2009) czy filmie katastroficznym Rolanda Emmericha "2012" (2009). W roku 2010 został nominowany do Oscara za najlepszą rolę drugoplanową jako kapitan Anthony „Tony” Stone w melodramacie wojennym "W imieniu armii" ("The Messenger", 2009). W policyjnym dramacie "Brudny glina" ("Rampart", 2011) stworzył postać skorumpowanego policjanta.
W latach 2012–2016 w serii "Igrzyska śmierci" ("The Hunger Games") wcielał się w postać mentora głównej bohaterki (Jennifer Lawrence) – Haymitcha Abernathy’ego. Za rolę detektywa Martina Harta w pierwszym sezonie serialu HBO "Detektyw" ("True Detective", 2014) u boku Matthew McConaugheya był nominowany do Złotego Globu i nagrody Emmy. W 2017 wystąpił w filmie "Trzy billboardy za Ebbing, Missouri" za co otrzymał nominację do Oscara w kategorii „najlepszy aktor drugoplanowy”. W 2018 pojawił się w spin-offie serii "Gwiezdne wojny" w reżyserii Rona Howarda "" gdzie zagrał rolę gangstera, Becketta – mentora głównego bohatera.
Życie prywatne.
W 1985 poślubił Nancy Simon, córkę dramaturga Neila Simona. Po roku małżeństwa wzięli rozwód. W 2008 ożenił się z Laurą Louie, z którą ma trzy córki, Deni, Zoe i Makani.
Swoje poglądy określa jako anarchistyczne. Jest weganinem.

</doc>
<doc id="554653" url="https://pl.wikipedia.org/wiki?curid=554653" title="Polscy Sprawiedliwi wśród Narodów Świata">
Polscy Sprawiedliwi wśród Narodów Świata

Polacy stanowią największą liczbę wśród odznaczonych najwyższym izraelskim odznaczeniem cywilnym nadawanym nie-Żydom, medalem Sprawiedliwy wśród Narodów Świata, przyznawanym przez Instytut Pamięci Męczenników i Bohaterów Holocaustu Jad Waszem.
Polscy Sprawiedliwi wśród Narodów Świata.
„Panuje u nas pogląd, że antysemityzm znacznie się wzmógł w okresie wojny, że Polacy w swej większości są zadowoleni z nieszczęścia, które spotkało Żydów w miastach i miasteczkach Polski itp. Uważny czytelnik naszych materiałów znajdzie setki dokumentów świadczących o czymś wręcz przeciwnym. W niejednym sprawozdaniu z miasteczka przeczyta on, jak serdecznie odnosiła się ludność polska do żydowskich uchodźców. Dowiecie się o setkach wypadków, kiedy chłopi w ciągu długich miesięcy ukrywali i dobrze karmili żydowskich uchodźców z okolicznych miasteczek”. – „Notatki z getta” Emanuel Ringelblum Warszawa 1943.
W dniu 1 stycznia 2019 liczba uhonorowanych tytułem osób z Polski wynosiła 6992, najwięcej ze wszystkich państw.
Część historyków szacuje, że liczba Polaków pomagających Żydom jest znacznie większa. Historyk Hans Furth podaje liczbę ponad miliona obywateli polskich pomagającym Żydom w czasie II wojny światowej. Szwedzki historyk Gunnar Paulsson zauważył, że prawdopodobnie około 100 tysięcy Polaków zasłużyło na medal sprawiedliwych, setki tysięcy pomagały w drobniejszy sposób, a większość polskiego społeczeństwa była przynajmniej „pozytywnie neutralna” (czyli mogli nie pomagać aktywnie, ale nie współpracowali z okupantem). Żydom pomagały pojedyncze osoby, całe rodziny i wioski, część ruchu oporu oraz specjalnie stworzone do tego celu organizacje, jak Rada Pomocy Żydom „Żegota”.
Warunki w czasie okupacji.
Warunki do pomocy Żydom były w okupowanej Polsce bardzo niekorzystne. Osoby chcące im pomagać musiały liczyć się z wieloma trudnościami, represjami, a nawet utratą życia własnego oraz swojej rodziny. Na terytoriach okupowanych, wcielonych do III Rzeszy oraz w Generalnym Gubernatorstwie za pomoc Żydom groziła kara śmierci. Stosowano ją wobec wszystkich osób znajdujących się w mieszkaniu, w którym niemiecka policja znalazła ukrywających się Żydów. Była to znacznie poważniejsza kara niż w wielu innych okupowanych krajach europejskich. Za pomoc uważano nie tylko dawanie schronienia, ale nawet żywności. Karany był także handel z Żydami. Nielegalne było sprzedawanie lub kupowanie od nich jakichkolwiek towarów, a często nawet sam kontakt, ponieważ propaganda nazistowska rozpowszechniała informacje, że Żydzi przenoszą zaraźliwą chorobę tyfus. 15 października 1941 roku gubernator Hans Frank wydał na ten temat urzędowy dokument okupacyjnej niemieckiej administracji pt. "„Trzecie rozporządzenie o ograniczeniach pobytu w Generalnym Gubernatorstwie”", który głosił, że "„Żydzi, którzy bez upoważnienia opuszczają wyznaczoną im dzielnicę, podlegają karze śmierci. Tej samej karze podlegają osoby, które takim żydom świadomie dają kryjówkę. Podżegacze i pomocnicy podlegają takiej samej karze jak sprawca, czyn usiłowany karany będzie jak czyn dokonany. W lżejszych wypadkach można orzec ciężkie więzienie...”".
Dużym zagrożeniem była działalność szmalcowników czyli osób, które w zamian za korzyści materialne lub z powodów ideologicznych zajmowały się donoszeniem na Polaków ukrywających bądź kontaktujących się z Żydami. Donosy te powodowały represje niemieckiego okupanta zarówno wobec ukrywających się poza gettem Żydów jak również Polaków niosącym im pomoc. Obecnie 704 polskich Sprawiedliwych zostało odznaczonych pośmiertnie, gdyż zginęli bądź zostali zamordowani przez Niemców. Historycy szacują, że tysiące Polaków zginęło w wyniku niemieckich represji za pomoc świadczoną Żydom.
Charakterystyka polskich Sprawiedliwych wśród Narodów Świata.
Ella Linde z instytutu Jad Waszem przeprowadziła badania analizujące motywy ratujących Żydów w czasie II wojny światowej na grupie 4119 Polaków odznaczonych tym medalem i wyodrębniła kilka grup. Największą 49% ankietowanych była grupa ratująca Żydów ze względu na wieloletnią znajomość przed wojną. Na drugim miejscu 43% podawane były motywy humanitarne wynikające z niezgody na nieludzkie traktowanie Żydów podejmowane najczęściej spontanicznie ze względu na moralność. Pozostałe to: polityczno-ideologiczne 5,75%, religijne 2,1% w tym 0,7% to zakonnicy. W grupie sprawiedliwych znaleźli się nawet antysemici, określani nazwą "ratujący antysemici", których było w ujęciu procentowym 0,17%. Badania te zamieszczone zostały w dwutomowej „Encyklopedii Sprawiedliwych Wśród Narodów Świata” (ang. The Encykopedia of the Righteos Among the Nations) wydanej w Jeruzalem w 2004 roku.
Grupa polskich sprawiedliwych zróżnicowana jest również pod względem poziomu wykształcenia, statusu majątkowego, wykonywanego zawodu oraz światopoglądu czy sympatii politycznych. Znaczną pomoc w czasie II wojny światowej niósł Żydom polski Kościół katolicki. Księża, zakonnicy oraz siostry zakonne ukrywali Żydów w klasztorach, na plebaniach, zaangażowani byli w pomoc humanitarną oraz wystawianie fałszywych aktów chrztu oraz metryk urodzenia, ponieważ na mocy konkordatu z 1925 roku parafie katolickie pełniły równocześnie funkcje dzisiejszych Urzędów Stanu Cywilnego. W ramach projektu „Księża dla Żydów” zebrano materiały z ok. 600 teczek personalnych księży diecezjalnych ratujących Żydów. Historycy ustalili również, że Żydzi byli ukrywani w ponad 70 klasztorach męskich w Polsce. Za tę działalność Medal Sprawiedliwy wśród Narodów Świata otrzymało kilkudziesięciu księży: ks. Bruno Boguszewski, ks. Stanisław Falkowski, ks. Mikołaj Ferenc, ks. Władysław Głowacki, ks. Marceli Godlewski, ks. Józef Gorajek, ks. Antoni Kania, ks. Michał Kubacki, ks. Albin Małysiak, ks. Stanisław Mazak, ks. Aleksander Osiecki, ks. Andrzej Osikowicz, ks. Jan Patrzyk, ks. Jan Pawlicki, ks. Jan Poddębniak, ks. Jan Raczkowski, ks. Jan Sielewicz, ks. Adam Skałbania, ks. Franciszek Smorczewski, ks. Witold Stolarczyk, o. Klemens Szeptycki, o. Adam Sztark, ks. Witold Szymczukiewicz, ks. Ludwik Wolski, o. Ludwik Wrodarczyk, ks. Wincenty Mieczysław Zawadzki, ks. Jan Zawrzycki, ks. Ignacy Życzyński.
Odznaczone medalem sprawiedliwych zostały także siostry zakonne ze Zgromadzenia Sióstr Franciszkanek Rodziny Maryi, które współpracowały z Żegotą w ratowaniu Żydów, a w szczególności dzieci żydowskich z getta. Dzięki decyzji matki przełożonej zgromadzenia, Matyldy Getter, która zgodziła się przyjąć każde dziecko wywiezione z getta, około 500 żydowskich dzieci znalazło schronienie w katolickich sierocińcach prowadzonych przez franciszkanki. Za ukrywanie żydowskich dzieci medalem została nagrodzona siostra zakonna Eleonora Kiljan, jedna z sióstr miłosierdzia, które udzieliły im schronienia w domach opieki prowadzonych przez zakon. Medal przyznawany przez Izrael za ratowanie Żydów otrzymała także nauczycielka oraz katechetka Olga Zawadzka, która w czasie okupacji uchroniła przed śmiercią w obozach zagłady trzy Żydówki.
Liczną grupę odznaczonych medalem stanowią członkowie oraz współpracownicy Żegoty – jedynej organizacji tego typu w okupowanej przez Niemców Europie, która powstała po to, aby pomagać prześladowanym przez Niemców Żydom. Skupiała ona oprócz działaczy żydowskich także członków katolickich organizacji społecznych, jak Front Odrodzenia Polski reprezentowany przez Zofię Kossak-Szczucką, działaczy Polskiej Partii Socjalistycznej oraz aktywistów humanitarnych. Medal otrzymało kierownictwo Żegoty, a także wielu jej działaczy oraz współpracowników jak: szefowa sekcji dziecięcej Żegoty – Irena Sendler, założyciele organizacji – Zofia Kossak, Witold Bieńkowski, Marek Ferdynand Arczyński, a także szereg działaczy i wolontariuszy niosących pomoc Żydom w okupowanej Polsce.
Część medali przyznano także osobom, które nie pomagały bezpośrednio Żydom, ale niosły im pomoc pośrednio w czasie wojny poprzez informowanie opinii publicznej (głównie na Zachodzie) o holokauście Żydów, a także poprzez organizowanie dla nich pomocy. Najbardziej znaną osobą uhonorowaną za działalność tego typu jest kurier polskiego podziemia oraz autor tzw. „raportów Karskiego” – Jan Karski.
Dużą grupę odznaczonych stanowią również Polacy zamordowani przez niemieckich nazistów za ukrywanie oraz pomoc Żydom w czasie okupacji. Są to najczęściej osoby indywidualne, ale w czasie wojny zdarzały się również sytuacje, kiedy za ukrywanie Żydów pacyfikowano całe wsie, w których mordowano z tego powodu wszystkich mieszkańców. Wobec wiosek, gdzie zanotowano wypadki ukrywania się Żydów, Niemcy stosowali zasadę odpowiedzialności zbiorowej, karząc często osoby, które nie niosły żadnej pomocy Żydom, ale miały tylko wiedzę na ten temat i nie doniosły niemieckim władzom okupacyjnym, a nawet takie, które nie miały o niczym najmniejszego pojęcia. Często wystarczyła sama obecność w miejscu, w którym stwierdzono przypadek pomocy ludności żydowskiej. Najbardziej znane pacyfikacje wiosek przeprowadzone przez karne ekspedycje okupanta to mord na czterech polskich rodzinach ze wsi Ciepielów Stary i Rekówka.
Teraźniejszość.
Ambasada Izraela w Polsce organizuje kilkanaście uroczystości wręczenia medali polskim Sprawiedliwym rocznie. Prawie wszyscy zostają uhonorowani pośmiertnie.
Upamiętnienie.
Kilku z polskich sprawiedliwych zostało upamiętnionych w fabularnych oraz dokumentalnych filmach polskich oraz zagranicznych:

</doc>
<doc id="554654" url="https://pl.wikipedia.org/wiki?curid=554654" title="Marmarosz (kraina historyczna)">
Marmarosz (kraina historyczna)

Marmarosz (także: "Maramuresz", rum. "Maramureș", węg. "Máramaros", łac. "Marmatia", ukr. "Мармарощина" translit. "Marmaroszczyna") – kraina historyczna w północnej części Rumunii oraz w południowo-zachodniej Ukrainie, często traktowana jako część Siedmiogrodu. Leży wzdłuż rzeki Cisy. Składa się z okręgów: Marmarosz i Satu Mare (Rumunia), natomiast ukraińska część leży w obwodzie zakarpackim. Główne miasta regionu to Satu Mare, Baia Mare, Vișeu de Sus i Baia Sprie.
W latach 1867–1918 Marmarosz leżał w granicach węgierskiej części Austro-Węgier. Został utracony przez Węgry po I wojnie światowej na mocy traktatu w Trianon (choć faktyczną kontrolę Węgrzy utraciły już na przełomie 1918 i 1919 roku). Północna część przypadła Czechosłowacji, a południowa Rumunii. W 1939 Węgry odzyskały kontrolę nad częścią północną, a w 1940 nad południową, by ponownie utracić region w 1944, tym razem na rzecz ZSRR i Rumunii.

</doc>
<doc id="554660" url="https://pl.wikipedia.org/wiki?curid=554660" title="Woodrow Tracy Harrelson">
Woodrow Tracy Harrelson



</doc>
<doc id="554662" url="https://pl.wikipedia.org/wiki?curid=554662" title="Asimina">
Asimina



</doc>
<doc id="554664" url="https://pl.wikipedia.org/wiki?curid=554664" title="Urodlin">
Urodlin



</doc>
<doc id="554665" url="https://pl.wikipedia.org/wiki?curid=554665" title="Maramures">
Maramures



</doc>
<doc id="554666" url="https://pl.wikipedia.org/wiki?curid=554666" title="Atomic Kitten">
Atomic Kitten

Atomic Kitten – brytyjska żeńska grupa wokalna powstała w 1999 roku.
Historia.
Grupa powstała w 1999 roku w Liverpoolu z inicjatywy Andy'ego McCluskey, w składzie: Liz McClarnon, Natasha Hamilton oraz Kerry Katona. Na początku 2001 roku z powodu ciąży grupę opuściła Kerry, a na jej miejsce została przyjęta znana z wcześniejszych występów w grupie wokalnej Precious – Jenny Frost. Do największych hitów Atomic Kitten należą "Whole Again" – singel, który na całym świecie sprzedał się w nakładzie ok. miliona egzemplarzy oraz covery znanych już wcześniej "Eternal Flame" i "The Tide Is High".
W 2004 roku, po pięciu latach na rynku muzycznym grupa zawiesiła działalność, Hamilton postanowiła poświęcić czas wychowaniu swojego syna (Josh ur. 2002 rok), natomiast McClarnon i Frost zdecydowały się na próbę podjęcia karier solowych.Zaraz po ogłoszeniu zawieszenia działalności zespołu Natasha zaszła w ciążę i urodziła drugiego syna (Harry ur. 2004 rok) oraz również podjęła próbę kariery solowej.Aktualnie Liz nagrywa swój solowy album, Natasha wychowuje dwójkę swoich synów oraz również nagrywa solowy album, natomiast Jenny zrezygnowała z planów robienia muzycznej kariery solowej, zajmuje się pracą w telewizji (jako prezenterka) oraz wychowuje swojego syna (Caspar ur. 2007 rok). Oznajmiła też, że muzycznie zamierza realizować się jedynie jako wokalistka Atomic Kitten.
Od czasu ogłoszenia zawieszenia działalności grupy w 2004 roku, wokalistki wciąż występują oraz nagrywają okolicznościowo razem jako Atomic Kitten. Ich działalność artystyczna jako zespołu ma od 2004 roku głównie cel charytatywny. Wokalistki nagrywają jako zespół charytatywne single raz dają koncerty z których dochód przeznaczany jest na cele dobroczynne. Na początku 2008 roku przy okazji promocji kolejnego charytatywnego singla Atomic Kitten ogłosiły, że tak naprawdę nigdy się nie rozpadły ponieważ mimo zawieszenia działalności, pracują razem jako zespół. Zapowiedziały jednak, że nie będą już jako grupa niczego nagrywały oraz nie mają w planach całkowitego wznowienia działalności, a ich dalsza praca zespołowa będzie miała charakter wyłącznie charytatywny. W 2012 zespół podjął próbę reaktywacji, początkowo nieudaną, jednak dzięki programowi telewizyjnemu „The Big Reunion” ostatecznie zespół wyruszył na wspólną trasę.

</doc>
<doc id="554667" url="https://pl.wikipedia.org/wiki?curid=554667" title="Maramuresz">
Maramuresz



</doc>
<doc id="554682" url="https://pl.wikipedia.org/wiki?curid=554682" title="Letnia Akademia Filmowa w Zwierzyńcu">
Letnia Akademia Filmowa w Zwierzyńcu

Letnia Akademia Filmowa w Zwierzyńcu – niekonkursowy festiwal filmowy, który odbywa się w sierpniu w Zwierzyńcu na Roztoczu. Pierwsza edycja miała miejsce w 2000. Festiwal jest związany z ruchem dyskusyjnych klubów filmowych (m.in. poprzez osoby organizatorów i uczestników), będąc jednocześnie otwartym na osoby spoza tego ruchu. Festiwal jest organizowany przez Stowarzyszenie Filmowe CinéEuropa, które ma swoją siedzibę w Lublinie.

</doc>
<doc id="554683" url="https://pl.wikipedia.org/wiki?curid=554683" title="Pomnik Chwała Saperom">
Pomnik Chwała Saperom

Pomnik Chwała Saperom – pomnik znajdujący się w parku Marszałka Edwarda Rydza-Śmigłego w Warszawie, przy Wisłostradzie.
Opis.
Pomnik odsłonięto przed trzydziestą rocznicą zakończenia II wojny światowej, 8 maja 1975 roku. Jego autorem jest Stanisław Kulon.
Pomnik składa się z trzech części:
Treść napisu na pomniku: "Wolna Warszawa nigdy nie zapomni tych, którzy trudem swym i krwią pierwsi rozpoczęli dzieło jej odbudowy" (z rozkazu Naczelnego Dowódcy WP nr 39 z 14 III 1945 roku).
Obok napisu znajdują się tablice z nazwiskami i numerami jednostek poległych saperów.
Na pylonach znajdują się płaskorzeźby (18 sztuk) opisujące ciężką pracę saperów podczas odbudowy kraju i stolicy (rozminowywanie, budowę mostów, itp.). Odlewy płaskorzeźb odlano w Zakładach Mechanicznych im. Marcelego Nowotki w Warszawie.

</doc>
<doc id="554691" url="https://pl.wikipedia.org/wiki?curid=554691" title="Karl Rappan">
Karl Rappan

Karl Rappan (ur. 26 listopada 1905 w Wiedniu, zm. 2 stycznia 1996 w Bernie) – austriacki (później przyjął obywatelstwo szwajcarskie) piłkarz i trener piłkarski.
Jako szkoleniowiec wielokrotnie zdobywał klubowe mistrzostwo i Puchar Szwajcarii; trzykrotnie grał z reprezentacją tego kraju w mistrzostwach świata, dwukrotnie dochodząc do ćwierćfinału.
Rappan stworzył oparty na obronie system piłkarski "verrou" ("szwajcarski rygiel"), pierwszy wykorzystujący w obronie wolnego zawodnika za linią defensywy – stopera. Rozwinięciem tego systemu jest włoskie catenaccio.
Był również pomysłodawcą międzynarodowego turnieju dla klubów piłkarskich z całej Europy. Urzeczywistnieniem tej idei stał się na początku lat 60., stworzony wraz z Ernstem Thommenem Międzynarodowy Puchar Piłkarski (International Football Cup – IFC), z czasem przemianowany na Puchar Intertoto.
Kariera trenerska.
Równolegle z pracą w klubach, Rappan czterokrotnie prowadził reprezentację Szwajcarii, w tym podczas mistrzostw świata 1938, 1954 i 1962. Jako trener zaliczył 77 meczów, co do dziś jest rekordem reprezentacji Szwajcarii.
Sukcesy jako grający trener.
2 razy z Servette (1933, 1934)
Sukcesy trenerskie.
5 razy z Grasshoppers (Swiss Super League 1937, Swiss Super League 1939, Swiss Super League 1942, Swiss Super League 1943, Swiss Super League 1945)
3 razy z Servette (1933, 1934 i 1950)
1 raz z Lozanną (1965)
7 razy z Grasshoppers (1937, 1938, 1940, 1941, 1942, 1943, 1946)
1 raz z Servette (1949)
1 raz z Lozanną (1964)
2 razy ze Szwajcarią (1938 i 1962)
2 razy ze Szwajcarią (1938 i 1954)

</doc>
<doc id="554692" url="https://pl.wikipedia.org/wiki?curid=554692" title="Pomnik &quot;Chwała Saperom&quot;">
Pomnik &quot;Chwała Saperom&quot;



</doc>
<doc id="554694" url="https://pl.wikipedia.org/wiki?curid=554694" title="Ludwik II Burbon">
Ludwik II Burbon



</doc>
<doc id="554698" url="https://pl.wikipedia.org/wiki?curid=554698" title="Vera icon">
Vera icon



</doc>
<doc id="554701" url="https://pl.wikipedia.org/wiki?curid=554701" title="Sanktuarium Matki Bożej Bolesnej w Jarosławiu">
Sanktuarium Matki Bożej Bolesnej w Jarosławiu

Bazylika Matki Bożej Bolesnej i klasztor dominikanów, mieści się przy ul. Dominikańskiej 25 w Jarosławiu. Przy klasztorze funkcjonuje parafia. Obowiązki duszpasterskie pełnią od roku 1777 oo. dominikanie.
Historia kościoła.
Legenda.
Kościół jest miejscem związanym z legendą o cudownym pojawieniu się na polnej gruszy wizerunku Piety. Jarosław był wtedy małym miastem mieszczącym się w obrębie murów miejskich. Trzy drogi, biegnące na północ, południe i zachód otwierały go na ówczesny świat. Przy jednej z tych dróg, biegnącej w kierunku Krakowa, w sporej odległości od miasta, 20 sierpnia 1381 grupa pasterzy znalazła figurę Matki Boskiej trzymającej na rękach ciało zmarłego Chrystusa.
Prosta figura wykonana przez nieznanego autora z drewna polnej gruszy zadziwiła pasterzy. Nie zastanawiając się długo zabrali ją i przenieśli do kościoła parafialnego w Jarosławiu. Jednak – jak podaje tradycja – w nocy, ku zdumieniu wszystkich, figura powróciła na miejsce skąd zabrali ją pasterze. Dla wszystkich był to znak, że tam ma pozostać.
Na „wzgórzu pobożności” – jak nazwano to miejsce – zbudowano drewnianą kapliczkę, w której umieszczono figurę Matki Bożej, zapewne już wówczas nazwanej Bolesną. Stała się ona celem licznych pielgrzymek, według tradycji modliła się tu m.in. królowa Jadwiga przed legendarną bitwą pod Stubnem w 1387. Liczni pielgrzymi mieli doświadczać tutaj wielu cudów zdziałanych przez wstawiennictwo Matki Bożej
Kościół.
W 1421 na miejscu drewnianej kapliczki stanął murowany kościółek gotycki. W 1629 przekazany został jezuitom, którzy przy kościele zbudowali kolegium zamiejskie z nowicjatem i przenieśli tam również nauczanie muzyki. Jezuici przebywali tutaj do momentu skasowania ich zakonu przez papieża Klemensa XIV w 1773. Cztery lata później przybyli oo. dominikanie (sprowadzeni z Bochni po pożarze ich klasztoru i kościoła), którzy prowadzą działalność duszpasterską do chwili obecnej.
Obecny kościół powstawał etapami. W latach 1698-1709 wzniesiono nawę z kaplicami, a w latach 1709-1713 prezbiterium, zakrystię i kruchty. Fasada parawanowa z wieżami i obejście wokół prezbiterium ukończone zostały pomiędzy latami 1743-1768, według projektu architekta Pawła Giżyckiego.
Latem 1939 matka wicepremiera Eugeniusza Kwiatkowskiego złożyła w kościele jako wotum otrzymany wcześniej Złoty Krzyż Zasługi.
W 1966 kościół otrzymał miano bazyliki mniejszej. W 1970 utworzono parafię.
W 2005 r. parafia przeżywała jubileusz 250-lecia koronacji cudownej Piety z udziałem m.in. kardynała Stanisława Nagiego z Krakowa oraz metropolity przemyskiego arcybiskupa Józefa Michalika. Przez kilka dni w sierpniu 2011 r. celebrowano uroczysty jubileusz 630-lecia znalezienia i obecności figury Matki Bożej Bolesnej z udziałem m.in. arcybiskupa Tadeusza Gocłowskiego z Gdańska oraz kardynała Henryka Gulbinowicza z Wrocławia. 16 października 2010 r. do bazyliki uroczyście wprowadzono relikwie św. Jana Pawła II. Instalacji relikwii dokonał kard. Stanisław Dziwisz - metropolita krakowski. Relikwie zostały umieszczone w ołtarzu Relikwii św.

</doc>
<doc id="554704" url="https://pl.wikipedia.org/wiki?curid=554704" title="Waleri Bożinow">
Waleri Bożinow

Waleri Emiłow Bożinow (bułg. Валери Емилов Божинов, ur. 15 lutego 1986 w Gornej Orjachowicy) – bułgarski piłkarz występujący na pozycji napastnika.
Kariera klubowa.
Wychowywał się na Malcie, dokąd w wieku dwunastu lat wyjechał wraz z rodzicami - ojczymem, byłym piłkarzem Saszo Angełowem, reprezentantem Bułgarii w latach 90., oraz matką Pepą, byłą koszykarką. Kiedy miał czternaście lat został dostrzeżony przez Pantalea Corvina, ówczesnego dyrektora sportowego US Lecce, który zaproponował mu kontrakt. Bożinow był zawodnikiem tego klubu przez cztery lata; w tym czasie - 22 stycznia 2002 roku - zadebiutował w Serie A i do dziś jest najmłodszym zagranicznym graczem, jaki kiedykolwiek grał we włoskiej ekstraklasie (miał wówczas piętnaście lat). Dzięki udanej rundzie jesiennej sezonu 2004/2005 (jedenaście goli) przeszedł do ACF Fiorentiny, gdzie zresztą sprowadził go Corvino. W sezonie 2006/2007 przebywał na wypożyczeniu w drugoligowym Juventusie.
Po roku powrócił do Fiorentiny, ale odmówił podpisania długoterminowego kontraktu, więc został wystawiony przez władze klubu na listę transferową. Pozyskaniem młodego Bułgara zainteresowane były AC Milan, S.S. Lazio, US Palermo i Valencia CF (której ofertę odrzucił). Ostatecznie Bożinow dał się przekonać Svenowi-Göranowi Erikssonowi i na początku sierpnia dołączył do swojego kolegi z kadry Martina Petrowa w Manchesterze City.
19 sierpnia na początku meczu ligowego z Manchesterem United doznał poważnej kontuzji, której leczenie - wedle pierwszych prognoz - miało potrwać aż do stycznia 2008 roku. Bożinow kurował się jeszcze dłużej: na boisko powrócił dopiero w połowie lutego, zresztą już w pierwszym spotkaniu, z Newcastle United, strzelił gola.
W lipcu 2009 roku został wypożyczony do Parmy, gdzie w sezonie 2009/2010 rozegrał 30 ligowych meczów i zdobył osiem bramek. 4 lipca 2010 roku został sprzedany do tego zespołu
Kariera reprezentacyjna.
W seniorskiej reprezentacji Bułgarii (wcześniej regularnie występował w kadrze U-21) zadebiutował podczas spotkania Euro 2004 z Włochami (1:2). Wielu komentatorów tłumaczyło porażkę podopiecznych Płamena Markowa na tym turnieju (3 przegrane, bramki 1:9) m.in. brakiem zaufania selekcjonera do utalentowanego osiemnastolatka. Początkowo także następca Markowa Christo Stoiczkow nie wierzył w możliwości młodego zawodnika; Bożinow wywalczył miejsce w pierwszej jedenastce reprezentacji dopiero podczas eliminacji do Euro 2008.

</doc>
<doc id="554705" url="https://pl.wikipedia.org/wiki?curid=554705" title="Światowe Spotkanie Rodzin">
Światowe Spotkanie Rodzin

Światowe Spotkanie Rodzin – spotkanie katolickich rodzin z całego świata z papieżem, organizowane przez Papieską Radę ds. Rodziny. Inicjatorem tych spotkań był papież Jan Paweł II. Odbywają się co trzy lata, a każde jest poprzedzone międzynarodowym sympozjum teologiczno-duszpasterskim. Głównym celem zwoływania przez papieża ŚSR jest prowadzenie dialogu, ukazywanie roli rodziny w ewangelizacji i umocnienie tożsamości rodziny.
Dotychczasowe ŚSR.
I Światowe Spotkanie Rodzin – Rzym. Odbyło się w dniach 8-9 października 1994 roku pod hasłem "Rodzina sercem cywilizacji miłości". Miały być uwieńczeniem obchodzonego w tym czasie Roku Rodziny. Jan Paweł II spotkał się na Placu św. Piotra z ponad 200 tys. osób ze 130 krajów świata. Papież mówił o wartościach, którymi powinna odznaczać się każda chrześcijańska rodzina, czyli tzw. "ewangelii miłości". Wysłuchał także świadectw ludzi z różnych stron świata i apelu Matki Teresy z Kalkuty w sprawie ochrony życia poczętego.
II Światowe Spotkanie Rodzin – Rio de Janeiro. Odbyły się w dniach 1-6 października 1997 roku pod hasłem "Rodzina: dar i zobowiązanie, nadzieja ludzkości". Do Rio de Janeiro przybyło ponad 150 tys. osób z 205 krajów świata. We mszy w parku Aterro do Flamengo, w której uczestniczyły 2 miliony ludzi, Jan Paweł II podkreślił nierozerwalność małżeństwa.
III Światowe Spotkanie Rodzin – Rzym. Spotkanie zorganizowane ponownie w Rzymie z okazji Wielkiego Jubileuszu w dniach 11-15 października 2000. Hasłem III ŚSR były słowa: "Dzieci są wiosną rodziny i społeczeństwa". W mszy na placu św. Piotra dla 250 tysięcy wiernych papież Jan Paweł II mówił o roli małżeństwa i rodziny w Kościele.
IV Światowe Spotkanie Rodzin – Manila. Spotkanie zorganizowane w dniach 25-28 stycznia 2003 roku pod hasłem: "Rodzina chrześcijańska dobrą nowiną dla trzeciego tysiąclecia" odbyło się bez osobistej obecności Jana Pawła II. Z uczestnikami spotkań łączył się drogą satelitarną. Mszę w Rizal Park dla 700 tysięcy osób z ponad 75 krajów świata w imieniu papieża odprawił przewodniczący Papieskiej Rady do spraw Rodziny kardynał Alfonso Lopez Trujillo.
V Światowe Spotkanie Rodzin – Walencja. Odbyło się w dniach 1-9 lipca 2006 roku pod hasłem: "Przekazywanie wiary w Rodzinie". W centralnej mszy, odprawianej na terenie kompleksu Miasta Sztuki i Nauk z udziałem 2 milionów pielgrzymów, papież Benedykt XVI mówił o przekazywaniu wiary, chrześcijańskim wychowywaniu dzieci. Papież dodał też: "Rodzina oparta na nierozerwalnym małżeństwie między mężczyzną i kobietą jest środowiskiem, w którym człowiek może narodzić się godnie i rozwijać w sposób integralny."
VI Światowe Spotkanie Rodzin – Meksyk. Odbyło się w dniach 14-18 stycznia 2009 roku w mieście Meksyk w Meksyku. Hasłem tego spotkania było: "Rodzina szkołą wartości ludzkich i chrześcijańskich". W centralnych uroczystościach, które miały miejsce w sanktuarium Matki Bożej z Guadalupe uczestniczyło 1 000 000 wiernych z 98 krajów świata. Legatem papieskim na to spotkanie był kardynał Tarcisio Bertone Sekretarz Stanu Stolicy Apostolskiej. Benedykt XVI z powodów zdrowotnych nie mógł być obecny. Jednak łączył się duchowo z Meksykiem i podczas mszy na zakończenie spotkania przemówił za pomocą łączy satelitarnych.
VII Światowe Spotkanie Rodzin – Mediolan. Odbyło się w Mediolanie we Włoszech w dniach 30 maja-3 czerwca 2012 z udziałem papieża Benedykta XVI. Motto tego spotkania brzmiało: "Rodzina - praca i świętowanie". W dniach 30 maja-1 czerwca odbył się kongres duszpasterski. Spotkanie z dziećmi i młodzieżą na stadionie San Siro zgromadziło 80 tysięcy uczestników, a w sobotnim wieczornym czuwaniu rodzin wzięło udział około 300 tysięcy osób , msza w Parco di Bresso z grupą 850 tysięcy uczestników zakończyła spotkanie.
VIII Światowe Spotkanie Rodzin – Filadelfia. Odbyło się w dniach 22-27 września 2015 w Filadelfii w Stanach Zjednoczonych. Hasłem przewodnim było "Miłość jest nasza misją: rodzina pełnią życia". Papież Franciszek przypomniał, że zasadniczą misją chrześcijańskiej rodziny jest od zawsze głoszenie światu, dzięki mocy sakramentu małżeństwa, Bożej miłości. Refleksja nad tym zadaniem stała w centrum ostatniego zgromadzenia Synodu Biskupów. Papież zwrócił uwagę, by codziennie otwierać się na działanie Ducha Świętego i w pełnieniu misji miłości nie nastawiać się na spektakularne działanie. Miłość rozsiewa się małymi gestami. Tych małych gestów uczymy się w domu, w rodzinie. Abp Vincenzo Paglia, przewodniczący Papieskiej Rady ds. Rodziny ogłosił, że kolejne IX Światowe Spotkanie Rodzin odbędzie się za trzy lata, w 2018 r., w Dublinie w Irlandii. 
IX Światowe Spotkanie Rodzin – Dublin. Na zakończenie Światowego Spotkania Rodzin 27 września 2015 Franciszek ogłosił, że organizatorem następnego spotkania w 2018 roku będzie Dublin w Irlandii.
X Światowe Spotkanie Rodzin – Rzym. „Ojcze Święty, z wielką radością ogłaszam całemu światu twoją decyzję o zorganizowaniu kolejnego Światowego Spotkania Rodzin w 2021 roku w Rzymie, w piątą rocznicę „Amoris laetitia” – powiedział na zakończenie mszy św. w Phoenix Park w Dublinie kard. Kevin Farrell. 20 kwietnia 2020 r. poinformowano, że w związku z pandemią koronawirusa spotkanie zostało przełożone na czerwiec 2022 roku.

</doc>
<doc id="554707" url="https://pl.wikipedia.org/wiki?curid=554707" title="U.S. Lecce">
U.S. Lecce



</doc>
<doc id="554710" url="https://pl.wikipedia.org/wiki?curid=554710" title="Pogrom w Jassach">
Pogrom w Jassach

Pogrom w Jassach – masakra 13 266 Żydów w Jassach w północno-wschodniej Rumunii w dniach od 27 do 29 czerwca 1941.
Preludium.
Rumunia między 1939 a 1944 była sojusznikiem Niemiec. Rumuńskie władze były antysemickie. W samym tylko okresie między 1941 a 1942 wydano 32 ustawy, 31 dekretów i 17 rozporządzeń o antysemickim charakterze.
W czerwcu 1941 roku krążyły plotki, podtrzymywane przez państwową prasę, że koło Jass wylądowali radzieccy spadochroniarze, a miejscowi Żydzi im pomagają. Tydzień przed samym pogromem domy oznakowano krzyżami, jeśli mieszkańcy byli chrześcijanami, a żydowskim mężczyznom kazano kopać groby. Rumuńscy żołnierze zaczęli przeszukiwać domy, celem „szukania dowodów”.
Masakra.
27 czerwca 1941 Ion Antonescu zadzwonił do dowódcy garnizonu w Jassach płk Constantine Lupu, aby ten „oczyścił Jassy z ludności żydowskiej”. Tego samego dnia władze oficjalne oskarżyły Żydów o sabotaż. Do miasta skierowano oddziały wojska i policji, którym powiedziano, że Żydzi zaatakowali żołnierzy.
Wtedy rozpoczęła się masakra. Żołnierze i policjanci masowo zabijali Żydów. Oprócz funkcjonariuszy w pogromie uczestniczyli miejscowi mieszkańcy. Byli najczęściej robotnicy, rzemieślnicy, sympatycy ruchów antysemickich, a także studenci, emeryci i weterani wojenni. W początkowej fazie zginęło co najmniej 8000 osób. Ponad 5 tys. zostało aresztowanych i siłą zaprowadzonych na dworzec kolejowy. Ofiary były bite, upokarzane i ograbione ze swoich rzeczy. Funkcjonariusze strzelali do tych, którzy nie nadążali za tłumem. Gdy już ofiary dotarły do dworca, zostały wepchnięte do dwóch pociągów, często po 100 osób w jednym wagonie. Pociągi przez osiem dni jechały po kraju. Ofiary umierały z głodu, pragnienia i uduszenia, ponieważ żandarmi nadzorujący transport nie pozwalali Żydom napić się i nie pozwalali osobom postronnym na dostarczenie wody. Z drugiej strony niektórzy oferowali wodę za horrendalnie wysokie ceny, a żołnierze rumuńscy i niemieccy rzucali kamieniami w więźniów.
Według oficjalnych danych zginęło 13 266 osób, a według organizacji żydowskich śmierć poniosło ok. 15 tys. osób.
W ogniu walki i brutalności zdarzały się przypadki heroizmu. Do nich niewątpliwie należy Viorica Agarici. Była szefową Rumuńskiego Czerwonego Krzyża w mieście Roman. 2 lipca 1941 słysząc krzyki o pomoc ludności transportowanej z Jass postanowiła wykorzystać swoją pozycję w celu dostarczenia wody i żywności.
Osądzenie sprawców.
Po wojnie Rumuński Trybunał Ludowy ukarał sprawców rzezi. Przed sądem stanęło 57 oskarżonych. 23 z nich zostało skazanych na dożywocie i 100 milionów lejów grzywny. Kolejnych 12 zostało skazanych na 20 lat ciężkich robót. 7 kolejnych zostało skazanych na 25 lat ciężkich robót. Kolejni zostali skazani na 20 lat więzienia i 15 lat ciężkich robót. Jeden oskarżony został skazany na 5 lat więzienia. Kilku zostało uniewinnionych.

</doc>
<doc id="554711" url="https://pl.wikipedia.org/wiki?curid=554711" title="Louise Brown">
Louise Brown

Louise Joy Brown (ur. 25 lipca 1978 w Oldham) – brytyjska urzędniczka pocztowa, pierwsze dziecko urodzone w wyniku zapłodnienia in vitro.
Urodziła się w rodzinie Lesley i Johna Brownów, którzy bezskutecznie starali się o dziecko przez 9 lat. Zabieg zapłodnienia komórki jajowej jej matki nastąpił w dniu 10 listopada 1977. Lekarzami dokonującymi tego zabiegu byli Patrick Steptoe i Robert Edwards.

</doc>
<doc id="554712" url="https://pl.wikipedia.org/wiki?curid=554712" title="Kuprówka złotnica">
Kuprówka złotnica

Kuprówka złotnica ("Euproctis similis") – gatunek motyla z rodziny mrocznicowatych i podrodziny brudnicowatych.
Tylna część odwłoka tego motyla niemal do samej szczoteczki jest biała, szczoteczka na końcu odwłoka samicy składa się ze złocistorudych włosków. Skrzydła białe. Na przednim skrzydle samca w okolicy kąta tylnego znajdują się trzy szare plamki. Gąsienice kuprówki złotnicy żywią się liśćmi brzozy, dębu, głogu, jabłoni, jarząbu, kasztanu, olchy, tarniny, wierzby iwy i wiśni.

</doc>
<doc id="554713" url="https://pl.wikipedia.org/wiki?curid=554713" title="Valeri Bojinov">
Valeri Bojinov



</doc>
<doc id="554715" url="https://pl.wikipedia.org/wiki?curid=554715" title="Henryk Burbon Orleański">
Henryk Burbon Orleański



</doc>
<doc id="554719" url="https://pl.wikipedia.org/wiki?curid=554719" title="Glaubeliebetod">
Glaubeliebetod



</doc>
<doc id="554720" url="https://pl.wikipedia.org/wiki?curid=554720" title="Bitwa morska w zatoce Bantry">
Bitwa morska w zatoce Bantry

Bitwa morska w zatoce Bantry – bitwa morska stoczona 11 maja 1689 r. w zatoce Bantry u południowo-zachodnich wybrzeży Irlandii pomiędzy flotą francuską dowodzoną przez kontradmirała François Louis de Rousselet de Château-Renault i flotą angielską dowodzoną przez Pierwszego Lorda Admiralicji Arthura Herberta, zakończona zwycięstwem tej pierwszej.
Przed bitwą.
W wyniku chwalebnej rewolucji 1688 roku katolik Jakub II Stuart utracił tron Anglii i Szkocji na rzecz protestanta, stadhoudera Republiki Zjednoczonych Prowincji Wilhelma III Orańskiego. Jedyną siłą zdolną do przywrócenia Jakubowi tronu wydawała się być katolicka Francja Ludwika XIV, dla której Zjednoczone Prowincje były głównym wrogiem na arenie międzynarodowej. 22 marca 1689 roku Jakub wylądował wraz z 8-tysięczną armią w Kinsale w południowej Irlandii, po której ze względu na jej katolicyzm spodziewano się poparcia Stuarta. Kolejne oddziały wraz z zaopatrzeniem przewiózł ze swym dywizjonem w sile 24 okrętów liniowych, 2 fregat i szeregu transportowców francuski kontradmirał François Louis de Rousselet de Château-Renault. W dniu 10 maja 1690 roku rozpoczął on ich wyładunek w Zatoce Bantry u południowo-zachodnich wybrzeży Irlandii. Jednak nazajutrz, z zamiarem uniemożliwienia Francuzom dokończenia ich operacji, w zatoce pojawił się mianowany niedawno przez Wilhelma Pierwszym Lordem Admiralicji Arthur Herbert wraz z 19 liniowcami.
Bitwa.
W celu ochrony konwoju Château-Renault musiał wydać bitwę flocie angielskiej. Po sześcioipółgodzinnym zaciętym boju Anglicy zostali odparci silnym i niezwykle dokładnym ogniem działowym, uciekając zaś, jak pisał jeden z uczestników bitwy: „Ze strachu, aby ochronić swych kanonierów, musieli zamknąć ambrazury”. Jednakże żaden ich okręt nie został zatopiony. Stało się tak wskutek personalnych niesnasek we flocie francuskiej. Château-Renault, który rozpoczynał karierę w armii lądowej, a w dodatku był skłócony z legendą francuskiej marynarki Abrahamem Duquesne, nie cieszył się sympatią swych podkomendnych, Joba Foranta i Jeana Gabareta. Forant zatem, demonstrując swą rezerwę wobec rzekomo ryzykownych decyzji zwierzchnika, starał się nie angażować zbytnio w walkę, zaś Gabaret nie ruszył w stosownej chwili do pościgu. Wszystko to po to, by, jak skarżył się potem w liście francuski admirał, nie dopuścić by odniósł on zbyt głośne zwycięstwo.
Po bitwie.
W rezultacie Francuzi wygrali bitwę i odnieśli strategiczny sukces w postaci dostarczenia posiłków do Irlandii, zaprzepaścili jednak szansę na zadanie poważniejszych strat flocie przeciwnika. Château-Renault po bitwie musiał powrócić do kraju, gdyż brak zaufania pomiędzy nim a oficerami flagowymi uniemożliwiał jakiekolwiek dalsze działania. W Anglii oczekiwano tymczasem sukcesu mającego umocnić Wilhelma na świeżo zdobytym tronie. Takiego jednak nie było, postanowiono zatem dla celów propagandowych ogłosić zwycięstwem bitwę w zatoce Bantry, a Herberta mianować w nagrodę hrabią Torrington. W dłuższym okresie siły przewiezione przez francuską flotę okazały się zbyt słabe, i Jakub przegrał wojnę irlandzką – resztki jego wojsk w 1691 roku ewakuował Château-Renault.

</doc>
<doc id="554723" url="https://pl.wikipedia.org/wiki?curid=554723" title="Francesca Gonshaw">
Francesca Gonshaw

Francesca Gonshaw (ur. 25 listopada 1959 w Londynie) – brytyjska aktorka serialowa, występowała w roli kelnerki Marii w pierwszych trzech seriach "’Allo ’Allo!". Jej kariera aktorska trwała w latach 80.

</doc>
<doc id="554727" url="https://pl.wikipedia.org/wiki?curid=554727" title="Aster nowoangielski">
Aster nowoangielski

Aster nowoangielski ("Symphyotrichum novae-angliae") – gatunek byliny należący do rodziny astrowatych. Pochodzi z Ameryki Północnej (wschodnie i środkowe stany USA). Uprawiany jako roślina ozdobna. Dziczeje, w Polsce (kenofit).
Nazewnictwo.
Dawniej zaliczany był do rodzaju aster jako Aster "novae-angliae" L. Według nowszych ujęć taksonomicznych przeniesiony został do rodzaju "Symphyotrichum" i obecnie ma nazwę "Symphyotrichum novae-angliae". Nie utworzono nowej nazwy polskiej i nadal nazywany jest astrem nowoangielskim lub astrem amerykańskim.
Zastosowanie i uprawa.
Jest uprawiany jako roślina ozdobna w licznych odmianach ozdobnych w różnych kolorach. Odmiany te wytwarzają duże i ciężkie koszyczki kwiatowe, roślina wymaga więc w okresie kwitnienia podparcia. Wśród późno kwitnących odmian występują m.in. 'Harrington Pink' o czysto różowych kwiatach (odmiana odporna na mączniaka), 'September Ruby' o jasnoczerwonych kwiatach. Rośliny w Polsce w pełni mrozoodporne (strefy mrozoodporności 4-9). Wymagają żyznej gleby i pełnego słońca. 

</doc>
<doc id="554735" url="https://pl.wikipedia.org/wiki?curid=554735" title="Stanisław Radwan (kompozytor)">
Stanisław Radwan (kompozytor)

Stanisław Radwan (ur. 10 marca 1939 w Bieńkówce) – polski kompozytor.
Życiorys.
Absolwent Państwowej Wyższej Szkoły Muzycznej w Krakowie (1966). W 1967 odbył staż kompozytorski w zakresie muzyki elektronicznej u Pierre’a Schaeffera w Paryżu. W czasie studiów (1963–1966) pracował jako kierownik muzyczny w Teatrze Rozmaitości w Krakowie. W latach 1974–1976 pełnił tę samą funkcję w Teatrze Ateneum w Warszawie. Tworzył dla scen polskich i zagranicznych. Współpracował z polskimi reżyserami m.in.: Konradem Swinarskim, Zygmuntem Hübnerem, Lidią Zamkow, Jerzym Grzegorzewskim, Jerzym Jarockim, Andrzejem Wajdą, Krystianem Lupą, Tadeuszem Bradeckim, Krzysztofem Babickim.
W 1977 związał się etatowo ze Starym Teatrem jako konsultant muzyczny, a w latach 1980–1990 był jego dyrektorem naczelnym i artystycznym.
Ma na koncie kilka epizodów aktorskich:
W 2018 ukazała się w wydawnictwie „Znak” książka wspomnieniowa pt. "Zagram ci to kiedyś. Stanisław Radwan w rozmowie z Jerzym Illgiem".
Życie prywatne.
Jest młodszym bratem Józefa Radwana, stryjem aktorki Anny Radwan. Od 2001 jest mężem aktorki Doroty Segdy.

</doc>
<doc id="554736" url="https://pl.wikipedia.org/wiki?curid=554736" title="Rząd Jarosława Kaczyńskiego">
Rząd Jarosława Kaczyńskiego

Rząd Jarosława Kaczyńskiego – Rada Ministrów pod kierownictwem premiera Jarosława Kaczyńskiego, powołana i zaprzysiężona 14 lipca 2006 przez prezydenta RP Lecha Kaczyńskiego.
Jarosław Kaczyński podał gabinet do dymisji 5 listopada 2007, czyniąc to dwukrotnie – przed prezydentem RP i na forum Sejmu w dniu pierwszego posiedzenia Sejmu VI kadencji. Dymisja została przyjęta i Rada Ministrów pełniła obowiązki do czasu zaprzysiężenia nowego składu Rady Ministrów 16 listopada 2007.
Rada Ministrów Jarosława Kaczyńskiego kontynuowała politykę rządu Kazimierza Marcinkiewicza; na stanowiskach ministerialnych nie dokonano większych zmian.
Wotum zaufania.
19 lipca 2006 rząd, po wygłoszeniu przez Jarosława Kaczyńskiego exposé, otrzymał od Sejmu wotum zaufania. Za jego udzieleniem głosowało 240 posłów, przeciw opowiedziało się 205. Nikt nie wstrzymał się od głosu. Większość bezwzględna konieczna do uzyskania wotum zaufania wynosiła 223 głosy.
Kryzys w 2006.
21 września 2006 po spotkaniu z radą polityczną PiS Jarosław Kaczyński złożył do prezydenta wniosek o odwołanie ze stanowiska wiceprezesa Rady Ministrów i ministra rolnictwa i rozwoju wsi Andrzeja Leppera. Nazajutrz prezydent RP Lech Kaczyński odwołał wicepremiera ze składu rządu. W ten sposób Samoobrona RP zbliżyła się w stronę opozycyjności. Opuściła ją część działaczy, która 22 września wraz z dotychczasowymi posłami NKP (w tym wiceministrem transportu Bogusławem Kowalskim) powołała prorządowy klub parlamentarny Ruch Ludowo-Narodowy (funkcjonujący do grudnia; w 2007 większość dawnych jego posłów powołała mającą własne koło (początkowo o nazwie RLCh) partię RLN, także popierającą rząd).
26 września 2006 w programie "Teraz my!" ujawniono filmowy zapis propozycji wystąpienia z Samoobrony RP składanej Renacie Beger przez polityków PiS i pozostania w koalicji. Posłanka zażądała w zamian m.in. stanowiska podsekretarza stanu w Ministerstwie Rolnictwa i Rozwoju Wsi. Posłanka zaoferowała też przejście pięciu innych posłów Samoobrony RP do klubu parlamentarnego PiS. W zamian minister w Kancelarii Premiera Adam Lipiński zaoferował pomoc prawną w pozbyciu się groźby spłacenia weksli, a także rozważenie możliwości zabezpieczenia ich ze środków Sejmu do czasu wygranego procesu, aby nie doszło do wejścia komornika do biur poselskich. Weksle, o których była mowa, zostały wystawione przez Samoobronę i miały być realizowane w sytuacji, gdy którykolwiek z posłów opuści klub parlamentarny lub zostanie z niego usunięty.
Nagrane zostały trzy rozmowy Renaty Beger: dwie z Adamem Lipińskim i jedna z Wojciechem Mojzesowiczem. Adam Lipiński przyznał, że o całej sprawie (a co najmniej o stanowisku dla Renaty Beger po zmianie klubu) wiedział premier Jarosław Kaczyński. Według Adama Lipińskiego „premier się na razie nie zgodził”. Jednocześnie, wbrew sugestiom posłanki, odmówił pomocy w postępowaniach sądowych prowadzonych przeciwko niej.
Kryzys w 2007.
9 lipca 2007 prezydent RP Lech Kaczyński zdymisjonował Andrzeja Leppera z funkcji wicepremiera, ministra rolnictwa i rozwoju wsi za aferę korupcyjną wykrytą przez Centralne Biuro Antykorupcyjne w Ministerstwie Rolnictwa i Rozwoju Wsi, w którą miał też być zamieszany sam Andrzej Lepper. Wieczorem tego samego dnia Prezydium Samoobrony RP zdecydowało o wyjściu partii z koalicji rządowej.
10 lipca 2007 klub parlamentarny Samoobrony RP także zdecydował o wyjściu partii z koalicji, lecz ostateczną decyzję klub zostawił przewodniczącemu Andrzejowi Lepperowi. Przewodniczący zadecydował, że Samoobrona pozostaje „warunkowo” w koalicji do czasu wyjaśnienia sprawy, które spodziewane było na 13 lipca. Sojusz Lewicy Demokratycznej złożył w Sejmie wniosek o samorozwiązanie Sejmu. Platforma Obywatelska również złożyła wniosek o samorozwiązanie i dodatkowo złożyła 19 wniosków o wotum nieufności dla wszystkich ministrów rządu Jarosława Kaczyńskiego.
13 lipca 2007 prezydium Samoobrony ponownie zdecydowało o wyjściu partii z koalicji, jednak ostateczną decyzję pozostawiło przewodniczącemu Andrzejowi Lepperowi, który po spotkaniu z przewodniczącym LPR Romanem Giertychem podjął decyzję o pozostaniu Samoobrony w koalicji rządowej, a także zdecydował wraz z LPR o powołaniu wspólnej partii o nazwie „Liga i Samoobrona” (LiS).
30 lipca LiS zażądało od PiS powołania Krzysztofa Sikory na ministra rolnictwa i rozwoju wsi, przywrócenia Daniela Pawłowca na stanowisko wiceszefa UKIE i powołania komisji śledczej ds. akcji CBA w Ministerstwie Rolnictwa i Rozwoju Wsi. Wicepremier Przemysław Gosiewski powiedział tym postulatom „3 razy nie”.
31 lipca 2007 poseł PiS Wojciech Mojzesowicz został powołany na urząd ministra rolnictwa i rozwoju wsi, czym złamana została przez PiS umowa koalicyjna zapewniająca Samoobronie kierowanie tym resortem.
5 sierpnia 2007 Rada Krajowa Samoobrony RP stwierdziła w uchwale, że koalicja została zerwana przez premiera Jarosława Kaczyńskiego. Ogłosiła, że partii nie wiąże już umowa koalicyjna i zobowiązała swoich ministrów: Andrzeja Aumillera (ministra budownictwa) i Annę Kalatę (ministra pracy i polityki społecznej) do oddania się do dyspozycji premiera.
8 sierpnia 2007 premier odwołał ministra spraw wewnętrznych i administracji Janusza Kaczmarka, ponieważ znalazł się w kręgu podejrzanych o przeciek ws. lipcowej akcji CBA w ministerstwie. Janusz Kaczmarek w specjalnym oświadczeniu dla PAP napisał, że nie jest źródłem przecieku, a w kręgu podejrzeń ws. przecieku są też inni ministrowie. Stwierdził, że prokuratura pod kierownictwem Zbigniewa Ziobry nie jest w stanie wyjaśnić tej sprawy i potrzebna jest sejmowa komisja śledcza. Nowym szefem MSWiA został Władysław Stasiak. 10 sierpnia wicepremier Roman Giertych w imieniu LPR zaproponował ponowne rozmowy koalicyjne między PiS a Samoobroną i LPR, w wyniku których miałby zostać wyłoniony rząd bez partyjnych liderów – jego, Jarosława Kaczyńskiego i Andrzeja Leppera. Na czele nowego rządu mógłby stanąć zdaniem Romana Giertycha Kazimierz Marcinkiewicz, Zyta Gilowska, Zbigniew Ziobro lub Kazimierz Michał Ujazdowski. Wicepremier powiedział, że LPR nie poprze wniosków o samorozwiązanie Sejmu.
Po odwołaniu z urzędu ministra MSWiA Janusz Kaczmarek mówił w wywiadach prasowych, że źródłem przecieku ws. akcji CBA mógł być minister sprawiedliwości Zbigniew Ziobro – 11 sierpnia informację tę potwierdził były wicepremier Andrzej Lepper. Zbigniew Ziobro miał powiedzieć o akcji CBA Andrzejowi Lepperowi 14 czerwca 2007 podczas spotkania w Kancelarii Premiera. Janusz Kaczmarek powiedział też, że Zbigniew Ziobro szukał „haków” na ministra Zbigniewa Wassermanna i był inspiratorem artykułów prasowych stawiających go w złym świetle.
11 sierpnia 2007 Roman Giertych poinformował po spotkaniu z premierem, że Jarosław Kaczyński zerwał umowę koalicyjną. Tego samego dnia Rada Polityczna PiS podjęła uchwałę, w której zdecydowała się na zerwanie koalicji PiS-Samoobrona-LPR oraz na przedterminowe wybory parlamentarne (odbyły się one 21 października).
13 sierpnia prezydent Lech Kaczyński na wniosek premiera zdymisjonował ministrów z LPR (Romana Giertycha i ministra gospodarki morskiej Rafała Wiecheckiego) oraz z Samoobrony RP (Annę Kalatę i Andrzeja Aumillera). Tego samego dnia posłowie LiS złożyli wniosek o konstruktywne wotum nieufności wobec rządu, jako premiera proponując Janusza Kaczmarka. W kolejnych dniach zdymisjonowani zostali wiceministrowie z LPR i Samoobrony.
Dymisja.
5 listopada 2007 w Pałacu Prezydenckim w obecności prezydenta RP Lecha Kaczyńskiego premier Jarosław Kaczyński podał kierowaną przez siebie Radę Ministrów do dymisji. Stało się to na kilka godzin przed pierwszym posiedzeniem Sejmu, co oznacza, że przyjęty przez premiera Kaczyńskiego tryb złożenia dymisji gabinetu (art. 162 ust. 2 pkt 3 Konstytucji RP) jest dobrowolnym ustąpieniem z urzędu, nie zaś obligatoryjną dymisją wynikającą z postanowień Konstytucji (art. 162 ust. 1). Według nich dotychczasowy prezes Rady Ministrów podaje Radę Ministrów do dymisji na pierwszym posiedzeniu nowo wybranego Sejmu.
Premier Jarosław Kaczyński ponowił akt dymisji na pierwszym posiedzeniu Sejmu VI kadencji.
Prezydent RP postanowieniem z 5 listopada 2007 przyjął dymisję Rady Ministrów i powierzył jej pełnienie obowiązków konstytucyjnych do czasu zaprzysiężenia nowego składu Rady Ministrów (art. 162 ust. 3), które nastąpiło 16 listopada 2007.
Z chwilą przyjęcia dymisji rządu dymisję złożyli wszyscy sekretarze i podsekretarze stanu oraz wojewodowie i wicewojewodowie (art. 38 ustawy o Radzie Ministrów).
Małe partie związane z rządem.
W koalicji z PiS były także: Ruch Ludowo-Narodowy (prezes powstałej w styczniu 2007 partii RLN Bogusław Kowalski był od 23 maja 2006 do 23 listopada 2007 sekretarzem stanu w Ministerstwie Transportu) i PSL „Piast” (wiceprezes PSL „Piast” Krzysztof Tołwiński był od 18 września 2007 do 16 listopada 2007 podsekretarzem stanu w Ministerstwie Skarbu Państwa). W rządzie byli także działacze reaktywowanego przez Artura Balazsa w sierpniu 2007 Stronnictwa Konserwatywno-Ludowego: Zbigniew Religa (minister zdrowia, początkowo w Partii Centrum) oraz Mirosław Mielniczuk, sekretarz stanu w Ministerstwie Pracy i Polityki Społecznej od 7 sierpnia 2006 do 20 listopada 2007 (wszedł do rządu z rekomendacji Samoobrony RP, nie będąc jej członkiem).
Komitet Integracji Europejskiej.
Pozostali członkowie:

</doc>
<doc id="554737" url="https://pl.wikipedia.org/wiki?curid=554737" title="Funkcja na">
Funkcja na



</doc>
<doc id="554739" url="https://pl.wikipedia.org/wiki?curid=554739" title="Wojna palatynacka">
Wojna palatynacka



</doc>
<doc id="554741" url="https://pl.wikipedia.org/wiki?curid=554741" title="Parę lat">
Parę lat

Parę lat – trzeci album grupy Cree. Wydany w 2004 roku. Przedpremierowa sprzedaż miała miejsce na VI Tyskim Festiwalu Muzycznym im. Ryśka Riedla w Tychach (30-31 lipca 2004). Jest to album, na którym zebrane są najlepsze piosenki z dotychczasowych dwóch płyt. Nagrane na nowo i uzupełnione nowymi piosenkami. 

</doc>
<doc id="554749" url="https://pl.wikipedia.org/wiki?curid=554749" title="Sarkozyna">
Sarkozyna

Sarkozyna, "N"-metyloglicyna – organiczny związek chemiczny będący aminokwasem i metylową pochodną glicyny. Sarkozyna nie jest kodowana przez DNA.
Jest to substancja krystaliczna, która łatwo rozpuszcza się w wodzie o słodkawym smaku. Występuje w mięśniach ssaków, a także w antybiotykach (np. w aktynomycynie). Sarkozyna jest produktem pośrednim i pobocznym w czasie syntezy i degradacji glicyny. Enzym odpowiedzialny za degradację sarkozyny do glicyny to dehydrogenaza sarkozynowa (FPIV), natomiast za tworzenie sarkozyny odpowiada "N"-metylotransferaza glicynowa (GNMT). W warunkach laboratoryjnych syntetyzuje się ją z kwasu chlorooctowego i metyloaminy.
Sarkozyna, podobnie jak dimetyloglicyna (DMG) oraz trimetyloglicyna (TMG), powstaje w czasie metabolizowania choliny i metioniny, które są donorami grupy metylowej wykorzystywanej w wielu reakcjach biochemicznych. Sarkozyna jest szybko degradowana do glicyny, która następnie wykorzystywana jest do tworzenia glutationu, kreatyny, puryn i seryny. Stężenie sarkozyny w ludzkim osoczu krwi wynosi (1,4 ± 0,6) μmol/l.
Sarkozyna jest stosowana w przemyśle w produkcji biodegradowalnych surfakantów oraz jako dodatek np. do past do zębów.
Znaczenie kliniczne.
Według obserwacji sarkozyna nie jest wysoce toksyczna, ku czemu przesłanką jest łagodny przebieg autosomalnej recesywnej choroby genetycznej o nazwie sarkozynemia, która wynika z uszkodzenia dehydrogenazy sarkozynowej i manifestuje się bardzo wysokim stężeniem sarkozyny w krwi i moczu.
Historia.
Sarkozyna została wyizolowana po raz pierwszy w 1847 roku przez Justusa von Liebiga i następnie zsyntetyzowana w 1862 roku przez Jacoba Volharda. Do czasu syntezy wiadomo było jedynie, że sarkozyna jest produktem hydrolizy kreatyny. Volhard udowodnił, że związek ten można otrzymać w wyniku reakcji kwasu chlorooctowego i metyloaminy.

</doc>
<doc id="554757" url="https://pl.wikipedia.org/wiki?curid=554757" title="Tommaso Campanella">
Tommaso Campanella

Tommaso Campanella, imiona świeckie Giovanni Domenico (ur. 5 września 1568 w Stignano w Kalabrii, zm. 21 maja 1639 w Paryżu) – włoski filozof, teolog i poeta epoki renesansu, autor dzieła pt. "Miasto Słońca" oraz "Ateizm Zwyciężony" o mylącej nazwie ze względu na cenzurę.
Życiorys.
Jego ojcem był szewc Geronimo a matką Catarinella. Od dzieciństwa wykazywał wielkie zdolności. Już jako kilkunastoletni młodzieniec znany był ze swej erudycji. W roku 1582 wstąpił do zakonu dominikanów. Tam przyjął imię Tommaso. Przebywał w szeregu klasztorów dominikańskich w Kalabrii. Następnie mieszkał w Neapolu i w Cosenzy, gdzie studiował astrologię, filozofię i teologię.
Jako zwolennik doświadczalnego poznawania przyrody w 1591 roku opublikował pracę krytykującą scholastykę. W związku z tym (zarzut herezji) został aresztowany i uwięziony. Po uwolnieniu z więzienia, trafił do niego ponownie tym razem z powodu sporów z jezuitami. , gdzie napisał swoje najlepsze prace, w tym "Miasto Słońca" ("La Città del Sole"), w którym zawarł wizję społeczeństwa doskonałego. Ideałem dla Campanelli było miasto-państwo oparte na kulcie pracy, równości społecznej, wspólnocie dóbr i likwidację rodziny. W państwie tym rygorystyczny porządek utrzymywany miał być przez teokratyczno-demokratyczną władzę, która opierałaby się na wiedzy naukowej.
. Łącznie w więzieniach papieskich i hiszpańskich spędził 30 lat, pisząc właśnie tam traktat „Ateizm zwyciężony” (lat. "Atheismus Triumphatus") – tytuł wprowadza celowo w błąd z powodu cenzury kościelnej.
W 1616 roku napisał opublikowaną w 1622 roku pracę „Obrona Galileusza” (łac. "Apologia pro Galileo"), w której Campanella dokonał próby obrony wywodów astronoma.
W 1634 zbiegł do Francji, dokąd dotarła już jego sława. Był przyjęty z honorami przez kardynała Armanda Richelieu. Zmarł w Paryżu w 1639. Jego ostatnim dziełem był wiersz napisany z okazji narodzin przyszłego króla Ludwika XIV zatytułowany „Ecloga in portentosam Delphini nativitatem”.

</doc>
<doc id="554758" url="https://pl.wikipedia.org/wiki?curid=554758" title="Tilikwa scynkowa">
Tilikwa scynkowa



</doc>
<doc id="554759" url="https://pl.wikipedia.org/wiki?curid=554759" title="Wyspa Chalky">
Wyspa Chalky

Chalky (ang. "Chalky Island", maori "Te Kakahu") – mała wyspa w południowo-zachodniej części Nowej Zelandii, położona 140 km na zachód od miasta Invercargill i 15 km na południowy wschód od Przylądka Zachodniego (ang. "West Cape") Wyspy Południowej. Powierzchnia wyspy wynosi 514 hektarów.
W 1773 roku kapitan James Cook jako pierwszy oznaczył wyspę na mapie. Od końca XVIII wieku do początku XIX wieku wyspa była bazą dla łowców fok.
Nowozelandzki Departament Ochrony Środowiska (ang. "Department of Conservation") usunął z wyspy wszystkie drapieżniki, stworzono na niej rezerwat ptactwa. Na wyspy Chalky i Codfish przeniesiono wszystkie osobniki nielotnej papugi kakapo. Wyspa Chalky jest częścią Parku Narodowego Fiordland.

</doc>
<doc id="554762" url="https://pl.wikipedia.org/wiki?curid=554762" title="Pogrom w Iaşi">
Pogrom w Iaşi



</doc>
<doc id="554770" url="https://pl.wikipedia.org/wiki?curid=554770" title="Lista państw świata według najwyższego szczytu">
Lista państw świata według najwyższego szczytu

Państwa niepodległe.
Poniższa tabela przedstawia niepodległe państwa świata uszeregowane według najwyższego szczytu:

</doc>
<doc id="554772" url="https://pl.wikipedia.org/wiki?curid=554772" title="Tkanka chrzęstna">
Tkanka chrzęstna

Tkanka chrzęstna, chrząstka – tkanka podporowa (łączna szkieletowa) zbudowana z chondrocytów (komórek chrzęstnych) oraz amorficznej substancji międzykomórkowej zawierającej białka fibrylarne (głównie kolagen i elastyna). Z uwagi na słabszą mineralizację (w porównaniu do tkanki kostnej) jest ona delikatna i podatna na odkształcenia. . Nie zawiera ona także naczyń krwionośnych, a substancje odżywcze przenikają do niej wyłącznie drogą dyfuzji. Tkankę chrzęstną pokrywa błona zwana ochrzęstną.
Chrząstka rośnie stosunkowo szybko, dlatego pełni ona funkcję szkieletu zarodków oraz młodych osobników kręgowców. W trakcie ontogenezy jest ona stopniowo zastępowana przez tkankę kostną. Wyjątek stanowią kręgouste oraz spodouste, u których jest ona wyłącznym składnikiem szkieletu. Po raz pierwszy w toku ewolucji tkanka ta pojawiła się u głowonogów (u których tworzy osłonę zwojów mózgowych oraz szkielet przyssawek).
Wyróżnia się trzy rodzaje tkanki chrzęstnej:

</doc>
<doc id="554776" url="https://pl.wikipedia.org/wiki?curid=554776" title="Orlicja">
Orlicja

Orlicja, żółw malajski olbrzymi ("Orlitia borneensis") – gatunek żółwia z rodziny batagurowatych, jedyny przedstawiciel rodzaju "Orlitia" . Zagrożony wyginięciem.
Morfologia.
Długość samego karapaksu osiąga 80 cm, zaś u nowo wyklutych osobników ma długość 6 cm. Dorosłe osiągają masę ciała do 50 kg. Głowa dorosłego ma barwę jednolicie czarną lub brązową, zaś u młodocianych orlicji od zgięcia w szczękach do tyłu głowy ciągnie się biała linia, a głowa ma czarne plamy. Karapaks czarniawy lub brązowy, owalny w kształcie; u dorosłych bardziej spłaszczony i gładki. Samce cechuje dłuższy ogon. Palce krótkie, spięte błoną, pazury krótkie i cienkie.
Zasięg występowania.
Orlicja spotykana jest w Indonezji i w Malezji. Środowisko życia stanowią duże jeziora, bagna i rzeki o powolnym nurcie.
Biologia.
Ten gatunek żółwia posiada mocne ścianki płuc, by wytrzymać ciśnienie w trakcie nurkowania. Pływa używając wszystkich kończyn. Jaja są owalne, mają kruche skorupki. Według lokalnej ludności orlicja składa jaja w stertach kamieni, jednak obserwacje nie zostały potwierdzone.

</doc>
<doc id="554782" url="https://pl.wikipedia.org/wiki?curid=554782" title="Wacław Karłowicz">
Wacław Karłowicz

Wacław Nikodem Karłowicz, pseud. "ks. Andrzej Bobola" (ur. 15 września 1907 w Łasi, zm. 8 grudnia 2007 w Warszawie) – polski duchowny rzymskokatolicki, kapelan powstania warszawskiego, przewodniczący Duszpasterzy Polski Walczącej, prałat, szambelan papieski, Kustosz Pamięci Narodowej. Syn Józefa i Anieli z Ciszkowskich.
Życiorys.
Dzieciństwo spędził w Łasi w leśniczówce. Ojciec był gajowym. Wacław Karłowicz dorastał w rodzinie z tradycjami patriotycznymi. Gimnazjum im. ks. Piotra Skargi ukończył w Pułtusku a seminarium duchowne w Warszawie. Święcenia kapłańskie przyjął 31 stycznia 1932 z rąk Stanisława Galla. Był następnie katechetą w szkołach. Pracował jako wikariusz w parafiach w Babicach (1932–1933), Św. Trójcy w Kobyłce (1933–1934), Wniebowzięcia NMP w Łowiczu oraz Św. Andrzeja w Warszawie-Mirowie.
Po wybuchu II wojny światowej, brał udział w obronie Warszawy. Był katechetą tajnego nauczania, w szkołach państwowych i na kursach zawodowych w zakładach pracy. Współpracownik Kurii Polowej AK. W jego mieszkaniu istniał punkt kontaktowy dla kurierów podziemnych, podróżujących na trasie Warszawa – Londyn.
W czasie powstania warszawskiego kapelan batalionu „Gustaw-Antoni”, współorganizował największy szpital powstańczy w czasie walk na Starym Mieście, w budynkach przykościelnych przy ul. Długiej 7. Później, do zakończenia wojny, przebywał w Babicach.
W 1947 razem z innymi kapelanami z czasów wojny był organizatorem nieformalnego związku pn. "Księża-byli duszpasterze Polski Walczącej", którego był przewodniczącym. W czasach PRL organizował parafię św. Wacława na warszawskim Gocławku, był też jej emerytowanym proboszczem. 29 sierpnia 1967 uzyskał przywilej noszenia rokiety i mantoletu. W 1979 wraz ze Stefanem Melakiem powołał Konspiracyjny Komitet Katyński. Był inicjatorem budowy pierwszego w Polsce pomnika ofiar zbrodni katyńskiej na warszawskich Powązkach w 1981. Do 1989 organizował nabożeństwa patriotyczne, odprawiane w rocznice powstań i święta narodowe. W 1995 z jego inicjatywy powstało „Stowarzyszenie Olszynka Grochowska”, zabiegające o godne zagospodarowanie terenu, na którym rozegrała się bitwa o Olszynkę Grochowską.
Został pochowany na warszawskim cmentarzu w Marysinie Wawerskim.
Honory i odznaczenia.
Zarządzeniem prezydenta RP na uchodźstwie Ryszarda Kaczorowskiego z 11 listopada 1990 został odznaczony Krzyżem Kawalerskim Orderu Odrodzenia Polski. Odznaczony Krzyżem Oficerskim Orderu Odrodzenia Polski, następnie 22 maja 2007 Krzyżem Komandorskim z Gwiazdą Orderu Odrodzenia Polski za "wybitne zasługi dla niepodległości Rzeczypospolitej Polskiej, za działalność na rzecz odkrywania i upamiętniania prawdy o dziejach Narodu Polskiego". W 1996 został odznaczony Medalem Polonia Mater Nostra Est. W 1999 uhonorowany przez Radę Warszawy odznaką honorową „Zasłużony dla Warszawy”, a w 2006 otrzymał godność Honorowego Obywatela Warszawy.
19 czerwca 2007 odebrał na Zamku Królewskim w Warszawie prestiżową nagrodę „Kustosz Pamięci Narodowej”. 17 września 2007 minister kultury i dziedzictwa narodowego Kazimierz Michał Ujazdowski odznaczył go najwyższym odznaczeniem przyznawanym w obszarze kultury – Złotym Medalem „Zasłużony Kulturze Gloria Artis”.
28 listopada 2010 odsłonięto głaz pamięci ks. Wacława Karłowicza oraz Stefana Melaka w Alei Chwały Pomnika Bitwy pod Olszynką Grochowską przy ul. Traczy w dzielnicy Rembertów w Warszawie.
7 lutego 2015 na fasadzie pałacu Raczyńskich ul. Długiej 7 w Warszawie odsłonięto tablicę poświęconą pamięci księdza W. Karłowicza.
Od 15 lutego 2015 jest patronem ronda na warszawskim Gocławku

</doc>
<doc id="554788" url="https://pl.wikipedia.org/wiki?curid=554788" title="Zespół nagłej zmiany strefy czasowej">
Zespół nagłej zmiany strefy czasowej

Zespół nagłej zmiany strefy czasowej (tzw. jet-lag) – zespół objawów pojawiający się w trakcie podróży w kierunku transpołudnikowym (wschód–zachód lub zachód–wschód), związany ze zmianą strefy czasowej.
Nasilenie zespołu jest uzależnione od:
Przyczyny.
Zaburzenia homeostazy organizmu, przejawiające się zakłóceniem zależnych od rytmu dobowego procesów fizjologicznych (sen–czuwanie, motoryka przewodu pokarmowego, podstawowa przemiana materii) oraz wydzielania hormonów, przede wszystkim melatoniny i kortyzolu.

</doc>
<doc id="554789" url="https://pl.wikipedia.org/wiki?curid=554789" title="Pory">
Pory



</doc>
<doc id="554790" url="https://pl.wikipedia.org/wiki?curid=554790" title="Jet lag syndrome">
Jet lag syndrome



</doc>
<doc id="554793" url="https://pl.wikipedia.org/wiki?curid=554793" title="Michał Pyrz">
Michał Pyrz

 
Michał Pyrz – wójt Nowosielec koło Przeworska, który w dniach od 9 do 11 czerwca 1624 skutecznie przewodził obronie wsi przed tatarską hordą.
W 1936 obok miejscowego drewnianego kościoła powstał kopiec ku czci Michała Pyrza. Poświęcenie kopca 29 czerwca 1936 stało się ogólnonarodową manifestacją polityczną ludowców przeciw sanacji z udziałem generalnego inspektora sił zbrojnych gen. dyw. Edwarda Rydza-Śmigłego oraz 150 tysięcy chłopów.

</doc>
<doc id="554802" url="https://pl.wikipedia.org/wiki?curid=554802" title="Ulotka">
Ulotka

Ulotka jest drukiem służącym celom propagandowym bądź informacyjnym, przeznaczonym do szybkiego rozpowszechniania, o niewielkiej objętości, zazwyczaj w formie kartki, lub rozkładanej broszurki nie przekraczającej 4 stron. Wykonana jest zazwyczaj na powlekanym papierze kredowym lub offsetowym o niskiej gramaturze (od 90 g do 170 g). Przekazuje ona niezbędne informacje o działalności instytucji, firmy albo organizacji politycznej, lub zapowiada jakieś wydarzenie. Ulotki najczęściej informują o wydarzeniach kulturalnych (koncertach, repertuarze teatrów lub kin), wydarzeniach politycznych (wiecach, zgromadzeniach, marszach, protestach), zawierają informacje turystyczne, asortyment towarów lub usług, dane katalogowe bądź prospekty handlowe opisujące pojedynczy produkt lub ofertę firmy.
Dostawa.
Najczęstszym sposobem kolportażu ulotek jest ich wykładanie w miejscach publicznych (poczekalniach, sklepach, na klatkach schodowych), czy też rozdawanie na ulicach. Stanowią tańszą alternatywę dla plakatu i broszury.
Etymologia.
Nazwa ulotki, wzięła się prawdopodobnie od jej nietrwałości – „ulotności”, gdyż zazwyczaj czas istnienia ulotki jest krótki. Ulotki gromadzone w bibliotekach i archiwach w celach poznawczych zwane są „drukami ulotnymi”.
Prawo.
Zgodnie z art. 63a § 1 Kodeksu wykroczeń "kto umieszcza w miejscu publicznym do tego nieprzeznaczonym ogłoszenie, plakat, afisz, apel, ulotkę, napis lub rysunek albo wystawia je na widok publiczny w innym miejscu bez zgody zarządzającego tym miejscem, podlega karze ograniczenia wolności albo grzywny."

</doc>
<doc id="554807" url="https://pl.wikipedia.org/wiki?curid=554807" title="Russell (Nowa Zelandia)">
Russell (Nowa Zelandia)

Russell (maor. "Kororāreka") – miasto portowe w Nowej Zelandii, na północy Wyspy Północnej, nad zatoką Bay of Islands, liczące 1017 mieszkańców (XII 2013 r.). Pierwsza, nieformalna, stolica kolonii brytyjskiej.
Historia.
Gdy na początku XIX wieku europejskie i amerykańskie statki zaczęły odwiedzać Nową Zelandię tubylczy Maorysi zorientowali się, że handel z tajemniczymi przybyszami może być bardzo owocny. Bay of Islands zapewniała dogodne kotwicowisko, ale była gęsto zaludniona przez Maorysów, którzy, by zachęcić białych, zaczęli dostarczać żywność i drewno w zamian za broń palną, alkohol i inne dobra produkowane przez białych. Handel spowodował szybki rozwój Kororāreki, ale miasto zdobyło sobie złą sławę, jako ośrodek bezprawia i prostytucji, w związku z czym nazywano je powszechnie "Piekielną dziurą Pacyfiku" (ang. "Hell Hole of the Pacific"), chociaż "Kororāreka" znaczy dosłownie "Jak słodki jest pingwin". W roku 1841 stolica została przeniesiona do Auckland, a Kororāreka/Russell zostało prawie doszczętnie zniszczone podczas wojny o maszt flagowy z Maorysami.
Współczesność.
Obecnie Russell to skupisko kawiarenek, sklepików z pamiątkami i niewielkich hoteli typu B&amp;B. Nieco ponad 1000-osobowa społeczność ginie w morzu tysięcy turystów z całego świata przybywających tu o każdej porze roku. Komunikację zapewnia żegluga promowa, a także droga lądowa wymagająca jednak sporych objazdów.

</doc>
<doc id="554808" url="https://pl.wikipedia.org/wiki?curid=554808" title="Przemówienie">
Przemówienie



</doc>
<doc id="554814" url="https://pl.wikipedia.org/wiki?curid=554814" title="Fontanna Potop">
Fontanna Potop

Fontanna Potop – fontanna, wielofigurowa kompozycja rzeźbiarska istniejąca w latach 1904-1943 i od 2014 w Bydgoszczy. Przez cały okres pierwszego istnienia (39 lat) i obecnie dzieło to jest jedną z atrakcji turystycznych Bydgoszczy. Od 2006 do 2014 roku trwał proces rekonstrukcji rzeźby prowadzony przez Społeczny Komitet Odbudowy Bydgoskiej Fontanny Potop. Uroczyste odsłonięcie nastąpiło 26 czerwca 2014 roku.
Opis.
Pomnik przedstawia kulminacyjny moment biblijnego Potopu - scenę, gdy giną zwierzęta i ludzie, którzy nie znaleźli schronienia w arce. Grupa posągowa fontanny składała się z trzech niezależnie stojących części. 
W centrum fontanny znajduje się mężczyzna, podtrzymujący lewym ramieniem omdlewającą kobietę. Drugą ręką usiłuje wciągnąć na skałkę innego mężczyznę. U stóp skały leży młoda matka, zmarła z wyczerpania, która zdołała jednak uratować swoje dziecko, bezradnie rozglądające się po wodnej pustyni. Obok wdrapuje się lew, nie czyniąc jednak szkody ludziom. Jest to główna figura, dominująca nad pozostałymi, usytuowana w centrum niecki fontanny.
Drugą figurę tworzy samotna niedźwiedzica, z głową skierowaną na wschód i prawą łapą uniesioną, opartą o skałę. W zaciśniętej paszczy trzyma bezwładne, martwe ciało małego niedźwiadka.
Trzecia część rzeźby nawiązuje do mitologii greckiej. Przedstawia scenę walki człowieka z oplatającym go wężem morskim, na wzór grupy Laokoona. Oddany został wysiłek mięśni i napięcie podczas tych zmagań.
Kompozycja rzeźbiarska ma 6 metrów wysokości i wykonana została z brązu, masa całości wynosiła 9 ton. Ściany basenu zbudowano z czerwonego piaskowca, stopnie z szarego granitu śląskiego, a otaczający chodnik ułożono w mozaikę.
Historia fontanny.
Fontanna była efektem konkursu ogłoszonego w 1897 roku przez Krajową Komisję dla Popierania Sztuki Plastycznej w Poznaniu (niem. "Landes Kunst Komission für Fordemung der Bildende Künste") na wodotrysk - rzeźbę w Bydgoszczy. Konkurs, na który wpłynęło 44 prac, wygrał berliński artysta - rzeźbiarz Ferdinand Lepcke (1866-1909). 
Prace nad wykonaniem i ustawieniem pomnika trwały 6 lat. Postawiono go w ogrodzie regencyjnym (dziś park im. Kazimierza Wielkiego). Uroczystego odsłonięcia dokonano 23 lipca 1904 o godz. 11.00. Woda do wodotrysku została podłączona ponad rok później, ponieważ po uroczystości trzeba było konstrukcję ponownie rozłożyć na części i usunąć poważne usterki, a i tak początkowo fontanna nie działała jak należy. Dopiero po interwencji specjalistów z Berlina, w roku 1908 fontanna zaczęła działać poprawnie. W uroczystości odsłonięcia, która zgromadziła przedstawicieli władz z Berlina i Poznania oraz licznie przybyłych mieszkańców, udział wziął także autor Ferdinand Lepcke. W 1908 wykonał on również statuę „Łuczniczki”, która stanęła na Placu Teatralnym w 1910 roku i dziś jest najpopularniejszym symbolem grodu nad Brdą i Wisłą. Koszt całego przedsięwzięcia według różnych źródeł wahał się między 110 a 200 tys. marek.
Fontanna „Potop” czytelna w swoim biblijnym przesłaniu emanowała dramatyzmem wydarzeń i budziła podziw. Ulokowana wśród zieleni w parku była obiektem częstych odwiedzin w trakcie tradycyjnych spacerów i szybko stała się stałym elementem pejzażu miasta. Bydgoszczanie szczycili się jej posiadaniem. Rzeźba przetrwała do 7 stycznia 1943, kiedy to decyzją okupacyjnych (niemieckich) władz miasta rozpoczęto jej rozbiórkę, w celu pozyskania metalu na cele wojenne. Po II wojnie światowej zachował się jedynie basen, zaś rzeźba została zastąpiona czterema kamiennymi rybami tryskającymi wodą, autorstwa Józefa Makowskiego. Rzeźby ryb w 2010, po blisko 40 latach zostały zdemontowane w związku z rekonstrukcją fontanny. Uszkodzone ryby trafiły na składowisko Spółdzielni Socjalnej „Bydgoszczanka” przy ul. Smoleńskiej. Po renowacji planowano ustawienie ich na skwerze u zbiegu ul. ks. Skorupki i Orlej, ale ostatecznie 2 czerwca 2022 ustawiono je północnym brzegu Wyspy Młyńskiej.
Bydgoska fontanna „Potop” miała dwie kopie: pierwsza w rodzinnym mieście rzeźbiarza w Coburgu w Bawarii, jednak bez dwóch bocznych rzeźb, a druga w Eisleben, w Górnej Saksonii. Rzeźby z Bydgoszczy w styczniu 1943 roku i z Eisleben w grudniu 1942 roku zostały przetopione na cele wojenne. Pozostała jedynie niepełna rzeźba w Coburgu, w oparciu o którą Stowarzyszenie Odbudowy Bydgoskiej Fontanny „Potop” zrekonstruowało to dzieło artystyczne. 
Proces rekonstrukcji zainicjowano w 2004 roku. Środki finansowe zebrano ze składek społecznych, miasta Bydgoszczy, władz samorządowych województwa kujawsko-pomorskiego oraz funduszy unijnych. W kwietniu 2009 ustawiono przed Galerią Drukarnia pierwszy odtworzony fragment pomnika: niedźwiedzicę. W kwietniu 2010 przeniesiono ją do wyremontowanej w 2009 misy fontanny w parku im. Kazimierza Wielkiego, przy której na koszt miasta zrekonstruowano dawną, kolorową mozaikę w formie kręgów i fal. 30 czerwca 2010 do fontanny trafił drugi fragment rzeźby - człowiek walczący z wężem. Autorem rekonstrukcji tej części fontanny jest Michał Pronobis z Radoszyc koło Kielc, a jej odlew warty ponad 100 tys. złotych został wykonany przez Jacka Guzerę w Kielcach. 3 października 2012 wróciła na swoje miejsce centralna figura mężczyzny ratującego kobietę. Brązowa figura o wysokości 3 m i masie 1200 kg również została zrealizowana przez zespół Pronobis - Guzera. W 2014 wykonano remont misy fontanny oraz zamontowano stację uzdatniania wody oraz oświetlenie. Ostatni element fontanny o wysokości 7 m przybył do miasta 14 czerwca 2014, po czym przystąpiono do montażu całości. Uroczyste odsłonięcie zrekonstruowanej fontanny zgodnie z planem nastąpiło 26 czerwca 2014. Koszt odbudowy wyniósł 2,5 mln zł.
Jesienią 2019 przeprowadzono prace konserwacyjne misy fontanny: z wnętrza niecki usunięto kilkucentymetrowe wypełnienie, a następnie pokryto ją elastomerem odpornym na warunki atmosferyczne. Korzystając z okazji, odkamieniono również rury doprowadzające wodę do fontanny. Remont wymagał czasowego demontażu fragmentu rzeźby, tj. posągu niedźwiedzicy. W I połowie 2020 konserwacji poddano grupę mężczyzny walczącego z wężem. Z powodu pandemii COVID-19, w 2020 fontanna została uruchomiona dopiero 20 sierpnia 2020.

</doc>
<doc id="554821" url="https://pl.wikipedia.org/wiki?curid=554821" title="Mistrzostwa Świata w piłce nożnej 2006/Mecz o trzecie miejsce">
Mistrzostwa Świata w piłce nożnej 2006/Mecz o trzecie miejsce



</doc>
<doc id="554822" url="https://pl.wikipedia.org/wiki?curid=554822" title="Europejskie telewizje publiczne">
Europejskie telewizje publiczne

Lista telewizji publicznych w Europie¹:
Nieistniejące telewizje publiczne w Europie
¹ Lista ta nie uwzględnia nadawców emitujących jedynie program dla publiczności zagranicznej, nawet jeśli działają na prawach telewizji publicznej.

</doc>
<doc id="554824" url="https://pl.wikipedia.org/wiki?curid=554824" title="Śródmiejska obwodnica zachodnia (Bielsko-Biała)">
Śródmiejska obwodnica zachodnia (Bielsko-Biała)

Śródmiejska obwodnica zachodnia w Bielsku-Białej – dwujezdniowa trasa z tunelami, wiaduktami, a także skrzyżowaniami jednopoziomowymi, obiegająca centralne dzielnice miasta. Jej ostatni fragment został otwarty 29 czerwca 2006. Stanowi ona połączenie drogi ekspresowej S52 z drogą krajową nr 52.
Obwodnica ma na celu odciążenie głównej arterii miasta, przechodzącej przez ścisłe centrum. Droga ta, według założeń, ma także zapewnić mieszkańcom największych osiedli dogodną komunikację z innymi dzielnicami miasta.
Budowa trasy, która liczy w sumie 7 kilometrów, rozpoczęła się w 1995 roku, a zakończyła w 2006.
Etapy budowy.
Budowa obwodnicy rozpoczęła się w 1995 roku, lecz już w okresie PRL powstały pierwsze jej fragmenty, przewidywane jako droga wewnątrzmiejska, bez powiązania z siecią tras krajowych i wojewódzkich.
Wszystkie wymienione inwestycje nie były przewidywane jako część przyszłej obwodnicy, lecz miały służyć przede wszystkim zapewnieniu dogodnego połączenia dwóch wielkopłytowych osiedli mieszkaniowych – Beskidzkiego i Karpackiego. Koncepcja budowy drogi odciążającej centrum miasta po jego zachodniej stronie pojawiła się w pierwszej połowie lat 90.
Właściwe prace przy budowie obwodnicy realizowane w latach 1995-2006 można podzielić na 3 główne etapy (w nawiasie ogólny koszt budowy):

</doc>
<doc id="554828" url="https://pl.wikipedia.org/wiki?curid=554828" title="Flaga Olsztyna">
Flaga Olsztyna

Flaga Olsztyna – jeden z symboli miejskich Olsztyna.
Symbolika.
Flagą Olsztyna (zgodnie z Regulaminem Flagi Miasta Olsztyna) jest "prostokątny płat materii o barwie niebieskiej, na którym w górnej części od drzewca umieszczona jest żółta muszla, a w dolnej części przez długość płata pas falisty biały. "
Barwy miasta wywodzą się z barw herbowych:

</doc>
<doc id="554838" url="https://pl.wikipedia.org/wiki?curid=554838" title="Osa dachowa">
Osa dachowa

Osa dachowa ("Vespula germanica") – gatunek błonkówki z rodziny osowatych. Naturalny zasięg jej występowania obejmuje Palearktykę: Europę, północną Afrykę i ciepłe regiony Azji. Introdukowana na Islandię, do obydwu Ameryk, Afryki Południowej, Nowej Zelandii i Australii. Uznawana za gatunek inwazyjny w Ameryce Południowej i Północnej, Australii, na Malcie, w Hiszpanii, Portugalii i RPA. Na nowo zajmowanych terenach szybko zwiększa swój zasięg. 
W Polsce jest pospolita, spotykana zarówno w lasach, ogrodach jak i na obrzeżach osiedli ludzkich.
Długość ciała robotnicy mieści się w przedziale 11–16 mm, a królowej 16–20 mm. Ubarwienie czarnobrązowe z żółtymi deseniami.
Gniazda os dachowych mają przeważnie średnicę 20–30 cm, ale zdarzają się znacznie większe, sięgające 100 cm. Umiejscawiane są w starych dziuplach lub w ziemi, a w pobliżu osad ludzkich również w otworach w murach, elementach dachu lub innych dogodnych lukach budynków.
Osa dachowa żywi się owadami (muchy, komary i pszczoły miodne), a także dojrzałymi owocami i sokami drzew. Przy masowych wystąpieniach powoduje znaczne szkody w sadach owoców pestkowych oraz na plantacjach winogron.
Użądlenie osy dachowej jest bolesne, ale dla większości ludzi nie stanowi zagrożenia dla zdrowia, poza przypadkami osób uczulonych.

</doc>
