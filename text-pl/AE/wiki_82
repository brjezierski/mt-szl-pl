<doc id="554839" url="https://pl.wikipedia.org/wiki?curid=554839" title="Biała dama">
Biała dama

Biała dama ("La dame blanche") – trzyaktowa opera buffa. Libretto napisał Eugène Scribe, a muzykę François-Adrien Boieldieu.
Treść.
Czas i miejsce akcji: rok ok. 1750, zamek hrabiów Avenel w Szkocji.
W domu dzierżawcy ma odbyć się chrzest, jednak sędzia, który miał zostać ojcem chrzestnym zachorował. Pojawia się George Brown, który obiecuje zostać ojcem chrzestnym w zamian za przenocowanie. Dikson zgadza się. Oficer dowiaduje się, że w sąsiednim zamku straszy, oraz o historii łączącej tamtą zjawę z jego gospodarzem (którego zjawa wzywa, aby przyszedł do zamku). Proponuje, że pójdzie tam zamiast Diksona. Okazuje się później, że za zjawę przebiera się Anna, którą wcześniej poznał oficer, zaś sam żołnierz to zaginiony hrabia, właściciel zamku, w którym "straszy". Po odzyskaniu zamku młodzi przysięgają sobie dozgonną miłość.
Historia utworu.
Libretto zostało oparte na powieści Waltera Scotta "Guy Mannering i Klasztor". Premiera w Paryżu w 1825 roku okazuje się niezwykłym sukcesem. Polska premiera w Warszawie w 1827 roku spotyka się z identycznym przyjęciem. Nawet Fryderyk Chopin podczas występu w Wiedniu w 1829 improwizuje na temat jednej z melodii z tej opery.

</doc>
<doc id="554840" url="https://pl.wikipedia.org/wiki?curid=554840" title="Józef Balcerek">
Józef Balcerek

Józef Balcerek – postać filmowa odgrywana przez Witolda Pyrkosza w serialu "Alternatywy 4" z 1983, wyreżyserowanym przez Stanisława Bareję i sequelu "Dylematu 5" z 2006, w reżyserii Grzegorza Warchoła.
Rolę Balcerka początkowo reżyser powierzył Ludwikowi Pakowi. Po wznowieniu zdjęć przerwanych stanem wojennym Bareja zmienił decyzję obsadową – istniejące sceny z tym bohaterem nakręcono na nowo, już z udziałem Witolda Pyrkosza. Powodem tej decyzji były obawy reżysera i aktorki odgrywającej żonę Balcerka, że Pak rolę zbytnio „strywializuje”.
Rodzina bohatera jako jedyna jest niezadowolona z otrzymanego mieszkania. Balcerek, przyzwyczajony do menelskiej rudery na warszawskim Targówku, stanowczo odmawia przyjęcia mieszkania w nowo wybudowanym bloku na Ursynowie – twierdzi, że nie chce wyjeżdżać na wieś. Bezskutecznie chwyta się różnych sposobów, by odprawić z kwitkiem komisję eksmisyjną. Wreszcie jednak, wraz z rodziną i gołębiami, zostaje przesiedlony na Alternatywy 4.
Balcerek to człowiek półświatka, potrafi otwierać drzwi na tak zwaną „pasówkie”, zrobić obejście na gazomierzu czy załatwić węgiel do blokowej lokomotywy. Ma on jednak swoje zasady, do których należy m.in. nierobienie włamu we własnym domu.
Nie jest to jednak zwykły menel, chociaż pędzi bimber i mówi z himilsbachowską chrypką. Gra na akordeonie, miał przed laty wstąpić do związku hodowców gołębi pocztowych, ale zgubił deklarację. Jego znajomość kodeksu karnego wydaje się większa niż sąsiada-prawnika Dąb-Rozwadowskiego. Na wesele krewniaczki zaprasza wszystkich lokatorów. To świetny kompan, gawędziarz i niewyczerpane źródło anegdot.
Jako pierwszy buntuje się przeciwko zasadom wprowadzonym przez gospodarza domu Anioła. Spacyfikowany przez niego na krótko fałszywym wezwaniem na odwyk, ostatecznie jednak staje się jednym z prowodyrów spisku mającego na celu ośmieszenie znienawidzonego „ciecia”.

</doc>
<doc id="554842" url="https://pl.wikipedia.org/wiki?curid=554842" title="O Warmio moja miła">
O Warmio moja miła

O Warmio moja miła, znany również pod tytułem Hymn warmiński – polska pieśń hymniczna do melodii skomponowanej przez Feliksa Nowowiejskiego i ze słowami napisanymi przez Marię Paruszewską. Powstała w 1920 roku jako propolska pieśń plebiscytowa. Stanowi nieoficjalny hymn Warmii oraz oficjalny hymn i hejnał Miasta Olsztyna.
Feliks Nowowiejski wykorzystał skomponowaną przez siebie melodię niemieckiego hymnu warmińskiego „Das Ermlandlied” (znanego też jako „Mein Ermland will ich ehren”), którą to melodię ułożył w 1904 roku na zamówienie czasopisma "Ermland" wydawanego przez Benno Wolfa w Lidzbarku Warmińskim. W 1906 roku tę samą melodię Nowowiejski wykorzystał do słów „Hymnu polskiego” (znanego też jako „O polski kraju święty”) autorstwa Władysława Bełzy"."
Utwór został odśpiewany po raz pierwszy przez kwidzyński chór „Lutnia” 2 czerwca 1920 podczas uroczystego koncertu Feliksa Nowowiejskiego w sali Schlosgarten ("ogród zamkowy") w Olsztynie, w nieistniejącym budynku przy ulicy Okopowej. Koncert miał charakter patriotyczny i związany był z zaplanowanym na 11 lipca 1920 plebiscytem dotyczącym przynależności Warmii i Mazur do Polski lub Niemiec.
Feliks Nowowiejski, twórca melodii "Roty" ("Nie rzucim ziemi, skąd nasz ród") do słów Marii Konopnickiej, był związany z Warmią. Pochodził z Wartemborka (dziś Barczewo), jego rodzice byli Warmiakami. W latach 1893–1900 mieszkał i pracował w Olsztynie, był min. czasowo organistą w kościele parafialnym św. Jakuba. Po 1918 roku swoje życie i pracę związał z odrodzoną Polską.
Autorstwo tekstu.
Tekst „Hymnu warmińskiego” opublikowała "Gazeta Olsztyńska" nr 60 z 18 maja 1920 roku, podając jako jego autorkę poetkę Marię Paruszewską. Podobna informacja pojawiła się również na pocztówce wydanej z okazji plebiscytu. Maria Paruszewska była znaną poznańską poetką i działaczką kulturalną, bliską współpracowniczką i przyjaciółką mieszkającego wówczas w Poznaniu Feliksa Nowowiejskiego.
W poprzednich latach podawano w wątpliwość autorstwo Paruszewskiej. Wynikało to z braku dostępu do archiwalnego numeru "Gazety Olsztyńskiej", a także z faktu, że w tomie wierszy Paruszewskiej z 1934 roku znajduje się utwór „Hymn warmiński” z zupełnie innymi strofami. W związku z tym uważano, że tekst Patruszewskiej nie dotarł na czas do Olsztyna, więc słowa ułożył sam kompozytor albo jego brat Rudolf Nowowiejski. Uważano też, że w powstaniu tekstu mógł mieć udział Paweł Jasiek, autor późniejszego Hymnu Krajny.
Jednak z badań przeprowadzonych przez Jana Chłostę wynika jednoznacznie, że autorką tekstu była na pewno wyłącznie Maria Paruszewska. Wynika to zarówno z plebiscytowego wydania "Gazety Olsztyńskiej" i okolicznościowej pocztówki, ale także z faktu, że ten sam tekst w identycznym brzmieniu Maria Paruszewska wydrukowała dziewięć dni wcześniej w poznańskim ilustrowanym tygodniku społeczno-narodowym "Praca" (nr 19 z 9 maja 1920, s. 2), z którym regularnie współpracowała. Według Jana Chłosty późniejsza wersja „Hymnu warmińskiego” Paruszewskiej ma inne słowa, ponieważ odzwierciedlała sytuację po przegranym plebiscycie.
Tekst pieśni „O Warmio moja miła” wykazuje podobieństwo kompozycyjne do hymnu „O polski kraju święty” autorstwa Władysława Bełzy z 1906 roku, który był wykonywany do tej samej melodii Feliksa Nowowiejskiego. Tekst Marii Paruszewskiej mógł być zatem inspirowany tekstem Bełzy.
W dawniejszych źródłach autorstwo słów hymnu czasem błędnie przypisywano Marii Zientarze-Malewskiej. Poetka, co prawda napisała wiersz o podobnym tytule „O Warmio moja” (najprawdopodobniej już po II wojnie światowej) oraz opowiadania i gadki warmińskie "Warmio moja miła" (wydane w 1959), ale zdaniem prof. Janusza Jasińskiego, w czasie gdy hymn powstawał, Zientara-Malewska „była na to za mało doświadczona, poza tym nie pracowała jeszcze w Olsztynie”.
Hymn i hejnał Olsztyna.
Po raz pierwszy jako hejnał, utwór został odegrany z wieży ratuszowej w południe 28 października 1947 roku, w dniu imienin ówczesnego prezydenta miasta Tadeusza Pałuckiego. Zwyczaj ten jednak zanikł po modernizacji miejskiej zawodowej straży i likwidacji etatu trębacza. 22 stycznia 1969 roku ponownie zaczęto odgrywać melodię hejnału z okazji rocznicy wyzwolenia Olsztyna. Data ta uznawana jest za oficjalną datę uruchomienia kurantów, które wygrywały melodię „Hymnu warmińskiego” (utwór odtwarzany był z magnetofonu). Zegar sterujący, wzmacniacz i głośniki ufundowali rzemieślnicy Olsztyna.
31 października 2009 o godzinie 12:00, w 656 urodziny miasta, z ratuszowej wieży ponownie rozbrzmiała melodia hejnału, odegrana przez Daniela Rupińskiego – nowego miejskiego trębacza. Melodia hejnału jest odgrywana z wieży ratusza codziennie w południe.
20 czerwca 2000 Rada Miejska w Olsztynie przyjęła utwór jako oficjalny hymn i hejnał miasta. 24 kwietnia 2002, za opinią prof. Janusza Jasińskiego, Rada Miasta Olsztyn uchwaliła, że hymnem i hejnałem miasta są dwie pierwsze zwrotki utworu. 29 października 2008, na wniosek Stowarzyszenia Święta Warmia, Rada Miasta Olsztyn uzupełniła hymn i hejnał miasta o trzecią zwrotkę utworu „Hymnu warmińskiego”.
Na cześć hymnu oraz jego kompozytora, od 2005 co roku w Olsztynie jest organizowany Festiwal Chórów i Orkiestr Dętych „O Warmio moja miła”.
Tekst hymnu.
Aktualny i oficjalny tekst hymnu Miasta Olsztyn zawarty jest w załączniku do uchwały nr XXXIII/407/08 Rady Miasta Olsztyn z dnia 29 października 2008 r.
&lt;poem&gt;
O Warmio moja miła
Rodzinna ziemio ma.
Tyś mnie do snu tuliła,
Miłością pierś ma drga
Zdradziecko byłaś wzięta,
Bo chytry był nasz wróg
Niewoli srogie pęta,
Rozerwał dziś sam Bóg!
My Warmii wierne dzieci
Kochamy ten nasz kraj,
Po latach burz, zamieci
Zabłysnął szczęścia raj.
Olsztyński zamek stary,
Krzyżactwa mieścił ród,
Dziś polskie tam sztandary
I odrodzenia cud.
Rozdarły Polskę wrogi,
Przyszła niewola, znój,
Lecz Biały Orzeł drogi
Lot zwrócił ku niej swój!
Ojczyzno zmartwychwstała
Twych dzieci usłysz śpiew.
O Warmio, Polska cała
Za Ciebie odda krew!
&lt;/poem&gt;
Wersje.
W wersji podanej przez "Gazetę Olsztyńską" z 18 maja 1920 ostatnia zwrotka miała kształt:
&lt;poem&gt;
Gnębiły Warmię wrogi,
aż światem wstrząsnął bój
I biały orzeł drogi
Lot ku niej zwrócił swój.
O Warmio zmartwychwstała,
Twych dzieci usłysz śpiew
O Warmio, Polska cała,
Za ciebie lała krew.
&lt;/poem&gt;
W czasach PRL pieśń śpiewano w wersji ocenzurowanej. Zamiast "Rozerwał dziś sam Bóg!" śpiewano "Rozerwał dziś sam lud!", a w wierszu "Zabłysnął szczęścia raj" słowo "raj" zastępowane było słowem "kraj".
Tekst niemiecki.
Das Ermlandlied&lt;poem&gt;
Mein Ermland will ich ehren,
So lang ich leb' und bin,
Die Äcker sind voll Ähren,
Die Wiesen sind so grün,
Und durch die Blumenau
Wallt's Flüßlein himmelblau.
Mein Ermland will ich ehren,
So lang ich leb' und bin.
Mein Ermland will ich lieben,
Ihm sei mein Herz geweiht!
Hier ist es noch geblieben
Wie zu der Väter Zeit.
Hier gilt noch Sitt' und Treu',
Nicht Trug und Heuchelei,
Mein Ermland will ich lieben,
Ihm sei mein Herz geweiht!
Mein Ermland will ich preisen,
Wo ich auch immer bin,
Mein Leben soll beweisen,
Daß ich Ermländer bin:
Will bleiben fromm und gut,
Bewahren treuen Mut.
Mein Ermland will ich preisen,
Wo ich auch immer bin.
&lt;/poem&gt;

</doc>
<doc id="554843" url="https://pl.wikipedia.org/wiki?curid=554843" title="Wyższa Szkoła Biznesu i Przedsiębiorczości w Ostrowcu Świętokrzyskim">
Wyższa Szkoła Biznesu i Przedsiębiorczości w Ostrowcu Świętokrzyskim

Wyższa Szkoła Biznesu i Przedsiębiorczości w Ostrowcu Świętokrzyskim (WSBiP), uczelnia niepubliczna w Ostrowcu Świętokrzyskim, utworzona na podstawie decyzji Ministerstwa Edukacji Narodowej z 19 marca 1996 roku (w rejestrze niepaństwowych szkół wyższych została zapisana pod numerem 82). Siedziba uczelni mieści się w Ostrowcu Świętokrzyskim przy ul. Akademickiej 12.
Uczelnia prowadzi swą działalność nieprzerwanie od 1 października 1996 r. Według szacunkowych danych w pierwszych 20 latach swojego istnienia uczelnia wykształciła ok. 11 tys. absolwentów na studiach I i II stopnia, a także 7,5 tys. na studiach podyplomowych.
Uczelnia poza swą macierzystą bazą w Ostrowcu Świętokrzyskim posiada od 2013 r. Filie (wcześniej Wydziały Zamiejscowe) w Tomaszowie Mazowieckim oraz Limanowej.
Historia.
Historia Wyższej Szkoły Biznesu sięga roku 1995, kiedy powstała Ostrowiecka Szkoła Biznesu Sp. z o.o. – założyciel WSBiP. Jej udziałowcami zostali twórca koncepcji uczelni – prof. dr hab. Zbigniew Doliwa-Klepacki oraz przedsiębiorcy: Stanisław Bobkiewicz i Wojciech Cholewiński. Uczelnia została utworzona na mocy decyzji Ministra Edukacji Narodowej z 19 marca 1996. Pierwotnie składała się z 2 wydziałów – Menedżerskiego oraz Biznesu Międzynarodowego. W roku akademickim 1997/1997 zostały one połączone w Wydział Ekonomiczno-Prawny, ponadto zostały utworzone wydziały: Wychowania Fizycznego i Pedagogiczny. Pierwszym rektorem został prof. dr hab. Zbigniew Doliwa-Klepacki (1996–1997), zastąpiony w roku akademickim 1997/1998 przez prof. dr. hab. Franciszka Ryszkę (1998), który zmarł nagle kilka miesięcy po objęciu funkcji, a następnie prof. dr. hab. Bogdana Klepackiego (1998–2001).
Od 1998 r. główna siedziba uczelni mieściła się w użyczonym przez władze miasta kompleksie budynków, wcześniej użytkowanych przez PSP nr 7. Oprócz tego uczelnia korzystała z innych, zakupionych na terenie Ostrowca Świętokrzyskiego, budynków – na osiedlu Pułanki oraz ul. Gulińskiego.
W latach 1999–2000 doszło do zmian w strukturze uczelni – utworzony został Wydział Politologiczny, a także Nauczycielskie Kolegium Języków Obcych oraz Medyczne Studium Fizjoterapii. Rozpoczęto także kształcenia na studiach podyplomowych (2001). Pięć lat po zainaugurowaniu działalności WSBiP kształciła na kierunkach: ekonomia, socjologia, politologia, pedagogika, wychowanie fizyczne, fizjoterapia, w kolejnych latach rozpoczęto kształcenie na kierunkach: geodezja i kartografia, pielęgniarstwo (2004). Rektorami uczelni byli w tym czasie ponownie prof. dr hab. Zbigniew Doliwa-Klepacki (2001–2005) oraz dr hab. Tomasz Bartoszewicz (2005–2007).
W 2007 r. nastąpiła kolejna zmiana w strukturze uczelni – powołano dwa wydziały: Wydział Nauk Społecznych i Technicznych (dziekan: doc. dr Marek Jaworski) składający się z katedr: Ekonomii, Politologii, Geodezji i Kartografii, Metalurgii oraz Wydział Pedagogiki i Nauk o Zdrowiu (dziekan: doc. dr Tadeusz Grudniewski), składający się z katedr: Pedagogiki, Fizjoterapii, Wychowania Fizycznego, Pielęgniarstwa. Uczelnia otrzymała uprawnienia do kształcenia na kolejnych kierunkach: Zdrowie Publiczne (2007), Bezpieczeństwo Narodowe (2009), Filologia (2011). Jednocześnie w tym okresie z powodu braku zainteresowania ze strony potencjalnych kandydatów zaprzestano kształcenia na niektórych kierunkach, np. socjologii, politologii, metalurgii. W 2011 r. uczelnia obchodziła uroczystości 15-lecia. Po rezygnacji rektora Bartoszewicza kolejnymi rektorami byli: prof. dr hab. Stanisław Zaborniak (2007–2010) dr hab. Bożena Zboina (2010–2012, 2013–2015) oraz dr Tadeusz Grudniewski (2012–2013).
W 2013 r. utworzono dwa wydziały zamiejscowe WSBiP – Wydział Nauk Społecznych i Technicznych w Limanowej (dziekan: dr Robert Krasowski) oraz Wydział Pedagogiki i Nauk o Zdrowiu w Tomaszowie Mazowieckim (dziekan: dr Aneta Skuza). Po tragicznej śmierci prof. dr hab. Kazimierza Obodyńskiego (2015), powołanego na stanowisko rektora w kadencji 2015–2019, p.o. Rektora WSBiP został dr Marek Świeca, zaś w 2016 r. funkcję rektora powierzono dr Izabeli Zaborowskiej.
WSBiP obecnie.
WSBiP składa się od 1 października 2018 r. dwóch wydziałów: Wydziału Nauk Społecznych i Technicznych (dziekan: dr Dorota Maciąg) oraz Wydziału Pedagogiki i Nauk o Zdrowiu (dziekan: dr Grażyna Kałamaga), a także dwóch Filii – w Limanowej i Tomaszowie Mazowieckim (dawnych wydziałów zamiejscowych). Uczelnia kształci studentów na kierunkach: Bezpieczeństwo Narodowe (kierownik katedry: gen. broni dr Anatol Wojtan), Ekonomia (kierownik katedry: dr Przemysław Furgacz), Geodezja i Kartografia (kierownik katedry: dr inż. Łukasz Śliwiński), Pedagogika (kierownik katedry: dr Anna Zybura), Pielęgniarstwo (kierownik katedry: dr Małgorzata Cichońska), a także na studiach podyplomowych.
W 2016 r. w WSBiP odbyły się uroczystości 20-lecia uczelni. W 2019 r. otwarto Monoprofilowe Centrum Symulacji Medycznej, stanowiące nowoczesną bazę dydaktyczną dla kierunku Pielęgniarstwo.
Według stanu na 1 października 2018 r. w WSBiP kształciło się 1533 studentów na studiach I i II stopnia.
Z WSBiP ściśle związane jest Stowarzyszenie „Nauka, Edukacja, Rozwój” (prezes: Barbara Bakalarz-Kowalska), utworzone w 1998 r., będące m.in. organem prowadzącym Akademicką Niepubliczną Poradnię Psychologiczno-Pedagogiczną. WSBiP jest patronem Uniwersytetu Trzeciego Wieku przy WSBiP (powstał w 2003).
Wykładowcy.
Wśród byłych oraz obecnych wykładowców WSBiP znajdują się: prof. dr hab. Tadeusz Aleksander, prof. dr hab. Klemens Białecki, dr hab. Andrzej Bonusiak, dr Włodzimierz Cimoszewicz, prof. dr hab. Wanda Dróżka, prof. dr hab. Irena Fierla, gen. broni w st. spocz. dr Józef Flis, prof. dr hab. Zofia Gawlina, prof. dr hab. Aleksander Gieysztor, prof. dr hab. Ryszard Hycner, prof. dr hab. Andrzej Jaeschke, prof. dr hab. Jerzy Jaskiernia, prof. dr hab. Mariusz Jędrzejko, prof. dr hab. Andrzej Jopkiewicz, dr Zdzisław Kałamaga, prof. dr hab. Kazimierz Kik, prof. dr hab. Janusz Kosicki, prof. dr hab. Teresa Kulik, prof. dr hab. Andrzej Malarewicz, prof. dr hab. Władysław Markiewicz, prof. dr hab. Jerzy Nowocień, dr Józef Oleksy, gen. dyw. w st. spocz. Andrzej Pietrzyk, prof. dr hab. Jerzy Piwek, dr hab. Mieczysław Poborski, prof. dr hab. Franciszek Ryszka, dr Leszek Sykulski, dr hab. Czesław Szczepańczyk, dr hab. Romuald Szeremietiew, prof. dr hab. Jan Szopa, ks. prof. dr hab. Jan Śledzianowski, prof. dr hab. Michał Śliwa, gen. broni w st. spocz. dr Anatol Wojtan, prof. dr hab. Zygmunt Wojtaszek.
Współpraca międzynarodowa.
WSBiP od początku swego istnienia współpracuje z zagranicznymi uczelniami oraz instytucjami i organizacjami pozarządowymi w obszarze badań naukowych oraz wymiany kadry akademickiej i studentów. Od 1996 r. uczelnia zawarła umowy partnerskie m.in. z takimi uczelniami jak: Czerniowiecki Uniwersytet Narodowy im. J. Fedkowycza (Ukraina), Narodowy Uniwersytet „Akademia Ostrogska” (Ukraina), Międzynarodowy Uniwersytet Kaukaski w Tbilisi (Gruzja), Akademia Sił Zbrojnych generała M. R. Stefanika (Słowacja), (Rumunia), Uniwersytet „Gabriele d’Anuzzo” w Peskarze (Włochy), (Turcja), (Litwa), (Węgry), (Łotwa), Uniwersytet w Dyneburgu (Łotwa), Połocki Uniwersytet Państwowy (Białoruś), Uniwersytet Katolicki w Rużomberku (Słowacja), (Włochy), (Portugalia), (Czechy).
Od 2004 r. WSBiP uczestniczy w programach Socrates II, LLP i Erasmus+. Uczelnia uczestniczy w międzynarodowych projektach badawczych, programach stażowych oraz wymianie kadry akademickiej. W ramach polityki umiędzynarodowienia w gościnne wykłady w WSBiP mieli naukowcy m.in. ze Belgii, Stanów Zjednoczonych, Ukrainy, Węgier, Gruzji, Brazylii, Turcji, Słowacji.
Działalność naukowo-badawcza.
WSBiP, pomimo statusu uczelni regionalnej, prowadzi działalność naukowo-badawczą. W szczególności realizowana jest ona w obszarach: nauk o zdrowiu, ekonomii, stosunków międzynarodowych, wojskowości, pedagogiki, historii. Od 2003 r. organizowana jest cykliczna ogólnopolska (z czasem międzynarodowa) konferencja medyczna „Ostrowieckie Dni Promujące Zdrowie”. W 2014 r. konferencję naukową „Życie i działalność Prezydenta RP na uchodźstwie Kazimierza Sabbata na tle misji polskiej emigracji niepodległościowej” objął honorowym patronatem Prezydent RP Bronisław Komorowski. W 2016 r. WSBiP była gospodarzem Międzynarodowej Konferencji Naukowej „Obrona Terytorialna i jej rola we współczesnych systemach bezpieczeństwa” – pierwszej w Polsce konferencji eksperckiej poświęconej problematyce obrony terytorialnej. WSBiP realizowała ponadto szereg projektów badawczych, m.in. ze środków Narodowego Centrum Badań i Rozwoju.
W ramach popularyzacji nauki WSBiP organizuje spotkania z luminarzami polskiej nauki, polityki i biznesu, seminaria, wykłady otwarte. Z WSBiP współpracują na polu nauki i działalności eksperckiej Ostrowieckie Towarzystwo Naukowe (powstałe w 2009) oraz Środkowoeuropejski Instytut Badań i Analiz Strategicznych (powstały w 2016).
Działalność wydawnicza.
Wydawnictwo.
Od 1998 roku funkcjonuje Wydawnictwo WSBiP. W przeciągu minionych 20 lat wydawnictwo wydało przeszło 100 publikacji o charakterze naukowym i popularnonaukowym (monografie, publikacje zbiorowe, skrypty, księgi jubileuszowe) w szczególności z dziedzin: prawa, ekonomii, stosunków międzynarodowych, medycyny, pedagogiki. Wydawnictwo wydaje także czasopisma uczelniane oraz publikacje okolicznościowe. W strukturze uczelni wydawnictwo połączone jest z księgarnią akademicką oraz Biblioteką WSBiP.
Sport akademicki.
W 1999 r. na bazie juniorskiego klubu UMKS Ostrovia utworzony został profesjonalny Klub Piłki Siatkowej WSBiP (następnie ASZ WSBiP). W sezonie 2001/2002 klub po raz pierwszy zagrał w rozgrywkach II ligi, zaś w sezonie 2004/2005 w rozgrywkach I ligi „B”. Przed sezonem 2005/2006 klub został włączony w struktury KSZO, występując pod nazwą AZS WSBiP KSZO (do 2014 r., kiedy po awansie do ORLEN Ligi powołano spółkę KSZO Ostrowiec S.A.) W „akademickim” okresie zespołu występowały w nim takie siatkarki jak: Katarzyna Mróz czy Agata Mróz, która jako siatkarka AZS WSBiP została złotą medalistką Mistrzostw Europy w Turcji (2003).
Oprócz sekcji piłki siatkowej AZS WSBiP posiadał amatorskie sekcje: piłki nożnej oraz tenisa stołowego (powołana w 2003 r.), regularnie występujące m.in. w Mistrzostwach Polski Uczelni Niepaństwowych.

</doc>
<doc id="554847" url="https://pl.wikipedia.org/wiki?curid=554847" title="Karolina Dostalikówna">
Karolina Dostalikówna



</doc>
<doc id="554848" url="https://pl.wikipedia.org/wiki?curid=554848" title="Klaretyni">
Klaretyni

Zgromadzenie Misjonarzy Synów Niepokalanego Serca Błogosławionej Maryi Dziewicy, potocznie Misjonarze Klaretyni, lub Zgromadzenie Misjonarzy Klaretynów – zgromadzenie zakonne założone 16 lipca 1849 roku przez św. Antoniego Marię Klareta w Vic (Hiszpania), a zatwierdzone 22 grudnia 1865 roku przez papieża Piusa IX.
Zgromadzenie Misjonarzy Synów Niepokalanego Serca Błogosławionej Maryi Dziewicy dało Kościołowi 5 kardynałów, 6 arcybiskupów i 43 biskupów.
Placówki na świecie.
Burkina Faso
• Parafia Matki Bożej Miłosierdzia w Koudougou (2015 rok zalozenia)
Habit.
Klaretyni noszą czarną sutannę z czarnym pasem, po ślubach wieczystych misjonarze klaretyni otrzymują krzyż misyjny.

</doc>
<doc id="554849" url="https://pl.wikipedia.org/wiki?curid=554849" title="Misjonarze Klaretyni">
Misjonarze Klaretyni



</doc>
<doc id="554850" url="https://pl.wikipedia.org/wiki?curid=554850" title="Nicole Coste">
Nicole Coste



</doc>
<doc id="554851" url="https://pl.wikipedia.org/wiki?curid=554851" title="Leon Jogiches">
Leon Jogiches

Leon Jogiches ps. „Jan Tyszka”, "Grozowski" (ur. 17 lipca 1867 w Wilnie, zm. 10 marca 1919 w Berlinie) – działacz polskiej i międzynarodowej socjaldemokracji, współtwórca i ideolog Socjaldemokracji Królestwa Polskiego i Litwy, sekretarz generalny Komunistycznej Partii Niemiec (KPD) (1919).
Życiorys.
Urodzony w rodzinie zamożnego kupca żydowskiego. Od 1885 roku w ruchu rewolucyjnym. Od 1890 w Szwajcarii i Niemczech, gdzie poznał Różę Luksemburg. Współzałożyciel Socjaldemokracji Królestwa Polskiego w 1893, przekształconego następnie w 1900 w Socjaldemokrację Królestwa Polskiego i Litwy. W 1906 więziony był w X Pawilonie Cytadeli Warszawskiej. W latach 1906–1918 członek Zarządu Głównego SDKPiL, a także jeden z jej głównych ideologów. Był także redaktorem „Czerwonego Sztandaru” i „Przeglądu Socjaldemokratycznego”. Brał udział w rewolucji 1905 roku na ziemiach polskich. Do 1912 współpracował z SDPRR, będąc w latach 1908–1910 członkiem Biura Zagranicznego KC. W Niemczech był członkiem SPD, a następnie USPD. W okresie I wojny światowej był współzałożycielem Związku Spartakusa w 1914 i KPD w 1918. Od 1916 do 1918 w więzieniu za współorganizację demonstracji 1 maja 1916. Po zamordowaniu w styczniu 1919 Róży Luksemburg i Karla Liebknechta przez członków Freikorpsów, został sekretarzem generalnym KC Komunistycznej Partii Niemiec (KPD).
W marcu 1919 aresztowany w Berlinie i zamordowany w więzieniu w Moabicie.
Życie prywatne.
Będąc w Szwajcarii poznał w 1891 roku Różę Luksemburg. Ich nieformalny związek trwał do 1906 roku. Większość czasu mieszkali w różnych krajach – a nawet gdy byli w tym samym mieście, nigdy nie mieszkali razem w jednym mieszkaniu. niektóre źródła mówią, że był jej mężem.

</doc>
<doc id="554852" url="https://pl.wikipedia.org/wiki?curid=554852" title="Herb Tychów">
Herb Tychów

Herb Tychów – jeden z symboli miasta Tychy w postaci herbu.
Wygląd i symbolika.
Herb przedstawia na niebieskim tle, złoty róg myśliwski z czarnymi okuciami i złotym rzemieniem skręconym ku górze.
Historia.
Wizerunek rogu myśliwskiego pojawił się na pieczęci odciśniętej w katastrze (pochodzi od imienia cesarza rzymskiego Karola) dnia 2 czerwca 1723 r. przez ówczesnego wójta tyskiego Andrzeja Bielasa (Andres Bielas Vogt). W Katastrze karolińskim widnieje odcisk pieczęci, który przedstawia róg myśliwski ze skęconym rzemieniem skierowanym do góry. Wyraźnie zaznaczono ustnik oraz krawędź tuby. Róg oplatają w trzech miejscach rzemienie, a do każdego z nich przymocowano frędzel. W otoku biegnie napis „SIGILLUM TYCHENSE” („PIECZĘĆ TYSKA”). W górnej części otoku umieszczono równoramienny krzyż, który tworzy pięć okrągłych wypustków. Bezpośrednio za napisem znajduje się bliżej nieokreślony symbol, prawdopodobnie znak grawera. 
Kolejny herb Tychów pochodzi z pieczęci znajdującej się na dokumencie datowanym na 11 grudnia 1769 r. Herb ten przedstawiał róg myśliwski z długim rzemieniem i frędzlami.
Do 1950 roku herbem miasta był złoty lub srebrno-złoty róg na niebieskim tle. W 1950 Rada Państwa PRL podjęła decyzję o rozbudowie Tychów. Z tej okazji zdecydowano się ustalić nowy herb. Prezentował on czarny róg myśliwski ze srebrnymi ozdobami.
Rok później przyjęto kolejny projekt, stworzony przez architekta Marka Niklewicza. Odbiegał on zupełnie od wszystkich przeszłych herbów Tychów, prezentował bowiem ceglany mur. W jego prawym górnym rogu znajdowały się symbole górnictwa – tzw. pyrlik z żelozkiem, a ponad godłem widniał napis "Tychy". Herb symbolizować miał „nowoczesny, wielkomiejski charakter” miasta i zajęcia jego mieszkańców – budownictwo i górnictwo. Mimo uchybień heraldycznych herb taki obowiązywał aż do 1989 roku.

</doc>
<doc id="554858" url="https://pl.wikipedia.org/wiki?curid=554858" title="Tekst ujednolicony">
Tekst ujednolicony



</doc>
<doc id="554860" url="https://pl.wikipedia.org/wiki?curid=554860" title="Ivan Klasnić">
Ivan Klasnić

Ivan Klasnić (ur. 29 stycznia 1980 w Hamburgu) – piłkarz chorwacki grający na pozycji napastnika.
Kariera klubowa.
Klasnić urodził się w Hamburgu w rodzinie chorwacko-bośniackich gastarbeiterów. Karierę zaczynał w małych okolicznych klubach takich jak Union 03 Hamburg i TSV Stellingen. Pierwszym poważnym klubem Klasnicia był FC St. Pauli, w którym to usłyszano o nim podczas meczów 2. Bundesligi. W St. Pauli Klasnić zadebiutował, mając już 18 lat (w roku 1998) i w zespole tym grał przez 4 lata, a największy sukces to poprowadzenie St. Pauli do awansu do Bundesligi w sezonie 2000/2001.
Po świetnym sezonie w St.Pauli Klasniciem zainteresowało się kilka klubów z 1.ligi. Najbardziej konkretny był Werder Brema i latem 2001 Klasnić na zasadzie wolnego transferu przeszedł do klubu z Bremy. W pierwszych 2 sezonach gry w Werderze Klasnić był rezerwowym dla takich zawodników jak Ailton, Nelson Valdez czy Angelos Charisteas. Odniósł także 2 poważne kontuzje kolana. Dopiero w sezonie 2003/2004 zaczął grać na miarę swoich możliwości i obok wspomnianego Ailtona był jednym z najlepszych graczy zespołu, który na niemieckich boiskach ustrzelił dublet – mistrzostwo Niemiec oraz Puchar Niemiec. Klasnić z 13 bramkami był po Ailtonie najlepszym strzelcem zespołu, a dołożył do tego jeszcze 11 asyst. Po sezonie przedłużył kontrakt z Werderem. Od sezonu 2004/2005 jego partnerem w ataku Werderu był Miroslav Klose. Obaj tworzyli najbardziej bramkostrzelny atak w Bundeslidze. Klasnić w lidze zdobył 10 bramek, a w edycji Ligi Mistrzów dołożył 5, z czego 3 w meczu z RSC Anderlecht. Werder odpadł w 1/8 finału z Olympique Lyon. W sezonie 2005/2006 obaj poprowadzili Werder do wicemistrzostwa Niemiec. Dość powiedzieć, że Werder w 34 meczach zdobył aż 79 bramek, z czego aż 40 było autorstwem Klasnicia (15 goli) i Klose (25 goli, król strzelców). Później Klose przeniósł się do innego klubu Bundesligi – Bayernu Monachium. W sezonie 2006/2007 zaczęły się problemy Ivana ze zdrowiem. Miał operację przeszczepu nerki, która za pierwszym razem nie powiodła się. Za drugim razem przeszczep udał się i Ivan powrócił do gry. Ivan został wypożyczony do Boltonu na sezon 2009/2010 oraz angielski klub zachował sobie prawo pierwokupu piłkarza. 4 sierpnia 2010 roku poinformowano o podpisaniu dwuletniego kontraktu wiążącego zawodnika z drużyną Boltonu. W 2012 roku przeszedł do 1. FSV Mainz 05, gdzie rozegrał 3 mecze, w których strzelił 1 bramkę. W 2013 roku zakończył karierę.
Kariera reprezentacyjna.
Klasnić z powodzeniem mógł grać w innej reprezentacji niż ta chorwacka. Grę w kadrze Niemiec proponował mu Rudi Völler, a w kadrze Bośni i Hercegowiny Blaž Slišković. W obu przypadkach Klasnić odmówił i wybrał reprezentację Chorwacji, w której zadebiutował 18 lutego 2004 roku w przegranym 1:2 meczu z Niemcami. Swoją bramkostrzelność potwierdzał także w kadrze. Przed finałami Mistrzostw Świata w Niemczech strzelił gola samej Argentynie, a Chorwaci wygrali 3:2, potem dołożył także 2 bramki w meczu z Austrią. Na mistrzostwach jednak nie było już tak dobrze. Klasnić zagrał we wszystkich 3 meczach swojej reprezentacji, ale nie wpisał się ani razu na listę strzelców, a Chorwacja rozczarowała, nie wygrała żadnego meczu i nie wyszła ze swojej grupy. Na Euro 2008 strzelił gola Polsce w 53 minucie, strzelając jedynego gola meczu.

</doc>
<doc id="554864" url="https://pl.wikipedia.org/wiki?curid=554864" title="Samuel Youd">
Samuel Youd

Samuel Youd (ur. 16 kwietnia 1922 w Knowsley, Lancashire, zm. 3 lutego 2012 w Bath) – brytyjski pisarz science-fiction. Pisał pod pseudonimami: John Christopher, Hilary Ford, William Godfrey, Peter Graaf, Peter Nichols, Anthony Rye oraz Stanley Winchester. Jego najbardziej znane dzieło to nie wydana w Polsce trylogia "The Tripods", którą napisał jako John Christopher.
Życiorys.
Youd urodził się w Lancashire. Podczas wojny służył w Królewskim Korpusie Łączności (1941-1946). Stypendium Fundacji Rockefellera pozwoliło mu zapoczątkować karierę pisarską, utworem "The Winter Swan". Jego powieści cieszyły się największą popularnością w latach 50. i 60. (szczególnie "The Death of Grass"), a także 80., kiedy telewizja brytyjska nakręciła adaptację "The Tripods". Obecnie niewiele już książek Youda pozostaje w druku, choć wciąż są doceniane przez kolekcjonerów oraz fanów gatunku.

</doc>
<doc id="554865" url="https://pl.wikipedia.org/wiki?curid=554865" title="John Christopher">
John Christopher



</doc>
<doc id="554869" url="https://pl.wikipedia.org/wiki?curid=554869" title="Zirak Zigil">
Zirak Zigil



</doc>
<doc id="554870" url="https://pl.wikipedia.org/wiki?curid=554870" title="Rawar">
Rawar

Warszawskie Zakłady Radiowe „Rawar” – polskie nieistniejące obecnie przedsiębiorstwo przemysłu radiotechnicznego, wytwarzające urządzenia radiolokacyjne dla wojska.
Od 1976 roku weszło w skład CNPEP Unitra-Radwar, późniejszego Radwar S.A., jako jego oddział. 
Historia.
Za początek Rawaru uważać można rok 1954, kiedy to rozpoczęto budowę Zakładów Radiowych T-1, które miały objąć dotychczasowy wydzielony pion radiolokacji Zakładów Radiowych im. Kasprzaka w Warszawie.
Lata 60. to czas nowych konstrukcji stacji ostrzegawczych JAWOR i wysokościomierzy BOGOTA. W okresie tym produkowano również stację radarową P-35 na licencji radzieckiej dla wojsk Układu Warszawskiego.
W latach 70. i 80. zakłady RAWAR należały do Zjednoczenia Przemysłu Elektronicznego UNITRA.
Rok 1975 przyniósł ostatnią konstrukcję na technice lampowej. Był to wysokościomierz NIDA (Użycie tranzystorów nastąpiło już wcześniej przy modyfikacji stacji JAWOR).
W latach 70. unowocześniono również radary nawigacyjne opracowując ich 3 generację. Tak więc po technice lampowej i tranzystorowej przyszedł czas na technikę układów scalonych (radary typu SRN).
W 1976 WZR RAWAR weszły w skład nowo powstałego przedsiębiorstwa „Centrum Naukowo-Produkcyjne Elektroniki Profesjonalnej Radwar”. RADWAROWI przyporządkowany został również Przemysłowy Instytut Telekomunikacji, który na szeroką skalę współpracuje z Zakładami RAWAR.
W latach 80. WZR realizowało kontrakty eksportowe radarów dla Libii (były to stacje JAWOR-M2, wysokościomierze NIDA, oraz radar niskiego pułapu NAREW). W tych czasach opracowano również radar NUR-21 do systemów obrony przeciwlotniczej (później eksport do Indii).
Po transformacji gospodarczej na początku lat 90. nastąpiło zmniejszenie wielkości produkcji. Skupiono się na pracach Ośrodka Badawczo-Rozwojowego mającego na celu wyposażenie Wojska Polskiego w systemy identyfikacji „Swój-Obcy” SUPRAŚL oraz przeciwlotniczego zestawu artyleryjskiego LOARA.
W 1993 roku prowadzono badania nad wozem automatyzacji dowodzenia ŁOWCZA-3 (do 2003 wyprodukowano 5 takich wozów). W tym roku w RAWARZE produkowano również transpondery i urządzenia zapytujące do systemu identyfikacji „Swój-Obcy” Mk-XII na licencji Thomsona.
Prace badawczo rozwojowe nad systemami WETLINA i CZECZOTKA. Zaprzestano produkcji radarów nawigacyjnych. Ostatnim wyrobem do radiolokacji morskiej była antena szczelinowa 9XK ciesząca się uznaniem niemieckich firm.
Głównie skupiono się na projekcie LOARA który to w 2002 roku pomyślnie przeszedł badania MON. Projekt LOARA zaowocował takimi produktami jak BLENDA (wóz dowództwa zestawu artyleryjskiego), MMSR (małogabarytowa mobilna stacja radiolokacyjna), POPRAD (lekki przeciwlotniczy zestaw rakietowy).
Przedsiębiorstwo produkuje również m.in. radarowe mierniki prędkości
Po 1993 roku przedsiębiorstwo państwowe Unitra-Radwar zostało przekształcone w spółkę akcyjną Radwar, w której składzie nadal do 2009 roku funkcjonował odrębny oddział o nazwie Warszawskie Zakłady Radiowe „Rawar”.

</doc>
<doc id="554882" url="https://pl.wikipedia.org/wiki?curid=554882" title="Messenia">
Messenia



</doc>
<doc id="554884" url="https://pl.wikipedia.org/wiki?curid=554884" title="Zespół Marchiafavy-Bignamiego">
Zespół Marchiafavy-Bignamiego

Zespół Marchiafavy-Bignamiego (choroba Marchiafavy-Bignamiego, choroba Marchiafavy, zespół Marchiafavy, ang. Marchiafava-Bignami disease) – choroba neurologiczna z grupy encefalopatii alkoholowych, występująca u osób długo i trwale uzależnionych od alkoholu, zwłaszcza młodego, niedojrzałego wina. Objawy choroby Marchiafavy-Bignamiego wynikają z uszkodzenia ciała modzelowatego i płatów czołowych. 
Objawy i przebieg.
W obrazie klinicznym stwierdza się:
Etiologia.
Przyczyną zespołu jest postępujące uszkodzenie ciała modzelowatego, związane z jego demielinizacją. Choroba związana jest z przewlekłym alkoholizmem, ale także wśród alkoholików jest bardzo rzadka, dlatego podejrzewa się, że obok toksycznego działania etanolu i niedożywienia w jej patogenezie biorą udział także inne, nieznane czynniki.
Leczenie.
Nieznane jest leczenie przyczynowe (poza zaleceniem unikania spożycia alkoholu). Stosuje się leczenie objawowe.
Historia.
Chorobę opisali w 1903 roku włoscy lekarze Amico Bignami i Ettore Marchiafava u wieloletniego alkoholika pijącego chianti. Klasycznie choroba rozpoznawana jest u 40–60-letnich mężczyzn, uzależnionych od taniego czerwonego wina.

</doc>
<doc id="554885" url="https://pl.wikipedia.org/wiki?curid=554885" title="Choroba Marchiafavy-Bignamiego">
Choroba Marchiafavy-Bignamiego



</doc>
<doc id="554889" url="https://pl.wikipedia.org/wiki?curid=554889" title="Frederiksberg">
Frederiksberg

Frederiksberg – miasto w Regionie Stołecznym w Danii.
Frederiksberg ma prawa miejskie, własne władze, ratusz itp. Leży wewnątrz granic miejskich Kopenhagi jako enklawa. Frederiksberg zamieszkuje 95 029 mieszkańców (I 2009). W mieście znajduje się pięć teatrów, dwadzieścia pięć kościołów, trzy duże parki, ogród zoologiczny oraz kilka wyższych szkół m.in. Copenhagen Business School (CBS) i Królewska Akademia Weterynaryjno-Rolnicza (KVL). Wcześniej miasto nazywało się Ny Amager, jednak na początku XVIII wieku swoją rezydencję zbudował tu Fryderyk IV i na jego cześć miasto zmieniło nazwę na Frederiksberg.
Demografia.
źródło: Duński Urząd Statystyczny

</doc>
<doc id="554893" url="https://pl.wikipedia.org/wiki?curid=554893" title="Starszy szeregowy">
Starszy szeregowy

Starszy szeregowy (do 1977 r. starszy szeregowiec) – do 2022 najwyższy stopień w korpusie szeregowych w Wojsku Polskim. Niższym stopniem jest szeregowy, a wyższym starszy szeregowy specjalista. Żeby go posiadać, trzeba m.in. posiadać przygotowanie zawodowe, np. zasadniczą szkołę zawodową, odbytą zasadniczą służbę wojskową w pełnym wymiarze (są wyjątki zwalniające z tego obowiązku), przejść testy sprawnościowe i psychologiczne, być osobą niekaraną.
Równorzędnym stopniem jest stopień starszego marynarza w Marynarce Wojennej. Odpowiednikiem starszego szeregowego w artylerii był do 5 lipca 1994 bombardier.
Stopień starszego szeregowego zamiast starszego szeregowca został wprowadzony rozkazem nr 18/MON Ministra Obrony Narodowej z 8 grudnia 1976 wprowadzającym z dniem 15 października 1977 do użytku w Siłach Zbrojnych PRL "Regulamin służby wewnętrznej Sił Zbrojnych PRL", sygn. Szt.Gen. 791/76. W regulaminie tym w wykazach stopni wojskowych podano nazwę najniższego stopnia wojskowego – szeregowy. Zmiana ta została uwzględniona również w ustawie o powszechnym obowiązku obrony Polskiej Rzeczypospolitej Ludowej przy najbliższej nowelizacji 28 czerwca 1979.
Odpowiedniki.
W Wojsku Polskim II RP, a także w Polskich Siłach Zbrojnych na Zachodzie odpowiednikami starszego szeregowca były stopnie:
Oznaczenia.
Oznaczeniem stopnia w Wojsku Polskim jest jedna pozioma belka.
W myśl Przepisu Ubioru Polowego Wojsk Polskich r. 1919 starszy szeregowiec posiadał "na naramiennikach kurtki i płaszcza z tasiemki wełnianej karmazynowej szerokości 0,5 cm naszyty w poprzek naramiennika przeciętnie w połowie jego długości jeden pasek".
"Przepisy ubiorcze żołnierzy Sił Zbrojnych w czasie pokoju" z 1952 roku na naramiennikach kurtki, bluzy i płaszcza nakazywały starszemu szeregowcowi nosić jeden pasek naszyty w odległości 20 mm od miejsca wszycia rękawa, z taśmy koloru matowosrebrnego szerokości 9 mm, z biegnącymi po obu stronach żyłkami koloru czerwonego w wojskach lądowych, a w wojskach lotniczych koloru chabrowego o szerokości 1 mm.
Zgodnie z przepisami ubiorczymi żołnierzy Wojska Polskiego z 1972 roku starszy szeregowiec nosił na przodzie otoku czapki garnizonowej wykonany z taśmy dystynkcyjnej jeden pasek długości 3 cm i szerokości 5 mm, na naramiennikach kurtek jeden pasek szerokości 8 mm, podwinięty obydwoma końcami pod naramiennik (po 1 cm), naszyty w odległości 2 cm od miejsca wszycia rękawa.

</doc>
<doc id="554899" url="https://pl.wikipedia.org/wiki?curid=554899" title="Banfora">
Banfora

Banfora – miasto w południowo-zachodniej części Burkina Faso. Położone jest nad rzeką Komoé. Jest stolicą Prowincji Comoé i zarazem ośrodkiem administracyjnym regionu Cascades. Położone jest około 400 km na południowy zachód od stolicy kraju, Wagadugu. W spisie ludności z 2019 roku liczyło 117,2 tys. mieszkańców.
Miasto jest ośrodkiem handlowym regionu hodowli bydła oraz uprawy orzeszków ziemnych, trzciny cukrowej, sezamu, sorga, ryżu. 

</doc>
<doc id="554901" url="https://pl.wikipedia.org/wiki?curid=554901" title="Pulsoksymetr">
Pulsoksymetr

Pulsoksymetr – urządzenie elektroniczne służące do nieinwazyjnego pomiaru saturacji krwi, wykorzystujące pomiar pochłaniania przez tkanki promieniowania o dwóch różnych długościach fal metodą pulsoksymetrii. 
Zasada działania.
Działa na zasadzie pomiaru pochłaniania przez czerwone krwinki w naczyniach włosowatych promieniowania o dwóch różnych długościach fali – czerwonego i podczerwonego. Mierzony sygnał składa się z dwóch składowych: stałej i zmiennej (pulsującej). Składowa zmienna opisuje absorbancję pulsującej krwi tętniczej. Na podstawie pomiaru oblicza się stopień nasycenia hemoglobiny tlenem (SpO2). Pulsoksymetr mierzy też tętno.
Budowa.
Pulsoksymetr składa się z jednostki centralnej oraz czujnika. Dostępne są również przenośne wersje zasilane przez baterie .
Stosowanie.
Czujnik pulsoksymetru zakłada się zazwyczaj na palec u ręki. Niektóre rodzaje zakłada się na palec u nogi, płatek ucha, a u noworodków na stopę lub nadgarstek. 
Prawidłowy poziom saturacji tlenem wynosi od 95 do 99%. Alarm ostrzegający przed niedotlenieniem powinien być ustawiony na poziom 94%. Pulsyksometry są kalibrowane do pracy na podstawie badań na ochotnikach dla saturacji w zakresie od 80% do 100%, a wartości mniejsze są jedynie ekstrapolowane. Dokładność pomiaru jest mniejsza w przypadku podwyższonych poziomów karboksyhemoglobiny, methemoglobiny lub bilirubiny, . Błękit metylenowy również obniża poziom mierzonej saturacji, podobnie jak ciemne lakiery do paznokci.

</doc>
<doc id="554903" url="https://pl.wikipedia.org/wiki?curid=554903" title="Alpirsbach (powiat Freudenstadt)">
Alpirsbach (powiat Freudenstadt)

Alpirsbach – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Freudenstadt. Leży w Schwarzwaldzie, nad rzeką Kinzig, ok. 13 km na południe od Freudenstadt, przy drodze krajowej B294.

</doc>
<doc id="554904" url="https://pl.wikipedia.org/wiki?curid=554904" title="Big the Cat">
Big the Cat



</doc>
<doc id="554907" url="https://pl.wikipedia.org/wiki?curid=554907" title="Podróże z Herodotem">
Podróże z Herodotem

Podróże z Herodotem – dzieło autobiograficzne, napisane przez reportażystę Ryszarda Kapuścińskiego, wydane w 2004.
W książce tej autor porównuje swe podróże po Azji i Afryce z przygodami starożytnego kronikarza Herodota. Prowadzi dywagacje i często przytacza zabawne lub ciekawe anegdoty ze swoich eskapad oraz "Dziejów" Herodota.

</doc>
<doc id="554908" url="https://pl.wikipedia.org/wiki?curid=554908" title="Alsfeld">
Alsfeld

Alsfeld – miasto w Niemczech, w kraju związkowym Hesja, w rejencji Gießen, w powiecie Vogelsberg.
Współpraca.
Miejscowości partnerskie:

</doc>
<doc id="554909" url="https://pl.wikipedia.org/wiki?curid=554909" title="Żółtaczka jąder podkorowych">
Żółtaczka jąder podkorowych

Żółtaczka jąder podkorowych (łac. "kernicterus", nazywana też encefalopatią bilirubinową) – choroba spowodowana uszkodzeniem jąder podstawnych i móżdżku wywołanym bilirubiną (która w nieznany sposób działa neurotoksycznie) w przebiegu ciężkiej żółtaczki u noworodka. Choroba ta może prowadzić do niepełnosprawności intelektualnej, padaczki, porażenia mózgowego i niedosłuchu czuciowo-nerwowego, a w niektórych przypadkach także do śmierci
Leczenie polega głównie na zmniejszaniu stężenia bilirubiny we krwi i obejmuje fototerapię oraz transfuzję wymienną. Rokowanie często jest złe.

</doc>
<doc id="554910" url="https://pl.wikipedia.org/wiki?curid=554910" title="Voyage">
Voyage

Francuskie i angielskie słowo znaczące "podróż", może się odnosić jako nazwa własna do:

</doc>
<doc id="554911" url="https://pl.wikipedia.org/wiki?curid=554911" title="Kosmos (powieść)">
Kosmos (powieść)

Kosmos – ostatnia powieść Witolda Gombrowicza, wydana po raz pierwszy w 1965 roku przez Instytut Literacki w Paryżu. Kolejne wydanie zostało włączone do jedenastotomowych "Dzieł zebranych" – wydawanych w Paryżu w latach 1967–1977. W Polsce po raz pierwszy powieść została wydana w dziesięciotomowych "Dziełach zebranych" wydawanych w latach 1986–1988 przez Wydawnictwo Literackie w Krakowie pod redakcją Jana Błońskiego.
Bohaterowie powieści.
Głównym bohaterem, a zarazem narratorem powieści, jest student Witold. Bohaterowie drugoplanowi:
Przebieg akcji.
Akcja powieści dzieje się w dwudziestoleciu międzywojennym w czasie wakacji w Zakopanem. Narrator – Witold i jego przyjaciel Fuks trafiają do pensjonatu, prowadzonego przez panią Wojtysową. Uwagę narratora przyciąga jej siostrzenica o imieniu Katasia, która na skutek wypadku samochodowego ma nieestetycznie zniekształcone usta. Myśl Witolda zaprząta też napotkany po drodze wróbel powieszony na sznurku. Przyjaciel bohatera, Fuks, zauważa na suficie w ich pokoju znak strzałki, który doprowadza bohaterów do patyka powieszonego na sznurku analogicznie do wróbla. Witold zaczyna podejrzewać, że wokół niego rozgrywają się dziwne tajemnicze mistyfikacje, podejrzewa, że ktoś daje mu znaki, których on sam nie potrafi odczytać. Witold i Fuks próbują ułożyć rzeczywistość z przypadkowych elementów.
Problematyka.
"Kosmos", opatrzony później (jak inne jego dzieła) obszernym autokomentarzem pisarza i określany przez wielu badaczy jako arcydzieło Gombrowicza, to powieść, której tematem staje się problem percepcji świata, relacji między jednostką a rzeczywistością oraz świadomością. Gombrowicz podejmuje w niej próbę analizy aktu poznawczego oraz uchwycenia mechanizmu odbierania lub kreacji świata przez intelekt i wyobraźnię jednostki (okrzyk narratora: „Dzika potęgo myśli wątłej!”). Kwestie te najlepiej ilustruje fragment "Dziennika" z roku 1966:
"„Spośród nieskończoności zjawisk, które zdarzają się wokół mnie wyodrębniam jedno. Wybieram np. popielniczkę na stole (reszta pozostaje w cieniu). Jeśli percepcja tego typu tłumaczy się (np. zauważyłem popielniczkę, ponieważ chce strząsnąć do niej popiół z papierosa, którego właśnie palę), wszystko jest na swoim miejscu. Jeśli spostrzegłem tę popielniczkę przypadkiem i więcej do niej nie wracam, wtedy również wszystko jest w porządku. Jeśli jednak po zauważeniu zjawiska, bez żadnego specjalnego znaczenia wracam do niego, wtedy jest właśnie bieda. Dlaczego do niej wróciłeś, jeżeli jest bez znaczenia? Ach tak! A więc jednak coś dla ciebie znaczyła od momentu, w którym znów na nią spojrzałeś. Oto jak z powodu prostego faktu, że skoncentrowałeś się bez powodu o sekundę za długo na jakimś zjawisku, ta rzecz zaczyna wyróżniać się z całej reszty, wypełniać się sensem. Jest coś w świadomości, co ją przekształca w pułapkę zastawioną na nią samą”"
W rezultacie "Kosmos" podejmuje klasyczny temat myśli europejskiej, który stawiali Kartezjusz, Kant, Husserl czy Heidegger: możność (lub niemożność) poznania bytu i wykroczenia poza doświadczenie egzystencjalne jednostki. Gombrowicz znał gruntownie filozofię europejską, czytał teksty źródłowe, a na łożu śmierci prowadził po francusku prywatne wykłady z dziejów myśli dla żony Rity i Dominique’a de Roux (ogłoszone w wersji książkowej w tomie zbiorowym "Gombrowicz filozof"). W "Kosmosie" wyraża wolę odnajdywania prawdy obiektywnej, zarazem gorzkie przekonanie, że byłaby niepochwytna.
Osobny, mało podejmowany w badaniach (poza Antonim Liberą), temat "Kosmosu" stanowi erotyzm jako mroczny wymiar relacji międzyludzkich, budzący perwersyjne fascynacje (podglądanie Leny, obecność przy masturbacji Leona), a związany z udręką, niespełnieniem i goryczą.

</doc>
<doc id="554912" url="https://pl.wikipedia.org/wiki?curid=554912" title="Kernicterus">
Kernicterus



</doc>
<doc id="554913" url="https://pl.wikipedia.org/wiki?curid=554913" title="Encefalopatia bilirubinowa">
Encefalopatia bilirubinowa



</doc>
<doc id="554914" url="https://pl.wikipedia.org/wiki?curid=554914" title="Alsdorf (Nadrenia Północna-Westfalia)">
Alsdorf (Nadrenia Północna-Westfalia)

Alsdorf – miasto w Niemczech, w kraju związkowym Nadrenia Północna-Westfalia, w rejencji Kolonia. Wchodzi w skład związku komunalnego region miejski Akwizgran. Liczy 45 522 mieszkańców (2010).
Współpraca.
Miejscowości partnerskie:

</doc>
<doc id="554917" url="https://pl.wikipedia.org/wiki?curid=554917" title="Jacek Skubikowski">
Jacek Skubikowski

Jacek Jerzy Skubikowski (ur. 25 września 1954 w Warszawie, zm. 13 czerwca 2007 tamże) – polski piosenkarz, gitarzysta, kompozytor i autor tekstów, prezenter telewizyjny i sceniczny, z wykształcenia prawnik.
Życiorys.
Absolwent prawa na Uniwersytecie Warszawskim oraz inżynierii dźwięku i produkcji nagrań Media Music Services w Londynie. W połowie stycznia 2007 obronił na Uniwersytecie Warszawskim doktorat z prawa.
Początkowo współpracował z zespołami jazzowymi. Grał na banjo w pierwszym założonym przez siebie zespole Rattlesnake Jug Band wykonującym jazz tradycyjny. Był nagradzany na festiwalu Złota Tarka. Współpracował z grupami country, a także z Wolną Grupą Bukowina. W 1981 był współzałożycielem Stowarzyszenia Muzyki Ludowej "Country" i współautorem jego statutu oraz sekretarzem generalnym. Wielokrotnie prowadził koncerty Międzynarodowego Festiwalu Muzyki Country „Piknik Country” w Mrągowie, gdzie występował również jako wykonawca.
Od 1983 występował jako solista zdopingowany sukcesami artystów, dla których tworzył muzykę oraz teksty. W 1983 jego piosenka „Jedyny hotel w mieście” zdobyła III nagrodę w koncercie „Premiery” na Krajowym Festiwalu Polskiej Piosenki w Opolu. Współtworzył przeboje zespołu Lombard oraz Martyny Jakubowicz, Krystyny Prońko, Ewy Bem oraz Majki Jeżowskiej. Współpracował z Maciejem Januszką z zespołu Mech, pisał teksty dla zespołu Lady Pank. Jako prezes Stowarzyszenia Artystów Wykonawców SAWP był współautorem projektu ustawy o dobrowolnej opłacie za pobieranie plików przez Internet.
Ostatni raz na estradzie pojawił się 6 lutego 2007 na koncercie imieninowym zorganizowanym w warszawskiej Fabryce Trzciny, z inicjatywy Macieja Januszki i Majki Jeżowskiej. Zmarł na raka krtani.

</doc>
<doc id="554920" url="https://pl.wikipedia.org/wiki?curid=554920" title="Alsleben (Saale)">
Alsleben (Saale)

Alsleben (Saale) − miasto w Niemczech, w kraju związkowym Saksonia-Anhalt, w powiecie Salzland, w gminie związkowej Saale-Wipper, nad Soławą.
Współpraca.
Miejscowość partnerska:

</doc>
<doc id="554922" url="https://pl.wikipedia.org/wiki?curid=554922" title="Rybnicki Grzbiet">
Rybnicki Grzbiet

Rybnicki Grzbiet – małe pasmo górskie w Sudetach Środkowych, w Górach Wałbrzyskich.
Położenie.
Grzbiet położony jest na terenie Parku Krajobrazowego Sudetów Wałbrzyskich w południowo-wschodniej części Gór Wałbrzyskich. Od zachodu graniczy z Kotliną Wałbrzyską, od północy z Górami Czarnymi, na południu od Gór Kamiennych (Gór Suchych) oddzielony potokiem Rybna (dopływ Bystrzycy), a na wschodzie od Gór Sowich rzeką Bystrzycą.
Opis.
Jest to małe pasmo o przebiegu 'sudeckim' z północnego zachodu na południowy wschód, zbudowane z górnokarbońskich porfirów oraz permskich melafirów – skał subwulkanicznych, które zastygły pod powierzchnią ziemi wśród skał osadowych powstałych w górnym karbonie. W wyniku długotrwałego działania erozji twarde skały wulkaniczne zostały wypreparowane spod płaszcza skał osadowych i obecnie wierzchołki Rybnickiego Grzbietu zbudowane są z porfirów, melafirów oraz ich tufów, a zbocza i podnóża ze zlepieńców, piaskowców i łupków.
W Rybnickim Grzbiecie wznosi się Borowa (854 m n.p.m.), będąca najwyższym szczytem Gór Wałbrzyskich. Grzbiet jest urozmaicony krajobrazowo, charakteryzuje się stromo zarysowanymi sylwetkami szczytów o wyraźnych stożkowych ukształtowaniach powstałych na skutek wzmożonej działalności wulkanicznej. Szczyty grzbietu w całości są porośnięte lasem regla dolnego.
Turystyka.
Przez Rybnicki Grzbiet prowadzą szlaki turystyczne:
Komunikacja.
U północnego podnóża Rybnickiego Grzbietu przebiega czynna w ruchu pasażerskim linia kolejowa nr 286 z Kłodzka do Wałbrzycha.

</doc>
<doc id="554927" url="https://pl.wikipedia.org/wiki?curid=554927" title="Altena (Nadrenia Północna-Westfalia)">
Altena (Nadrenia Północna-Westfalia)

Altena – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Märkischer Kreis. Liczy 18 277 mieszkańców (2010). 

</doc>
<doc id="554931" url="https://pl.wikipedia.org/wiki?curid=554931" title="Brian McBride">
Brian McBride

Brian McBride (ur. 19 czerwca 1972 w Arlington Heights, Illinois) – amerykański piłkarz, grający na pozycji napastnika. W reprezentacji Stanów Zjednoczonych od 1993 r. rozegrał 95 meczów i strzelił 30 goli (stan na 22 czerwca 2006). Wystąpił na Mistrzostwach Świata 1998, 2002 i 2006
Sukcesy piłkarskie.
Zwycięstwo w Złotym Pucharze CONCACAF z reprezentacją USA (2003)

</doc>
<doc id="554933" url="https://pl.wikipedia.org/wiki?curid=554933" title="Altenberg (Saksonia)">
Altenberg (Saksonia)

Altenberg – miasto w Niemczech, w kraju związkowym Saksonia, w okręgu administracyjnym Drezno. w powiecie Sächsische Schweiz-Osterzgebirge, siedziba wspólnoty administracyjnej Altenberg. Do 31 lipca 2008 miasto należało do powiatu Weißeritz.
1 stycznia 2011 do miasta przyłączono miasto Geising
Altenberg leży ok. 40 km na południe od Drezna, ok. 4 km od granicy z Czechami na trasie do czeskich Cieplic. Przez miasto przebiega droga krajowa B170.
Współpraca.
Miejscowości partnerskie:

</doc>
<doc id="554934" url="https://pl.wikipedia.org/wiki?curid=554934" title="Ruchy perystaltyczne">
Ruchy perystaltyczne



</doc>
<doc id="554936" url="https://pl.wikipedia.org/wiki?curid=554936" title="Ruchy robaczkowe">
Ruchy robaczkowe



</doc>
<doc id="554937" url="https://pl.wikipedia.org/wiki?curid=554937" title="Rudi Carrell">
Rudi Carrell

Rudi Carrell, właśc. Rudolf Wijbrand Kesselaar (ur. 19 grudnia 1934 w Alkmaarze, zm. 7 lipca 2006 w Bremie) – holenderski artysta rozrywkowy, satyryk, aktor, piosenkarz.
Życiorys.
Jako 17-latek debiutował w programie rozrywkowym u boku ojca. Zyskał w Holandii popularność dzięki udziałowi w programie "Rudi Carrell Show", który prowadził od 1959 roku. W 1964 roku otrzymał za ten program Srebrną Różę podczas festiwalu telewizyjnego w Montreux.
W 1960 roku reprezentował Holandię podczas 5. Konkursu Piosenki Eurowizji z utworem „Wat een geluk”. Zdobył ostatecznie 2 punkty, kończąc udział na przedostatnim, 12. miejscu.
Od połowy lat 60. był związany z niemieckim radiem i telewizją. Występował m.in. w programach "Auf laufenden Band" (1974-1979), "Rudis Tagesshow", "Die verflixte Sieben", "Rudi Carrell Show. Lass dich überraschen" (1988-1992), "Die Post geht ab!". W latach 1996–2002 był prezenterem i producentem programu satyrycznego "7 Tage, 7 Köpfe", prezentowanego w stacji RTL. Duże kontrowersje, łącznie z groźbami zabójstwa, wzbudził żart Carrella z ajatollaha Ruhollaha Chomejniego w programie "Rudis Tagesshow" w styczniu 1987 roku.
W 1979 roku artysta wydał autobiografię pt. "Gib mir mein Fahrrad wieder". W Polsce ukazała się jego książka "Gry i zabawy towarzyskie" (oryg. "Spiele für Party und Familie") z 1992 roku, w tłumaczeniu Magdaleny Kochankiewicz.
W lutym 2006 roku odebrał Goldene Kamera – prestiżowe wyróżnienie pisma "Hörzu" za całokształt pracy artystycznej. W lipcu tego samego roku zmarł na raka płuc. O chorobie poinformował publicznie w listopadzie 2005 roku, w wywiadzie dla pisma "Bunte".

</doc>
<doc id="554941" url="https://pl.wikipedia.org/wiki?curid=554941" title="Przedgórze Iłżeckie">
Przedgórze Iłżeckie

Przedgórze Iłżeckie (342.33) – północno-wschodnia część Wyżyny Kieleckiej. Rozciąga się między doliną Kamiennej na południu, a Równiną Radomską na północy. Dolina Kamiennej oddziela je od Wyżyny Sandomierskiej i Gór Świętokrzyskich.
Występują tu pasma wzniesień (o wysokości 200–300 m n.p.m.) zbudowanych ze skał kredowych i jurajskich, ciągnących się z północnego zachodu na południowy wschód. Przedgórze w większej części porośnięte jest lasami Puszczy Iłżeckiej.
Brak tu większych cieków, istnieją natomiast trzy zbiorniki zaporowe, również o stosunkowo niewielkiej powierzchni (koło Skarżyska, Starachowic oraz Brodów).
Na południowym skraju Przedgórza ulokowane są miasta Ostrowiec Świętokrzyski i Starachowice.

</doc>
<doc id="554945" url="https://pl.wikipedia.org/wiki?curid=554945" title="Ted Turner (przedsiębiorca)">
Ted Turner (przedsiębiorca)

Ted Turner, właśc. Robert Edward Turner III (ur. 19 listopada 1938 w Cincinnati) – amerykański przedsiębiorca, producent i filantrop, zajmujący się przede wszystkim mediami. Twórca koncernu medialnego Turner Broadcasting System, w skład którego wchodzi m.in. CNN.
W początku lat 90. XX wieku był gotów współpracować z niezależną, rosyjską telewizją TV-6, do współpracy jednak nie doszło, gdyż wizja współpracy Turnera różniła się od wizji szefa TV-6 Sagałajewa. Był właścicielem organizacji World Championship Wrestling, która z powodów finansowych została sprzedana największemu konkurentowi czyli World Wrestling Entertainment.
Człowiek Roku 1991 według magazynu „Time”, którego jest współwłaścicielem. W 2004 został laureatem Nagrody Margaret Sanger, a w 2013 – Nagrody Lowella Thomasa.
Życiorys.
Wczesne lata.
Turner urodził się w Cincinnati, w stanie Ohio, jako syn Florence (z domu Rooney) i Roberta Edwarda Turnera II.
Uczęszczał do prywatnej szkoły The McCallie School, studiował na Brown University i był wiceprezesem Brown Debating Union.
Życie prywatne.
Był żonaty trzy razy. Pierwszą żoną była Judy Nye (1960–1964). Drugą została Jane Shirley Smith (1965–1988). Po raz trzeci ożenił się z Jane Fondą (1991–2001). Ma pięcioro dzieci.
W 2018 w wywiadzie dla CBS Sunday Morning ujawnił, że choruje na otępienie z ciałami Lewy’ego.

</doc>
<doc id="554949" url="https://pl.wikipedia.org/wiki?curid=554949" title="Kontrofensywy sowieckie 1941/1942">
Kontrofensywy sowieckie 1941/1942

Kontrofensywy sowieckie – seria uderzeń Armii Czerwonej, jakie odbyły się zimą 1941/1942 na wszystkich głównych teatrach operacyjnych II wojny światowej na froncie wschodnim. W ich wyniku całkowicie zatrzymano realizację operacji „Barbarossa” – niemieckiego planu ataku na Związek Radziecki. Były to następujące operacje wojskowe:
Rozpoczęta między 10 a 12 listopada przez samodzielne armie na kierunku wołchowskim przy wsparciu Frontu Północno-Zachodniego w celu odbicia Tichwina. Doprowadziła do odwrotu wydzielonych wojsk niemieckich Grupy Armii „Północ”, przez co nie udało się jej doprowadzić do pełnego okrążenia Leningradu. Operację kontynuował nowo powstały Front Wołchowski do końca grudnia 1941 roku.
Wyprowadzana stopniowo między 17 a 27 listopada przez armie Frontu Południowego w ogólnym kierunku na Rostów nad Donem w celu rozbicia nadmiernie rozciągniętych w czasie i przestrzeni jednostek niemieckiej 1 Armii Pancernej należącej do Grupy Armii „Południe”. Armia ta została zmuszona do odwrotu spod Rostowa i okopania się dalej na zachodzie w rejonie rzeki Mius w lutym 1942 roku.
Najważniejsza z sowieckich kontrofensyw. Wyprowadzona przez dwa fronty Armii Czerwonej – Kaliniński i Zachodni na główne siły Grupy Armii „Środek” rozciągnięte w marszu i wymęczone trwającą od października bitwą pod Moskwą. Rozpoczęła się poprzez stopniowe wchodzenie do walki kolejnych armii między 5 a 7 grudnia. Po odbiciu miast Kalinin, Klin, Sołniecznogorsk do akcji wkroczyły wojska Frontu Południowo-Zachodniego co spowodowało dalsze zdobycze: Jelec, Tuła, Kaługa, Naro-Fominsk. Niemcy zostali zmuszeni do odwrotu spod bram Moskwy.
Przeprowadzona przy wsparciu Floty Czarnomorskiej przez wojska Frontu Krymskiego w celu odciążenia obrońców Sewastopola na Krymie. Lądowanie odbyło się na Półwyspie Kerczeńskim 25 grudnia i spowodowało poważne trudności w wojskach niemieckiej 11 Armii, co doprowadziło do wstrzymania szturmu Sewastopola.
Nieudana operacja Frontu Wołchowskiego wyprowadzona 7 stycznia 1942 roku w celu odblokowania Leningradu oraz odrzucenia na południe niemieckiej 18 Armii. Uporczywe walki trwały do 30 kwietnia i zakończyły się klęską sowieckiej 2 Armii Uderzeniowej generała Andrieja Własowa.
Po początkowym sukcesie operacji moskiewskiej Sowieci zamierzali dobić niemiecką Grupę Armii „Środek” poprzez jej okrążenie. Zamierzano tego dokonać poprzez kombinacje uderzeń trzech frontów – Północno-Zachodniego, Kalinińskiego i Zachodniego, atakując głębokie tyły Wehrmachtu poprzez Wiaźmę, Syczewo, Możajsk, Rżew oraz dalej Toropiec i Chołm. Operacja ruszyła między 8 a 10 stycznia 1942 roku i trwała praktycznie do kwietnia. Największy sukces odniósł Front Kaliniński docierając pod Chołm i zdobywając znaczne tereny lesistej wyżyny Wałdaj. Operacja zakończyła się jednak ogólnie porażką ponieważ podobnego sukcesu nie odniósł Front Zachodni. Co więcej w wyniku niemieckich przeciwuderzeń rozbite zostały znaczne siły sowieckie – w tym pełny korpus wojsk powietrznodesantowych.
Nieudana operacja zniszczenia części niemieckiej 16 Armii pod Diemianskiem. Rozpoczęta 7 stycznia 1942 roku przez Front Północno-Zachodni jako część operacji rżewsko-wiaziemskiej. W jej wyniku udało się okrążyć część 16 Armii, ale pomimo wielu prób aż do 20 maja nie udało się jej zniszczyć. Wojska niemieckie były skutecznie zaopatrywane przez Luftwaffe, a następnie wykonano przeciwuderzenie i odblokowano okrążone wojska.
Wykonana między 18 a 31 stycznia 1942 roku przez wojska dwóch frontów – Południowego i Południowo-Zachodniego. Była kontynuacją zwycięskich walk pod Rostowem nad Donem z zamiarem zniszczenia wojsk Grupy Armii „Południe”. Jej skutkiem było wybicie wyłomu w rejonie Barwinkowych. Dalsze postępy zostały jednak zablokowane. Powstały w ten sposób tak zwany „występ barwienkowski” w maju 1942 roku przyczynił się do znacznej klęski Armii Czerwonej w wyniku kontrofensywy niemieckiej podczas operacji charkowskiej.
Rezultat kontrofensyw.
Armia Czerwona w pierwszych operacjach odniosła całkowity sukces, zmuszając Wehrmacht nie tylko do obrony, ale i do odwrotu. W drugim etapie zmagań, który zaczął się zasadniczo w styczniu 1942 roku, Wehrmacht otrząsnął się z grudniowych niepowodzeń i poprzez przeciwuderzenia doraźnie sformowanych grup, zniszczył czołówki poszerzających wyłomy frontów sowieckich, choć za cenę dalszych strat terytorialnych.
Do dziś kontrowersyjny jest, związany z tymi wydarzeniami rozkaz Adolfa Hitlera, obrony za wszelką cenę dotychczas zdobytych linii frontu. Z jednej strony naraził on wojska niemieckie na wielkie straty osobowe, a z drugiej poprzez uporczywą obronę nie doprowadził do utraty większych ilości ciężkiego sprzętu i załamania linii frontu.

</doc>
<doc id="554951" url="https://pl.wikipedia.org/wiki?curid=554951" title="Zajęcznik (Góry Krucze)">
Zajęcznik (Góry Krucze)

Zajęcznik (niem. "Hasen Berg", 682 m n.p.m.) – wzniesienie w południowo-zachodniej Polsce, w Sudetach Środkowych, w masywie Gór Kamiennych.
Położenie.
Wzniesienie położone jest w środkowo-wschodniej części Gór Kruczych należących do Gór Kamiennych, w bocznym grzbiecie odchodzącym od Owczej Głowy ku północnemu wschodowi. Leży na zachód od miejscowości Błażejów.
Jest to płaskie wzniesienie bez wyraźnego zaznaczenia szczytu. Na wschodnim stoku z Jodłowego Źródła początek bierze Zadrna, dopływ Bobru.
Budowa.
Zbudowane ze skał wulkanicznych - porfirów (trachitów) wieku permskiego, należących do utworów zachodniego skrzydła niecki śródsudeckiej.
W całości porośnięte jest lasem regla dolnego.

</doc>
<doc id="554953" url="https://pl.wikipedia.org/wiki?curid=554953" title="Solsonès">
Solsonès

Solsonès () – comarca (powiat) w prowincji Lleida, w Katalonii, wspólnocie autonomicznej Hiszpanii. Jest częścią historycznego regionu Urgell. Liczy mieszkańców i 998,6 km² powierzchni. Stolicą i największym miastem jest Solsona.

</doc>
<doc id="554956" url="https://pl.wikipedia.org/wiki?curid=554956" title="Alfesibea">
Alfesibea

Alfesibea – w mitologii greckiej córka Fegeusa, żona Alkmeona.
Porzucona przez męża dla Kallirroe, nakłoniła swoich braci Temenosa i Aksiona do zabicia Alkmeona i Kalliroe.

</doc>
<doc id="554958" url="https://pl.wikipedia.org/wiki?curid=554958" title="Solsonés">
Solsonés



</doc>
<doc id="554960" url="https://pl.wikipedia.org/wiki?curid=554960" title="Jan Fryderyk Endersch">
Jan Fryderyk Endersch

Jan Fryderyk Endersch (ur. 25 października 1705, zm. 28 marca 1769) – pochodził z Turyngii, większość swego życia mieszkał w Elblągu, w Prusach Królewskich. Kształcił się początkowo na cyrulika i piwowara. Jednakże sukcesy odniósł jako matematyk, mechanik i kartograf. Wykonywał globusy; dwa z nich ofiarował królowi Augustowi III. Otrzymał za to w roku 1750 patent i tytuł matematyka królewskiego (łac. mathematicus regius). Interesował się teorią heliocentryczną Mikołaja Kopernika. Opracował model układu słonecznego według tej teorii. W roku 1755 wykonał na zamówienie biskupa Adama Stanisława Grabowskiego mapę Warmii, którą wydał w Elblągu. Mapę tę nazwał "Tabula Geographica Episcopatum Warmiensem in Prussia Exhibens". W sporządzeniu mapy Warmii pomagał mu kanonik dobromiejski ks. Józef Tuławski.
Jan Fryderyk Endersch sporządził również mapę Żuław Wiślanych i plan Nogatu pod Elblągiem. Brał udział w opracowaniu pierwszego atlasu ziem polskich "Carte de Pologne..." (1772) – wydanego przez Rizzi Zannoniego.

</doc>
<doc id="554961" url="https://pl.wikipedia.org/wiki?curid=554961" title="Solsones">
Solsones



</doc>
<doc id="554964" url="https://pl.wikipedia.org/wiki?curid=554964" title="Kolor niebieski">
Kolor niebieski



</doc>
<doc id="554966" url="https://pl.wikipedia.org/wiki?curid=554966" title="Wanesa">
Wanesa

Wanesa, "Wanessa" – żeńskie imię pochodzenia literackiego, stworzone przez irlandzkiego pisarza Jonathana Swifta od pierwszych sylab imienia i nazwiska jego przyjaciółki Esther Vanhomrigh. Nie ma męskiego odpowiednika. W Polsce imię zostało nadane po raz pierwszy w latach 60. XX wieku.
Wanesa imieniny obchodzi 22 kwietnia i 28 sierpnia
Zobacz też: Rusałka admirał ("Vanessa atalanta"), Radio Vanessa.

</doc>
<doc id="554970" url="https://pl.wikipedia.org/wiki?curid=554970" title="Pieprz metystynowy">
Pieprz metystynowy

Pieprz metystynowy ("Piper methysticum") znany też jako "kava" – gatunek roślin z rodziny pieprzowatych. Pochodzi z wysp Mikronezji i Vanuatu. Roślina o długiej tradycji uprawy na wyspach zachodniego Pacyfiku. Inne nazwy lokalne: ʻawa (Hawaiʻi), ʻava (Samoa), yaqona (Fidżi) i sakau (Pohnpei). Termin „kava” odnosi się także do naparu sporządzonego z tej rośliny.
Zastosowanie.
Pieprz metystynowy od dawna ma znaczenie religijne, polityczne i kulturowe na obszarze Pacyfiku. Używany jest od tysięcy lat w celach leczniczych, relaksacyjnych i kulturowych.
Kultura spożywania.
W tradycyjnej postaci napój zaparzany z pieprzu metystynowego spożywany jest na większości wysp południowego Pacyfiku. Stopień sformalizowania rytuału picia kavy zależy od danej tradycji i kultury, niemniej niemal na całym Pacyfiku jest ona napojem spożywanym jako absolutnie niezbędny dodatek do wszelkiego rodzaju spotkań, wydarzeń towarzyskich, politycznych i religijnych. Napój ten jest ważnym symbolem tożsamości narodów Pacyfiku, stąd jej wizerunki można znaleźć min. na monetach, flagach i banknotach.
Jednocześnie istnieją spore różnice pomiędzy poszczególnymi kulturami spożywania naparu. Na wyspach Vanuatu spożywany jest niemalże wyłącznie w postaci bardzo mocnego napoju przygotowywanego ze świeżych korzeni pieprzu metystynowego. Tradycyjnie zarezerwowany był on dla mężczyzn, obecnie spożywany jest również przez kobiety. W ostatnich dekadach pojawiło się wiele miejskich „kava barów” (tzw. nakamale), w których serwowany jest świeży i bardzo mocny napar. W pozostałych częściach Pacyfiku napój przygotowuje się z suszonych korzeni pieprzu metystynowego i często z bardzo dużą ilością wody, co skutkuje uzyskaniem względnie słabego naparu, który może być spożywany w dużo większych ilościach niż mocna i gęsta „kava” na Vanuatu. Na Fidżi kavę spożywa się praktycznie w dowolnym momencie dnia i często częstuje się nią turystów i gości. Piją ją zarówno mężczyźni, jak i kobiety. Na wyspach Tonga bardzo rozwodnioną kavę piją przede wszystkim mężczyźni podczas wieczornych spotkań.
W ostatnich latach kultura picia kavy rozprzestrzeniła się poza wyspy Pacyfiku. Kava jest szczególnie popularna w Nowej Zelandii, Australii i Stanach Zjednoczonych, zarówno wśród diaspory z wysp Pacyfiku, jak i nowych użytkowników zainteresowanych jej potencjalnym leczniczym i relaksującym działaniem.
Właściwości psychoaktywne i skutki przyjmowania kavy.
Choć napar z pieprzu metystynowego ma lekkie działanie psychoaktywne, nie stwierdzono, by można się od niej uzależnić. Spożywana jest na ogół jako napój powstający poprzez zmieszanie zmielonych suszonych lub świeżych korzeni z wodą. Zawiera grupę co najmniej sześciu nierozpuszczalnych w wodzie styrylopironów, tzw. kawalaktonów (m.in. metystycynę, jangoninę, kavainę i ich dihydropochodne). Za efekty psychotropowe i spazmolityczne odpowiedzialne są prawdopodobnie kawalaktony. Efekty działania kavy zależą w dużej mierze od dawki, ale także i od warunków i formy konsumpcji. Kava oddziałuje najsilniej przyjmowana na pusty żołądek. Jej efekty odczuwa się już po kilku minutach od spożycia, a utrzymywać mogą się do kilku godzin. Generalnie działanie kavy można porównać w pewnym stopniu do odwrotnego działania kofeiny – uspokaja, ułatwia sen i skłania do lenistwa.
Przy normalnym spożyciu kava ma lekkie działanie relaksujące powodując rozluźnienie mięśni i stan beztroski przy jednoczesnej jasności umysłu. W przeciwieństwie do alkoholu kava poskramia skłonność do agresji, gniewu i hałasowania. Charakterystycznym uczuciem towarzyszącym spożywaniu kavy jest lekkie mrowienie w ustach i gardle (jak po znieczuleniu); niektórzy doświadczają po jej wypiciu przyjemnego mrowienia w okolicach genitaliów, które zwiększa przyjemność czerpaną z uprawiania seksu. Niektóre gatunki kavy mogą działać jak lekki euforiat poprawiając humor i pobudzając elokwencję. Ze względu na te właściwości kava uznawana jest za lekarstwo na depresję i stany lękowe.
Bardzo trudne jest nadmierne spożycie kavy ze względu na konieczność konsumpcji stosunkowo ogromnej ilości rośliny (której smak może dla wielu osób być trudny do zaakceptowania). Niemniej konsumowana w bardzo dużych ilościach i w krótkim czasie kava może powodować problemy z równowagą (ciężki chód, zaburzenia widzenia) i silną senność.
Kava jest często stosowana jako alternatywa dla alkoholu i pomoc w walce z uzależnieniami, dodatkowo polepszając zdrowie psychiczne u osób ją zażywających.
Działania lecznicze.
Mieszkańcy wysp Pacyfiku od wieków stosowali kavę do leczenia takich schorzeń jak: wszelkiego rodzaju infekcje, bóle mięśni, bóle menstruacyjne, reumatyzm, zaparcia, choroby skóry, problemy z oddychaniem, astma, choroby układu moczowego, bezsenność i nadpobudliwość. Współczesne badania potwierdzają skuteczność stosowania kavy w łagodzeniu i leczeniu stanów lękowych i bezsenności.
Obserwowana od wielu dekad zależność między częstym spożywaniem kavy, a niską zachorowalnością na raka, została zbadana i potwierdzona naukowo w 2000 roku. Od tego czasu pojawia się coraz więcej badań, które sugerują, że kava może być skuteczna w zapobieganiu i leczeniu raka płuc, pęcherza i jelita grubego.
Działania niepożądane.
Na początku XXI wieku pojawiły się doniesienia o możliwej szkodliwości dla wątroby wywołanej spożywaniem niektórych preparatów uzyskanych z kavy. Początkowo mówiono o kilkudziesięciu przypadkach problemów z wątrobą, jednak powiązania większości przypadków hepatotoksyczności ze spożywaniem preparatów kavy okazały się niejasne lub błędne. Na 82 przypadki potencjalnego uszkodzenia wątroby, opisane do 2002 roku, ostatecznie jedynie 3 uznano za możliwie związane z używaniem farmaceutyków na bazie kavy. Przyczyny tego bardzo rzadkiego (1 na 60-120 milionów pacjentów) występowania hepatotoksyczności wspomnianych preparatów na bazie kavy nie zostały wówczas określone ani w pełni udowodnione.
W związku z podejrzeniami o hepatotoksyczność Unia Europejska wprowadziła zakaz importu preparatów kavy. Późniejsze badania wykazały, że przyczyną tych rzadkich problemów był potencjalnie sposób produkcji preparatów przeznaczonych na rynek zachodni oraz jakość wykorzystywanego do ich produkcji materiału roślinnego: były one otrzymywane poprzez ekstrakcję całych roślin rozpuszczalnikami organicznymi, etanolem lub acetonem, podczas gdy w metodach tradycyjnych przeprowadza się ekstrakcję wodą wyłącznie korzeni; ponadto stwierdzono, że pod koniec XX wieku mogło dojść do przypadków wykorzystywania materiału roślinnego złej jakości, np. zaatakowanego przez pleśń. Wyjaśniło to brak problemów zdrowotnych związanych z używaniem kavy na wyspach południowego Pacyfiku, gdzie jest ona spożywana od setek lat, a także i brak jakichkolwiek wcześniejszych doniesień o potencjalnej szkodliwości kavy w samej Europie, gdzie preparaty na bazie kavy wykorzystywano już co najmniej od 1885 roku.
W badaniu klinicznym z roku 2009 stwierdzono brak szkodliwości codziennego przyjmowania przez miesiąc 1,25 g kawalaktonów w formie tabletek uzyskanych z tradycyjnego wodnego ekstraktu roślinnego. Środek ten wykazywał korzystne działanie uspokajające i przeciwdepresyjne. Autorzy pracy przypisali hepatotoksyczność niektórych preparatów kavy sprzedawanych w Europie niewłaściwej procedurze ich produkcji. Wyniki tych badań skłoniły Unię Europejską do podjęcia działań mających na celu zniesienie zakazu importu i handlu produktami farmaceutycznymi na bazie kavy. Obrót kavą w UE jest regulowany przez każde państwo indywidualnie. W roku 2012 jedynym krajem UE, w którym obrót i posiadanie kavy były zakazane, była Polska, natomiast organizacje rządowe kilku innych państw UE, np. Niemiec, Francji i Wielkiej Brytanii, wydały ostrzeżenia o ryzyku związanym ze spożywaniem tego produktu.
W czerwcu 2014 roku Sąd Administracyjny Republiki Federalnej Niemiec ostatecznie zniósł zakaz handlu produktami na bazie kavy na terenie Niemiec uznając dotychczas istniejące ostrzeżenia i zakazy za „niezgodne z prawem” i „nieuzasadnione”.
Najczęstszym skutkiem ubocznym przyjmowania dużych ilości kavy jest suchość i swędzenie skóry. Zjawisko to na wyspach Fidżi określane jest mianem "kani kani". Przypadłość ta występuje jedynie tymczasowo i zanika wraz z zaprzestaniem stosowania kavy.
Zalecenie, aby po spożyciu pieprzu metystynowego nie prowadzić pojazdów i obsługiwać maszyn, nie dotyczy dawek leczniczych (do 180 mg kavalaktonów), a konieczność takiego ograniczenia dla dawek większych nie została dotychczas (2013) zweryfikowana naukowo.
Interakcje.
Wykazano, że pieprz metystynowy może powodować interakcje z wieloma lekami poprzez hamowanie ich eliminacji przez wątrobowe izoenzymy CYP1A2, CYP2C9, CYP2C19, CYP2D6, CYP3A4 cytochromu P450. Szczególnie ryzykowne jest stosowanie suplementów diety i leków ziołowych zawierających w składzie pieprz metystynowy podczas leczenia depresji, zaburzeń lękowych i innych schorzeń psychicznych, gdyż wiele leków przeciwdepresyjnych i przeciwpsychotycznych podlega metabolizmowi z udziałem wymienionych izoenzymów cytochromu P450.
Legalność w Polsce.
Na mocy ustawy z dnia 20 marca 2009 r. o zmianie ustawy o przeciwdziałaniu narkomanii posiadanie roślin żywych, suszu, nasion, wyciągów oraz ekstraktów z "kavy" stało się w Polsce nielegalne. Polska była wówczas jedynym państwem UE, w którym posiadanie tej rośliny było całkowicie zakazane.
W grudniu 2016 r. Główny Inspektorat Sanitarny wydał uchwałę zalecającą usunięcie gatunku z listy substancji zakazanych na mocy ustawy o przeciwdziałaniu narkomanii. Rekomendację oparto na przeprowadzonej analizie dostępnych informacji na temat rośliny, na bazie których stwierdzono, że: „kava nie działa na ośrodkowy układ nerwowy w stopniu powodującym zagrożenie zdrowia lub życia ludzi, jak również nie ma dowodów na powodowanie szkód społecznych poprzez używanie tej substancji”.
Na mocy rozporządzenia Ministra Zdrowia w sprawie wykazu substancji psychotropowych, środków odurzających oraz nowych substancji psychoaktywnych pieprz metystynowy od 21 sierpnia 2018 nie jest już klasyfikowany jako środek odurzający grupy I-N, zatem jego posiadanie zostało zalegalizowane.
Kava nie jest jednak zarejestrowana jako środek spożywczy i suplement diety, więc handel nią na terenie Polski nie jest dozwolony. Można ją legalnie sprowadzać z zagranicy.

</doc>
<doc id="554972" url="https://pl.wikipedia.org/wiki?curid=554972" title="Dubowe (obwód zakarpacki)">
Dubowe (obwód zakarpacki)

Dubowe (ukr. Дубове; rus. Дубовоє; węg. "Dombó") – osiedle typu miejskiego na Ukrainie, w rejonie tiaczowskim obwodu zakarpackiego, nad Tereswą w jej środkowym biegu.
Przez Dubowe przebiegają lokalna droga T0728 i lokalna linia kolejowa z Tereswy do Ust'-Czornej.

</doc>
<doc id="554973" url="https://pl.wikipedia.org/wiki?curid=554973" title="COPD">
COPD



</doc>
<doc id="554975" url="https://pl.wikipedia.org/wiki?curid=554975" title="Jason Griffith">
Jason Griffith

Jason Adam Griffith (ur. 26 listopada 1980 w Lakeline w stanie Ohio) – amerykański aktor podkładający głos w grach z serii "Sonic the Hedgehog" (2005-2010). Swą karierę rozpoczął od roli Sonica i jako Shadow w anime "Sonic X". Następnie został zatrudniony przez firmę Sega do oficjalnego dubbingu postaci w kolejnych odsłonach jej gier z tej serii.
Pojawił się w grach "Shadow the Hedgehog" i "Sonic Rush", gdzie użyczył głosu postaciom Sonica oraz Shadowa. Jason pojawił się również w "Sonic Riders", w której przemawia jego głosem Jet.

</doc>
<doc id="554976" url="https://pl.wikipedia.org/wiki?curid=554976" title="WPNA">
WPNA

WPNA – chicagowska stacja radiowa, której treść nadawana jest na falach średnich (AM) na częstotliwości 1490 kHz, i przez Internet. Głównie nadawane są polskie audycje. W weekendy, nadawane są też programy po ukraińsku i dla Irlandczyków.
Historia.
Stacja istnieje od roku 1951 (nadawanie rozpoczęła pod nazwą WEBS). Tuż po utworzeniu stacji nazwę zmieniono na WOPA, gdyż audycje nadawano z hotelu Oak Park Arms (aż do dzisiejszego dnia, obecnie mieści się tam dom starców) w mieście Oak Park, w stanie Illinois, koło Chicago. W roku 1984 nazwę ponownie zmieniono na WBMX. W roku 1987 stację kupił Związek Narodowy Polski i wrócono do nazwy WPNA.

</doc>
<doc id="554980" url="https://pl.wikipedia.org/wiki?curid=554980" title="Czynadijowo">
Czynadijowo

Czynadijowo (ukr. Чинадійово; węg. Szentmiklós) – osiedle typu miejskiego na Ukrainie, w obwodzie zakarpackim, w rejonie mukaczewskim.
Leży nad Latoricą w jej górnym biegu, w połowie drogi z Mukaczewa do Swalawy. Przez miejscowość przebiega droga krajowa M06 (E50 / E471) i linia kolejowa z Czopu do Lwowa (dwa przystanki kolejowe: Czynadijewo i Czynadijewo II).
Historia.
W 1989 liczyła 7289 mieszkańców.
W 2013 liczyła 6908 mieszkańców.

</doc>
<doc id="554981" url="https://pl.wikipedia.org/wiki?curid=554981" title="Tekiree Tamuera">
Tekiree Tamuera

Tekiree Tamuera (ur. 16 lutego 1940) - polityk Kiribati, tymczasowy prezydent kraju po zakończeniu kadencji Teatao Teannakiego, w latach 1998 - 2002 przewodniczący parlamentu.

</doc>
<doc id="554982" url="https://pl.wikipedia.org/wiki?curid=554982" title="Czynadijewo">
Czynadijewo



</doc>
<doc id="554983" url="https://pl.wikipedia.org/wiki?curid=554983" title="Koszmarny Karolek (seria)">
Koszmarny Karolek (seria)

Koszmarny Karolek () – cykl książek Franceski Simon, który opowiada o niesfornym chłopcu imieniem Karolek.

</doc>
<doc id="554984" url="https://pl.wikipedia.org/wiki?curid=554984" title="Hipoteza Souslina">
Hipoteza Souslina



</doc>
<doc id="554985" url="https://pl.wikipedia.org/wiki?curid=554985" title="Drzewo Suslina">
Drzewo Suslina



</doc>
<doc id="554989" url="https://pl.wikipedia.org/wiki?curid=554989" title="Drzewo Kurepy">
Drzewo Kurepy



</doc>
<doc id="554994" url="https://pl.wikipedia.org/wiki?curid=554994" title="Tion Otang">
Tion Otang

Hon Tion Otang - polityk Kiribati, od 28 marca do 10 lipca 2003 tymczasowy prezydent kraju po porażce wyborczej dotychczasowego prezydenta, Teburoro Tito, od 2002 pełni funkcję pełnomocnika rządowego ds. służby publicznej.

</doc>
<doc id="554995" url="https://pl.wikipedia.org/wiki?curid=554995" title="Siły pływowe">
Siły pływowe



</doc>
<doc id="555001" url="https://pl.wikipedia.org/wiki?curid=555001" title="Chimera z Arezzo">
Chimera z Arezzo

Chimera z Arezzo – datowana na pierwszą połowę IV wieku p.n.e. rzeźba z brązu o wysokości 80 cm, przedstawiająca mityczną Chimerę, będąca jednym z najbardziej znanych przykładów sztuki etruskiej. Wykonana została metodą na wosk tracony. Obecnie znajduje się w zbiorach Narodowego Muzeum Archeologicznego we Florencji.
Rzeźba została odkopana w dniu 15 listopada 1553 roku w pobliżu Porta San Laurentino we włoskim mieście Arezzo. Została nabyta przez wielkiego księcia Toskanii Kosmę I Medyceusza, który umieścił ją w zbiorach Palazzo Vecchio. Brakujący ogon odtworzył w 1784 roku, opierając się na wskazówkach Luigiego Lanzi, rzeźbiarz Francesco Carradori.
Pierwotnie "Chimera z Arezzo" stanowiła przypuszczalnie fragment większej grupy rzeźbiarskiej, tworząc parę z rzeźbą przedstawiającą atakującego ją Bellerofonta. Na prawej przedniej łapie chimery znajduje się inskrypcja w języku etruskim o treści wskazująca, że był to przedmiot wotywny poświęcony etruskiemu bóstwu Tinii.

</doc>
<doc id="555005" url="https://pl.wikipedia.org/wiki?curid=555005" title="Svidd Neger">
Svidd Neger

Svidd Neger – album norweskiego zespołu muzycznego Ulver, zawierający muzykę do norweskiego filmu "Svidd Neger" w reżyserii Erika Smith-Meyera. Został wydany 4 listopada 2003 roku przez niezależną wytwórnię płytową Jester Records.

</doc>
<doc id="555012" url="https://pl.wikipedia.org/wiki?curid=555012" title="A Rose for the Dead">
A Rose for the Dead

A Rose for the Dead – EP-ka norweskiej grupy muzycznej Theatre of Tragedy, wydana 25 marca 1997 roku przez Massacre Records. Opublikowano na niej 3 nowe utwory, 2 remiksy utworów z albumu "Velvet Darkness They Fear" oraz wersję piosenki "Decades" zespołu Joy Division. EP to jest ostatnim wydawnictwem, na którym widać wpływy doom metalu na muzykę zespołu.

</doc>
<doc id="555014" url="https://pl.wikipedia.org/wiki?curid=555014" title="Julia Navarro">
Julia Navarro

Julia Navarro (ur. 8 października 1953 w Madrycie) – hiszpańska pisarka i dziennikarka.
Współpracowała z czasopismami "Guardiana, Interviú" oraz "Panorama". Jest autorką kilkunastu książek opisujących sytuację polityczną. W 2004 opublikowała swoją pierwszą powieść "Bractwo świętego całunu", która stała się bestsellerem w Hiszpanii i została przełożona na blisko 20 języków, w tym polski.
Powieści.
Polskie wydania nakładem wydawnictwa Albatros

</doc>
<doc id="555015" url="https://pl.wikipedia.org/wiki?curid=555015" title="Despair (niemiecki zespół muzyczny)">
Despair (niemiecki zespół muzyczny)

Despair – niemiecka grupa muzyczna wykonująca speed/thrash metal. Powstała 1986 roku w Dortmundzie. Grupa funkcjonowała do 1993.
Despair był pierwszym zespołem w katalogu Century Media Records - obecnie jednej z największych wytwórni płytowych specjalizujących się w muzyce metalowej.
W jej składzie byli dwaj muzycy polskiego pochodzenia Waldemar Sorychta i Marek Grzeszek (zm. 2013).

</doc>
<doc id="555018" url="https://pl.wikipedia.org/wiki?curid=555018" title="I Am Dina">
I Am Dina



</doc>
<doc id="555019" url="https://pl.wikipedia.org/wiki?curid=555019" title="Sylvain Calzati">
Sylvain Calzati

Sylvain Calzati (ur. 1 lipca 1979 w Lyonie) – francuski kolarz szosowy.
Jego ojciec, Christian Calzati, również był kolarzem.
Osiągnięcia.
Opracowano na podstawie:

</doc>
<doc id="555023" url="https://pl.wikipedia.org/wiki?curid=555023" title="Sołotwyno">
Sołotwyno

Sołotwyno ( i rusiń. "Солотвино", , , i , i "Faluszlatina") – miasteczko (osiedle typu miejskiego) w rejonie tiaczowskim obwodu zakarpackiego Ukrainy. Leży na północnym brzegu granicznego odcinka górnej Cisy, naprzeciw rumuńskiego miasta Sighetu Marmaţiei, na wysokości 283 m n.p.m.
Sołotwyno jest największą pośród miejscowości zamieszkanych na Zakarpaciu przez Rumunów, który do dziś stanowią na tyle dużą część mieszkańców, że uzasadnia to dwujęzyczność miasteczka. Przez Sołotwyno przebiega linia kolejowa z Tereswy do Wełykoho Byczkiwa i regionalna droga R03 z Mukaczewa do Rohatyna.
Historia.
Decydujący wpływ na rozwój Sołotwyna wywarły wielkie złoża soli kamiennej, eksploatowane już w starożytności (zob. kopalnie soli w Sołotwynie). Ślady osadnictwa (dwa grodziska na zachód od miasta) pochodzą już z I–II wieku p.n.e. Dzisiejsze Sołotwyno zostało założone w XIII wieku. Sąsiadujące wsie Aknaszlatina i Faluszlatina po II wojnie światowej zostały połączone w jedno osiedle. Przemysłowe wydobycie soli rozpoczęło się w połowie XVIII wieku i trwało do 2010 roku; prowadził je państwowy kombinat "Ukrsolprom". W szczytowym okresie – w latach 70. XX wieku – wydobycie soli sięgało 451 tys. ton rocznie i stanowiło 10% produkcji całej Ukrainy. W końcowym okresie było wielokrotnie niższe. Złoża soli ocenia się na 30 milionów ton, a objętość całego sołotwińskiego słupa solnego na kilka km³.
W jednej z sołotwińskich kopalni znajdują się obecnie laboratoria badawcze ukraińskiej akademii nauk oraz, od 1968, podziemny szpital alergologiczny.
W 1989 liczyło 9651 mieszkańców.
W 2013 liczyło 8955 mieszkańców.
Na zachód od miasta leżą słone jeziorka, wykorzystywane w celach rekreacyjnych.

</doc>
<doc id="555024" url="https://pl.wikipedia.org/wiki?curid=555024" title="Open’er Festival">
Open’er Festival

Open’er Festival – festiwal muzyczny odbywający się na terenie Gdyni oraz gminy Kosakowo od roku 2003. Pierwsza edycja festiwalu odbyła się w Warszawie w 2002 jako "Open Air Festival". Organizatorem imprezy jest agencja koncertowa "Alter Art".
Historia.
Pierwsza, jednodniowa edycja odbyła się w Warszawie na torze Stegny, kolejne (2003–2005) na gdyńskim skwerze Kościuszki. W 2004 roku festiwal trwał dwa dni. W 2006 r. skwer Kościuszki zaczął robić się zbyt ciasny, więc festiwal został przeniesiony na lotnisko Babie Doły – Kosakowo (obecnie lotnisko Gdynia-Kosakowo). Organizatorzy wydłużyli także festiwal do trzech dni. W 2005 r. dla 25 tysięcy festiwalowiczów zagrali m.in. Snoop Dogg, Faithless, Fatboy Slim, Lauryn Hill, The White Stripes i Underworld. Pierwszego dnia sprzedano wszystkie bilety jednodniowe. Jubileuszowa, dziesiąta edycja odbyła się w 2011 r., a urodziny świętowano m.in. wydaniem okolicznościowego albumu „Open’er Dekada”, koncertami Prince’a i Coldplay, pokazem fajerwerków, wspólnym jedzeniem tortu. W 2012 r. festiwal przyjął nową formułę: Music &amp; Arts. Do 2013 roku sponsorem tytularnym festiwalu była marka Heineken.
Organizacja festiwalu.
Według różnych relacji na festiwalu w roku 2011 pojawiło się w granicach 90 tys. do 110 tys. osób.
Sztuka na Open’erze.
W 2012 r., na terenie lotniska Gdynia-Kosakowo pojawił się pierwszy eksponat Galerii Open’era, wielobarwny „Totem” autorstwa Maurycego Gomulickiego. Rok później, galeria wzbogaciła się o instalację „Antek”, stworzoną przez Pawła Althamera i Grupę Nowolipie. W ostatnią Open’erową noc odbyła się także kontynuacja performensu Althamera z Mińska – „Pramień Sonca”.
Od pierwszej edycji pod hasłem „Music &amp; Arts” na festiwalu gości Muzeum Sztuki Nowoczesnej w Warszawie ze stworzonymi na zamówienie wystawami w hangarze i działaniami w przestrzeni miejskiej. Rok 2012 był w Muzeum pod znakiem najciekawszych prac wideo i instalacji inspirowanych muzyką. W 2013 r., Muzeum Sztuki Nowoczesnej zaproponowało zestaw filmów ze swojej kolekcji pod nazwą „Projekcyjna Machina Agitacyjna” i serię wycieczek szlakiem gdyńskiego modernizmu, „Gdynia w budowie”.
Od 2012 r., swoje miejsce na festiwalu mają także przedstawienia teatralne, realizowane głównie we współpracy z Nowym Teatrem Krzysztofa Warlikowskiego. W 2012 r., kilkadziesiąt tysięcy osób jak co roku uczestniczyło w koncertach, ale tym razem także w cieszących się ogromnym powodzeniem przedstawieniach dramatu „Anioły w Ameryce” w reżyserii Krzysztofa Warlikowskiego. Nowy Teatr powrócił na Open’era w 2013 r. z polską premierą spektaklu „Kabaret Warszawski”. Oprócz „Kabaretu”, publiczność Open’era miała okazję obejrzeć trzy inne spektakle: „Courtney Love” Moniki Strzępki i Pawła Demirskiego z Teatru Polskiego we Wrocławiu, „Pawia Królowej” na podstawie powieści Doroty Masłowskiej ze Starego Teatru w Krakowie i „Nancy. Wywiad” w reżyserii Claude’a Bardouila z Nowego Teatru w Warszawie.
Bilety i teren festiwalu w 2009 roku.
W 2009 roku festiwal odbywał się, jak w poprzednich latach, na terenie wojskowego lotniska Marynarki Wojennej "Kosakowo", sąsiadującego z gdyńską dzielnicą Babie Doły. Festiwal trwał cztery dni, dostępne były zarówno bilety jednodniowe, jak i karnety na więcej dni. Bilety wymieniane były na opaski, które umożliwiały wstęp na teren festiwalu oraz podróżowanie festiwalowymi autobusami na teren festiwalu i z powrotem. Za dodatkową opłatą można było skorzystać z pola namiotowego oraz parkingu.
Na festiwalu znajdowały się trzy sceny: Main Stage, World Stage i Tent Stage. Koncerty odbywały się jednocześnie na wszystkich scenach. Na teren festiwalu można było wejść od godziny 15:00; zamykany był o godzinie 05:00.
W tym roku powiększono pole namiotowe do 15 tys. osób, aby zapewnić więcej miejsc dla osób śpiących pod namiotami.
Bilety i teren festiwalu w 2006 roku.
W 2006 roku festiwal odbył się na terenie wojskowego lotniska Marynarki Wojennej, sąsiadującego z gdyńską dzielnicą Babie Doły.
W sprzedaży były bilety trzydniowe na cały festiwal i jednodniowe. Podobnie jak na poprzednich dwóch imprezach Open’er, zakupiony bilet, podczas wchodzenia na teren festiwalu był wymieniany na opaskę na rękę. Opaska była dowodem posiadania biletu i usprawniała sprawdzanie przez ochronę każdego uczestnika festiwalu przed wejściem. W 2006 r. opaska była równocześnie biletem na bezpłatny autobus kursujący z centrum Gdyni do głównej bramy festiwalowej.
Dla uczestników zorganizowano pole namiotowe. Miejsce na polu tym było wliczone w cenę biletu – wymagano tylko wcześniejszej rezerwacji. Na terenie festiwalu obowiązywał system kuponowy – jeden kupon kupowano za 3 zł w specjalnym punkcie sprzedaży, a następnie przy pomocy kuponów płaciło się w sklepach położonych na terenie festiwalu. Nie wolno było wnosić własnych napojów, profesjonalnych aparatów fotograficznych (powyżej 3,2 megapiksela), sprzętu rejestrującego audio-wideo, środków odurzających oraz niebezpiecznych przedmiotów.
Sceny.
Koncerty trwały od godziny 17:00 do ok. 4:00 rano (na 2:00 zaplanowane były ostatnie występy gwiazd). Na festiwalu znajdowały się dwie sceny – duża (open-air) i mała (namiotowa). Na dużej scenie prezentowały się główne gwiazdy festiwalu, na małej natomiast – artyści mniej komercyjni. Występy na małej scenie kończyły kolejne dni imprezy.
Obie sceny posiadały po dwa telebimy, umożliwiające obserwowanie muzyków stojącej dalej publiczności. Przed dużą sceną publiczność znajdująca się blisko sceny podzielona była na dwie części, przedzielone korytarzem ograniczonym barierkami, którym poruszała się ochrona, obsługa techniczna i fotografowie. Mała scena znajdowała się pod namiotem chroniącym przed deszczem.
W pobliżu obu scen nie wolno było spożywać alkoholu i jedzenia. Na posiłki i relaks przy muzyce tworzonej przez DJ-ów przeznaczona była tzw. strefa "chillout" (umiejscowiona w jednym z lotniskowych hangarów). Działał również tzw. "czerwony namiot", w którym serwowano muzykę drum &amp; bass.
Edycje.
Źródła:
Artyści.
Wytłuszczoną czcionką oznaczono headlinerów danego wieczoru.
2023.
Źródło:
2022.
Źródło:
2020 – edycja odwołana.
Edycja była zaplanowana na dni od 1 do 4 lipca 2020 roku, jednak została odwołana ze względu na pandemię SARS-CoV-2. Tabela przedstawia planowaną listę wykonawców przed anulowaniem.
Nieznana data: schafter
2019.
Źródła:
4 lipca o 00:30 na Main Stage zaplanowany był występ Lil Uzi Verta, który został odwołany. W ramach zastępstwa miał się odbyć koncert A$AP Rocky’ego, który również został odwołany. W ramach kolejnego zastępstwa organizatorzy ogłosili występ Stormzy’ego.
2018.
Źródło:
Dodatkowo zaplanowały był koncert zespołu Glass Animals (sobota, Main Stage, 18:00), który został odwołany. W 2018 został pobity rekord frekwencji na festiwalu – 140 tysięcy osób ciągu 4 dni.
2017.
Źródło:
2016.
Źródło:
Nagrody.
W plebiscycie miesięcznika "Aktivist" "Nocne Marki" festiwal dwukrotnie zdobył tytuł dla najlepszego wydarzenia muzycznego ("Najlepsze muzycznego wydarzenie na żywo 2005" oraz "Event 2006"). Brytyjski magazyn "Q" uznał imprezę za jeden z sześciu najważniejszych festiwali 2006 roku. Poniżej znajdują się osiągnięcia festiwalu:

</doc>
<doc id="555027" url="https://pl.wikipedia.org/wiki?curid=555027" title="Maciej Tomaszewski">
Maciej Tomaszewski

Maciej Dariusz Tomaszewski (ur. 8 września 1961 w Szczecinie) – polski aktor teatralny, telewizyjny i filmowy.
27 marca 2022, w Międzynarodowy Dzień Teatru, w Centrum Sztuk Performatywnych Piekarnia został uhonorowany przez prezydenta Wrocławia za swoją pracę i osiągnięcia artystyczne „Merito de Wratislavia”.
Życiorys.
Wczesne lata.
Urodził się i wychowywał w Szczecinie. Po ukończeniu szkoły średniej, zdawał do „Łódzkiej Filmówki”, ale się nie dostał. Wkrótce otrzymał list od Aliny Obidniak i prof. Mieczysławy Walczak-Deleżyńskiej, które nie zgodziły się z werdyktem egzaminujących, i zaproponowały pracę na etacie adepta w jeleniogórskim Teatrze im. Norwida, gdzie w 1981 wystąpił w spektaklu "Edyp królem" Sofoklesa w reżyserii Wojciecha Kopcińskiego jako chórzysta, inscenizacji dla dzieci "Słoneczny kraj" Stanisława K. Stopczyka w reż. Wojciecha Kopcińskiego i przedstawieniu "Opowieści Lasku Wiedeńskiego" Ödöna von Horvátha w reż. Włodzimierza Nurkowskiego. Miał zdawać egzamin eksternistyczny. Jednak dzięki rodzicom, którzy uparli się, żeby zdawał na studia, ostatecznie w 1985 ukończył wrocławski Wydział Aktorski Państwowej Wyższej Szkoły Teatralnej im. Ludwika Solskiego.
Kariera.
W 1985 zadebiutował na scenie Teatru Współczesnego im. Edmunda Wiercińskiego we Wrocławiu, w "Lekcji Pruskiego" Adolfa Nowaczyńskiego. W 1987 otrzymał ministerialną Nagrodę Artystyczną Młodych im. Wyspiańskiego za rolę Jaszy Mazura w "Sztukmistrzu z Lublina". Jest czterokrotnym laureatem wrocławskiej nagrody „Złota Iglica”.
Na dużym ekranie wystąpił m.in. w filmie Jacka Koprowicza "Alchemik" (1988) u boku Olgierda Łukaszewicza i Michała Bajora.
Grał także gościnnie w Centrum Sztuki przy Teatrze Dramatycznym w Legnicy (1994), Teatrze Muzycznym-Operetce Wrocławskiej we Wrocławiu (1998), Teatrze Polskim w Szczecinie (2002–2006), gdzie zagrał m.in. tytułową rolę w "Fauście" Goethego, Johna Proctora w "Czarownicach z Salem", oraz szekspirowskiego Hamleta na dziedzińcu Zamku Książąt Pomorskich (2006), za którego otrzymał nominację do Bursztynowego Pierścienia, Teatrze Rozmaitości w Warszawie (2003–2004) i warszawskim Teatrze Rampa na Targówku (2004).
W 2003 otrzymał nagrodę aktorską za rolę Stuarta w spektaklu "Zwycięstwo" na II Festiwalu Prapremier w Bydgoszczy.
Stworzył kreację Marka Żukowskiego, lekarza ginekologa w telenoweli Polsatu "Pierwsza miłość".

</doc>
<doc id="555029" url="https://pl.wikipedia.org/wiki?curid=555029" title="Unia Partii Umiarkowanych">
Unia Partii Umiarkowanych

Unia Partii Umiarkowanych (ang. "Union of Moderate Parties", fr. "Union des Partis Moderés") – konserwatywna frankofońska vanuacka partia polityczna.
Powstała po klęsce wyborczej rządzącej Partii Pracy w wyborach z 1991 i jest obecnie największą partią opozycyjną w parlamencie Vanuatu. W wyborach parlamentarnych z 2004 partia zdobyła 9 na 52 miejsc. Z jej szeregów wywodzili się m.in. premierzy kraju Maxime Carlot Korman i Serge Vohor (który do dziś jest przewodniczącym partii) oraz prezydenci: Alfred Maseng, John Bani i Josias Moli.

</doc>
<doc id="555030" url="https://pl.wikipedia.org/wiki?curid=555030" title="Proces Lévy’ego">
Proces Lévy’ego

Proces Lévy’ego – proces stochastyczny formula_1 na przestrzeni probabilistycznej formula_2 o wartościach w przestrzeni euklidesowej formula_3 spełniający następujące warunki:
Proces stochastyczny spełniający powyższe warunki posiada modyfikację będącą prawostronnie ciągłym z lewostronnymi granicami (z ang. RCLL, z fr. "càdlàg") procesem Lévy’ego.
Własności.
Najważniejszą cechą procesów Lévy’ego, sprawiającą, że są intensywnie badane, jest ich strukturalna stabilność. Cecha ta polega na tym, że suma dowolnej liczby procesów Lévy’ego jest także procesem Lévy’ego, co pozwala spojrzeć na procesy Lévy’ego jak na uogólnienie procesów Gaussa. Jednocześnie procesy Lévy’ego w ogólności nie mają skończonej wariancji, czyli możliwe są dowolnie duże skoki wartości przy procentowym udziale takich skoków znacznie większym niż dla procesów Gaussa, gdzie wariancja jest skończona.
Wzór Lévy’ego.
Rozkład procesu Lévy’ego w momencie formula_15 formula_11 jest rozkładem nieskończenie podzielnym. Stąd istnieje eksponencjalne przedstawienie funkcji charakterystycznej procesu Lévy’ego w chwili formula_17 – tzw. wzór Lévy’ego-Chinczyna:
gdzie:
przy czym
a formula_23 jest macierzą dodatnio określoną. Funkcję formula_24 nazywa się wykładnikiem charakterystycznym procesu Lévy’ego. Trójkę formula_25 nazywa się trójką charakterystyczną procesu. Zgodnie ze wzorem Lévy’ego-Chinczyna trójka charakterystyczna jednoznacznie określa proces.
Jeśli formula_26 to wykładnik charakterystyczny można zapisać w postaci
Rozkład Lévy’ego-Itō.
Proces Lévy’ego można przedstawić jako sumę
gdzie formula_29 jest wielowymiarowym procesem Wienera z macierzą kowariancji formula_30 formula_31 jest to złożony proces Poissona o skokach większych niż 1, przy czym rozkład i intensywność skoków opisuje miara formula_32 Proces formula_33 to czysto skokowy martyngał.
Przykłady.
Szczególnymi przypadkami procesu Lévy’ego są:
Miara prawdopodobieństwa w punkcie formula_37 formula_38
Proces Poissona jest rosnącym skokowym procesem. Ze skokami zawsze wielkości 1.
Funkcja charakterystyczna jest postaci: formula_41

</doc>
<doc id="555031" url="https://pl.wikipedia.org/wiki?curid=555031" title="Rinteln">
Rinteln

Rinteln – miasto w Niemczech położone w kraju związkowym Dolna Saksonia, w powiecie Schaumburg, w dolinie rzeki Wezery, w Górach Wezerskich. Miasto leży przy autostradzie A2 (E30).
Historia.
Pierwsze wzmianki o osadnictwie na tym terenie pochodzą z XI wieku. Miasto zostało założone około 1150 na północnym wzgórzu Wezery. Następnie około 1235 przeniesiono je na południowe wzgórze – powstało wówczas "Neu-Rinteln" (pol. Nowe Rinteln). Stare Rinteln zostało opuszczone przez mieszkańców po pladze dżumy w 1350. Od tej chwili nowe Rinteln nabrało znaczenia, zostało ufortyfikowane i służyło jako południowa forteca hrabstwa Schaumburg. Po podziale Schaumburga w 1640 Rinteln stało się stolicą jego wschodniej części, zachowując nazwę jednostki nadrzędnej – Schaumburg (obecnie dzielnica miasta). Eulenburg w Rinteln stało się wówczas siedzibą urzędów skarbowych. Rinteln pozostawało ośrodkiem okręgu również później, dopiero w 1977 połączono je z sąsiednim Schaumburg-Lippe. Od 1609 do 1809 Rinteln było miastem uniwersyteckim, mieściła się tu Alma Ernestina ("Academia Ernestina").

</doc>
<doc id="555032" url="https://pl.wikipedia.org/wiki?curid=555032" title="Heineken Open'er Festival">
Heineken Open'er Festival



</doc>
<doc id="555035" url="https://pl.wikipedia.org/wiki?curid=555035" title="Adam Brody">
Adam Brody

Adam Jared Brody (ur. 15 grudnia 1979 w San Diego) – amerykański aktor, scenarzysta i producent filmowy, znany między innymi z roli Setha Cohena w serialu Warner Bros. "Życie na fali".
Życiorys.
Wczesne lata.
Urodził się w San Diego w stanie Kalifornia w rodzinie żydowsko-amerykańskiej jako najstarszy syn prawnika Marka Brody'ego i artystki grafik Valerie Siefman. Wychowywał się z dwójką młodszych braci bliźniaków – Seanem i Mattem. Po ukończeniu szkoły średniej Scripps Ranch High School, naukę kontynuował w MiraCosta College w Oceanside w stanie Kalifornia.
Kariera.
W 1999 roku wyruszył do Hollywood i wynajął trenera aktorstwa. Po występie w telewizyjnej komedii "Now What" (1995), pojawił się w sitcomie "Szał na Amandę" ("The Amanda Show", 1999). Potem wystąpił w telewizyjnym dramacie NBC "Grunt to rodzinka – Gdy gasły światła na planie" ("Growing Up Brady", 2000) z udziałem Ricky Ullmana, a także w komediach: "American Pie 2" (2001) u boku Jasona Biggsa, Seanna Williama Scotta i Chrisa Kleina, "Zdaniem Spencera" ("According to Spencer", 2001) z Jesse Bradfordem, Davidem Krumholtzem, Giovanni Ribisi i Ribem Hillisem.
Pojawił się też gościnnie w serialu Warner Bros. "Tajemnice Smallville" ("Smallville", 2002). Zyskał na popularności wśród telewidzów rolą Dave’a Rygalskiego, przyjaciela Lane Kim (Keiko Agena) w serialu Warner Bros. "Kochane kłopoty" ("Gilmore Girls", 2002-2003). Sławę zawdzięcza kreacji Setha Cohena w serialu Warner Bros. "Życie na fali" (2003-2007), za którą otrzymał trzykrotnie nagrodę Teen Choice.
Razem ze swoim przyjacielem, aktorem Bretem Harrisonem założył zespół Big Japan, gdzie grał na perkusji.
22 stycznia 2013 roku na Sundance Film Festival miał premierę film biograficzny poświęcony życiu Lindy Lovelace pt. "Królowa XXX" ("Lovelace") w reżyserii Jeffreya Friedmana i Roba Epsteina, gdzie wcielił się w postać aktora porno Harry’ego Reemsa.
Życie prywatne.
W latach 2004-2006 spotykał się z aktorką Rachel Bilson, która grała Summer w serialu "Życie na fali". Rozstali się niedługo po zakończeniu produkcji tej serii. Od 2010 związał się z aktorką Leighton Meester, znaną z serialu "Plotkara", w listopadzie 2013 roku zaręczył się z nią, a 15 lutego 2014 roku wzięli sekretny ślub. Mają córkę Arlo Day (ur. 4 sierpnia 2015) oraz syna (ur. 2020).

</doc>
<doc id="555039" url="https://pl.wikipedia.org/wiki?curid=555039" title="Fundacja Sułkowskich">
Fundacja Sułkowskich

Fundacja Sułkowskich
Książę August Kazimierz Sułkowski, syn ks. Aleksandra Józefa Sułkowskiego, rozumiał konieczność edukacji dla odrodzenia Polski. W 1774 otworzył szkołę w Rydzynie dla synów ubogiej szlachty. Wybudował dwa budynki – jeden dla samej szkoły, drugi służył jako internat dla studentów i ojców pijarów, którzy szkołę prowadzili, na podstawie umowy zawartej już w 1765. Ten ostatni budynek istnieje do dziś, a mieści się w nim rydzyńska szkoła podstawowa. Pierwszy budynek został wzniesiony, gdy rząd pruski wydalił pijarów i zamknął szkołę w 1820.
6 maja 1776 August ogłosił pierwszy statut Ordynacji Sułkowskich na podstawie uchwały Sejmu z 1775 r. W tekście Ordynacji podano jej cel: "...fundusze Ordynacji Sułkowskich mają być obracane zawsze niepodzielnie i zawsze niezmiennie na wychowanie narodowej szlacheckiej młodzieży świeckiego stanu, tak aby to wychowanie przysparzało Ojczyźnie pożytecznych i zdatnych obywateli...". Majątek Ordynacji był zapisany na rzecz Komisji Edukacji Narodowej w momencie wymarcia ostatniego z męskich potomków tej rodziny. Wtedy Ordynacja miała nosić nazwę "Fundacji Książąt Sułkowskich".
Ostateczny statut Ordynacji został ogłoszony 16 stycznia 1783 po włączeniu do niej całego majątku brata Aleksandra i połowy majątku młodszego brata Antoniego. Majątki obejmowały wówczas większość miasta Rydzyna wraz z okazałym zamkiem, rozmaite obiekty w miastach Leszno, Kobylin i ponad 25 wsi i małych miasteczek w tej części Wielkopolski, oraz kilka obiektów w Warszawie i innych częściach Polski.
Natomiast trzeci brat, Franciszek, do Ordynacji nie wszedł i zatrzymał dla siebie dziedzictwo, do którego wchodził zamek z majątkami w Bielsku cieszyńskim.
Pod zaborem pruskim.
Wkrótce po ostatecznym ogłoszeniu Ordynacji obaj starsi bracia August i Aleksander zmarli w 1786. Ponieważ nie mieli dzieci, ordynatem został Antoni. Długi braci i samej Ordynacji były dla niego wielkim problemem. Apelował do Sejmu i w 1791 dostał zezwolenie na sprzedaż majątków w Kobylinie, Zdunach i Wijewie za ponad 3 miliony złotych. Okupacja kraju przez wojska pruskie i rosyjskie w 1792 i ostateczne rozbiory Polski powiększyły problemy finansowe. W styczniu 1796 również Antoni zmarł, zostawiając wszystkie kłopoty wdowie z jedynakiem 11-letnim synem Antonim Pawłem.
W administracji wielkich długów pomagał wdowie Baron Lestwitz z pobliskiego majątku Czyrniny. We wrześniu 1798 sąd wydał wyrok likwidacji ruchomości. Wierzyciele zebrali się w Lesznie, gdzie odbyła się w listopadzie i grudniu licytacja mebli, biblioteki i sztuki z zamku rydzyńskiego. Jednak rząd pruski uznał, że majątki włączone do Ordynacji nie podlegają pretensjom kredytujących.
Tymczasem przyszły wojny napoleońskie. Mając 22 lata Antoni Paweł Sułkowski wstąpił do wojska napoleońskiego i brał udział w walkach w Hiszpanii, w wyprawie rosyjskiej, a po śmierci Józefa Poniatowskiego objął na krótki czas komendę nad korpusem polskim. Wrócił do Rydzyny w 1815 i sam zajął się sprawami Ordynacji. Z powodu braku funduszy na utrzymanie zlikwidowano pomarańczarnię i inne budynki. Później stosunki finansowe trochę się poprawiły i Antoni Paweł przeprowadził zmianę rozkładu parku rydzyńskiego z dawnego stylu francuskiego na styl angielski.
Rząd pruski wydalił ojców pijarów z Rydzyny, a szkoła została zamknięta w sierpniu 1820. Cały sprzęt został przeniesiony do szkoły publicznej w Lesznie. Budynek szkolny został rozebrany, ale budynek internatu po drugiej stronie ulicy Zamkowej istnieje do dzisiaj (jako szkoła podstawowa).
W kwietniu 1836 Antoni Paweł zmarł. Opiekę nad szesnastoletnim synem Augustem (matka już nie żyła) powierzono prezesowi sądu poznańskiego Luwigsdorf-Frankenbergowi. Ten sumiennie zajmował się sprawami Ordynacji. Jednak gdy August doszedł do pełnolecia i ożenił się z Marią Mycielską w 1843, sytuacja znowu się pogorszyła z powodu wystawnego stylu ich życia towarzyskiego. Nastąpiła również pruska reforma rolna. W 14 gminach wiejskich należących do Ordynacji przydzielono chłopom ok. 2500 ha ziemi.
Po śmierci Augusta w listopadzie 1882, Ordynacja przeszła na jego syna Antoniego Stanisława, który miał już 38 lat. Z pierwszą żoną Emmą d'Alcantarą miał dwóch synów – Aleksandra &amp; 1 XII 1903 z Maria Uznanską (ur. 1873, zm. 1905) i Franciszka (ur. 1874, zm. 1898). Obaj synowie zmarli bezdzietnie jeszcze za życia Augusta.
Po śmierci ostatniego ordynata Antoniego Stanisława, 15 czerwca 1909, w myśl Artykułu III, majątek Ordynacji Sułkowskich miał być oddany na użytek "Komisji Edukacji Narodowej" pod nazwą Fundacji Książąt Sułkowskich. Antoni Stanisław uważał, że artykuł ten jest nieważny, skoro Komisja Edukacji Narodowej już nie istniała. Przed śmiercią, w 1905 r., spisał w Berlinie umowę spadkową uznając swoich kuzynów Henryka Potockiego i Antoniego Wodzickiego za uniwersalnych spadkobierców jego majątku. Rząd pruski natomiast uważał, że Pruskie Kolegium Szkolne jest legalnym następcą Komisji, a sąd w Poznaniu to potwierdził.
Wobec tego, we wrześniu 1909 Pruskie Kolegium Szkolne zostało wpisane do ksiąg wieczystych w Rydzynie jako nowy właściciel dóbr Fundacji. Obszar dóbr wynosił wtedy trochę ponad 7634 hektarów. Kolegium z kolei sprzedało majątki i zamek Pruskiej Komisji Kolonizacyjnej w 1911. Następnie wybuchła I wojna światowa. Przez ostatnie dwa lata wojny zamek był używany jako oficerski obóz jeniecki dla jeńców rosyjskich i francuskich.
W II Rzeczypospolitej Polskiej.
Po krótkim okresie walk stoczonych przez powstańców wielkopolskich, 17 stycznia 1920 wojska polskie wkroczyły do Rydzyny. Skarb państwa polskiego przejął całość dóbr Fundacji. Sam zamek i teren w pobliżu zostały oddane Ministerstwu Wyznań Religijnych i Oświecenia Publicznego, lasy zostały przejęte przez lasy państwowe, posiadłości ziemskie przez Urząd Ziemny do rozparcelowania. Jednak Ministerstwo W.R.O.P. starało się o rewindykację dóbr ordynackich od Skarbu Państwa dla Fundacji Sułkowskich. 7 stycznia 1924 Ministerstwo powołało tymczasowe Kuratorium Fundacji, które wytoczyło skargę przeciwko Skarbowi Państwa. Wyrok sądu okręgowego w Poznaniu 31 grudnia 1924 w zupełności skargę uwzględnił.
19 maja 1926 Ministerstwo nadało Fundacji nowy statut uwzględniający zmienione warunki.
Jako cel Fundacji określiło "...utrzymywanie szkół o typie powyżej szkoły powszechnej, a poniżej szkoły akademickiej, oraz internatów, przeznaczonych dla niezamożnej, a wyjątkowo zdolnej i obdarzonej zadatkami charakteru młodzieży polskiej...". W ten sposób, po 150 latach, wola księcia Augusta Sułkowskiego została wykonana. Zarząd nad Fundacją powierzono 5-osobowemu kuratorium z prezesem Mieczysławem Chłapowskim (ziemianinem z okolicy Kościana i działaczem społecznym). Powołano również prawnika i zarządcę majątkami rolniczymi Leona Preibisza na zarządcę Dóbr Fundacji.
Przepisanie tytułu własności na rzecz Fundacji Sułkowskich nastąpiło 19 maja 1926. Sporo dóbr uległo już rozparcelowaniu – zostało tylko blisko 5818 ha z dawnej własności Fundacji. Dopiero w umowie zawartej 12 sierpnia 1932 Skarb Państwa oddał Fundacji jako ekwiwalent cztery folwarki o powierzchni ok. 2113 ha w powiecie kościańskim oraz 90 akcji w cukrowni w Miejskiej Górce i 763 000 złotych.
Stan zamku był opłakany, od 1908 r. nie wykonano żadnych prac konserwacyjnych, z wyjątkiem koniecznej naprawy dachu, gdy zamek był używany jako obóz jeniecki. Najbardziej konieczne roboty konserwacyjne wykonane zostały już w 1923. Potrzeba było jednak dużo pracy dla adaptacji zamku do celów szkoły i internatu. W maju 1924 został powołany komitet, który powierzył inżynierowi dyplomowanemu Stefanowi Cybulskiemu pracę nad projektem. Plan został ukończony i aprobowany w listopadzie 1925. Koszty obliczano na 673 327 złotych. Praca została rozpoczęta pod dyrekcją inż. Cybulskiego w marcu 1927. W toku robót okazało się, że stan budowlany zamku był dużo gorszy niż myślano, w związku z czym został poszerzony. Prace ukończono w sierpniu 1928.
W międzyczasie Kuratorium Fundacji zajmowało się planowaniem nowego gimnazjum. Na wiosnę 1928 Tadeusz Łopuszański został powołany na dyrektora tego zakładu. Łopuszański był ministrem W.R.O.P. w 1919–1920 i podsekretarzem stanu w tymże ministerstwie przez następne 5 lat. Przez wiele lat pracował nad swoją teorią stworzenia średniej szkoły doświadczalnej, która miałaby kształcić uzdolnioną młodzież dla nabrania odpowiedzialności za przyszłość Ojczyzny. Teraz miał możliwość wprowadzić teorie w życie. 11 września 1928 Gimnazjum im. Sułkowskich zostało uroczyście otwarte. W 1934, w myśl nowego systemu organizacji szkół średnich, szkołę przekształcono na Gimnazjum i Liceum im. Sułkowskich.
Szkoła rozwijała się pomyślnie przez następne lata. Dopiero wejście armii niemieckiej 1 września 1939 położyło kres tej wspaniałej inicjatywie.
Przez 11 lat istnienia szkoły, doskonale zostały wykonane cele Fundacji. 115 studentów ukończyło szkołę zdając maturę. W 1939 r. w szkole było ok. 100 uczniów, którym wojna przerwała naukę. Około 170 uczęszczało tylko kilka lat i z rozmaitych powodów przeszło do innych szkół. Niektórzy nie wytrzymali rygoru rydzyńskiego, lub odeszli z powodów zdrowotnych. Część była wydalona, bo nie dotrzymywała wysokich standardów naukowych lub wychowania (np. dwa stopnie "niedostateczne" powodowały usunięcie). Znamienne jest, że prawie wszyscy wydaleni dostali bardzo wysokie wyniki w szkołach, do których się przenieśli. 60% wszystkich maturzystów mogło uczęszczać do szkoły rydzyńskiej tylko dlatego, że Fundacja udzielała im stypendiów całkowite lub częściowo. Wśród maturzystów było 7 synów chłopów, 7 synów robotników, 17 synów drobnych urzędników lub skromnych kupców. Cel Fundacji – umożliwienie edukacji "dla niezamożnej, a wyjątkowo zdolnej i obdarzonej zadatkami charakteru " – został spełniony. Niesłusznie media w Polsce Ludowej określały szkołę rydzyńską jako „elitarną”.
W wojnie zginęło 50 wychowanków i 8 nauczycieli oraz prezes Kuratorium Mieczysław Chłapowski.
W PRL.
Zamek i oficyny zostały splądrowane zaraz po zajęciu Rydzyny przez Niemców 1 września 1939. Później zorganizowano tutaj szkołę i internat dla Hitlerjugend. Większość ludności polskiej została wysiedlona z dóbr Fundacji, a sama Fundacja została zlikwidowana.
W końcu stycznia 1945 wojska sowieckie weszły do Rydzyny. Następnego dnia żołnierze podpalili zamek i nie pozwolili ludności miasta na działania ratunkowe.
Leon Preibisz, który wrócił do Rydzyny i do swojej roli Zarządcy Dóbr Fundacji, starał się o zabezpieczenie przede wszystkim zamku i oficyn, równocześnie próbując znaleźć środki materialne na wznowienie działań statutowych. W panującej wówczas sytuacji politycznej wszystkie jego wysiłki były nadaremne. Zmarł nagle w marcu 1951.
23 sierpnia 1946 Tadeusz Łopuszański napisał list do ministra Oświaty w sprawie wznowienia szkoły rydzyńskiej, ale nie dostał odpowiedzi. Zmarł w 1955.
Fundacja Sułkowskich została zlikwidowana dekretem Rady Ministrów 24 kwietnia 1952 roku, a jej dobra przejął Skarb Państwa. Jakakolwiek dalsza działalność była w czasach PRL bardzo utrudniona. Jednak w 1968 grupa byłych rydzyniaków zebrała się z profesorem Piekarą i napisała list do Ministra Oświaty. Dostali odpowiedź odmowną. Towarzystwo Miłośników Rydzyny zostało stworzone w mieście Rydzyna z celem rozszerzenia informacji o szkole i ideach Dyrektora drogą publikacji.
Stowarzyszenie Inżynierów i Techników Mechaników Polskich (SIMP), organizacja z wieloma członkami, którzy zajmowali poważne pozycje w przemyśle krajowym, przejęło ruiny zamku i zdobyło fundusze na odbudowę. W latach 1970-1989 pieczołowicie na podstawie fotografii i rysunków doprowadzono sale reprezentacyjne oraz mury zewnętrzne do oryginalnej świetności. 
W III Rzeczypospolitej Polskiej.
Dopiero w zmienionej sytuacji politycznej po 1989, absolwenci dawnego gimnazjum utworzyli Fundację im. Tadeusza Łopuszańskiego z celem wznowienia Fundacji Sułkowskich i szkoły. Niestety, pomimo opracowania projektu sejmowego podpisanego przez odpowiednią liczbę posłów, projektu nie dopuszczono do dyskusji sejmowej. Również apel do prezydenta Kwaśniewskiego w 2004 pozostał bez skutku.
Obecnie zamek działa jako hotel i centrum konferencyjne. Posiada również restaurację. W bibliotece znajdują się zbiory dokumentów Fundacji Sułkowskich oraz przedwojennego gimnazjum.
Ordynaci na Rydzynie.
W związku z posiadaniem ordynacji rydzyńskiej, każdemu ordynatowi przysługiwało dziedziczne miejsce w Pruskiej Izbie Panów.

</doc>
<doc id="555042" url="https://pl.wikipedia.org/wiki?curid=555042" title="B’Elanna Torres">
B’Elanna Torres

B’Elanna Torres – postać fikcyjna, pół-człowiek pół-klingonka, bohaterka serialu . Gra ją Roxann Dawson.

</doc>
<doc id="555046" url="https://pl.wikipedia.org/wiki?curid=555046" title="Babimojszczyzna">
Babimojszczyzna

Babimojszczyzna – region historyczny i etnograficzny na pograniczu województw wielkopolskiego i lubuskiego. Regionalne stroje, pieśni i obrzędy ludowe. Głównym ośrodkiem jest Babimost, od którego region wziął nazwę. Pozostałe większe ośrodki: Kargowa, Nowe Kramsko.
Historia.
Starostwo babimojskie istniało od XIV w., później region znany był z sukiennictwa i uprawy winorośli. Stanowił pogranicze Wielkopolski, Śląska i Brandenburgii. Podczas potopu szwedzkiego wsławił się Krzysztof Jan Żegocki, jako dowódca lokalnego oddziału toczącego potyczki ze Szwedami. Pod zaborem pruskim od 1793 r. Region zdołał zachować polski charakter, opierając się germanizacji. W okresie II RP 80% Babimojszczyzny przyznano Polsce na mocy traktatu wersalskiego, mieszkańcy wzięli licznie udział w powstaniu wielkopolskim. W latach 1945-1950 istniał powiat babimojski.

</doc>
<doc id="555047" url="https://pl.wikipedia.org/wiki?curid=555047" title="Vanua’aku Pati">
Vanua’aku Pati

Partia Pracy (Vanua’aku Pati, ) – vanuacka socjalistyczna partia polityczna popierana głównie przez anglojęzyczną część mieszkańców państwa.
Założona na początku lat 70. przez Waltera Lini i Donalda Kalpokasa, do 1974 r. znana jako'Narodowa Partia Nowych Hebrydów. Po zwycięstwie w przedniepodległościowych wyborach parlamentarnych Lini został przewodniczącym, a od odzyskania niepodległości, 30 lipca 1980, pierwszym premierem niepodległego Vanuatu. W 1991 nastąpił rozłam – upadł rząd Waltera Lini, który opuścił partię i założył konkurencyjne ugrupowanie o nazwie Zjednoczona Partia Narodowa. Mimo kryzysu wciąż odgrywała dużą rolę na scenie politycznej, z jej szeregów wywodzili się m.in. premierzy Donald Kalpokas i Edward Natapei.
W wyborach prezydenckich z 2004 r. Vanua'aku Parti poparło zwycięskiego Kalkota Mataskelekele, w tym samym roku weszło również w koalicję rządową z kierowaną przez Hama Lini (brata zmarłego Waltera) Zjednoczoną Partią Narodową.
W wyborach w 2016 r. wprowadziła 6 osób do parlamentu i utworzyła koalicję rządzącą razem z 11 innymi partiami.

</doc>
<doc id="555049" url="https://pl.wikipedia.org/wiki?curid=555049" title="Giełda komputerowa">
Giełda komputerowa

Giełda komputerowa – potoczna nazwa miejsca o charakterze targu, na którym można zakupić i sprzedać zarówno nowy, jak i używany sprzęt komputerowy oraz oprogramowanie.
Giełdy komputerowe, podobnie jak inne tego typu miejsca, czynne są najczęściej w weekendy.
Początkiem tych giełd były lata osiemdziesiąte. Główny dochód wystawców polegał na kopiowaniu gier i oprogramowania dla popularnych komputerów 8 i 16-bitowych. Często spotykane były modele: Atari (800XL, ST), Commodore (C64, Amiga), a także Sinclair (ZX Spectrum). Rzadziej spotykane komputery na giełdach w latach osiemdziesiątych to komputery firm Amstrad, Acorn, IBM, czy też Apple. Giełdy te miały głównie charakter entuzjastyczny. Z powodu braku dystrybucji oprogramowania i komputerowej literatury, były one jednym z niewielu źródeł tłumaczeń książek z zachodu, czy też nigdzie niedostępnych programów. Pod tym względem giełdy komputerowe przyczyniły się do rozwoju informatyki w Polsce.
Do pierwszej dekady XXI wieku giełdy komputerowe były miejscem, gdzie kwitło piractwo komputerowe, jednak obecnie ma tam miejsce głównie legalny handel, a duża liczba sprzedawców to przedstawiciele sklepów komputerowych.
Jest to związane ze zmianami w prawie (przede wszystkim z Ustawą o prawie autorskim i prawach pokrewnych, tzw. „antypiracką”, kładącą kres piractwu) oraz oficjalnym wejściem dystrybutorów i producentów oprogramowania oraz książek na rynek polski. Popularność giełd komputerowych zmniejszyła się z powodu rozpowszechnienia się handlu w Internecie, a szczególnie serwisów aukcyjnych oraz rozwoju sieci P2P (peer-to-peer).

</doc>
<doc id="555050" url="https://pl.wikipedia.org/wiki?curid=555050" title="Jet the Hawk">
Jet the Hawk



</doc>
<doc id="555053" url="https://pl.wikipedia.org/wiki?curid=555053" title="Waran krótkoogonowy">
Waran krótkoogonowy



</doc>
<doc id="555055" url="https://pl.wikipedia.org/wiki?curid=555055" title="Lietuvos nacionalinis radijas ir televizija">
Lietuvos nacionalinis radijas ir televizija

Lietuvos nacionalinis radijas ir televizija (LRT) – litewski publiczny nadawca radiowo-telewizyjny z siedzibą w Wilnie. Jako rozgłośnia radiowa istnieje od 1926, telewizja została uruchomiona w 1957 roku. Obecnie LRT nadaje trzy programy radiowe i trzy programy telewizyjne.
Na Litwie nie istnieje obecnie abonament radiowo-telewizyjny, choć jego wprowadzenie jest rozważane od roku 1996. Na budżet LRT składają się dotacje bezpośrednio z budżetu państwa (75%) oraz dochody z działalności komercyjnej, przede wszystkim nadawania reklam (25%). Firma zatrudnia około 650 osób.
Nadawane programy.
"Radiowe:"
"Telewizyjne:" 

</doc>
<doc id="555057" url="https://pl.wikipedia.org/wiki?curid=555057" title="Abonament radiowo-telewizyjny">
Abonament radiowo-telewizyjny

Abonament radiowo-telewizyjny – opłata mająca na celu umożliwienie realizacji misji publicznej telewizji i radia. Obok finansowania z budżetu państwa (inaczej dotacji rządowych) jest to najpowszechniejszy sposób finansowania mediów publicznych w Europie.
Najczęściej kryterium jego naliczania jest fakt posiadania odbiornika radiowego lub telewizyjnego. W polskim prawie opłaty abonamentowe pobiera się za używanie odbiorników radiofonicznych oraz telewizyjnych, przy domniemaniu, że osoba, która posiada odbiornik radiofoniczny lub telewizyjny w stanie umożliwiającym natychmiastowy odbiór programu, używa tego odbiornika.
Luksemburg.
W Luksemburgu nigdy nie obowiązywał abonament RTV, pomimo obecności na tamtejszym rynku medialnym nadawcy pełniącego rolę telewizji publicznej – RTL (Radio Télévision Luxembourg, RTL Télé Lëtzebuerg). Telewizja ta nie stanowi jednak własności publicznej, a rząd nie ma wpływu na nadawane treści.
Polska.
W Polsce obowiązek opłacania abonamentu wynika z uregulowań ustawowych, m.in. z ustawy z dnia 29 grudnia 1992 r. o radiofonii i telewizji, a następnie z ustawy z dnia 21 kwietnia 2005 r. o opłatach abonamentowych. O wysokości abonamentu RTV decyduje Krajowa Rada Radiofonii i Telewizji, zaś instytucją odpowiedzialną za jego ściąganie jest Poczta Polska.
Ściągalność abonamentu w Polsce wynosi ok. 45%, a według danych podawanych przez KRRiT w latach 2001-2011 obserwowano tendencję spadkową – np. w 2001 roku terminowo wpłacane w Małopolsce było ok. 2,1 mln zł, zaś w 2012 roku było to zaledwie 563 tys. zł. W roku tym zanotowano nieznaczny, nominalny wzrost ściągalności – zdaniem Poczty Polskiej – głównie ze względu na zwiększenie uprawnień w zakresie jego egzekucji.
Kwestia legalności abonamentu w Polsce budzi kontrowersje. W ocenie niektórych prawników Poczta Polska w odniesieniu do wybranych abonentów często domaga się zapłaty bezprawnie, w związku z niedopełnieniem w latach 2007–2008 obowiązku poinformowania o nadaniu indywidualnych numerów identyfikacyjnych, a w konsekwencji wyrejestrowaniem urządzeń RTV. Zgodnie z rozporządzeniem Ministra Transportu z 25 września 2007 operator publiczny (wówczas Poczta Polska) powinien był w ciągu roku od wejścia w życie rozporządzenia nadać i wysłać posiadaczom książeczek opłaty abonamentowej nowe numery. Zgodnie z obowiązującymi przepisami wymóg ten nakładał na operatora jedynie przesłanie, a nie doręczenie takowego zawiadomienia. Jeżeli abonent nie otrzymał zawiadomienia o nadaniu mu numeru identyfikacyjnego miał możliwość złożenia reklamacji bądź uzyskania informacji w placówce pocztowej. Zgodnie z rozporządzeniem po roku dotychczas wydane książeczki utraciły ważność jako dowody zarejestrowania odbiorników RTV – nie oznacza to jednak, że ważność straciły obowiązujące rejestracje RTV. Została tylko zamieniona forma płatności. W Internecie można natrafić na wiele sprzecznych informacji, w których rzekomo Poczta Polska nie jest w stanie się z tego obowiązku wywiązać i odstępuje od sprawy, jednak są to fałszywe informacje. Poczta Polska S.A. posiada duplikaty (komputerowe wydruki) wygenerowanych zawiadomień, które zostały wysłane w 2008 roku do wszystkich posiadaczy zarejestrowanych odbiorników RTV. Prawidłowość powyższego postępowania została potwierdzona wyrokami sądów, jak również wyrokiem Trybunału Konstytucyjnego z dnia 16 marca 2010 roku, sygn. akt K 24/08, w którym Trybunał Konstytucyjny orzekł o zgodności z Konstytucją przepisów art. 7 ust. 1, 3, 5 i 6 ustawy o opłatach abonamentowych.
W przeprowadzonym w 2012 roku badaniu 73% ankietowanych Polaków wypowiedziało się za zniesieniem abonamentu.
Wielka Brytania.
W Wielkiej Brytanii abonament radiowy został zniesiony w lutym 1971. Mimo to, w ramach licencji telewizyjnej, pokrywane są koszty kilku stacji radiowych: sieć BBC, radia regionalne i lokalne, oraz koszty odbioru krajowego programu BBC poza granicami Wielkiej Brytanii.
Wysokość opłaty abonamentowej za posiadanie kolorowego odbiornika TV wynosi £145,50 rocznie, a czarno-białego – £49. TV można też odbierać lub nagrywać na innym sprzęcie, np. laptopie czy telefonie komórkowym, i wówczas obowiązuje taka sama opłata. Użytkownik, który posiada taki sprzęt, ale nie odbiera ani nie nagrywa programów TV, powinien zgłosić tę sytuację do urzędu TV Licensing. Urząd może dokonywać wyrywkowych kontroli takich użytkowników. Kara za brak licencji w razie stwierdzenia jej wymagalności wynosi do £1000.
Osoby ze znacznymi wadami wzroku oraz niewidome są uprawnione do 50% zniżki w opłacie licencyjnej.
Osoby powyżej 75 lat są zwolnione z opłaty licencyjnej. Otrzymują licencję bezpłatną, nawet jeśli mieszkają z młodszymi domownikami. Osoby w wieku 74 lat mogą aplikować o tymczasową licencję, tańszą, ważną do dnia ich 75. urodzin, kiedy to zostaną całkowicie zwolnieni z opłaty.
Jedna licencja obejmuje oglądanie i nagrywanie TV w jednym miejscu, np. w domu. W razie oglądania lub nagrywania programów TV także w innych miejscach, np. samochodzie lub w pracy, na te miejsca potrzebne są dodatkowe licencje.
USA.
W Stanach Zjednoczonych Ameryki nie ma ustawowego abonamentu radiowo-telewizyjnego oraz ustawowych opłat. Odpowiednikiem publicznego radia jest Voice of America (Głos Ameryki), a publicznej telewizji Public Broadcasting Service.
Czechy.
W Czechach abonament radiowo-telewizyjny płacą odbiorcy energii elektrycznej. Przepisy czeskie zobowiązują przedsiębiorstwo energetyczne, na żądanie wyrażone przez radio i telewizję publiczną, do poinformowania o przyłączonych odbiorcach energii elektrycznej. Przedsiębiorstwo energetyczne nie zajmuje się jednak pobieraniem abonamentu RTV, ani też zaległych należności z tego tytułu.
Finlandia.
W Finlandii wprowadzono powszechny podatek progresywny. Wysokość opłaty dla gospodarstwa domowego wynosi od 50 do 140 Euro – zależnie od dochodów. Dla firm przewidziano wyższe kwoty.
Francja.
We Francji najważniejszym źródłem dochodów mediów publicznych jest corocznie rewaloryzowany i powszechny abonament radiowo-telewizyjny, zwany również opłatą audiowizualną. Oprócz tego istnieje jeszcze podatek audiowizualny w wysokości 1,5% lub 3% od wpływów z reklam pochodzących od największych nadawców komercyjnych oraz podatek od obrotów operatorów telekomunikacyjnych w wysokości 0,9%.
Niemcy.
W Niemczech na każde mieszkanie przypada jednolita opłata radiowo-telewizyjna w wysokości 18,36 Euro – niezależnie od ilości znajdujących się w nim odbiorników. Obowiązuje ona również, gdy w mieszkaniu nie znajduje się żaden odbiornik.

</doc>
<doc id="555058" url="https://pl.wikipedia.org/wiki?curid=555058" title="Leszek Zduń">
Leszek Zduń

Leszek Zduń (ur. 1972 w Myślenicach) – polski aktor telewizyjny, filmowy, teatralny, głosowy i dubbingowy, reżyser dubbingu, lektor, pisarz.
W 1995 roku ukończył Państwową Wyższą Szkołę Teatralną im. Ludwika Solskiego w Krakowie. Jego żoną jest aktorka Joanna Kwiatkowska-Zduń. Mają troje dzieci.

</doc>
<doc id="555059" url="https://pl.wikipedia.org/wiki?curid=555059" title="Obraz Matki Bożej Raciborskiej">
Obraz Matki Bożej Raciborskiej

Obraz Matki Bożej Raciborskiej – najcenniejszy skarb sanktuarium raciborskiego, znajdujący się w ołtarzu głównym. Obraz ma 77 cm szerokości i 120 cm wysokości, namalowany jest na drewnie, a pochodzi z przełomu XVI i XVII wieku. W kompozycji i stylu obraz Matki Bożej Raciborskiej podobny jest do obrazu Matki Bożej Częstochowskiej. 
Historia obrazu.
27 sierpnia 1932 roku w 500 rocznicę istnienia kościoła dokonano uroczystej koronacji cudownego obrazu. W obecności 50 tysięcy zebranych pielgrzymów, koronacji dokonał kardynał Adolf Bertram z Wrocławia. Obie korony były złote, wysadzane 70 drogimi kamieniami i wykonane zostały przez złotnika Witte z Akwizgranu. W 1945 roku podczas działań wojennych, korony zostały skradzione.
W dniu 30 maja 1955 roku obraz otrzymał nowe korony, daleko prostsze, pozłacane, z imitacją kamieni. Wykonał je artysta Ryszard Szczypiński z Krakowa. Koronacji dokonał ks. A. Spyrka.
Z 19 na 20 grudnia 1985 roku skradziono korony z cudownego obrazu. Na prośbę parafii oraz ks. biskupa Alfonsa Nossola sam Ojciec Święty Jan Paweł II 12 czerwca 1999 roku w Gliwicach, w czasie II Krajowego Kongresu Eucharystycznego poświęcił nowe korony. Były wykonane ze złota, inkrustowane drogocennymi kamieniami pochodzącymi aż z Indii. Uroczysta już trzecia koronacja odbyła się 16 sierpnia 1987 roku, a dokonał jej ks. biskup Alfons Nossol przy udziale licznego duchowieństwa i w obecności dużej rzeszy pielgrzymów.

</doc>
<doc id="555060" url="https://pl.wikipedia.org/wiki?curid=555060" title="Przełom antypozytywistyczny">
Przełom antypozytywistyczny

Przełom antypozytywistyczny – ruch intelektualny, powstały na przełomie XIX i XX wieku w Europie. Dotyczył wszystkich nauk humanistycznych, np. teorii literatury, socjologii, historii itp. Przełom antypozytywistyczny rozpoczęli przedstawiciele nauk ścisłych. Przejawiał się on w zakwestionowaniu metodologii badań nauk pozytywistycznych oraz zachwianiu pewności z owych nauk wyrosłych. 
Pozytywistyczna nauka o literaturze opierała się na przekonaniu, że poznanie może pretendować do miana naukowego, zaś zakres wiedzy obejmował jedynie to, co jest dane faktycznie i nie badał kwestii związanych z bytami pozornymi. W czasie pozytywizmu podstawową dziedziną w literaturoznawstwie była historia literatury. Badano najczęściej pojedyncze dzieła, a ewentualna analiza grupy dzieł zmierzać miała do sformułowania praw ogólnych, które rządziłyby literaturą. Antypozytywiści sprzeciwiali się genetycznemu charakterowi owych badań, w odróżnieniu od pozytywistów uważali, że odtworzenie przyczyn i źródeł powstania utworu nie jest konieczne w jego analizie. Krytykowali również psychologizm w badaniach literackich, często stosowany przez pozytywistów, uważających dzieło za zapis biografii autora. 
Przeciwko pozytywizmowi wystąpili myśliciele związani z prądami umysłowymi takimi jak: neoidealizm, fenomenologia, estetyzm. Koncepcje neoidealistów takich jak Wilhelm Dilthey, czy Henri Bergson przyczyniły się do przełamania barier między dziedzinami wiedzy. Kwestia ta charakterystyczna jest dla prac postmodernistycznych, gdzie literatura często badana jest przy użyciu narzędzi filozoficznych lub antropologicznych.

</doc>
<doc id="555064" url="https://pl.wikipedia.org/wiki?curid=555064" title="Znamię Oty">
Znamię Oty

Znamię Oty – (również melanocytoza okulodermalna) (łac. "naevus fuscocoeruleus ophtalmomaxillaris") – zmiana o typie plamy zlokalizowana na twarzy, zwykle jednostronnie, występująca przez całe życie. Po raz pierwszy została zauważona w Japonii przez Mokutaro Kinoshita w 1939.
Obejmuje spojówkę, powiekę, twardówkę, mięśnie oka, oraz okoliczną skórę twarzy. Ma zmienny kształt i wielkość oraz może mieć różną budowę histologiczną. Najczęściej przyjmuje barwę niebieskawą lub szaro-brązową.
Z uwagi na zajęcie wielu tkanek w okolicy oka nie jest możliwe chirurgiczne usunięcie zmiany. Jedyną szansą na zmniejszenie widoczności zmiany jest kosmetyczne tuszowanie zmiany. Zmiana ta jest bardzo rzadka u ludzi białej odmiany człowieka.

</doc>
<doc id="555065" url="https://pl.wikipedia.org/wiki?curid=555065" title="Melanocytoza okulodermalna">
Melanocytoza okulodermalna



</doc>
<doc id="555066" url="https://pl.wikipedia.org/wiki?curid=555066" title="Naevus fuscocoeruleus ophtalmomaxillaris">
Naevus fuscocoeruleus ophtalmomaxillaris



</doc>
<doc id="555067" url="https://pl.wikipedia.org/wiki?curid=555067" title="LTV">
LTV



</doc>
<doc id="555069" url="https://pl.wikipedia.org/wiki?curid=555069" title="Wybory prezydenckie w Stanach Zjednoczonych w 2000 roku">
Wybory prezydenckie w Stanach Zjednoczonych w 2000 roku

Wybory prezydenckie w USA w roku 2000 − pięćdziesiąte czwarte wybory w USA, które odbyły się 7 listopada 2000, w wyniku których wyłoniony został 43. prezydent Stanów Zjednoczonych. O najwyższy urząd w Stanach Zjednoczonych zmierzyli się m.in. kandydat demokratów i 46. wiceprezydent Al Gore oraz kandydat republikanów, gubernator Texas oraz syn 41. prezydenta George W. Bush. 
Wybory te były czwartymi wyborami w historii (1824, 1876 i 1888), gdzie kandydat który przegrał w głosowaniu powszechnym został prezydentem. Ostatecznie zwycięzcą ogłoszono republikańskiego gubernatora Teksasu George’a W. Busha, który pokonał urzędującego przez dwie kadencje demokratycznego wiceprezydenta Ala Gore’a z Tennessee.
Wybory jednak pozostały wysoce dyskusyjne z co najmniej paru powodów:
Ze swej strony zwolennicy republikanów argumentują:
W sprawie "Bush v. Gore" Sąd Najwyższy zdecydował o zakończeniu ponownego przeliczania głosów, jako sprzecznego z XIV poprawką do Konstytucji. W konsekwencji władze Florydy zatwierdziły elektorów Partii Republikańskiej.
Za decyzją głosowali:
Przeciw:
Należy nadmienić, iż sędziowie Souter i Breyer zgodzili się z tezą większości, iż ponowne przeliczanie głosów na Florydzie naruszało Konstytucję, jednakże byli zdania, iż należało mimo to umożliwić je po wprowadzeniu odpowiednich procedur.
Nominacje.
Demokraci.
Faworytem do uzyskania nominacji od samego początku był wiceprezydent Al Gore (prezydent Bill Clinton nie mógł kandydować na trzecią kadencję). Pokonał z łatwością byłego senatora Billa Bradleya z New Jersey. Swoim kandydatem na wiceprezydenta uczynił senatora Joe Liebermana z Connecticut (pierwszego Żyda nominowanego na to stanowisko przez jedną z głównych partii).
Republikanie.
Po porażce Boba Dole’a w roku 1996 w kierownictwie partii zapanowało "bezkrólewie", co spowodowało, iż duża liczba kandydatów zgłosiła się do udziału w prawyborach:
Prawybory wygrał gubernator Bush, który wszelako musiał się zmierzyć z bardzo silną konkurencją ze strony McCaina, który wygrał głosowanie w znacznej liczbie stanów. Kandydatem na wiceprezydenta republikanie mianowali byłego sekretarza obrony Dicka Cheneya. W kampanii McCain, uchodzący za umiarkowanego polityka, przedstawiał Busha (wedle wielu zgodnie z prawdą) jako „skrajnego konserwatystę”.
Zieloni.
Partia Zielonych mianowała swoim kandydatem Ralpha Nadera, znanego działacza społecznego. Nader zdobył ponad dwa miliony głosów, co uznano potem jako jedną z przyczyn ostatecznej porażki Gore’a

</doc>
<doc id="555070" url="https://pl.wikipedia.org/wiki?curid=555070" title="Pavetta">
Pavetta



</doc>
<doc id="555071" url="https://pl.wikipedia.org/wiki?curid=555071" title="Kościół Trójcy Przenajświętszej w Jarosławiu">
Kościół Trójcy Przenajświętszej w Jarosławiu

Kościół Trójcy Przenajświętszej i klasztor OO. Franciszkanów – świątynia rzymskokatolicka w Jarosławiu. W kościele służą ojcowie franciszkanie. Świątynię ufundował w 1700 roku mieszczanin jarosławski Antoni Kwolka oraz Franciszek i Eufrozyna Zawadzcy. Wybudowany w latach 1710-1716 przez Martyna z Kęt według projektu Tomasza Belottiego. Układ typowy dla budownictwa klasztornego reformatów, na rzucie czworoboku z wirydarzem pośrodku i placem przykościelnym obwiedzionym murem ze stacjami Męki Pańskiej. We wnętrzu świątyni znajduje się 7 ołtarzy (6 bocznych, przy których oddaje się cześć Trójcy Przenajświętszej, Matce Bożej, św. Józefowi, św. Franciszkowi z Asyżu, św. Antoniemu Padewskiemu, św. Piotrowi z Alkantary; na ołtarzu głównym znajduje się słynący łaskami krucyfiks Chrystusa Ukrzyżowanego). Na placu przyklasztornym znajduje się grota z wizerunkiem Matki Bożej z Lourdes wybudowana w 1974 r. Obok niej znajdują się pomniki św. Ojca Pio, Sługi Bożego brata Alojzego Kosiby oraz św. Faustyny Kowalskiej.

</doc>
<doc id="555072" url="https://pl.wikipedia.org/wiki?curid=555072" title="Zjednoczona Partia Narodowa">
Zjednoczona Partia Narodowa

Zjednoczona Partia Narodowa () – vanuacka socjaldemokratyczna partia polityczna popierana głównie przez anglojęzyczną część mieszkańców państwa.
Założona w 1991 r. przez Waltera Lini, skonfliktowanego z liderami jego dotychczasowego ugrupowania, Partii Pracy. Od śmierci Waltera w 1999 r. partią kieruje jego młodszy brat, Ham Lini. Pod jego przewodnictwem ugrupowanie zwyciężyło w wyborach parlamentarnych z 2004 r. i utworzyło, wspólnie z socjalistyczną Partią Pracy, koalicyjny rząd na czele którego stanął Lini.
W wyborach w 2016 r. wprowadziła 3 osoby do parlamentu i utworzyła koalicję rządzącą razem z 11 innymi partiami.

</doc>
<doc id="555073" url="https://pl.wikipedia.org/wiki?curid=555073" title="Essam Abd El Fatah">
Essam Abd El Fatah



</doc>
<doc id="555078" url="https://pl.wikipedia.org/wiki?curid=555078" title="Latvijas Televīzija">
Latvijas Televīzija

Latvijas Televīzija (LTV) – łotewska telewizja publiczna, istniejąca od 1954. Nadaje dwa kanały: LTV1 (tylko w języku łotewskim), będący odpowiednikiem polskiej TVP1, oraz skierowany do młodzieży LTV7 (także po rosyjsku). LTV było organizatorem odbywającego się w 2003 w Rydze Konkursu Piosenki Eurowizji oraz w 2017 Chóru Roku Eurowizji.
Firma jest finansowana z dotacji rządu łotewskiego (około 60%), a pozostała część pochodzi z reklam telewizyjnych. Chociaż przeniesienie LTV na finansowanie opłat abonamentowych było od dawna dyskutowane, rząd konsekwentnie się temu sprzeciwiał.
LTV jest członkiem Europejskiej Unii Nadawców, do której przystąpiła 1 stycznia 1993 roku. Do przywrócenia niepodległości w 1991 do 31 grudnia 1992 roku LTV było członkiem Międzynarodowej Organizacji Radia i Telewizji (OIRT).
Historia.
Pierwsza transmisja próbna rozpoczęła się 6 listopada 1954 roku z Rygi. Obejrzało ją tylko 20 osób, jedynych właścicieli telewizorów na Łotwie. Jest to najstarsza stacja telewizyjna w krajach bałtyckich. Regularne nadawanie rozpoczęło się 20 listopada 1954 roku. Na początku LTV nie miało praw do tworzenia własnych programów. W 1955 roku powstało studio telewizyjne w Rydze, które od tego czasu tworzyło programowanie. 19 marca 1958 roku wyemitowano pierwszy wieczorny program informacyjny "Pānorama".

</doc>
<doc id="555079" url="https://pl.wikipedia.org/wiki?curid=555079" title="George Hamilton (aktor)">
George Hamilton (aktor)

George Hamilton, właśc. George Stevens Hamilton IV (ur. 12 sierpnia 1939 w Memphis) – amerykański aktor filmowy i telewizyjny, okazjonalnie reżyser i producent filmowy.
W 2009 otrzymał własną gwiazdę w Alei Gwiazd w Los Angeles znajdującą się przy 7021 Hollywood Boulevard.
Życiorys.
Wczesne lata.
Urodził się w Memphis w stanie Tennessee. Był pierwszym dzieckiem Ann Potter Hamilton Hunt Spaulding (ur. 27 sierpnia 1910, zm. 21 maja 2004) i George’a Stevensa Hamiltona Sr., który odbywał tournée jako dyrygent orkiestry jazzowej. Rodzina często zmieniała miejsce zamieszkania w stanie Arkansas, Los Angeles, Bostonie, Nowym Jorku i Palm Beach, gdzie Hamilton Jr. uczęszczał do szkoły średniej i rozwijał swoją pasję do dramatu.
Kariera.
Po ukończeniu szkoły przeniósł się do Hollywood, gdzie zawarł kontrakt z wytwórnią filmową MGM i jeszcze jako trzynastolatek zadebiutował kinową rolą Noaha – służącego Jacksona w westernie "Lone Star" (1952) u boku Avy Gardner i Clarka Gable’a. Wkrótce zagrał w adaptacji Fiodora Dostojewskiego "Zbrodnia i kara" ("Crime and punishment", 1959), a za rolę Roberta był nominowany do nagrody BAFTA.
Potem wystąpił w takich filmach jak: "Dom od wzgórza" ("Home From the Hill" (1960), "Ci wspaniali młodzi ludożercy" ("All the Fine Young Cannibals", 1960) z Robertem Wagnerem i Natalie Wood, "Gdzie są ci chłopcy" ("Where the Boys Are", 1960), "Obłąkana przez miłość" ("By Love Possessed" (1961) z Laną Turner, "Światło w werandzie" (Light in the Piazza, 1962; nominacja do BAFTA Film Award) z Olivią de Havilland, "Viva Maria!" (1965) u boku Jeanne Moreau i Brigitte Bardot. W 1960 roku otrzymał nagrodę Złotego Globu w kategorii Obiecującego Nowego Przybysza i zdobył Złoty Laurel.
W 1966 jego profesjonalna kariera załamała się, gdy wyszły na jaw spotkania z Lyndą Bird Johnson (córką ówczesnego prezydenta Johnsona), które były ochraniane przez agentów FBI i szeroko rozgłaszane. W rezultacie wybuchła prasowa awantura. Hamilton niechętnie przyjmował role, pojawił się dopiero w serialu TV "Ocaleni" ("The Survivors", 1969) jako Duncan Carlyle.
W 1979 triumfalnie powrócił na kinowy ekran w roli hrabiego Vladimira Draculi, który wyrusza do Nowego Jorku w poszukiwaniu kandydatki na żonę, w parodii "Miłość od pierwszego ukąszenia" ("Love at First Bite"), za którą był uhonorowany nagrodą Saturna i nominowany do Złotego Globu. Zagrał potem podwójną rolę – szlachetnego Don Diego Vegi i jego zaginionego przed lat homoseksualnego brata-bliźniaka Bunny’ego Wigglesa (Miś Kręcipupcia) w kręconej w Meksyku parodii klasycznych filmów o Zorro pt. "Zorro, the Gay Blade" (1980). Obydwa wymienione filmy, w których także pełnił funkcję producenta, przyniosły mu nominacje do nagrody Złotego Globu w kategorii Najlepszego Aktora Komediowego. Francis Ford Coppola obsadził go potem w swoim filmie "Ojciec chrzestny III" ("The Godfather, Part III", 1990) jako prawnik B.J. Harrison.
Na małym ekranie pojawił się m.in. w dramacie telewizyjnym "Pasożyty" ("The Users", 1978) z Jaclyn Smith i Johnem Forsythe’em, operze mydlanej ABC "Dynastia" (1985-86) jako podstępny reżyser Joel Abrigore, miniserialu "Monte Carlo" (1986) u boku Joan Collins, telewizyjnym westernie "Pokerzystka Alicja" ("Poker Alice", 1987) jako niespełniony pisarz z Elizabeth Taylor w roli tytułowej oraz miniserialu "P.T. Barnum" (1999).
Z długiej listy późniejszych filmów kinowych z jego udziałem warto wymienić: western "Człowiek który kochał Tańczącą Kotkę" ("The Man Who Loved Cat Dancing", 1973) z Burtem Reynoldsem, komedię "Off Key" (2001) jako Armand Dupres – jeden z trzech największych tenorów oraz komediodramat Woody’ego Allena "Koniec z Hollywood" ("Hollywood Ending", 2002). W latach 1995-1996 był także gospodarzem talk-show "na żywo" ‘George &amp; Alana Show’, które prowadził wraz z byłą żoną Alaną Stewart. Prowadził program "Wredny Klan", w Polsce nadawany przez stację VH1.
Występował również na scenie broadwayowskiej – w spektaklu A.R. Gurneya "Listy miłosne" ("Love Letters", 2000) w San Francisco z Joan Collins oraz w wyróżnionym nagrodą Tony musicalu "Chicago" (2001-2002) jako prawnik Billy Flynn w nowojorskim Richard Rodgers Theatre.
W 2005 wziął udział w nagraniu scen dialogowych do komputerowej gry sensacyjnej "Marc Ecko’s Getting Up: Contents Under Pressure" jako burmistrz Sung, wykazujący totalitarne skłonności polityk, trzymający w garści całe miasto New Radius.
Życie prywatne.
Nazywany był najsłynniejszym hollywoodzkim pożeraczem damskich serc obok Warrena Beatty. Romansował m.in. z Mamie Van Doren (1959), Lyndą Bird Johnson (1966), Vanessą Redgrave (1966), Britt Ekland (1972), Susan Saint James (1978), Morgan Fairchild (1985), Joan Collins (1986), Elizabeth Taylor (1987-1988), Denice D. Lewis (1989-1991), Danielle Steel (1999-2000) oraz poprzednią pierwszą damą Filipin – Imeldą Marcos (1990).
W październiku 1968 związał się z aktorką Alaną Stewart, z którą się ożenił 29 października 1972 i ma syna Ashleya (ur. 30 września 1974). Rozwiódł się 13 października 1976. W latach 1999-2002 był związany z Kimberley Backford. Mają syna George’a Thomasa (ur. 2000).
Został wyznawcą Stowarzyszenia Chrześcijańskiej Nauki.

</doc>
<doc id="555082" url="https://pl.wikipedia.org/wiki?curid=555082" title="Melanezyjska Partia Postępu">
Melanezyjska Partia Postępu

Melanezyjska Partia Postępu () – vanuacka partia polityczna, powstała po wewnętrznej walce o przywództwo w Vanua'aku Pati pod koniec lat 80. XX wieku.
Mimo stosunkowo małego poparcia (w wyborach z 2004 r. partia zdobyła 3 na 52 miejsca w parlamencie) partia ta odgrywała dużą rolę w życiu politycznym państwa jako potencjalny partner koalicyjny dla większych ugrupowań. W 2008 roku liderem i najbardziej znanym działaczem MPP był były premier, Barak Sope.
MPP opowiada się za dekolonizacją Zachodniej Papui i Nowej Kaledonii oraz za autonomistyczną polityką zagraniczną. Na froncie krajowym partia promuje rozwój sektora rolnego poprzez udzielanie pomocy rolnikom i tworzenie Banku Rolnego.
Partia pracowała wraz z Zieloną Konfederacją w opozycji i pozycjonowała się jako orędowniczka w kwestiach środowiskowych, zwłaszcza zmian klimatycznych i ich wpływu na kraje wyspiarskie na Pacyfiku.

</doc>
<doc id="555086" url="https://pl.wikipedia.org/wiki?curid=555086" title="Zoofobia">
Zoofobia

Zoofobia (gr. "dzōon" 'stworzenie; istota; zwierzę' i "phóbos" 'strach') – chorobliwy, bardzo intensywny lęk przed zwierzętami. Przykładem zoofobii mogą być różnego rodzaju insektofobie: arachnofobia (lęk przed pająkami), ofidiofobia (lęk przed wężami) oraz kynofobia (lęk przed psami).
Zoofobia może oznaczać grupę fobii związanych z konkretnymi zwierzętami lub lęk przed różnymi zwierzętami.
Zygmunt Freud stwierdził, że lęk przed zwierzętami jest jednym z najczęstszych zaburzeń psychoneurotycznych u dzieci.

</doc>
<doc id="555087" url="https://pl.wikipedia.org/wiki?curid=555087" title="Jazyczije">
Jazyczije

Jazyczije, jazyczje () – obraźliwo-polemiczna nazwa ("języczysko") sztucznego języka stworzonego w drugiej połowie XIX wieku we wschodniej Galicji.
Język, którego bazą był ludowy język ruski Galicji oraz język cerkiewnosłowiański zmieszane z językiem rosyjskim (z dodatkiem polonizmów i ukrainizmów, i z ukraińską wymową), używany był w publikacjach moskalofilów, jako potwierdzenie tezy, że Ukraińcy posługują się dialektem języka rosyjskiego.
Wydawano w nim kilka gazet i periodyków (m.in. w latach 1851–1854 „Zorię Hałyćką”), pisali w nim: Ołeksandr Duchnowycz, Ołeksandr Pawłowycz, Jakiw Hołowacki, Mykoła Ustyjanowycz, Antin Mohylnyćkyj, Wasyl Mohylnyćkyj, Iwan Huszałewycz, Kławdija Ałeksowycz, Orest Awdykowskyj, jak również dziennikarze i wydawcy Osyp Monczałowśkyj, Seweryn Szechowycz, Hryhorij Kupczanko, Bohdan Didyćkyj, Wasyl Prodan.
W latach 1887–1893 jazyczije zostało wśród moskalofili zastąpione językiem rosyjskim.
Jazyczije pozostawiło po sobie wielką spuściznę literacką, mimo to jego fenomen nie został zbadany. Na Zakarpaciu wersja jazyczija była używana do 1945, a na Słowacji do 1953.
Przykład tekstu.
Що єсть тепло и свѣтло — того дово̂дно оучени̂ єще не знаютъ. Но безъ свѣтла и тепла нїяка изъ нашихъ пашниць не може оудатися. — Свѣтло, здаеся, возбуджае въ рослинахъ силу, которою они оуглянный квасъ, амонїякъ, воду, и другое поживлѣнье розкладаютъ на части, зъ ıакихъ тїи рѣчи повстаютъ, — и — потребное въ себе вживаютъ, остальное же назадъ воздухови о̂тдаютъ. На пр. оугляный квасъ розкладаютъ они на єго части, на квасородъ и оуглеродъ, и оуглеродъ вживаютъ въ себе, квасородъ же о̂тдаютъ воздухови, и тымъ способомъ воздухъ все о̂тсвѣжуютъ. Но все то дѣеся лишь днемъ при свѣтлѣ солнечно̂мъ, ночїю же нѣ; и также днемъ при захмарено̂мъ небѣ робота тая оуже имъ складно не иде, а для того въ хмарнїи роки овощи николи не буваютъ смачни̂ та тревали̂. (1875)

</doc>
<doc id="555089" url="https://pl.wikipedia.org/wiki?curid=555089" title="Trójząb">
Trójząb

Trójząb – rodzaj broni białej, używanej niegdyś przez rybaków do polowania na większe ryby i ośmiornice, składa się z drzewca i osadzonych na nim trzech metalowych zębów, zakończonych hakami.
Trójząb jest atrybutem greckiego Posejdona (rzymskiego Neptuna), używany był przez niego do rozbijania skał i tworzenia źródeł. Jest także atrybutem hinduskiego boga Śiwy.
Trójząb był używany w walkach gladiatorów (retiarius) do dobijania nim spętanego siecią wroga.
Motyw trójzębu występuje na fladze Barbadosu oraz w herbie Ukrainy.
Grecka litera "psi" ma wygląd zbliżony do trójzębu.

</doc>
<doc id="555094" url="https://pl.wikipedia.org/wiki?curid=555094" title="Partia Republikańska (Vanuatu)">
Partia Republikańska (Vanuatu)

Partia Republikańska () – vanuacka partia polityczna. W wyborach parlamentarnych z 2004 r. zdobyła 4 z 52 miejsc w parlamencie.
W wyborach w 2016 r. nie udało jej się zdobyć ani jednego miejsca w parlamencie po raz pierwszy od 1998 roku.

</doc>
<doc id="555096" url="https://pl.wikipedia.org/wiki?curid=555096" title="Porta Westfalica">
Porta Westfalica

Porta Westfalica – miasto w Niemczech, w kraju związkowym Nadrenia Północna-Westfalia, w rejencji Detmold, w powiecie Minden-Lübbecke, liczy 35 112 mieszkańców (2010). Miasto położone jest na prawym brzegu rzeki Wezery, przy kanionie Porta Westfalica, gdzie rzeka biegnie przez przejście między dwoma górskimi łańcuchami – wyniesieniem Wiehengebirge na zachodzie i wzgórzami Wesergebirge na wschodzie. 
Obecny kształt administracyjny Porta Westfalica został ustalony w roku 1973 przez połączenie 15 gmin otaczających kanion. 
Etymologia nazwy ma pochodzenie łacińskie oznaczające "Bramę Westfalii". Geograficznie północna strona kanionu otwiera drogę do Westfalii. Pierwsza wymieniona w kronikach nazwa osady pochodzi z roku 1096 i brzmiała "Hausberge", sam termin "Porta" został pierwszy raz użyty w XIX wieku przez gimnazjalistów miejscowej szkoły.
Współpraca.
Miejscowości partnerskie:

</doc>
<doc id="555097" url="https://pl.wikipedia.org/wiki?curid=555097" title="Inguma">
Inguma

Inguma (bask. ćma lub zmora) – w mitologii baskijskiej demon (pojedynczy lub przedstawiciel grupy demonów) nienawidzący ludzi bądź też złowrogi Bóg snów. 
Inguma wkradał się do domów w nocy i dusił śpiących mieszkańców, czasem nawet zabijając. Miał też być odpowiedzialny za koszmary senne. Ochroną przed demonem była modllitwa do św. Andrzeja i św. Agnieszki.
Czasami utożsamiano go z demonem Aideko.

</doc>
<doc id="555098" url="https://pl.wikipedia.org/wiki?curid=555098" title="Zielona Konfederacja">
Zielona Konfederacja

Zielona Konfederacja () – vanuacka partia polityczna. W wyborach parlamentarnych z 2004 r. zdobyła 3 z 52 miejsc w parlamencie.
W wyborach w 2016 r. wprowadziła 2 osoby do parlamentu i utworzyła koalicję rządzącą razem z 11 innymi partiami.

</doc>
<doc id="555099" url="https://pl.wikipedia.org/wiki?curid=555099" title="Ludowa Partia Postępu (Vanuatu)">
Ludowa Partia Postępu (Vanuatu)

Ludowa Partia Postępu (eng: People's Progress Party fr: Parti progressiste populaire) – vanuacka partia polityczna. W wyborach parlamentarnych z 2004 roku zdobyła 3 z 52 miejsc w parlamencie.
W wyborach w 2016 roku wprowadziła 1 osobę do parlamentu, ale utworzyła koalicję rządzącą razem z 11 innymi partiami.

</doc>
<doc id="555101" url="https://pl.wikipedia.org/wiki?curid=555101" title="National Community Association">
National Community Association

National Community Association () – vanuacka partia polityczna. W wyborach parlamentarnych z 2004 r. zdobyła 2 z 52 miejsc w parlamencie.

</doc>
<doc id="555103" url="https://pl.wikipedia.org/wiki?curid=555103" title="Audrey Horne (zespół muzyczny)">
Audrey Horne (zespół muzyczny)

Audrey Horne - hardrockowa grupa z Bergen w Norwegii. Powstały w 2002 zespół wziął swoją nazwę z postaci granej przez Sherilyn Fenn w kultowym serialu telewizyjnym 'Miasteczko Twin Peaks'.
Wykonująca melodyjny hard rock grupa muzycznie przypomina nieco dokonania Faith No More, Alice in Chains czy A Perfect Circle, pomimo iż członkowie zespołu występowali wcześniej w blackmetalowych zespołach Enslaved oraz Gorgoroth.
Pierwszy album grupy wydany został w kwietniu 2005 otrzymując dobre recenzje. Zespół występował w charakterze supportu dla Audioslave w 2005 na Quart Festival.

</doc>
<doc id="555105" url="https://pl.wikipedia.org/wiki?curid=555105" title="People’s Action Party (Vanuatu)">
People’s Action Party (Vanuatu)

People’s Action Party () – vanuacka partia polityczna. W wyborach parlamentarnych z 2004 i z 2008 r. zdobyła 1 miejsce w 52–miejscowym parlamencie.

</doc>
<doc id="555108" url="https://pl.wikipedia.org/wiki?curid=555108" title="Namangi Aute">
Namangi Aute

Namangi Aute – vanuacka partia polityczna. W wyborach parlamentarnych z 2004 roku zdobyła 1 miejsce 52-miejscowym parlamencie. W wyborach w 2016 roku wprowadziła 3 osoby do parlamentu.

</doc>
<doc id="555113" url="https://pl.wikipedia.org/wiki?curid=555113" title="Pomnik Lotników Polskich">
Pomnik Lotników Polskich

Pomnik Lotników Polskich poległych w II wojnie światowej – monument znajdujący się na Polu Mokotowskim przy Trasie Łazienkowskiej w Warszawie.
Autorami pomnika są Marek Roger Dziewulski i jego ojciec, mjr pil. w st. spocz. Tadeusz Antoni Dziewulski (były pilot 315. Dywizjonu Dęblińskiego).
Uroczyste odsłonięcie miało miejsce 27 sierpnia 2003 roku. Aktu odsłonięcia dokonał Prezydent RP, Aleksander Kwaśniewski.
Pomnikiem opiekuje się Zarząd Terenów Publicznych. Na czele Komitetu Budowy Pomnika stali gen. bryg. pil. w st. spocz. Edward Hyra (ze strony polskiej) i Tadeusz Dziewulski (ze strony brytyjskiej).

</doc>
<doc id="555115" url="https://pl.wikipedia.org/wiki?curid=555115" title="Neopaint">
Neopaint

NeoPaint – rastrowy program graficzny na platformę Windows i DOS, obsługujący takie formaty, jak BMP, PCX, ST, GIF, TIFF pod DOS-em i JPEG, GIF, PCX, TIFF, BMP, PNG w systemie Windows.
Stworzony i rozpowszechniany przez NeoSoft Corporation. Dostępny jako shareware pod DOS i wersja 30-dniowa na platformę Windows. W systemie DOS obsługuje paletę 2, 8, 16, 256, i 16 milionów kolorów.

</doc>
<doc id="555120" url="https://pl.wikipedia.org/wiki?curid=555120" title="Dekanat Mielec Południe">
Dekanat Mielec Południe

Dekanat Mielec Południe – dekanat wchodzący w skład diecezji tarnowskiej. Powstał 10 października 1986 na mocy dekretu bpa Jerzego Ablewicza. Pierwszym dziekanem był ks. Jan Białobok. Od 1996 dziekanem był ksiądz Stanisław Składzień (proboszcz parafii Trójcy Przenajświętszej w Mielcu). Od 2001 dziekanem był ksiądz Kazimierz Czesak (proboszcz parafii Matki Bożej Nieustającej Pomocy w Mielcu). Obecnie, od 2017 dziekanem jest ks dr Bogusław Połeć (również proboszcz parafii MBNP w Mielcu).

</doc>
<doc id="555123" url="https://pl.wikipedia.org/wiki?curid=555123" title="Pomnik Lotnika w Warszawie">
Pomnik Lotnika w Warszawie

Pomnik Lotnika – monument upamiętniający polskich lotników znajdujący się na rondzie u zbiegu ulic Żwirki i Wigury, Wawelskiej i Raszyńskiej. Jest rekonstrukcją zniszczonego w 1944 pomnika z placu Unii Lubelskiej. 
Rzeźba przedstawia postać pilota wspartego o śmigło.
Historia.
Pierwszy pomnik (1932–1944).
Rzeźbę zaprojektował w 1923 Edward Wittig (artyście pozował major Leonard Zbigniew Lepszy). Model pomnika był prezentowany w 1929 na Powszechnej Wystawie Krajowej w Poznaniu. Odsłonięcia dokonano 11 listopada 1932 na placu Unii Lubelskiej (na skraju Pola Mokotowskiego, gdzie wówczas znajdowało się warszawskie lotnisko). Monument był zwrócony frontem w kierunku wylotu alei Szucha. Autorem granitowego cokołu oraz otoczenia pomnika był Antoni Jawornicki. Odlew figury lotnika wykonano w warszawskich Zakładach Metalurgicznych L. Kranca i T. Łempickiego. 
Budowa pomnika została sfinansowana ze składek społecznych oraz wpływów z imprez lotniczych. Pomnik był jednym z pierwszych w Europie monumentów poświęconych lotnictwu.
W 1942 na cokole pojawiły się kotwice Polski Walczącej wykonane przez Jana Guta i Jana Bytnara „Rudego” za pomocą specjalnie skonstruowanego przez „Rudego” tzw. wiecznego pióra. Po wojnie dwa kamienne bloki z cokołu, w tym ten ze śladem kotwicy, zostały przeniesione pod budynek Gimnazjum i Liceum im. Stefana Batorego w Warszawie, a w 1981 pod Muzeum Woli.
W 1944 pomnik został zniszczony przez Niemców podczas planowego wyburzania miasta po upadku powstania warszawskiego. Fragmenty rzeźby odnaleziono po wojnie na terenie wolskich zakładów Lilpop, Rau i Loewenstein.
Szczątki oryginalnego cokołu pomnika Lotnika zostały porzucone w parku im. 13 września 1944 (od 2005 park im. płk. Jana Szypowskiego „Leśnika”) przy ulicy Kwatery Głównej na Grochowie. Fragment cokołu został również wykorzystany do budowy pomnika Pamięci Pilotów RAF na Woli oraz pomnika Grenadierów przy ulicy Grenadierów na Grochowie.
Rekonstrukcja (1967).
Zniszczony monument został wiernie zrekonstruowany przez Alfreda Jesiona na podstawie zachowanych materiałów Wittiga. Brązowy, 6-metrowy odlew o wadze 5 ton wykonały Gliwickie Zakłady Urządzeń Technicznych. Na frontowej ścianie 9-metrowego cokołu z jasnoszarego granitu śląskiego znajduje się wyrzeźbiona szachownica lotnicza. Lotnik jest zwrócony w kierunku ul. Żwirki i Wigury
Odsłonięcia zrekonstruowanego monumentu dokonano 9 września 1967 u wylotu reprezentacyjnej alei prowadzącej od portu lotniczego Warszawa-Okęcie. Tego dnia pod pomnikiem odbyła się również uroczysta promocja oficerów szkół lotniczych, a następnie parada powietrzna i defilada wojskowa.

</doc>
<doc id="555126" url="https://pl.wikipedia.org/wiki?curid=555126" title="Dekanat Mielec Północ">
Dekanat Mielec Północ

Dekanat Mielec Północ – dekanat wchodzący w skład diecezji tarnowskiej. Powstał 10 października 1986 na mocy dekretu bpa Jerzego Karola Ablewicza. Pierwszym dziekanem był ks. Stanisław Jurek (proboszcz parafii św. Mateusza w Mielcu). Od 1996 dziekanem był ks. Józef Mróz (proboszcz parafii w Borowej), a następnie od 2011 ks. Janusz Kłęczek (proboszcz parafii św. Mateusza w Mielcu)
W skład dekanatu wchodzą parafie:

</doc>
<doc id="555128" url="https://pl.wikipedia.org/wiki?curid=555128" title="Bitwa pod Hastenbeck">
Bitwa pod Hastenbeck

Bitwa pod Hastenbeck – starcie zbrojne, które miało miejsce podczas wojny siedmioletniej 26 lipca 1757 roku koło wioski (pod Hameln). Połączone siły zbrojne hanowersko-brunszwickie i heskie zostały pokonane przez armię francuską, co ostatecznie doprowadziło do zawarcia tzw. konwencji z i okupacji księstwa Hanoweru.
Wprowadzenie.
Francuzi będący w tej wojnie sojusznikami Austrii, Rosji, Szwecji i Saksonii, uderzyli na Niemcy w kwietniu 1757 roku, prowadząc 100 tys. armię. Zamierzali odwrócić uwagę i siły Prusaków (sprzymierzonych z Anglią i Hanowerem) od czeskiego teatru działań wojennych, gdzie toczono ciężkie walki prusko-austriackie (bitwy pod Lovosicami, Pragą, Kolinem).
Jedna z dwu francuskich armii, pod dowództwem księcia de Soubise, wkroczyła na obszar środkowych Niemiec. Połączyła się ona z wojskami Rzeszy pod dowództwem księcia von Sachsen-Hildburghausen, a później poniosła klęskę w bitwie z Prusakami pod Rossbach 5 listopada 1757.
Inna armia francuska pod rozkazami marszałka , złożona z ok. 50 000 piechoty, 10 000 kawalerii, z 68 działami, posuwała się w kierunku Hanoweru. Związani na wschodzie przez Austrię, Rosję i Szwecję Prusacy nie byli w stanie wspomóc zachodniego frontu. Zadanie to powierzono hanowerskiej tzw. Armii Obserwacyjnej, w której skład wchodziły kontyngenty z Hanoweru (około 60%) i Hesji (około 25%), dodatkowo oddziały z Brunszwiku i niewielki kontyngent pruski (6 batalionów). Łącznie siła ta liczyła ok. 40 tysięcy (różne źródła podają 36–47 tys. ludzi), pozostając pod naczelnym dowództwem księcia Cumberland, syna brytyjskiego monarchy Jerzego II.
Hanowerczycy zrezygnowali z obrony linii Renu, decydując się bronić położonej dalej na wschód linii Wezery. Prusaków zmusiło to do rezygnacji z obrony twierdzy w Wesel i do oddania w kwietniu linii rzeki Lippe. Dla Cumberlanda głównym celem było zapobieżenie francuskiej okupacji ziem Hanoweru. Skoncentrował on wojska pod Bielefeld, a po krótkim postoju (Brackwede), postanowił przekroczyć Wezerę na południe od Minden z myślą o wykorzystaniu tej rzeki jako naturalnej linii obronnej i zapobiegając przekroczeniu jej przez wojska francuskie.
Działania poprzedzające.
Książę Cumberland rozwinął główne siły pod Hameln, odległym kilka kilometrów na północny zachód od Hastenbeck, a pruskie bataliony pozostawił w garnizonie twierdzy Minden. Wzdłuż Wezery rozciągnięto sieć patroli. Tymczasem Francuzi posłali na północ wydzielone oddziały, które 3 lipca opanowały Emden, będące istotnym węzłem komunikacyjnym między Brytanią a Niemcami; inny oddział wysłany na południe zajął 15 lipca Kassel.
Nocą 7 lipca czołówki francuskie sforsowały Wezerę koło miasteczka Beverungen. Wezera jest trudna do sforsowania, choć latem poziom wody obniża się od ok. 80 cm między Münden i Hameln, stwarzając bród możliwy do przebycia dla piechoty i kawalerii. Posuwając się naprzód, grupa ta skierowała się na północ i utworzyła przyczółek przy Höxter. Główne siły armii przekroczyły Wezerę 16 lipca nie pozostawiając księciu Cumberland innej możliwości jak rozwinąć swe siły na południe od Hameln dla przeciwstawienia się marszałkowi d’Estrées. Niefortunnie Fryderyk II przegrał tymczasem bitwę pod Kolinem z Austriakami i zmuszony był ściągnąć wspierające dotąd Cumberlanda bataliony pruskie.
Bitwa.
Wrogie armie spotkały się rankiem 25 lipca koło wsi Hastenbeck. Dowodzący francuskim prawym skrzydłem generał François de Chevert otrzymał rozkaz uderzenia na wojska hanowerskie koło wsi Voremberg, lecz po krótkim boju natarcie to zostało powstrzymane. Ponieważ francuskie lewe skrzydło pod dowództwem księcia de Broglie wciąż przekraczało Wezerę niedaleko Hameln, marszałek d’Estrées postanowił odroczyć bitwę do czasu skoncentrowania całości swych sił.
Tymczasem książę Cumberland wycofał się zajmując silną pozycję między Alferde a Voremberg. Prawe skrzydło jego wojsk oparte było o rzekę Hamel i potok Hastenbach, a centrum rozwinięto na północ od Hastenbeck, rozmieszczając baterie artylerii na wyniosłości za wioską. Lewe skrzydło sprzymierzonych stanowiły dwie okopane baterie oraz broniące je bataliony grenadierskie, zaś lewą flankę chroniło obsadzone wzgórze Obensburg. Głównodowodzący popełnił jednak błąd zakładając, że jest ono niemożliwe do sforsowania i rozmieścił na szczycie szczupłe siły w postaci zaledwie 3 kompanii strzelców. W ten sposób lewe skrzydło jego wojsk praktycznie zawisło w powietrzu, choć cały front zabezpieczał nurt rzeki Haste.
Generał Chevert otrzymał rozkaz uderzenia czterema brygadami na lewą flankę hanowerskich pozycji, które o 09:00 posuwały się w kierunku Obensburgu w trzech kolumnach batalionowych i szybko przemogły obronę kompanii strzelców hanowerskich. Widząc możliwość zagrożenia swych pozycji od tyłu, książę Cumberland nakazał odbicie wzgórza odwodom oraz batalionom grenadierskim chroniącym działa w centrum.
Główne uderzenie francuskie wykonywał generał d’Armentieres atakując Voremberg siłami pięciu brygad piechoty wzmocnionych czterema pułkami spieszonych dragonów. Równocześnie francuskie centrum, wykorzystując osłabienie centralnej pozycji, zaatakowało artylerię sprzymierzonych. Po odparciu kilku francuskich ataków zdobyta została główna bateria Cumberlanda, który zrezygnowany wydał rozkazy odwrotu. Około 13:00, już po wydaniu rozkazów, wydzielony oddział pułkownika Dachenhausena, strzegący dotąd przepraw nad Hamel, natarł samorzutnie na prawe skrzydło Francuzów i wypierając ich ze wzgórza Obensburg. Zachęcone tym oddziały z centrum przeszły do kontrnatarcia, odzyskując utracone działa. Sukces ten został jednak zaprzepaszczony, gdyż reszta armii zgodnie z rozkazem rozpoczęła już ogólny odwrót za rzekę Hamel. Zdezorientowany niejasną sytuacją marszałek d’Estrees także wydał o 13:00 rozkaz odwrotu. Wycofały się również zwycięskie oddziały Cumberlanda. Dopiero godzinę później wódz francuski w pełni rozpoznał sytuację i zarządził pościg, nie zdoławszy już jednak przeszkodzić armii sprzymierzonych w przeprawie przez Hamel.
W trakcie działań bitewnych miejscowość Hastenbeck została niemal całkowicie zniszczona (ocalał jedynie kościół, plebania i dom rolnika).
Następstwa.
Starcie pod Hastenbeck było jedną ze szczególnych bitew, gdy obydwaj głównodowodzący uznali ją za przegraną i przedwcześnie rozpoczęli odwrót. Francuzi (już pod dowództwem marszałka de Richelieu) zdobyli umocnienia nad Wezerą oraz zajęli Brunszwik i miasto Hanower, zmuszając władze do ewakuacji do Stade. Książę Cumberland utrzymywał jeszcze linię rzekiAller dla ochrony Bremy. Richelieu obawiał się brytyjskiego lądowania w okolicach Emden lub Stade. Wskutek tego i z obawy przed flankowym uderzeniem nie wyruszył wraz z drugą armią francuską na Saksonię. Atakował za to Bremę i zajmując ją zmusił Cumberlanda do wycofania się również w okolice Stade. Mimo że Francuzi wstrzymali ofensywę, książę Cumberland podpisał niekorzystną konwencję z Kloster Zeven, zgadzając się na ewakuację wojsk z ziem Hanoweru (który tym samym znalazł się pod okupacją francuską). Zarazem przekreślała ona jego osobisty udział w tej wojnie, powodując usunięcie go ze stanowiska i odwołanie do Anglii.

</doc>
<doc id="555129" url="https://pl.wikipedia.org/wiki?curid=555129" title="DW215">
DW215



</doc>
<doc id="555130" url="https://pl.wikipedia.org/wiki?curid=555130" title="Śluby zakonne">
Śluby zakonne

Śluby zakonne (profesja zakonna) – w Kościele katolickim – zobowiązanie członka danej wspólnoty do przestrzegania rad ewangelicznych: czystości, ubóstwa i posłuszeństwa (wobec przełożonych zakonnych oraz papieża). 
Kościół katolicki zalicza śluby zakonne uroczyste i proste oraz przyrzeczenia tercjarskie lub oblackie do sakramentaliów, ustanowionych przez Kościół, różniących się od sakramentów ustanowionych przez Jezusa Chrystusa.
Istnieją śluby czasowe i wieczyste – osoba składająca je (profes) ślubuje żyć w czystości, ubóstwie i posłuszeństwie do końca życia. W zależności od charyzmatu danego zakonu możliwe są jeszcze inne śluby, np. w zakonie pijarów składany jest ślub szczególnej troski w wychowywaniu dzieci i młodzieży, natomiast jezuici składają dodatkowy ślub posłuszeństwa papieżowi w sprawach misji. Z kolei w zakonie benedyktynów ślubuje się: stałość ("stabilitas"), obyczaje monastyczne ("conservatio morum") i posłuszeństwo ("oboedientia"), zaś u sióstr Misjonarek Miłości Matki Teresy z Kalkuty istnieje dodatkowy ślub służby najbiedniejszym z biednych.
W Towarzystwie Jezusowym (Zakonie Jezuitów) w ogóle nie ma ślubów czasowych. Po dwóch latach nowicjatu jezuita składa śluby wieczyste proste, a po odpowiednim czasie próby, zakończonym tzw. trzecią probacją, składa tzw. ostatnie śluby. Jezuita, który jest bratem zakonnym składa śluby czystości, ubóstwa i posłuszeństwa. Podobne śluby składa jezuita-koadiutor do spraw duchowych ("coadiutor spiritualis"). A profes czterech ślubów składa cztery śluby: czystości, ubóstwa i posłuszeństwa oraz posłuszeństwo papieżowi w sprawach misji.
Złamanie ślubu jest grzechem ciężkim. Natomiast usiłowanie zawarcia małżeństwa przez zakonnika, który złożył śluby wieczyste, jest obwarowane karą interdyktu.
Kościół katolicki inaczej interpretuje śluby (łac. "votum") zakonne proste lub uroczyste, które obowiązują pod grzechem, a przyrzeczenia (łac. "promissio"), które nie obowiązują pod grzechem. Śluby zakonne ("profesja rad ewangelicznych"), przyrzeczenia tercjarskie lub oblackie nie włączają osoby je składającej do stanu duchownego. Osobą duchowną staje się od momentu przyjęcia święceń diakonatu. 
Osoby, które złożyły śluby zakonne proste lub uroczyste, albo przyrzeczenia tercjarskie lub oblackie, mogą odejść dobrowolnie ze zgromadzenia zakonnego, zakonu ścisłego, bądź zakonu świeckiego lub oblacji i powrócić bez grzechu do stanu świeckiego (w przypadku duchowieństwa) po otrzymaniu na własną, pisemną prośbę "Indultu" wydanego na piśmie przez kompetentną do tego władzę duchowną. Mogą też zostać wydalone ze zgromadzenia zakonnego lub zakonu po udzieleniu im pisemnej dyspensy od ślubów, albo przyrzeczeń, zawartej w "Akcie wydalenia", który jest najcięższą karą w zakonie. W przypadku ślubów zakonnych prostych, przyrzeczeń tercjarskich lub oblackich, zwolnienia z nich udziela wyższy przełożony zakonny lub biskup w przypadku zgromadzeń zakonnych na prawach diecezjalnych. W przypadku ślubów zakonnych uroczystych zwolnienia od nich udziela odpowiednia do tego dykasteria przy Stolicy Apostolskiej, czyli "Kongregacja ds. Instytutów Życia Konsekrowanego i Stowarzyszeń Życia Apostolskiego".

</doc>
<doc id="555131" url="https://pl.wikipedia.org/wiki?curid=555131" title="DW266">
DW266



</doc>
<doc id="555132" url="https://pl.wikipedia.org/wiki?curid=555132" title="DW925">
DW925



</doc>
<doc id="555133" url="https://pl.wikipedia.org/wiki?curid=555133" title="DW935">
DW935



</doc>
<doc id="555135" url="https://pl.wikipedia.org/wiki?curid=555135" title="Benjamin McKenzie">
Benjamin McKenzie

Benjamin McKenzie Schenkkan (ur. 12 września 1978 w Austin) – amerykański aktor telewizyjny i filmowy.
Życiorys.
Urodził się w Austin w stanie Teksas jako drugi syn adwokata Pietera Meade Schenkkana i poetki/pisarki Mary Frances Victory. Wychowywał się z dwoma braćmi – młodszym Zackiem i starszym Nate. Jest kuzynem aktorki Sarah Drew. Jego wujek scenarzysta teatralny Robert Schenkkan jest laureatem Nagrody Pulitzera. Uczęszczał do szkoły średniej Stephen F. Austin High School w Austin (1997). W 2001 roku ukończył studia na wydziale spraw zagranicznych i ekonomii na University of Virginia w Charlottesville, w stanie Wirginia, gdzie występował w studenckich przedstawieniach. 
Grywał także w sztukach na Williamstown Theatre Festival. W 2001 roku przeprowadził się do Los Angeles. 
Po przyjeździe do Nowego Jorku udało mu się dostać rolę na Broadwayu w sztuce "Życie to sen" ("Life is a Dream"). Sławę zdobył rolą outsidera Ryana Atwooda w serialu Warner Bros. "Życie na fali" ("The O.C.", 2003-2007), która w latach 2004-2005 przyniosła mu nominacje do nagród Teen Choice Awards.
2 czerwca 2017 poślubił Morenę Baccarin, z którą ma córkę Frances Laiz Settę Schenkkan (ur. 2 marca 2016).

</doc>
<doc id="555139" url="https://pl.wikipedia.org/wiki?curid=555139" title="Drużynowe mistrzostwa Polski w szachach">
Drużynowe mistrzostwa Polski w szachach

Drużynowe mistrzostwa Polski w szachach – rozgrywki mające na celu wyłonienie najlepszej szachowej drużyny klubowej w Polsce. Mistrzem kraju zostaje zespół, który wygra najwyższą klasę rozgrywek, ekstraligę szachową (wcześniej, do roku 2001, nazywaną I ligą szachową). Rozróżnia się trzy ligi ogólnopolskie (ekstraliga, I liga i II liga) oraz ligi okręgowe (III liga, A-klasa, B-klasa, itd).
Pierwsze mistrzostwa Polski rozegrano w roku 1929. Do roku 1948 w mistrzostwach startowały reprezentacje województw, a od roku 1949 – klubów. Zasady rozgrywania mistrzostw zmieniały się bardzo często: początkowo drużyny stanowili tylko seniorzy, z biegiem lat wprowadzono do zespołów seniorkę i juniora. Od roku 1981 podstawowy skład drużyn jest niezmienny – stanowi go najwyżej pięciu zawodników (szachownice I – V) i przynajmniej jedna zawodniczka (szachownica VI). Kobiety mogą również startować na szachownicach męskich. Każda z drużyn może także posiadać nieograniczoną liczbę zawodników rezerwowych.
Prawie wszystkie turnieje rozegrano systemem kołowym, najczęściej z udziałem 10-12 zespołów. Tylko dwukrotnie (w latach 1990–1991) zastosowano system szwajcarski, z tym że w roku 1990 o pozycjach medalowych decydowały jeszcze mecze barażowe. Pięciokrotnie w historii drużynowych mistrzostw Polski ligę rozegrano systemem dojazdowym. W pozostałych latach obowiązywał system skoszarowany. W 2011 r. mistrzostwa rozegrano systemem 3 zjazdów.
W 2008 r. rozegrano we Wrocławiu pierwsze mistrzostwa w konkurencji kobiet. Drużyny wystąpiły w składach czteroosobowych (plus 1 rezerwowa).

</doc>
<doc id="555141" url="https://pl.wikipedia.org/wiki?curid=555141" title="Sanitariusz">
Sanitariusz

Sanitariusz (r. ż. sanitariuszka) – pracownik opieki zdrowotnej wykonujący podstawowe, niezastrzeżone dla innych zawodów medycznych czynności w zakładach opieki zdrowotnej. 
Do niedawna sanitariusz był członkiem zespołu wyjazdowego w karetce pogotowia i współpracował z lekarzem, bywał przy tym równocześnie kierowcą karetki i noszowym. Obecnie zgodnie z polskimi przepisami prawa zespół ratownictwa medycznego musi składać się z lekarza (tylko w zespołach specjalistycznych), pielęgniarki i ratownika medycznego, co oznacza, iż sanitariusze nie mogą już pracować w pogotowiu ratunkowym.
Stanowisko sanitariusza nadal funkcjonuje w szpitalach, gdzie wykonuje on proste czynności nie zarezerwowane dla innych zawodów medycznych. Zakres czynności podobny jest do zadań salowej. 
Pracownik zatrudniony na stanowisku sanitariusza (noszowego) powinien posiadać wykształcenie co najmniej podstawowe oraz przeszkolenie w miejscu pracy. Pracownik zatrudniony na stanowisku sanitariusza szpitalnego winien dodatkowo posiadać co najmniej 6-miesięczny staż pracy w zawodzie oraz ukończyć kurs kwalifikacyjny dla sanitariuszy (sugerowany przez Ministerstwo Zdrowia czas trwania kursu: minimum 240 godzin, w tym 80 godz. zajęć teoretycznych i 160 godz. zajęć praktycznych).
Sanitariusz w wojsku to żołnierz, którego zadaniem jest udzielanie pomocy rannym na polu walki. W warunkach pokoju, w koszarach, wypełnia zadania analogiczne do sanitariuszy cywilnych, ale w szpitalach wojskowych.

</doc>
<doc id="555142" url="https://pl.wikipedia.org/wiki?curid=555142" title="Texture Maker">
Texture Maker

Texture Maker – graficzny program komputerowy służący do tworzenia tekstur. Zapisuje grafikę do formatów: JPG, BMP, PBM, PGM, PNG, PPM, TIFF. Posiada możliwość eksportu do formatu TGA z kanałem Alpha. Program ten umożliwia tworzenie powtarzających się w nieskończoność kształtów np. desek, kamieni, trawy, wody itd.

</doc>
<doc id="555145" url="https://pl.wikipedia.org/wiki?curid=555145" title="Chorał protestancki">
Chorał protestancki



</doc>
<doc id="555147" url="https://pl.wikipedia.org/wiki?curid=555147" title="Ujeścisko">
Ujeścisko

Ujeścisko (kaszb. "Ùjescëskò" lub też "Wonebarch", "Wonëbarch", "Wónebarch", "Ùjescyskò", niem. "Wonneberg") – osiedle w Gdańsku, położone na terenie jednostek administracyjnych Ujeścisko-Łostowice i Chełm, do 2010 wchodzącej w skład dzielnicy Chełm i Gdańsk Południe.
Położenie.
Ujeścisko położone jest na Górnym Tarasie Gdańska. Wysokość terenu osiedla opada delikatnie ku południu. Na południowo-zachodnim krańcu osiedla znajduje się Kozacza Góra, wzgórze morenowe.
"Stare" Ujeścisko to dawna zabudowa wiejska nad stawem. W skład osiedla wchodzi także Pieklisko, znajdujące się na jego północy, graniczące z Migowem.
Osiedla mieszkaniowe.
Obecnie Ujeścisko obejmuje swoim zasięgiem poniższe osiedla:
Historia.
Dawne nazwy: "Wonnenberg" (1454), "Wonneberg" (1874, 1938), "Wujeścisko". Najstarszą, używaną jeszcze przez Polaków w czasach napoleońskich, nazwą Ujeściska była "Mesthin" czyli "Mieścin" lub "Mieścino", przez Krzyżaków przemianowane na "Wonneberg".
Najstarsza wzmianka pochodzi z 1454, wówczas była to wieś - patrymonium Gdańska. Wieś należąca do Gdańskiej Wyżyny terytorium miasta Gdańska położona była w drugiej połowie XVI wieku w województwie pomorskim. 
W 1807 roku miała tu miejsce potyczka między oddziałami Napoleona a armią pruską.
Ujeścisko zostało przyłączone w granice administracyjne miasta w 1973 roku. Należy do okręgu historycznego Wyżyny.
Przed rokiem 1981, kiedy przy ul. Łódzkiej rozpoczęła się budowa osiedla mieszkaniowego, Ujeścisko było osadą wiejską leżącą w granicach miasta, położoną wzdłuż ulic Warszawskiej, Kieleckiej i Lubelskiej, w pobliżu stawu.
W latach 1999-2009 powstało osiedle "Pogodne" (ul. Dąbrówki, Królowej Jadwigi, Anny Jagiellonki, Wawelska), składające się z 999 mieszkań. W latach 2000-2012 powstało osiedle "Piastów" (ul. Nieborowska, Wawelska, Wilanowska). W latach 2009-2012 zostały oddane budynki osiedla "Błękitna Kaskada" (w południowej części ul. Wawelskiej).
W 2021 dokonano wyboru projektanta planowanego lodowiska krytego przy Szkole Podstawowej nr 6.
Komunikacja.
Na osiedle dojeżdżają autobusy miejskie oraz linie tramwajowe.
Pod koniec 2011 roku oddano do użytku aleję Vaclava Havla. Wzdłuż niej została poprowadzona linia tramwajowa z pętlą od strony Oruni Górnej i Łostowic.

</doc>
<doc id="555150" url="https://pl.wikipedia.org/wiki?curid=555150" title="Miroslav Radović">
Miroslav Radović

Miroslav Radović (cyryl. Мирослав Радовић, wym. []; ur. 16 stycznia 1984 w Goraždach) – serbski piłkarz czarnogórskiego pochodzenia występujący na pozycji pomocnika.
Kariera klubowa.
Wychowanek FK Partizan, w którym rozegrał 118 oficjalnych spotkań (również w Lidze Mistrzów i Pucharze UEFA). Występował także w młodzieżowej reprezentacji Serbii i Czarnogóry. W lipcu 2006 przeszedł do drużyny ówczesnego mistrza Polski – Legii Warszawa – za kwotę ok. 800 tys. euro (niektóre źródła podają kwotę 700 tys. euro). Początkowo trudno przychodziła mu aklimatyzacja w warszawskim zespole, szczególnie, że miesiąc po przyjeździe do Warszawy zmarł mu ojciec.
Redakcja tygodnika "Piłka Nożna" w organizowanym przez siebie corocznym plebiscycie uhonorowała zawodnika, wybierając go do „Jedenastki obcokrajowców Orange Ekstraklasy” za rok 2006. Oprócz tego, w plebiscycie serwisu "LegiaLive!", został wybrany piłkarzem sezonu 2006/2007 Legii Warszawa.
W marcu 2009 Radović otrzymał powołanie do reprezentacji Czarnogóry, ale odmówił występu argumentując, że czuje się Serbem. W tym samym roku parafował nowy kontrakt z Legią, podpisując umowę obowiązującą do 2012.
W czerwcu 2011 Radović podpisał z Legią nową, trzyletnią umowę, a w październiku tego samego roku został powołany do reprezentacji Serbii na towarzyskie mecze z Hondurasem i Meksykiem. Nie pojawił się jednak na zgrupowaniu kadry ze względu na kontuzję.
23 listopada 2012, w spotkaniu z Widzewem Łódź, rozegrał swój 250. mecz w barwach Legii.
Podczas Gali Ekstraklasy w czerwcu 2014 Miroslav Radović został wyróżniony dwiema nagrodami: dla najlepszego pomocnika oraz dla najlepszego piłkarza sezonu 2013/2014. Należy dodać, że nagrody te są przyznawane przez piłkarzy oraz szkoleniowców drużyn grających w danym sezonie w Ekstraklasie.
Na początku 2015, przed dwumeczem w 1/16 Ligi Europy z Ajaxem Amsterdam, zdecydował się przenieść do Chin i podpisał kontrakt z Hebei China Fortune. W styczniu 2016 rozwiązał kontrakt z chińskim klubem, zostając wolnym zawodnikiem. Kontrowersyjna dezycja piłkarza o wyjeździe do Azji nie przeszkodziła mu w zdobyciu uznania fanów – w internetowym głosowaniu wybrali go do jedenastki stulecia Legii Warszawa oraz uznali najlepszym obcokrajowcem w historii klubu.
Od lutego do czerwca 2016 Radović reprezentował barwy słoweńskiego klubu Olimpija Lublana, w którym sięgnął po krajowe mistrzostwo. W lipcu tego samego roku został zawodnikiem Partizana Belgrad, z którym podpisał dwuletni kontrakt. Umowę rozwiązano, gdy 29 sierpnia piłkarz zdecydował się ponownie związać z Legią Warszawa.
19 lutego 2017, w meczu 22. kolejki Ekstraklasy z Ruchem Chorzów, zaliczył 350. występ w barwach warszawskiej drużyny, dzięki czemu stał się piątym piłkarzem Legii w historii z największą liczbą występów. Wyprzedzają go Lucjan Brychczy, Jacek Zieliński, Kazimierz Deyna oraz Jakub Rzeźniczak.
3 marca 2017, w meczu 24. kolejki Ekstraklasy przeciwko Zagłębiu Lubin, Radović rozegrał swój 244. mecz w najwyższej lidze, stając się rekordzistą Ekstraklasy pod względem liczby występów obcokrajowców.
22 kwietnia 2017, w meczu 30. kolejki przeciwko Cracovii, rozegrał 250. spotkanie w Ekstraklasie w barwach Legii Warszawa.
W sezonie 2017/2018, w wyniku odejścia dotychczasowego kapitana zespołu Jakuba Rzeźniczaka, Radović został wyznaczony przez trenera Jacka Magierę na kapitana Legii Warszawa.
Kariera reprezentacyjna.
W latach 2004–2005 zanotował 6 występów w reprezentacji Serbii i Czarnogóry U-21, w których zdobył 1 gola.
Życie prywatne.
Jego wyuczony zawód to kelner.
W 2010 zadeklarował chęć przyjęcia obywatelstwa polskiego. Rok później podjął bezpośrednie kroki zmierzające do przyznania mu dokumentu (ze względu na 5-letni czas pobytu w Polsce).
Po kilku latach starań 14 stycznia 2014 otrzymał polskie obywatelstwo. 11 listopada 2014 podczas obchodów Narodowego Święta Niepodległości złożył kwiaty przy Grobie Nieznanego Żołnierza w Warszawie jako członek delegacji byłych cudzoziemców, obecnych obywateli Rzeczypospolitej Polskiej.
W maju 2014 Radović poślubił swoją wieloletnią partnerkę – Sandrę. Para ma trzech synów: Nikšę (ur. 16 stycznia 2012) oraz bliźniaków: Jakova i Mateja (ur. 27 maja 2013).

</doc>
<doc id="555151" url="https://pl.wikipedia.org/wiki?curid=555151" title="Jezioro Zagłębocze">
Jezioro Zagłębocze

Jezioro Zagłębocze – jezioro w woj. lubelskim, w powiecie łęczyńskim, w gminie Ludwin. Znajduje się pomiędzy dwiema wsiami Jagodno i Zamłyniec.
Położenie.
Jezioro Zagłębocze położone jest w bezpośrednim sąsiedztwie południowo-zachodniego krańca Garbu Włodawskiego, wchodzącego w skład Równiny Łęczyńsko-Włodawskiej. Jezioro znajduje się w Poleskim Obszarze Chronionego Krajobrazu, w otulinie Poleskiego Parku Krajobrazowego.
Morfometria.
Według pomiarów dokonanych w 1951 przez UMCS, powierzchnia Jeziora Zagłębockiego wynosi 59,0 ha, a objętość 278,0 tys. m³. Maksymalna głębokość zbiornika wynosi 23,3 m, a średnia głębokość 7,3 m. Lustro powierzchni jeziora znajduje się na wysokości 166,8 m n.p.m. Wymiary jeziora to 942 m na 798 m.
W 2005 roku jezioro uzyskało II kategorię podatności na degradację, a warunki sanitarne odpowiadały wymaganiom I klasy czystości.
Przyroda.
W 1999 przeprowadzono badania fitosocjologiczne roślinności akwenu. Wykazały one zanik rozległych wcześniej łanów z rzadką ramienicą "Lychnothamnus barbatus" oraz krynicznikiem giętkim. Stwierdzono też nieobecność oznaczanych wcześniej: "Chara mucronata", wywłócznika skrętoległego (zajmującego przedtem dużą powierzchnię) i innych roślin naczyniowych. Miejsce roślin o węższych wymaganiach ekologicznych zajęły fitocenozy mniej wybredne: "Ceratophylletum demersi", "Elodeetum canadensis", "Potamogeton lucens" i "Scirpus lacustris". Ponikło błotne wyparte zostało przez trzcinę pospolitą.

</doc>
<doc id="555156" url="https://pl.wikipedia.org/wiki?curid=555156" title="Lennart Carleson">
Lennart Carleson

Lennart Axel Edvard Carleson (ur. 18 marca 1928 w Sztokholmie) – szwedzki matematyk znany z prac w dziedzinie analizy harmonicznej.
Życie.
Carleson studiował pod kierunkiem Arne Beurlinga. W 1950 zdobył tytuł doktora na Uniwersytecie w Uppsali. Później został emerytowanym profesorem tej uczelni oraz Królewskiego Instytutu Technicznego w Sztokholmie i Uniwersytetu Kalifornijskiego w Los Angeles. W latach 1968–1984 pracował jako dyrektor Mittag-Leffler Institute w Djursholm koło Sztokholmu, zaś od 1978 do 1982 sprawował funkcję prezydenta Międzynarodowej Unii Matematycznej.
Carleson jest żonaty z Butte Jonsson od 1953, ma z nią dwójkę dzieci: Caspar (ur. 1955) i Beatrice (ur. 1958].
Praca naukowa.
Carleson znany jest z udowodnienia w roku 1966 ważnego twierdzenia analizy harmonicznej mówiącego, iż każda szereg Fouriera każdej funkcji całkowalnej z kwadratem (przy pewnych naturalnych założeniach) jest do niej punktowo zbieżny prawie wszędzie. Carleson pracuje również nad teorią układów dynamicznych. Wyróżnił pewną klasę miar borelowskich w przestrzeniach euklidesowych, zwanych dziś miarami Carlesona, które mają istotne znaczenie w analizie harmonicznej i teorii równań różniczkowych cząstkowych.
Nagrody.
Carleson otrzymał:

</doc>
<doc id="555163" url="https://pl.wikipedia.org/wiki?curid=555163" title="Corel Painter">
Corel Painter

Corel Painter – program do grafiki rastrowej, umożliwia odwzorowywanie tradycyjnych narzędzi malarskich i graficznych. Część funkcji obsługiwana jest tylko dzięki tabletom graficznym.
Historia.
Twórcami pierwszych wersji, na komputery Apple, byli Mark Zimmer i Tom Hedges, założyciele Fractal Design, oraz od wersji 1.2 John Derry. Painter wywodzi się z wcześniejszych programów informatyków: ImageStudio, ColorStudio, Sketcher. W 1997 Fractal Design został w ramach fuzji z firmą Metatools, przemianowany na Metacreations. W roku 2002 Painter został sprzedany Corelowi. 
Obsługiwane formaty.
Natywnym formatem zapisu jest Corel Painter RIFF (Raster Image File Format). Painter zapisuje i otwiera typowe formaty grafiki rastrowej łącznie z formatem Photoshopa. Jednak tylko RIFF pozwala na zachowanie wszystkich specyficznych dla programu, widocznych na warstwach, efektów pędzli. Painter obsługuje wyłącznie model barw RGB z 8 bitową głębią kolorów.
Funkcje programu.
Corel Painter pozwala na malowanie za pomocą tabletu graficznego lub myszy komputerowej. 
Cyfrowe pędzle dają efekt m.in.: akwareli, farb olejnych czy kredy. Użytkownik może wybrać, na jakiej fakturze chce tworzyć (np. na teksturze płótna). Dzięki tym funkcjom powstały obraz jest zbliżony do tego wykonanego metodą tradycyjną.
Program umożliwia pracę na warstwach. 

</doc>
<doc id="555167" url="https://pl.wikipedia.org/wiki?curid=555167" title="Kniaź Igor">
Kniaź Igor

Kniaź Igor (Князь Игорь, w Polsce znana też pod tytułem "Książę Igor") – czteroaktowa opera z muzyką i librettem rosyjskiego kompozytora Aleksandra Borodina.
Historia powstania.
Kompozycja Aleksandra Borodina.
"Kniaź Igor" był pierwszą operą Borodina. W doborze tematu pomógł mu Władimir Stasow, proponując mu oparcie dzieła na "Słowie o wyprawie Igora". Borodin uznał propozycję za ciekawą, chociaż niełatwą i nie był pewien, czy jej podoła. Ostatecznie we wrześniu 1869, po zgromadzeniu dalszych materiałów historycznych, rozpoczął pracę od naszkicowania "Tańców połowieckich" oraz marszu Połowców, ariosa Jarosławny oraz cavatiny Kończakówny. Szybko jednak zniechęcił się do pracy – uznał, że podjęty temat nie jest dostatecznie dramatyczny, by mogła powstać dobra opera. Przez następne cztery lata, zajęty innymi kompozycjami, nie wracał w ogóle do "Kniazia Igora". Zajmował się m.in. baletem "Mlada", który miał być wspólnym dziełem kilku kompozytorów. Po fiasku projektu postanowił wykorzystać część powstałej na jego potrzeby muzyki, włączając do "Kniazia Igora" chóry otwierające i zamykające dzieło oraz materiał, z którego powstały ostateczne wersje ariosa Jarosławny i arii Igora.
W 1874 Borodin, zachęcony sukcesem "Borysa Godunowa" Modesta Musorgskiego, również opery na historyczny temat, zdecydował się na powrót do pracy nad swoim dziełem. Być może zainspirowany postaciami Warłama i Misaiła z utworu Musorgskiego wprowadził do "Kniazia Igora" postacie dezerterów Skuły i Jeroszki. Z kolei pomysł zakończenia opery chóralnym epilogiem został zaczerpnięty z opery Michaiła Glinki "Życie za cara" – notabene, "Kniaź Igor" został zadedykowany pamięci Glinki.
W 1876 Stasow, wątpiąc w to, czy Borodin kiedykolwiek skończy pracę nad operą, zaproponował Rimskiemu-Korsakowowi napisanie jej. Ten jednak nie podjął samodzielnie pracy, pomagając zamiast tego Borodinowi w opracowywaniu orkiestracji. Ostatecznie praca nad operą trwała z przerwami przez 18 lat, a nagła śmierć Borodina nie pozwoliła na jej ukończenie.
Rimski-Korsakow.
W 1887 po śmierci Borodina zachowane rękopisy "Kniazia Igora" otrzymał Rimski-Korsakow. W tym czasie Borodin zdołał ukończyć jedynie oderwane fragmenty opery – początkowy i końcowy chór, tańce połowieckie, lament Jarosławny, recytatyw Galickiego, arie Kończaka, Kończakówny i Włodzimierza. Reszta utworu była jedynie pobieżnie naszkicowana. II i III akt, rozgrywające się w obozie Połowców, nie miały jednolitego libretta, w notatkach Borodina zachowały się jedynie oderwane, luźno powiązane ze sobą fragmenty. Rimski-Korsakow podzielił się pracą z Aleksandrem Głazunowem, powierzając mu opracowanie uwertury według luźnego projektu Borodina oraz dokończenie III aktu, sam zajmując się orkiestracją, wykończeniem kompozycji oraz uporządkowaniem zachowanych materiałów.
Pierwsze wystawienia.
Prapremiera "Kniazia Igora" miała miejsce w Petersburgu, w dwa lata później opera została wystawiona w Moskwie, w 1899 – w Pradze, w 1909 – w Paryżu (z Fiodorem Szalapinem w roli Galickiego), w 1914 – w Londynie oraz w 1915 – w Metropolitan Opera (w języku włoskim).
Treść.
Akcja opery rozgrywa się na Rusi w XII wieku – w Putywlu i w obozie Połowców. Kolejność aktów według Rimskiego-Korsakowa.
Prolog.
Kniaź Igor wyrusza na wyprawę przeciwko Połowcom. Lud śpiewa na jego cześć, gdy dochodzi do niezrozumiałego dla zgromadzonych zaćmienia słońca. Jarosławna uznaje to za zły znak i prosi męża o pozostanie, jednak Igor odmawia zmiany planów. Powierza żonę opiece jej brata, księcia Halickiego, który śpiewa o swojej wdzięczności względem Igora, który pomógł mu po tym, gdy wygnali go jego własny ojciec i bracia. Skuła i Jeroszka dezerterują z wojska, wierząc, że na dworze Halickiego znajdą lepsze zajęcie.
Akt I.
"Dwór w Putywlu"
Zwolennicy Halickiego śpiewają na jego cześć. Skuła i Jeroszka zabawiają gości grą na gudoku. Pojawia się sam Halicki, opowiadając, jak to, będąc księciem Putywla, spędzałby cały czas na piciu i zabawianiu się z kobietami, oddawszy uprzednio siostrę do klasztoru. Grupa jego zwolenników rusza na plac w Putywlu, by ogłosić go nowym księciem.
"Pałac Jarosławny"
Żona kniazia Igora martwi się brakiem wieści o mężu i jego ludziach. Wspomina dawne szczęście u boku Igora. Pojawia się grupa kobiet, które opowiadają jej o swojej przyjaciółce, którą Halicki zmienił w swoją nałożnicę. Pojawia się i sam Halicki, śmiejąc się z historii dziewczyny i zapowiadając, że jeśli zechce, w każdej chwili może zdetronizować Igora. Grupa bojarów informuje Jarosławną, że kniaź Igor i jego syn zostali wzięci do niewoli po przegranej bitwie. Bojarzy zapowiadają obronę miasta, ale Halicki wraca, domagając się ogłoszenia go księciem. Dochodzi do starcia.
Akt II.
"Obóz Połowców"
Kobiety połowieckie tańczą i śpiewają przed Kończakówną, która przyłącza się do śpiewu, wyrażając nadzieję na rychły powrót swojego ukochanego. Wraca grupa ruskich jeńców, Władimir Igoriewicz śpiewa o swojej miłości, którą jest Kończakówna; córka chana odwzajemnia to uczucie. Tymczasem pojawia się Igor, wspominając żonę i wyrażając nadzieję na odzyskanie honoru w nowej wojnie. Owlur, chrześcijanin w obozie Połowców, proponuje mu pomoc w ucieczce, sam Kończak tymczasem spotyka się z Igorem, proponuje mu odzyskanie wolności w zamian za obietnicę, że Rusini więcej nie zaatakują Połowców. Igor odmawia. Kończak zaprasza grupę wojowników, by tańcem rozweseliła jego, Kończakównę, Igora i jego syna.
Akt III.
"Obóz Połowców"
Armia Połowców triumfalnie powraca z udanej wyprawy na Putywl, Kończak zapowiada rychły podbój całej Rusi. Owlur informuje Władimira i Igora o gotowych do ucieczki koniach, kniaź i jego syn szykują się do wyjazdu. Pojawia się Kończakówna, żądając od syna Igora zabrania jej ze sobą lub pozostania, grożąc, że zaalarmuje cały obóz. Ostatecznie Igor ucieka, podczas gdy Kończakówna budzi Połowców, którym jednak nie pozwala zabić ukochanego. Kończak zgadza się na ich ślub.
Akt IV.
"Putywl"
Jarosławna z rozpaczą śpiewa o swojej rozłące z Igorem, w czasie gdy kobiety ruskie rozpaczają nad rozmiarem zniszczeń. Tymczasem na horyzoncie pojawiają się Owlur i sam kniaź. Małżonkowie witają się z radością. Nie wiedząc o powrocie kniazia, Skuła i Jeroszka śpiewają wyśmiewającą go piosenkę, po czym, by ratować skórę, dzwoniąc w dzwony zwołują cały tłum i ogłaszają powrót kniazia, podając się za jego wiernych zwolenników. Całe miasto z radością wita Igora.
Recepcja i praktyka.
"Kniaź Igor" należy do kluczowych dzieł opery rosyjskiej, istnieją jednak czynniki wpływające negatywnie na jego recepcję poza granicami Rosji. Pierwszym z nich był język libretta; tłumaczenie na włoski (jak i angielski lub niemiecki) nie sprawdzało się. Ponadto dzieło nie jest dokończone przez kompozytora; mimo starań Głazunowa i Rimskiego-Korsakowa, opera pozostaje statyczna, zaś jej kolejne sceny nie są wyraźnie powiązane. Jest to rezultat tego, że Borodin opracowywał libretto w miarę komponowania kolejnych części opery, nie miał jego całościowej wizji. Doprowadziło to nawet do tego, że w niektórych realizacjach opery całkowicie wycina się całe jej fragmenty, czy nawet rezygnuje z III aktu. Obecnie równolegle z kolejnością aktów zaproponowaną przez Rimskiego-Korsakowa pojawia się też wersja podawana jako oryginalny zamysł Borodina:

</doc>
<doc id="555168" url="https://pl.wikipedia.org/wiki?curid=555168" title="La dame blanche">
La dame blanche



</doc>
<doc id="555174" url="https://pl.wikipedia.org/wiki?curid=555174" title="Książę Igor">
Książę Igor



</doc>
<doc id="555195" url="https://pl.wikipedia.org/wiki?curid=555195" title="Harry Hamlin">
Harry Hamlin

Harry Hamlin, właściwie Harry Robinson Hamlin (ur. 30 października 1951 w Pasadenie) – amerykański aktor i producent telewizyjny i filmowy. Był czterokrotnie nominowany do Złotego Globu.
Życiorys.
Wczesne lata.
Przyszedł na świat w Pasadenie w Kalifornii w rodzinie pochodzenia angielskiego i szkockiego, jako syn Bernice Hamlin (z domu Robinson) i Chaunceya Jerome'ego Hamlina Jr., inżyniera lotniczego. Uczęszczał do Flintridge Preparatory School i prywatnej szkoły średniej The Hill School w Pottstown, w stanie Pensylwania, gdzie prócz tego, że był świetnym graczem w piłkę nożną i lacrosse, chętnie brał też udział w szkolnych musicalach i przedstawieniach teatralnych. Po ukończeniu University of California w Berkeley w 1970, studiował teatr i psychologię na Uniwersytecie Yale w New Haven, w stanie Connecticut, do 1974.
Kariera teatralna.
W latach 1974-1976 uczył się tajników aktorstwa na American Conservatory Theater w San Francisco, gdzie w 1976 wystąpił w sztuce Petera Shaffera "Equus" w reż. Stanleya Donena. Jako zapalony aktor szekspirowski, w 1982 Hamlin grał tytułowego duńskiego księcia w "Hamlecie" w McCarter Theatre w Princeton w New Jersey, gdzie w 1985 zagrał Fausta w "Faustusie w piekle" i spektaklu "Pokaz siedmiu grzechów głównych". W 1984 zadebiutował na Broadwayu jako Moe Axelrod w przedstawieniu "Awake and Sing!" z Frances McDormand. 
W 1993 wystąpił z Roundabout Theatre Company jako Bruce Niles w sztuce broadwayowskiej "Odruch serca". W 1994 Hamlin otrzymał nominację do nagrody im. Helen Hayes za rolę króla Henryka V w "Henryku V" w prestiżowej Shakespeare Theatre Company w Waszyngtonie. W 1996 na Broadwayu grał Johna Buchanana, Jr. w spektaklu Tennessee Williamsa "Lato i dym". W 2007 powrócił na Broadway w roli Billy’ego Flynna w musicalu "Chicago". W 2019 grał trzy role – artysty Ralpha, niedoszłego prozaika Harry’ego i wędrowcy Ronniego w off-Broadwayowskiej sztuce "One November Yankee" ze Stefanie Powers w Delaware Theatre Company.
Kariera ekranowa.
Po raz pierwszy trafił przed kamery telewizyjne jako Mariamo w telewizyjnej wersji komedii szekspirowskiej "Poskromienie złośnicy" ("The Taming of the Shrew", 1976), zrealizowanej przez PBS, z udziałem Earla Boena, Marca Singera i Tomasa Arany. Jego debiutancka kinowa rola boksera Joeya Popchika w hollywoodzkim pastiszu Stanleya Donena "Ale kino" ("Movie, Movie", 1978) doczekała się nominacji do nagrody Złotego Globu w kategorii najlepszy debiut aktorski w filmie. Następnie wcielił się w główną rolę mechanika samochodowego, miłośnika podrasowanych samochodów i adrenaliny w dramacie "Król Mulholland Drive" ("King of the Mountain", 1981) z Dennisem Hopperem. Był wśród kandydatów do roli dzielnego archeologa Indiana Jonesa w filmie Stevena Spielberga "Poszukiwacze zaginionej Arki" (1981), którą ostatecznie zagrał Harrison Ford. Zanim Hamlin został zaangażowany do roli bohatera mitologii greckiej – Perseusza w pełnym rozmachu widowisku "Zmierzch tytanów" ("Clash of the Titans", 1981) u boku swego idola Laurence’a Oliviera, kandydatami do tej roli byli Malcolm McDowell, Michael York, Richard Chamberlain i Arnold Schwarzenegger. Film był nominowany do Nagrody Saturny w kategorii najlepszy film fantasy i zapewnił Hamlinowi rozgłos.
Chociaż Hamlin miał zadatki na gwiazdę kina akcji i hollywoodzkiego amanta, odrzucił propozycje zagrania głównych ról w dwóch głośnych filmach Warner Bros. – Johna J. Rambo w "Rambo – Pierwsza krew" (1982) i Tarzana w "" (1984) na rzecz roli gejowskiego pisarza Barta McGuire’a w kontrowersyjnym dramacie Arthura Hillera "Kochać się" ("Making Love", 1982), pierwszym filmie o homoseksualnej tematyce nakręconym przez wytwórnię 20th Century Fox, u boku Kate Jackson i Michaela Ontkeana. Hamlin był chętny do współpracy z Hillerem i skonsultował się z przyjaciółmi z branży, którzy odradzali przyjmowanie tej roli. Co najmniej piętnastu czołowych hollywoodzkich aktorów odrzuciło tę rolę, w tym Harrison Ford, Michael Douglas, Richard Gere, Tom Berenger, Peter Strauss i William Hurt. Jednak jego agenci powiedzieli mu, że nic mu nie będzie ze względu na jego ówczesny związek z aktorką Ursulą Andress. Montażysta William H. Reynolds z podekscytowaniem zadzwonił do Hamlina po pierwszym ujęciu filmu i powiedział mu, że otrzyma nominację do Oscara dla najlepszego aktora drugoplanowego za swoją rolę, skończyło się jednak na nominacji do Złotego Globu za najlepszą piosenkę. Jego decyzja przekreśliła dalszą karierę w Hollywood. Później przychodziły kolejne propozycje, ale wyłącznie do projektów telewizyjnych. Pomimo tego Hamlin nie żałował podjętej decyzji.
Odniósł sukces w telewizji i później wznowił karierę filmową. W komedii sportowej "Blue Skies Again" (1983) z Mimi Rogers i Andym Garcią wystąpił jako Sandy Mendenhall, właściciel drużyny baseballowej Denver Devil. Został obsadzony w dwóch miniserialach CBS – "Być najlepszą – Mistrzyni rozgrywki" ("Masters of the Game", 1984) jako Tony Blackwell, który nie spełnił nadziei swojej matki i "Kosmos" ("Space", 1985) w roli Johna Pope. Przez osiem sezonów grał rolę adwokata Michaela Kuzaka w serialu NBC "Prawnicy z Miasta Aniołów" ("L.A. Law", 1986-1991), za którą zdobył trzykrotnie w latach 1988-90 nominację do nagrody Złotego Globu. W dreszczowcu HBO "Stało się w lagunie" ("Laguna Heat", 1987) z Jasonem Robardsem zagrał byłego detektywa, który powraca do swojego rodzinnego Laguna Beach, by rozwiązać sprawę morderstwa. W 1987 magazyn „People” wytypował jego jako najseksowniejszego żywego człowieka. 
Na początku 1991 pojawił się w teledysku i zaśpiewał w chórze w utworze „Voices That Care” Lindy Thompson, Davida Fostera i Petera Cetery, który powstał w celu wsparcia żołnierzy amerykańskich stacjonujących na Bliskim Wschodzie i zaangażowanych w tym czasie w operacji Pustynna Burza. Próbował odradzić swoją kinową karierę, lecz grywał zazwyczaj w produkcjach klasy B, które trafiały zazwyczaj na kasety VHS lub DVD. Był obsadzony w rolach prawych bohaterów uwikłanych w romans z femme fatale w dreszczowcach erotycznych, w tym "Podstęp" ("Deceptions", 1990) jako detektyw z Nicollette Sheridan, "Zawiłe śledztwo" ("Under Investigation", 1993) w roli detektywa z Joanną Pacułą, "Na pomoc" ("Rescue Me", 1994) jako makler giełdowy z Zachodniego Wybrzeża z Lysette Anthony i "Odpływ" ("Ebbtide", 1994) w roli prawnika. Na przemian otrzymywał role czarnego charakteru, w tym "Śmiertelne intencje... Znowu?" ("Deadly Intentions... Again?", 1991) jako lekarz z Joanną Kerns, "Zakładnicy z Alta View" ("Deliver Them from Evil: The Taking of Alta View", 1992) w roli ojca ośmiorga dzieci, który postanawia się zemścić na lekarzu, który dokonał zabiegu sterylizacji na jego żonie, "Słodka zbrodnia" ("Poisoned by Love: The Kern County Murders", 1993) w reż. Larry’ego Peerce’a jako seryjny morderca, "Chora krew" ("In the Best of Families: Marriage, Pride &amp; Madness", 1994) jako socjopatyczny syn lekarza, kazirodczo związany z siostrą cioteczną w dramaciei "Odznaka zdrady" ("Badge of Betrayal", 1997) w roli skorumpowanego szeryfa. Z upływem lat coraz częściej grał mężczyzn zmęczonych życiem albo zmagających się z nałogami, m.in. w dramacie "Seks, kłamstwa i obsesje" ("Sex, Lies &amp; Obsession", 2001) jako lekarz z Lisą Rinna.
Życie prywatne.
Spotykał się z aktorką Cynthią Sikes i Claudią Cardinale. W latach 1979-1983 był związany z aktorką Ursulą Andress, odtwórczynią roli Afrodyty w filmie "Zmierzch tytanów" (1981). Mają syna Dmitrija Alexandre’a (ur. 19 maja 1980 w Los Angeles).
9 marca 1985 poślubił aktorkę Laurę Johnson. Po pięciu latach, w 1989 r. małżeństwo zakończyło się rozwodem. 7 września 1991 ożenił się z aktorką Nicollette Sheridan, lecz w 1993 doszło do rozwodu. Zagrali razem w telewizyjnym thrillerze Showtime "Podstęp" ("Deceptions", 1990) obok Roberta Davi.
29 marca 1997 z Lisą Rinną, mają dwie córki: Delilah Belle (ur. 10 czerwca 1998) i Amelię Gray (ur. 13 czerwca 2001).

</doc>
<doc id="555197" url="https://pl.wikipedia.org/wiki?curid=555197" title="DID">
DID



</doc>
<doc id="555206" url="https://pl.wikipedia.org/wiki?curid=555206" title="Nigel Hitchin">
Nigel Hitchin

Nigel James Hitchin (ur. 2 sierpnia 1946 w Holbrook w Derbyshire) – brytyjski matematyk. W pracy naukowej zajmuje się głównie geometrią różniczkową, geometrią algebraiczną, układami całkowalnymi oraz matematyką fizyczną.
Życiorys.
Stopień doktora matematyki zdobył w roku 1972 na Uniwersytecie Oksfordzkim. Od roku 1997 pracuje na stanowisku profesora geometrii (Savilian Chair of Geometry) na tej uczelni.
Zaszczyty.
Członek Royal Society od roku 1991, w 2000 nagrodzony medalem Sylvestera.

</doc>
<doc id="555222" url="https://pl.wikipedia.org/wiki?curid=555222" title="Tom Harkin">
Tom Harkin

Thomas Richard Harkin, znany jako Tom Harkin (ur. 19 listopada 1939) – amerykański polityk związany z Partią Demokratyczną, który od roku 1985 do 2015 reprezentował rodzinny stan Iowa w Senacie.
Przed rozpoczęciem kariery politycznej.
Urodził się w Cumming w Iowa. Ojciec przyszłego senatora był górnikiem, zaś jego matka, pochodzenia słoweńskiego, zmarła, kiedy miał 10 lat.
Harkin ukończył w roku 1962 Iowa State University. Tytuł doktora praw uzyskał w 1972 od "The Catholic University of America’s Columbus School of Law". W latach 1962–1967 służył w US Navy. Początkowo w bazie w Japonii, a potem w Guantanamo, gdzie uczestniczył w misjach zwiadowczych lotnictwa marynarki nad Kubą.
Podróż do Wietnamu i pierwsze zdobycie rozgłosu.
Swoją działalność polityczną (aczkolwiek jeszcze nie na własny rachunek) zaczął od współpracy z kongresmenem Nealem Smithem.
W roku 1970 uczestniczył w podróży kongresmena Smitha do Wietnamu Południowego. W czasie wizyty w więzieniu na wyspie Côn Sơn Harkin zrobił serię zdjęć, które przedstawiały nieludzkie i okrutne traktowanie więźniów przez armię amerykańską. Zdjęcia te ukazały się niebawem w "Life Magazine" dnia 17 lipca 1970, co przyniosło Harkinowi rozgłos i opinię obrońcy praw człowieka, którą utrzymywał jako senator.
W Kongresie.
Zanim wybrano go po raz pierwszy do Izby Reprezentantów, Harkin pracował jako adwokat. W roku 1974, kiedy demokraci odnieści miażdżące zwycięstwo nad republikaniami, w dużej mierze w wyniku Afery Watergate, mandat z 5. okręgu wyborczego Iowy zdobył właśnie on. W Izbie zasiadał pięć dwuletnich kadencji (1975–1985). W roku 1985 został wybrany do Senatu.
Senator.
Harkin był wybierany ponownie do izby wyższej Kongresu w latach 1990, 1996 i 2002 i 2008. Był liderem mniejszości demokratycznej i zastępcą szefa senackiej komisji ds. rolnictwa.
W roku 1990 doprowadził do uchwalenia ustawy zakazującej dyskryminacji osób niepełnosprawnych, którą następnie podpisał prezydent George H.W. Bush.
Był jednym z najbardziej stanowczych krytyków polityki prezydenta George’a W. Busha. Głosował jako jedyny senator, obok Barbary Boxer, za rezolucję senatora Russa Reingolda potępiającą Busha.
Kandydat na prezydenta.
W roku 1992 ubiegał się o nominację prezydencką z ramienia swojej partii i wygrał prawybory (a właściwie wybory delegatów na lokalne konwencję które ich wyłonią, co jest pierwszym sprawdzianem dla kandydatów do nominacji), ale ostatecznie przegrał z gubernatorem Billem Clintonem z Arkansas, który wygrał wybory. Zresztą Harkin wcześnie się wycofał z wyścigu i gorąco poparł Clintona, z którym utrzymywał bliskie stosunki polityczne i prywatne w czasie jego prezydentury.
Poglądy polityczne.
Senator Tom Harkin:
Generalnie Harkin uznawany był za liberalnego członka Senatu
Życie prywatne.
Od roku 1968 żonaty jest z pochodzącą z Minnesoty Ruth Raduenz. Mają dwie córki: urodzoną w roku 1976 Amy i Jenny (1981).
Ruth Harkin była jedną z pierwszych kobiet w USA wybraną na prokuratora. Prezydent Clinton mianował ją potem do pracy w rządzie, którą opuściła po utracie przez demokratów władzy.

</doc>
<doc id="555223" url="https://pl.wikipedia.org/wiki?curid=555223" title="Gra giełdowa">
Gra giełdowa

Gra giełdowa – symulacja inwestowania na giełdzie papierów wartościowych opracowana najczęściej w formie serwisu internetowego.
Uczestnik tego typu gry otrzymuje wirtualne pieniądze, które może inwestować na takich samych zasadach jak na prawdziwej giełdzie. Część tego typu gier jest trwałym projektem umożliwiającym włączenie się do zabawy w dowolnym momencie, a część jest organizowana w formie konkursów ograniczonych czasowo.
Polskie gry giełdowe opierają się na kursach akcji spółek notowanych na WGPW, zazwyczaj opóźnionych o kilkanaście minut. Bardziej rozwinięte gry biorą także pod uwagę wolumen obrotu umożliwiając transakcje maksymalnie taką liczbą akcji jak na prawdziwej giełdzie.
Gra giełdowa umożliwia zapoznanie się z regułami panującymi na rynku finansowym, metodami inwestowania oraz szczegółowymi procedurami zakupu i sprzedaży akcji. Wiele osób uważa jednak, że gra z użyciem wirtualnych pieniędzy nie oddaje dobrze rzeczywistości, gdyż wyłącza element psychologiczny związany z zaangażowaniem własnych środków.

</doc>
<doc id="555224" url="https://pl.wikipedia.org/wiki?curid=555224" title="DirectDraw Surface">
DirectDraw Surface

Microsoft DirectDraw Surface, DDS – format plików danych z grafiką rastrową. Pozwalający na zapis m.in. poziomu mipmappingu i kanałów Alpha. 
Format wykorzystywany przy generowaniu grafiki trójwymiarowej czasu rzeczywistego. 
Wspomagany przez Microsoft DirectX Texture tool i Direct3D extensions (D3DX) library. 
Pixmapa w pliku DDS może być skompresowaną za pomocą algorytmów kompresji S3 Texture Compression (S3TC). Aplikacje OpenGL mogą importować te pliki za pomocą rozszerzenia ARB_texture_compression.

</doc>
<doc id="555259" url="https://pl.wikipedia.org/wiki?curid=555259" title="Dom maklerski">
Dom maklerski

Dom maklerski – instytucja finansowa posiadająca zezwolenie organu nadzoru na wykonywanie określonych czynności stanowiących działalność maklerską.
Dom maklerski umożliwia swoim klientom założenie rachunku inwestycyjnego, na którym przechowywane są informacje o posiadanych przez niego środkach pieniężnych oraz papierach wartościowych. Klient może dokonywać zleceń transakcji kupna oraz sprzedaży instrumentów finansowych na giełdzie, które dom maklerski wykona w swoim imieniu, ale na rzecz klienta.
W domach maklerskich zatrudnieni są maklerzy, którzy są upoważnieni przez dany dom do dokonywania transakcji na giełdzie.
Dom maklerski nieposiadający członkostwa na giełdzie jest nazywany afiliantem.
Kapitał towarowego domu maklerskiego musi być udokumentowany i nie może pochodzić z pożyczek lub kredytów. Dom maklerski działa na podstawie zezwolenia Komisji Nadzoru Finansowego i wykonuje czynności w tym zezwoleniu określone.
W prawie Unii Europejskiej dom maklerski określany jest mianem firmy inwestycyjnej.
Formy organizacyjne.
W Polsce dom maklerski może zostać utworzony tylko w formie:

</doc>
<doc id="555261" url="https://pl.wikipedia.org/wiki?curid=555261" title="Modła (dopływ Kamiennej)">
Modła (dopływ Kamiennej)

Modła (zwana potocznie także "Częstocką") – struga, prawobrzeżny dopływ Kamiennej. Źródło rzeki znajduje się w okolicach miejscowości Mychów-Kolonia, ujście do Kamiennej w Ostrowcu Świętokrzyskim.
10 czerwca 1996 r. po oberwaniu chmury Modła wylała powodując znaczne straty m.in. w ostrowieckiej dzielnicy Częstocice. Jeszcze poważniejsza w skutkach była powódź z 25-27 lipca 2001 r., kiedy to Modła wraz z drugim dopływem Kamiennej, rzeką Szewnianką, spowodowała zatopienie większej części prawobrzeżnego, dolnego Ostrowca.
23 maja 2007 r. oberwanie chmury spowodowało kolejne wylanie rzeki. Ewakuowani zostali mieszkańcy dwóch bloków. Dzięki akcji pracowników Cukrowni „Częstocice”, którzy ułożyli worki z piachem, udało się uchronić zakład przed zalaniem. Zalanych zostało kilkadziesiąt budynków w mieście. Większych strat udało się uniknąć, dzięki skierowaniu fali powodziowej na tereny zajmowane przez ogródki działkowe.

</doc>
<doc id="555268" url="https://pl.wikipedia.org/wiki?curid=555268" title="Halma">
Halma

Halma (z greckiego "άλμα" – "skok") - gra planszowa wymyślona w 1883 lub 1884 roku przez Amerykanina George'a Howarda Monksa. Rozgrywana jest na kwadratowej szachownicy złożonej z 256 pól (16x16). W grze mogą uczestniczyć 2 lub 4 osoby. Zadaniem jest przeprowadzenie wszystkich pionków (znajdujących się na początku partii w przydzielonym danemu zawodnikowi rogu) do przeciwległego narożnika. Zwycięzcą zostaje gracz, który osiągnie ten cel jako pierwszy.
Zasady gry.
Rozpoczynający grę jest wyznaczany przez losowanie. Potem gracze na zmianę przesuwają swoje piony. Każdemu z uczestników wolno, gdy na niego przypada wykonanie ruchu, przesunąć tylko jeden ze swoich pionów. Piony można przestawić lub wykonać skok przez pion przeciwnika. Jednakże nie wolno tego łączyć w jeden ruch.
Piony są przesuwane na dowolne pole graniczące z tym, na którym się obecnie znajdują.
Jeśli pole sąsiadujące jest zajęte przez pion własny lub przeciwnika, to może on zostać przeskoczony tylko wtedy, kiedy w kierunku wykonywanego ruchu za danym pionem znajduje się wolne pole. Skoki są dozwolone we wszystkich kierunkach. Pionów nie bije się wzajemnie.
Jednym ruchem wolno przeskoczyć wiele pionów, przy czym można zmieniać kierunek wykonywalnych skoków, np. skakać zygzakiem.
Nie istnieje przymus skakania. Skok łączony może być przerwany w dowolnym miejscu nawet wtedy, gdy można wykonać kolejny lub kolejne skoki.
W grze zwycięża ten z graczy, któremu uda się jako pierwszemu przeprowadzić wszystkie swoje piony do przeciwległego narożnika.
Najczęściej po rozstawieniu wszystkich pionków na szachownicy jeżeli grają ze sobą dwaj gracze otrzymują po 19 pionków, a jeżeli 4, to po 13. Jest możliwość także rozegrania partii w 3 osoby.

</doc>
<doc id="555269" url="https://pl.wikipedia.org/wiki?curid=555269" title="Les Intrépides">
Les Intrépides



</doc>
<doc id="555272" url="https://pl.wikipedia.org/wiki?curid=555272" title="A Kiss Before Dying">
A Kiss Before Dying



</doc>
<doc id="555273" url="https://pl.wikipedia.org/wiki?curid=555273" title="Mike Rich">
Mike Rich

Mike Rich (ur. 1959) – amerykański scenarzysta, najbardziej znany jako twórca scenariuszów do filmów o tematyce sportowej. Ukończył Oregon State University. Swoją karierę rozpoczynał jako reporter radiowy w Portland.
Filmografia.
"Projekty w trakcie realizacji"

</doc>
<doc id="555274" url="https://pl.wikipedia.org/wiki?curid=555274" title="Laptopical">
Laptopical

Laptopical - blog internetowy założony przez Ian Bandyego, Lucy Laymana i Tomiego Foxa w 2004. Blog tematyką obejmuje notebooki i komputery przenośne.

</doc>
<doc id="555275" url="https://pl.wikipedia.org/wiki?curid=555275" title="UH-60 Black Hawk">
UH-60 Black Hawk



</doc>
<doc id="555276" url="https://pl.wikipedia.org/wiki?curid=555276" title="Porta Westfalica (przełom rzeki)">
Porta Westfalica (przełom rzeki)

Brama Westfalska (niem. "Porta Westfalica") – przełom (kanion) rzeki Wezery płynącej przez przejście między górskimi łańcuchami Gór Wezerskich (niem. "Wiehengebirge") po zachodniej stronie i Pogórza Wezerskiego (niem. "Wesergebirge") po stronie wschodniej. Przełom położony jest w powiecie Minden-Lübbecke w Nadrenii Północnej-Westfalii w Niemczech.
Nazwa przełomu została oficjalnie nadana w 1973 po zmianach administracyjnych w Niemczech. "Porta Westfalica" jest łacińskim odpowiednikiem i oznacza „Bramę do Westfalii”. Sam termin został po raz pierwszy użyty w XIX wieku.

</doc>
<doc id="555277" url="https://pl.wikipedia.org/wiki?curid=555277" title="Płaskowyż Jędrzejowski">
Płaskowyż Jędrzejowski

Płaskowyż Jędrzejowski (342.21) – wyżyna położona w południowo-zachodniej części województwa świętokrzyskiego. Wchodzi w skład Niecki Nidziańskiej. Od zachodu ograniczony jest doliną Pilicy, od północy Białą Nidą, a od południa Mierzawą. Jego wschodnie granice wyznacza Nida.
Jest zbudowany z margli kredowych. Występują tu także piaski i gliny z okresu czwartorzędu. W jego środkowej, północno-wschodniej i zachodniej części występują łagodne wzniesienia, przeważnie o układzie równoleżnikowym, dochodzące do wysokości 260-326 m n.p.m. Na obszarze tym wykształciły się urodzajne gleby (rędziny).
W przeważającej części jest to teren rolniczy. W centralnej części płaskowyżu ulokowane jest miasto Jędrzejów.

</doc>
<doc id="555279" url="https://pl.wikipedia.org/wiki?curid=555279" title="Pogórze Wezerskie">
Pogórze Wezerskie

Pogórze Wezerskie (niem. "Weserbergland") – pasmo wzgórz i gór niskich Średniogórza Niemieckiego, w Dolnej Saksonii, Hesji i Nadrenii Północnej Westfalii, między miastami Porta Westfalica i Hann. Münden.
Pogórze Wezerskie stanowią pas wzgórz i kotlin o wysokościach na ogół od 300 do 500 m n.p.m. Przestrzeń krajobrazowa określona jest przez wzniesienia i doliny jednej z największych rzek Niemiec – Wezery. Najważniejszymi miastami Pogórza Wezerskiego są Bad Karlshafen, Holzminden, Höxter, Bodenwerder, Hameln, Rinteln i Vlotho.
W krajobrazach Pogórza Wezerskiego umieścili swoje opowiadania Bracia Grimm, m.in. baśń "Flecista z Hameln", opisującą wydarzenie, które ponoć naprawdę miało miejsce w 1284, choć w rzeczywistości przebiegło inaczej, niż opisuje to legenda. Z miasta Fülme w Pogórzu Wezerskim pochodzi jeden z polskich rodów możnowładczych – Herburtowie. Okolica znana jest również z renesansowych budowli.
Ważniejsze szczyty (z północy na wschód):

</doc>
<doc id="555282" url="https://pl.wikipedia.org/wiki?curid=555282" title="Dom Sedlaczka w Tarnowskich Górach">
Dom Sedlaczka w Tarnowskich Górach

Dom Sedlaczka – pochodzący z XVI w. zabytkowy budynek znajdujący się przy Rynku w Tarnowskich Górach (Rynek 1).
Historia.
Pierwotnie był siedzibą starostów ziemi bytomskiej. W 1805 roku został wykupiony przez czeskiego kupca Jana Sedlaczka, który wcześniej w 1786 urządził w nim, istniejącą do dziś, winiarnię (do 1922 była prowadzona przez potomków Sedlaczka).
Jest to miejsce, gdzie zatrzymał się i biesiadował w 1683 król Jan III Sobieski podczas swojej wyprawy na Wiedeń. W winiarni byli także królowie Polski: August II Mocny (1697), August III Sas (1734), pisarze: niemiecki, Johann Wolfgang Goethe (1790) czy polski, Julian Ursyn Niemcewicz (1821).
Po II wojnie światowej budynek był w opłakanym stanie i groziło mu wyburzenie. Jednakże w 1957 roku Stowarzyszenie Miłośników Ziemi Tarnogórskiej podjęło się remontu. Podczas trwania prac renowacyjnych odkryto renesansowy strop z polichromią z I połowy XVII wieku.
W 2019 roku miał miejsce remont krytego gontem dachu.
Architektura.
Budynek jest piętrowy, na planie prostokąta. Posiada więźbę dachową pokrytą gontem. Na parterze zachowały się sklepienia kolebkowe z lunetami, a piwnice są nakryte kolebkowo z lunetami oraz żaglastymi sklepieniami.
Pod dachem w narożu budynku można zaobserwować kamienną głowę z pióropuszem (prawdopodobnie z końca XVII wieku) przedstawiającą Augusta III. Nad wejściem do budynku znajduje się, pochodząca z 1786 roku, ozdobna dekoracja z puttami, podtrzymującymi kotarę oraz pierwszy herb miasta, będący jednocześnie herbem górniczym. Na miejscu tego herbu, między XVIII a II połową XX wieku, znajdował się orzeł Królestwa Prus. Wnętrza parteru zdobiły pierwotnie dziewiętnastowieczne malowidła i płaskorzeźba z wizerunkiem króla Augusta II Mocnego, które nie zachowały się.
Na pierwszym piętrze znajduje się założone w 1958 roku muzeum, z głównie górniczymi zbiorami i wystawami dotyczącymi miasta, jego zabytków i jego historii na przestrzeni wieków. W jednej z tamtejszych sal, tzw. „Sali pod Renesansowym Stropem” organizowane są spotkania naukowo-kulturalne.
Obecnie piętro jest własnością Urzędu Miasta Tarnowskie Góry, a piwnice i parter są własnością prywatną.

</doc>
<doc id="555284" url="https://pl.wikipedia.org/wiki?curid=555284" title="Palazzo Pitti">
Palazzo Pitti

Palazzo Pitti, "pałac Pittich" – renesansowy pałac znajdujący się we Florencji. Położony jest na południowym brzegu rzeki Arno, niedaleko od Ponte Vecchio.
Budowę pałacu rozpoczął w 1458 roku florencki bankier Luca Pitti i z tego czasu pochodzi zasadnicza część dzisiejszej budowli. Nie ma pewności kto zaprojektował budynek. Zgodnie z XVI-wiecznym przekazem Giorgio Vasariego miał nim być Filippo Brunelleschi, jednak informacja ta wzbudza kontrowersje – budowę rozpoczęto bowiem dopiero 12 lat po śmierci Brunelleschiego, a ponadto kierownikiem budowy miał być według tego samego przekazu Luca Fancelli, wówczas jeszcze dziecko. Część badaczy, opierając się na cechach stylistycznych budynku, uważa pałac raczej za dzieło Leona Battisty Albertiego.
Budowę pałacu przerwano w 1472 roku, po śmierci właściciela. Do 1550 budynek stał nieukończony, aż kupili go florenccy Medyceusze na oficjalną rezydencję panujących w Wielkim Księstwie Toskanii i przebudowali.
Obecnie Palazzo Pitti stanowi największy kompleks muzealny we Florencji, składający się z:

</doc>
<doc id="555285" url="https://pl.wikipedia.org/wiki?curid=555285" title="Arcisze">
Arcisze

Arcisze – wieś położona do 1939 r. na terenie Rzeczypospolitej Polskiej w województwie nowogródzkim, a obecnie na terytorium Białorusi w rejonie szczuczyńskim obwodu grodzieńskiego.
Wieś królewska położona była w końcu XVIII wieku w starostwie niegrodowym wasiliskim w powiecie lidzkim województwa wileńskiego. 
Dane historyczne.
Historia przynależności obszarów, na których położone są Arcisze jest przedstawiona na stronie o Wasiliszkach. Arcisze przynależą do parafii kościoła rzymskokatolickiego pw. św. ap. Piotra i Pawła w Starych Wasiliszkach.
Według Słownika Geograficznego Królestwa Polskiego Arcisze to wieś położona w powiecie lidzkim, 4 okr. pol., gimie i dobrach skarb. Wasiliszki (o 3 w.). W roku 1865 było 94 dusz rewiz. 3 stycznia 1921 w Arciszach żyło 274 ludzi wyznania katolickiego narodowości polskiej, a wieś składała się z 52 domów mieszkalnych (zabudowa zagrodowa).
Opis i geografia.
Miejscowość położona jest na niewielkim wzniesieniu. Na północy rozciąga się dolina rzeki "Lebiedka", za którą na kolejnym wzniesieniu zlokalizowana jest wieś Stare Wasiliszki. Przez rzekę można przejść korzystając z kilku rozsypujących się kładek przerzuconych naprędce przez okolicznych mieszkańców. Dojazd wymaga okrężnej drogi: należy jechać na wschód do drogi Szczuczyn – Wasiliszki i za cmentarzem "Wasiliszkowskim" zawrócić i pokonać ok. 2 km drogi powrotnej, albo udać się na zachód do sąsiedniej wsi, gdzie jest mostek umożliwiający jedynie przejście i bród przez który miejscowe samochody przejeżdżają przez rzekę (z odpowiednim rozpędem).
W miejscowości dominuje wiejska zabudowa drewniana.
Do dnia dzisiejszego większość mieszkańców to Polacy (podobnie zresztą jak w całej okolicy). Dominują osoby starsze, młodzież wybiera miasto, a kolejne domy albo podpadają w ruinę albo są zagospodarowywane przez "Kołchoz" lub "Kompleks" w Wasiliszkach na potrzeby mieszkaniowe swoich pracowników.

</doc>
<doc id="555288" url="https://pl.wikipedia.org/wiki?curid=555288" title="Teddy Lucic">
Teddy Lucic



</doc>
<doc id="555289" url="https://pl.wikipedia.org/wiki?curid=555289" title="Ján Mucha">
Ján Mucha

Ján Mucha (ur. 5 grudnia 1982 w Belej nad Cirochou) – słowacki piłkarz występujący na pozycji bramkarza, zawodnik m.in. Legii Warszawa i reprezentacji Słowacji, trener.
Kariera klubowa.
Mucha był wychowankiem Interu Bratysława, od 2002 występował w MŠK Žilina.
Legia Warszawa.
Mucha mając niespełna 23 lata przeniósł się w 2005 z MŠK Žilina, gdzie przegrywał rywalizację z Miroslavem Königem, do Legii Warszawa. Działacze polskiego klubu zapłacili Słowakom 50 tysięcy euro ekwiwalentu za wyszkolenie. Mucha miał też ofertę od jednego z greckich pierwszoligowców, ale z niej nie skorzystał. Do Legii dołączył na zgrupowaniu w Austrii.
Przez pierwsze 14 miesięcy pobytu Muchy w Legii bramki stołecznej drużyny bronił nieprzerwanie Łukasz Fabiański. Ówczesny trener "Wojskowych" Dariusz Wdowczyk pierwszy raz postawił na Muchę po kilku słabszych meczach Fabiańskiego. Po transferze Fabiańskiego do Arsenalu FC Mucha został pierwszym bramkarzem Legii. Słowak szybko zapełnił lukę po Polaku, a w szatni stał się jedną z najważniejszych osób, zaraz po Aleksandarze Vukoviciu.
Podczas występów w warszawskim klubie Mucha uzyskał znaczące rekordy ligowe:
Everton FC.
20 stycznia 2010 poinformował, że nie przedłuży kontraktu z Legią. Tego samego dnia podpisał w Maladze trzyletni kontrakt z angielskim Evertonem, który obowiązywał od 1 lipca 2010 (po wygaśnięciu umowy z warszawskim klubem).
Krylja Sowietow Samara.
Po wygaśnięciu w 2013 umowy z Evertonem Mucha pozostawał wolnym zawodnikiem. 17 lipca 2013 podpisał dwuletni kontrakt z Kryljami Sowietow Samara. Ostatni sezon kontraktu spędził na wypożyczeniu w Arsienale Tuła.
Slovan Bratysława.
Po zakończeniu kontraktu z Kryljami podpisał umowę ze Slovanem Bratysława, którego barwy reprezentował w latach 2015–2017.
Bruk-Bet Termalica Nieciecza.
29 czerwca 2017 związał się rocznym kontraktem z Bruk-Betem Termaliką Nieciecza.
Kariera reprezentacyjna.
17 stycznia 2008 otrzymał od selekcjonera Jána Kociana pierwsze w swojej karierze powołanie do seniorskiej reprezentacji Słowacji. W towarzyskim spotkaniu Słowacy zmierzyli się Węgrami; Mucha stanął w ich bramce w 46. minucie, zmieniając Štefana Seneckýego.
O miejsce w bramce drużyny narodowej Mucha rywalizował z bramkarzem rosyjskiego Zenita Petersburg Kamilem Čontofalským i golkiperem tureckiego Ankarasporu Seneckým.
14 października 2009 reprezentacja Słowacji z Muchą w składzie pokonała w Chorzowie Polskę 1:0, awansując pierwszy raz w historii do mistrzostw świata w Południowej Afryce. Mucha na mundialu wystąpił we wszystkich meczach reprezentacji w pełnym wymiarze czasowym (trzech grupowych oraz w spotkaniu 1/8 finału).
Kariera trenerska.
W latach 2019–2021 był asystentem trenera bramkarzy w Legii Warszawa.

</doc>
<doc id="555291" url="https://pl.wikipedia.org/wiki?curid=555291" title="Baník Ostrava">
Baník Ostrava



</doc>
<doc id="555292" url="https://pl.wikipedia.org/wiki?curid=555292" title="Living Colour">
Living Colour

Living Colour – grupa amerykańskich muzyków, powstała w 1984 r. w Nowym Jorku, grająca trudną do zaklasyfikowania mieszankę heavy metalu, rocka, free jazzu, funky, hip-hopu i innych stylów – określaną nieraz jako "crossover".
Grupa podpisała kontrakt z wytwórnią "Epic Records" (obecnie "Sony") w 1987 r., wydając pierwszą płytę – "Vivid" – rok później. Sławę przyniósł zespołowi utwór "Cult of Personality", spopularyzowany przez stację MTV, za który grupa otrzymała w 1990 r. nagrodę Grammy w kategorii „najlepszy utwór hardrockowy” (w 2004 wersja tego utworu została wykorzystana w ścieżce dźwiękowej do gry , a później również w grze muzycznej Guitar Hero III Legends of Rock). Utwór był wykorzystywany w federacji WWE jako muzyka wejściowa wrestlera CM Punka. Podczas uroczystości MTV Video Music Awards w tym samym roku, Living Colour uzyskał tytuł „najlepszego nowego artysty”.
Drugi album, "Time’s Up" z 1990 r., potwierdził klasę Living Colour. W 1991 r. zespół wziął udział w pierwszej edycji rockowego festiwalu Lollapalooza. Wkrótce potem od grupy odszedł basista, Muzz Skillings – zastąpił go Doug Wimbish. Już w nowym składzie, w 1993 r., został nagrany trzeci album studyjny, "Stain". W 1995 r. z powodu nieporozumień podczas prac nad czwartym albumem doszło do rozpadu grupy. Przez prawie 6 lat muzycy prowadzili działalność solową, a w roku 2001 grupa reaktywowała się – najpierw na koncerty, potem zaś nagrała czwarty album studyjny, "CollideØscope" (2003). Zespół wziął udział w „Experience Hendrix Tribute Tour” – tournée poświęconemu Jimiemu Hendriksowi.

</doc>
<doc id="555296" url="https://pl.wikipedia.org/wiki?curid=555296" title="Julian Casablancas">
Julian Casablancas

Julian Fernando Casablancas (ur. 23 sierpnia 1978) – amerykański piosenkarz, autor tekstów i muzyk, bardziej znany jako wokalista i naczelny autor tekstów amerykańskiego rockowego zespołu The Strokes. Casablancas rozpoczął karierę solową wydając album Phrazes for the Young 3 listopada 2009 roku.
Wczesny okres życia, edukacja i życie osobiste.
Julian Fernando Casablancas urodził się w Nowym Jorku jako syn katalońsko-amerykańskiego potentata biznesowego Johna Casablancasa, założyciela agencji modelek Elite Model i Jeanette Christiansen, byłej modelki i Miss Danii. Ma siostry Cecile i Ninę oraz braci Fernando i Johna jr. Jego dziadek ze strony ojca, Fernando Casablancas, jest dobrze znanym biznesmenem z branży włókienniczej. Jego rodzice rozwiedli się i jego matka poślubiła malarza Sama Adoquei. Adoquei pomógł ukształtować wczesny muzyczny gust Casablancasa, wystawiając go na działanie takiej muzyki jak The Doors, która znacznie różniła się od Phila Collinsa, którego słuchał.
Pierwszym członkiem The Strokes, jakiego spotkał Casablancas, był Nikolai Fraiture, który uczęszczał z nim do Lycée Français de New York (Fraiture ukończył je w 1997 r., Casablancas w 1996). Kiedy miał 14 lat, ojciec wysłał go do instytutu Le Rosey, elitarnej szkoły z internatem w Szwajcarii. Podczas krótkiego pobytu w Szwajcarii Casablancas spotkał kolejnego przyszłego członka The Strokes, Alberta Hammonda Jr. Casablancas uczęszczał do szkoły Dwight z dwoma innymi przyszłymi Strokes’ami, Nickiem Valensim i Fabrizio Moretti. Casablancas nigdy nie ukończył szkoły, ale pobierał naukę w klasie muzycznej, gdzie – jak powiedział – po raz pierwszy cieszył się ze swojego pobytu tam.
5 lutego 2005 roku w Nowym Jorku Casablancas poślubił Juliet Joslin, asystentkę managera The Strokes. Para ma syna, Cala, urodzonego 23 stycznia 2010 r. Drugi syn, Zephyr, urodził się 27 marca 2015 r. Julian i Juliet rozwiedli się w 2019 roku. Od 2020 r. mieszka w Los Angeles.
Kariera muzyczna.
Muzyczne wpływy.
Za swoje ulubione utwory wszech czasów Casablancas uznaje „A change is gonna come” Sama Cooke’sa i „Oh! Look at me now” Franka Sinatry. Ponadto przyznaje, jak duży wpływ na jego teksty i styl śpiewania mają tacy artyści jak Lou Reed czy The Velvet Underground. „Sposób, w jaki Lou Reed pisał i śpiewał o narkotykach i seksie, o ludziach dookoła niego, było tak rzeczywiste” – oświadczył Casablancas w wywiadzie dla Rolling Stone. „Reed mógł w romantyczny sposób sportretować te szalone sytuacje, ale był również realistą. To była poezja i dziennikarstwo.”
Praca solowa.
Jego pierwszy solowy album, "Phrazes for a Young" (inspirowany książką Oscara Wilde’a "Phrases and Philosophies for the Use to Young") w Wielkiej Brytanii został wydany 2 listopada 2009 r., a w Stanach Zjednoczonych 3 listopada tego samego roku. Producentem albumu nagranego w Omaha, Nebrasce i nowojorskim domu Juliana był Jason Lader. Album był pod silnym wpływem nowej fali i elektroniki, z wykorzystaniem syntezatorów Casablancasa w wielu piosenkach. Julian omówił jego nowe brzmienie mówiąc „Odszedłbym od dziwactw w muzyce, ale chciałem być mądry. Nie chciałem, żeby ludzie mówili, OK, to jest jego dziwaczne abstrakcyjne coś, i odrzucili ten album. Pracowałem zbyt ciężko, żeby do tego doszło... Chciałem być oryginalny w zwariowany sposób i wypełnić lukę pomiędzy muzyką tradycyjną a współczesną”.
Aby w związku z wydaniem płyty, w październiku Casablancas zagrał serię koncertów w Los Angeles, następnie od 30 listopada 2009 r. występował z The Sick Six w Europie.
Inne zajęcia.
Wiedząc, że w The Strokes nie nagra zbyt wiele, Casablancas pokazał swój talent jako multiinstrumentalista poprzez gościnne występy. Grał na gitarowym syntezatorze i użyczał swojego wokalu w chórkach do piosenki „Sick, sick, sick” zespołu Queens of the Stone Age, grał na gitarze basowej i śpiewał w chórkach do „Scared” Alberta Hammonda Jr i grał na drugim zestawie perkusyjnym w „Evening sun” Strokes’ów.
Casablancas posłużył również jako inspiracja dla kilku innych muzyków i malarki Elizabeth Peyton. Piosenka Courtney Love pt. „But Julian, I’m a little bit older than you” z jej debiutanckiego albumu America’s Sweetheart (wydanego w 2004 r.) została napisana właśnie o nim.
Casablancas, wraz z The Strokes, wykonał cover utworu Marvina Gaye’a „Mercy mercy me” z Joshuą Homme’m na perkusji i Eddiem Vedderem w chórkach. Cover został wydany w 2006 r.
W 2008 r. Casablancas nagrał dla Converse’a piosenkę z Santigold (wtedy znajej jako Santogold) i Pharrellem N*E*R*D pt. „My drive thru”. Pojawił się także w kampanii reklamowej.
W 2009 Casablancas nagrał piosenkę z Andym Sambergiem, Jormą Taccone i Akivą Schaffer z The Lonely Island pt. „Boombox” znajdującą się na ich debiutanckiej płycie i występował z SNL Digital Short w tej samej piosence. Współpracował także z Danger Mouse and Sparklehorse i nagrał z nimi piosenkę „Little girl”.
21 grudnia 2009 r. wykonał „I wish it was Christmas today” w Late Night z Jimmym Fallonem.
7 czerwca 2011 r. Azzaro Pefume wybrało Juliana do reprezentowania ich nowego zapachu dla mężczyzn, Decibel i skomponowania muzyki do reklamy. Niecały miesiąc później Casablancas za pośrednictwem swojego Twittera potwierdził, że skomponował piosenkę dla Azzaro Perfume.
W 2013 roku nagrał wokal do piosenki „Instant Crush” z czwartego albumu studyjnego francuskiego duetu Daft Punk – Random Access Memories.
W 2020 razem z Davidem Crossem został hostem fikcyjnego radia „Kult FM” w grze Grand Theft Auto Online.

</doc>
<doc id="555297" url="https://pl.wikipedia.org/wiki?curid=555297" title="Margle">
Margle



</doc>
<doc id="555306" url="https://pl.wikipedia.org/wiki?curid=555306" title="Śródmiejska Obwodnica Zachodnia w Bielsku-Białej">
Śródmiejska Obwodnica Zachodnia w Bielsku-Białej



</doc>
<doc id="555307" url="https://pl.wikipedia.org/wiki?curid=555307" title="Obwodnica Zachodnia (Bielsko-Biała)">
Obwodnica Zachodnia (Bielsko-Biała)



</doc>
<doc id="555308" url="https://pl.wikipedia.org/wiki?curid=555308" title="Obwodnica Zachodnia w Bielsku-Białej">
Obwodnica Zachodnia w Bielsku-Białej



</doc>
<doc id="555309" url="https://pl.wikipedia.org/wiki?curid=555309" title="Zachodnia Obwodnica (Bielsko-Biała)">
Zachodnia Obwodnica (Bielsko-Biała)



</doc>
<doc id="555310" url="https://pl.wikipedia.org/wiki?curid=555310" title="Zachodnia Obwodnica w Bielsku-Białej">
Zachodnia Obwodnica w Bielsku-Białej



</doc>
<doc id="555320" url="https://pl.wikipedia.org/wiki?curid=555320" title="Gundam (seria)">
Gundam (seria)

 – anime przedstawiające ogromne roboty. "Gundam" jest wspólną nazwą stosowaną do wielu niezależnych serii w kilku alternatywnych światach przedstawionych (ang. "timeline"). Powstały również gry wideo (np. "Dynasty Warriors Gundam"), mangi i powieści osadzone w tych światach, zarówno powtarzające fabułę anime, jak i opowiadające całkowicie odrębne historie. W Polsce dostępna jest manga "Gundam Wing".
Pomysł.
Oryginalny "Mobile Suit Gundam" powstał głównie dzięki Yoshiyuki Tomino oraz zmieniającej się grupie twórców z firmy Sunrise Inc., występujących pod wspólnym pseudonimem „Hajime Yatate”.
Podczas wstępnej fazy seria była zatytułowana "Freedom Fighter Gunboy" lub po prostu "Gunboy" (chłopiec z karabinem), ze względu na to, że tytułowy robot był uzbrojony w karabin, a seria była skierowana do chłopców. W tej fazie wiele nazw odnosiło się do wolności (ang. "freedom"), np. Biała Baza (ang. "White Base") początkowo nazywała się Forteca Wolności (ang. "Freedom's Fortress"). Zespół Yatate połączył angielskie słowo "gun" z ostatnią sylabą słowa "freedom" tworząc słowo "Gundom". Tomino przekształcił to w obecną formę "Gundam", sugerując że symbolizuje ona, że siła karabinu ("gun") powstrzymuje wrogów podobnie jak tama ("dam") powstrzymuje powódź.
Gundam jak wiele innych „mobile suits” (ruchomych kombinezonów) pojawiających się w serialu, Gundam jest zwykle sterowany z kokpitu umieszczonego w torsie, podczas gdy kamera przekazująca widok otoczenia jest umieszczona w okolicach głowy. Chociaż Gundamy z poszczególnych serii często nie mają ze sobą nic wspólnego poza nazwą, większość z nich zachowuje kilka podstawowych cech, takich jak humanoidalny kształt, charakterystyczny hełm, białe ubarwienie (czasem z czerwonymi, niebieskimi i złotymi fragmentami) oraz znaczna przewaga technologiczna nad innymi kombinezonami bojowymi (ang. "mobile suits").
Nowości.
"Gundam" uważa się za punkt zwrotny w historii mangi i anime, przypisując mu zapoczątkowanie gatunku "Real Robot" ("prawdziwe roboty"). Gatunek "Real Robots" różni się poprzedzającego go gatunku "Super Robot" stylistyką i budową fabuły. Projekty robotów i broni usiłują być realistyczne, zmienia się ich rola i wydzwięk etyczny. Wcześniejszym projektem Tomino, w którym rozwijały się te pomysły, był Zambot 3.
Głównym tematem poruszanym przez większość serii Gundam (z wyjątkiem G Gundam i uniwersum Gundam Build Fighters) jest surowy opis okropności wojny. Wszystkie maszyny, także Gundamy, są przedstawione realistycznie: kończy im się energia i amunicja, wymagają odpowiedniego oprogramowania, ulegają uszkodzeniom i psują się jak każda inna maszyna. Technologia, przynajmniej ta w świecie Universal Century, jest praktyczna i wywodzi się z istniejącej nauki (punkty Lagrange'a w przestrzeni, cylinder O'Neilla jako środowisko do życia i produkcja energii z helu 3 (fizyka Minovsky’ego).
Narracja skupia się na emocjach bohaterów, zwykle wplątanych w konflikt nie z własnego wyboru i stawiających czoła śmierci, zniszczeniu i nieludzkim czynom. Z kilkoma wyjątkami nie występują postacie całkowicie dobre lub złe, każdy ma swoje motywy. Polityka zawsze pojawia się w tle, jak w prawdziwych wojnach. "Gundam" przedstawia również konkretne problemy z rzeczywistego świata i określone idee polityczne.
Większość historii jest ułożonych według wzorca "dorastanie". Główny bohater (czasem także jego główny przeciwnik), a także większość osobowości, punktów widzenia i działań mogą się znacznie zmienić w miarę rozwoju akcji. Sprawia to, że intryga staje się bardziej rzeczywista. We wczesnych seriach typu "Super Robot" bohaterowie zachowywali się najczęściej w ten sam przewidywalny sposób we wszystkich odcinkach. W różnych seriach Gundam osobowości bohaterów i ich działania zmieniają się w odpowiedzi na rozgrywające się wokół nich wydarzenia (przykład to wpływ wydarzeń serii na osobowości dwóch rywali Amuro Raya i Chara Aznable).
Uniwersa Gundama (timelines).
Wiek Kosmiczny.
Najbardziej znanym i rozbudowanym uniwersum Gundama jest Wiek Kosmiczny (Universal Century – UC). To właśnie w tym świecie rozgrywa się akcja, rozpoczynającego całą serię, pierwszego serialu telewizyjnego. Świat ten na przestrzeni ponad trzydziestu lat od swojego powstania (1979) doczekał się kilku seriali, filmów pełnometrażowych, książek, komiksów, artbooków, albumów i gier video. Serial Victory Gundam rozgrywa się w odległym czasie (153 UC) i nie pojawiają się postaci i wydarzenia znane z poprzednich serii takich jak np. Gundam Z (mimo to w mandze występuje podstarzały Judau Ashita- główny bohater Gundama ZZ). Rok zerowy to data utworzenia pierwszej kolonii kosmicznej (2046 rok kalendarza gregoriańskiego).
W świecie UC "Gundam" to nazwa pierwszego eksperymentalnego, uniwersalnego kombinezonu bojowego (ang. "mobile suit") zaprojektowanego i zbudowanego przez Federację Ziemską. Dysponuje on możliwościami i siłą ognia przewyższającą standardowe, seryjnie produkowane kombinezony bojowe. W późniejszym czasie jego konstrukcja jest punktem wyjściowym, przy projektowaniu i budowie jego następców, kombinezonów bojowych takich jak np. "RX-178 Gundam Mk.II", "MSZ-004 Zeta Gundam" itp.
Future Century.
W uniwersum Future Century (pol. „Wiek Przyszłości” – tłumaczenie nieoficjalne) Ziemia jest niemal całkowicie wyludniona po tym jak większość populacji wyemigrowała w kosmos, przenosząc się do otaczających planetę kolonii (nazywanych od nazwy kraju którego populacja zamieszkuje daną kolonię z przedrostkiem „Neo”, np. Neo Japonia). Aby rozwiązać kwestię wyboru nadrzędnej władzy, co cztery lata organizowany jest turniej "Gundam Tournament" w którym każda kolonia wystawia własnego pilota i jego Gundama, stającego do walki z przedstawicielami innych narodów. Kraj, którego pilot zwycięża turniej, zyskuje prawo do władania pozostałymi koloniami do czasu następnego turnieju. Ze względu na motyw przewodni i projekty mechaniczne występujące w serii, jest to najbliższe gatunkowi Super Robot uniwersum metaserii "Gundam".
Po Kolonizacji.
Po angielsku zwane After Colony (AC). Rok zerowy jest tutaj datą rozpoczęcia budowy pierwszych pozaziemskich kolonii kosmicznych.
W świecie AC słowo "Gundam" odnosi się do kombinezonów bojowych (ang. "mobile suit") wykonanych ze specjalnego materiału nazywanego Gundamium, który może być wydobywany i przetwarzany jedynie w kosmosie. Ten materiał sprawia, że Gundamy są praktycznie niezniszczalne. Każdy z Gundamów ma swoją nazwę odnoszącą się do jego właściwości lub pochodzenia: "Wing Gundam", "Gundam Heavyarms", "Sandrock Gundam", "Gundam Deathscythe" lub "Shenlong Gundam".
After War.
Po polsku Po wojnie (tłumaczenie nieoficjalne). Rok zero to data zakończenia VII Wojny Kosmicznej (wskutek której śmierć poniosło prawie 99% ludzkiej populacji) pomiędzy Ziemią a jej zbuntowanymi koloniami. Niektórzy fani sądzą, że jest to odległy okres Universal Century, ponieważ podobnie jak w UC, w AW występują ludzie sklasyfikowani jako Newtype'y, a Gundamy są wykonane ze stopu Gundamium.
Właściwy Wiek.
Po japońsku Seireki (正歴, w skrócie CC). Przez fanów tłumaczone często jako "Correct Century". CC jest przewidziane jako odległa przyszłość dla wszystkich poprzednich systemów rachuby czasu. Nazwa rachuby jest grą słów- japońskie słowo "seireki" (西暦) oznacza naszą erę.
Era Kosmiczna.
Po angielsku "Cosmic Era"' (CE). Podobnie jak w uniwersach UC i AC rok zero w kalendarzu CE to data budowy pierwszej pozaziemskiej kolonii.
W świecie Ery Kosmicznej słowo Gundam nigdy nie występuje w sposób oficjalny, jednak wiele kombinezonów bojowych ("mobile suit") posiada cechy Gundamów z innych serii. Każdy z nich korzysta z systemu operacyjnego o skomplikowanej nazwie, która zawsze może być skrócona do G.U.N.D.A.M., co jest nieformalnym nawiązaniem do tradycji. Niektóre postacie (w szczególności Kira Yamato i jego przyjaciele) używają słowa Gundam w stosunku do tych maszyn, zamiennie z ich właściwymi nazwami.
Rok Pański.
Gundam 00 jest pierwszą serią rozgrywającą się w świecie używającym współczesnego kalendarza gregoriańskiego (Anno Domini, AD). Akcja pierwszego sezonu rozpoczyna się w roku 2307, drugi zaś ma miejsce w 2312.
Zaawansowana Generacja.
Po angielsku Advanced Generation (AG). Rok zerowy to rozpoczęcie kolonizacji Marsa. W tym czasie rozgrywa się najdłuższa wojna ze wszystkich dotychczasowych całej sagi- trwa blisko 100 lat. Seria "Gundam AGE" jest podzielona na trzy części, w każdej do walki staje jeden członek rodu Asuno.
Budowniczy Wojownicy.
Akcja serialu dzieje się przyszłości „naszego” świata, w którym Gundamy są tylko zwykłymi anime. Po wynalezieniu „cząsteczek Plavsky'iego” reagujących na plastik popularne stały się w latach 40. XXI wieku pojedynki Gunpla – modeli mechów z różnych seriali Gundam. Corocznie organizowany jest turniej o najlepszego zawodnika/zespół na świecie.
W serialach tej linii czasowej pojawiają się przerobione projekty robotów z innych wcześniej powstałych animacji Gundam.
Po Katastrofie.
Punktem początkowym kalendarza jest zakończenie „Nieszczęsnej Wojny”, która doprowadziła do znacznego wyniszczenia Ziemi i Marsa (w tym uniwersum jego warunki klimatyczne zostały przystosowane do życia ludzkiego). Istnieje drobna przesłanka, że może być to odległa przyszłość świata Wieku Kosmicznego.
Super Deformed Gundam.
Super Deformed Gundam to seria parodii metaświata Gundam. Poszczególne historie są najczęściej zupełnie odrębne i niekoniecznie zgodne z pozostałymi lub z oryginalnymi seriami.

</doc>
<doc id="555321" url="https://pl.wikipedia.org/wiki?curid=555321" title="Hrabstwo Atlantic">
Hrabstwo Atlantic

Hrabstwo Atlantic – hrabstwo (ang. "county") w stanie New Jersey w USA. Populacja wynosi 252 552 mieszkańców (stan według spisu z 2000 r.).
Powierzchnia hrabstwa wynosi 1739 km². Gęstość zaludnienia wynosi 174 osób/km².

</doc>
<doc id="555327" url="https://pl.wikipedia.org/wiki?curid=555327" title="Rozejm w Altmarku">
Rozejm w Altmarku

Rozejm w Altmarku (rozejm altmarski) – sześcioletni rozejm kończący wojnę polsko-szwedzką (1626–1629). Zawarty został 26 września 1629 w Altmarku (dzisiaj Stary Targ) pomiędzy Szwecją a Rzeczpospolitą przy mediacji dyplomacji francuskiej, angielskiej i brandenburskiej.
Układ został zaakceptowany przez Sejm zebrany w Warszawie 12 marca 1631.
Najważniejsze postanowienia:
W 1635 postanowienia rozejmu w Altmarku zmodyfikowano, podpisując korzystniejszy dla Polski rozejm w Sztumskiej Wsi.

</doc>
<doc id="555331" url="https://pl.wikipedia.org/wiki?curid=555331" title="Hrabstwo Warren (New Jersey)">
Hrabstwo Warren (New Jersey)

Warren – hrabstwo (ang. county) w stanie New Jersey w USA. Populacja wynosi 102 437 mieszkańców (stan według spisu z 2000 r.).
Powierzchnia hrabstwa wynosi 940 km². Gęstość zaludnienia wynosi 111 osób/km².

</doc>
<doc id="555332" url="https://pl.wikipedia.org/wiki?curid=555332" title="Oblat">
Oblat

Oblat (od – ofiarowany) – członek katolickiego zgromadzenia zakonnego założonego w 1816 r. we Francji, osoba świecka podejmująca stałą służbę przy klasztorze i uprawniona do noszenia stroju zakonnego, a w średniowieczu także dziecko przeznaczone przez rodziców do stanu zakonnego.

</doc>
<doc id="555336" url="https://pl.wikipedia.org/wiki?curid=555336" title="Karl Georg von Hoym">
Karl Georg von Hoym

Karl Georg Heinrich von Hoym (ur. 20 sierpnia 1739 w Pobłociu, zm. 20 października 1807) – minister Śląska i Prus Południowych.
Życiorys.
Urodził się w Pobłociu (niem. "Poblotz") w 1739 r. jako syn Bogislawa von Hoyma, pana na Poblotz i jego żony Augusty Henrietty z domu Wobeser. Jego ojciec służył w stopniu podporucznika w I wojnie śląskiej, podczas której zmarł w 1741 r. Rok później zmarła także jego matka, a młody Karl Georg znalazł się pod opieką Heinricha von Podewilsa, który wychowywał go razem ze swoimi synami.
Po ukończeniu Collegium Fridericianum w Królewcu, rozpoczął w 1758 r. studia prawnicze na Uniwersytecie Viadrina we Frankfurcie nad Odrą. Interesował się wtedy nauką języków obcych. W lipcu 1761 r. przybył do Wrocławia z zamiarem wstąpienia do regimentu kirasjerów dowodzonych przez gen. Gustava Albrechta von Schlabrendorfa, jednak nie został do nich przyjęty ze względu na "zły wygląd". Następnie został skierowany przez Schlabrendorfa do jego brata Ernsta Wilhelma, który zatrudnił go 8 sierpnia 1761 r. na stanowisku referendarza w śląskiej kamerze wojen i domen. 
Po względnie krótkim okresie pracy, awansował w kamerze wojen i domen na stanowisko drugiego dyrektora w marcu 1767 r. W tym samym roku poślubił baronównę Antonię Louise von Dyhrn und Schönau. Niedługo potem poznał króla Fryderyka II Wielkiego, który ustanowił go w 1769 r. prezydentem rządu w Kleve. W 1770 r. powrócił na Śląsk, gdzie objął funkcję ministra do spraw tej pruskiej prowincji.
Po II rozbiorze Polski i utworzeniu prowincji Prusy Południowe w 1793 r. został jej namiestnikiem. Jego rządy cechowały tam zbytni despotyzm i biurokratyzacja, co było krytykowane przez Hansa von Helda.
Po III rozbiorze Polski dobra duchowne, starostwa i inne królewszczyzny na podstawie deklaracji króla pruskiego Fryderyka Wilhelma II z 28 lipca 1796 r. przeszły na własność skarbu pruskiego, a król hojnie rozdawał je swym dygnitarzom i generałom. Karl Georg von Hoym otrzymał starostwo guzowskie, lecz wyraził zgodę na sprzedanie dóbr ich dotychczasowej właścicielce, Pauli Ogińskiej, matce Feliksa Łubieńskiego. Był także właścicielem majątków w okolicach Brzegu Dolnego i Kielc. 
Po pokoju w Tylży von Hoym przeszedł na emeryturę i zmarł 22 października 1807 r. w swojej posiadłości w Brzegu Dolnym pod Wrocławiem.

</doc>
<doc id="555338" url="https://pl.wikipedia.org/wiki?curid=555338" title="Hrabstwo Bergen">
Hrabstwo Bergen

Bergen – hrabstwo (ang. "county") w stanie New Jersey w USA. Według spisu ludności na 2000 roku, liczyło 884 118 mieszkańców, w 2006 roku 904 037. Stanowi część obszaru metropolitalnego Nowego Jorku ("New York metropolitan area").
Powierzchnia hrabstwa wynosi 639 km². Gęstość zaludnienia wynosi 1458 osób/km².

</doc>
<doc id="555340" url="https://pl.wikipedia.org/wiki?curid=555340" title="Dorota Chotecka">
Dorota Chotecka

Dorota Anna Chotecka-Pazura, urodzona jako Dorota Kapusta (ur. 15 marca 1966 w Radomiu) – polska aktorka.
Życiorys.
Absolwentka VI Liceum Ogólnokształcącego im. Jana Kochanowskiego w Radomiu. W 1993 ukończyła studia na wydziale aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Na szklanym ekranie zadebiutowała w 1993 rolą w filmie "Pożegnanie z Marią". Potem wystąpiła w takich produkcjach, jak "Awantura o Basię", "Wszyscy jesteśmy Chrystusami", "Dzień świra" czy "Szczęśliwego Nowego Jorku".
Ogólnopolską popularność zyskała pod koniec lat 90., dzięki roli despotycznej i żywiołowej Danuty Norek w przebojowym serialu komediowym "Miodowe lata" oraz jego kontynuacji "Całkiem nowe lata miodowe". Z kolei kreacja prostytutki Joli w sitcomie "13 posterunek" przyniosła jej status seksbomby. Przez dziesięć lat wcielała się także w postać Krystyny Więcławskiej w serialu TVP1 "Ranczo".
Na kanale Polsat Café aktorka prowadziła programy "Baby room", "Stylowe Spotkania Gali" oraz "Fabryka Urody". Od 4 do 11 marca 2016 brała udział w piątej edycji programu rozrywkowego "Dancing with the Stars. Taniec z gwiazdami", emitowanego w telewizji Polsat. Odpadła w drugim odcinku, zajmując 10. miejsce. Jej partnerem tanecznym był Robert Kochanek.
Życie prywatne.
Od 2003 jest żoną aktora Radosława Pazury. 21 stycznia 2007 urodziła się ich córka Klara Maria. Jest bratową aktora Cezarego Pazury. Wraz z mężem została ambasadorem zorganizowanych w Krakowie Światowych Dni Młodzieży 2016.

</doc>
<doc id="555341" url="https://pl.wikipedia.org/wiki?curid=555341" title="Flaga Adżarii">
Flaga Adżarii

Flaga Adżarii została przyjęta przez lokalny parlament 20 lipca 2004. W kantonie znajduje się flaga Gruzji, podkreślająca przynależność Adżarii do państwa gruzińskiego. Niebieskie pasy symbolizują Morze Czarne, pasy białe są symbolem czystości. Siedem pasów symbolizuje miasta Batumi i Kobuleti oraz pięć dystryktów tworzących Adżarię (Batumi, Kobuleti, Keda, Szuachewi, Chulo).

</doc>
<doc id="555342" url="https://pl.wikipedia.org/wiki?curid=555342" title="Asimina triloba">
Asimina triloba



</doc>
<doc id="555344" url="https://pl.wikipedia.org/wiki?curid=555344" title="Hrabstwo Sussex (New Jersey)">
Hrabstwo Sussex (New Jersey)

Sussex – hrabstwo (ang. "county") w stanie New Jersey w USA. Populacja wynosi 144 166 mieszkańców (stan według spisu z 2000 r.).
Powierzchnia hrabstwa wynosi 1388 km². Gęstość zaludnienia wynosi 42 osób/km².

</doc>
<doc id="555346" url="https://pl.wikipedia.org/wiki?curid=555346" title="Serie B">
Serie B

Serie B (dosł. Seria B) – drugi poziom w hierarchii ligowych rozgrywek w piłce nożnej mężczyzn we Włoszech. Utworzona w 1929 roku i zarządzana przez Lega Nazionale Professionisti B (LNPB), a wcześniej do 1943 przez Direttorio Divisioni Superiori (DDS), w sezonie 1945/46 przez Lega Nazionale Alta Italia, od 1946 do 2010 przez Lega Nazionale Professionisti (LNP). Zmagania w jej ramach toczą się cyklicznie (co sezon) w systemie mecz i rewanż. Przeznaczone są dla 20 włoskich klubów piłkarskich. Pierwsze dwa zespoły awansują do Serie A, natomiast zespoły z miejsc 3-8 uczestniczą w barażach, których zwycięzca awansuje do Serie A. Zespoły z miejsc 18-20 spadają do Serie C1, a z miejsc 16-17 walczą w barażach o utrzymanie się w lidze.
Najbardziej utytułowaną drużyna ligi są Genoa CFC i Atalanta BC, którzy uzyskali po 6 tytułów.
Historia.
Jej początki sięgają 1929 roku, kiedy to stara Divisione Nazionale została podzielona na dwie nowe ligi: Serie A, która zgromadziła drużyny sklasyfikowane z pierwszego do dziewiątego miejsca w dwóch grupach, na które były podzielone mistrzostwa 1928/29 oraz Serie B, do której trafiły drużyny sklasyfikowane z dziesiątego do szesnastego miejsca w dwóch grupach z mistrzostw 1928/29, oprócz klubów Spezia, Parma, Monfalconese CNT i zwycięzcy trzech grup ligi północnej (Prima Divisione) sezonu 1928/29 oraz US Lecce, który po wygranej w barażach z Taranto wywalczył mistrzostwo południa (Campionato Meridionale) sezonu 1928/29. W pierwszej edycji Serie B uczestniczyło 18 drużyn, a mistrzostwo zdobyło Casale.
Rozgrywki na drugim poziomie włoskiej piłki nożnej po raz pierwszy odbyły się w sezonie 1904. W pierwszej edycji Seconda Categoria brały udział z jednej strony drużyny rezerwowe klubów należących do Prima Categoria, z drugiej zaś te prowincjalne, które dopiero dołączyły do Federacji. Były to drużyny Andrea Doria II, Audace Torino II, Genoa II i Juventus II. Drużyny z Mediolanu nie byli zainteresowani turniejem. W półfinale Ligurii wygrał Genoa II, a półfinale Piemontu Juventus II, którzy w finale walczyli o pierwszy tytuł mistrza drugiego poziomu. Po wygranej 4:0 pierwszym mistrzem został Genoa II. W następnym sezonie już było 6 uczestników, w tym jedna drużyna, która nie była rezerwową - FC Sempione z Mediolanu.
W związku z decyzją FIF o zakazie gry obcokrajowców w mistrzostwach Włoch i protestami różnych czołowych klubów, zdecydowano o ustanowieniu dwóch równoległych turniejów "Prima Categoria": jednego „federalnego” (Campionato Federale), w którym dopuszczono udział członków zagranicznych, oraz „włoską” Campionato Italiano, w której mogli uczestniczyć tylko posiadacze włoskich kart. Zgodnie z tym podejściem, "Seconda Categoria" została również podzielona na dwa mistrzostwa. Mistrzostwa Włoch przyznały tytuł narodowy drugiej kategorii, a federacji mniej prestiżowy tytuł mistrza FIF. Po dwóch sezonach 1908 i 1909 ograniczenia zostały anulowane i od sezonu 1909/10 rozgrywki prowadzone tylko w "Seconda Categoria".
Przed rozpoczęciem sezonu 1912/13 druga kategoria zmieniła nazwę na Promozione. Po raz pierwszy nie uczestniczyły w niej drużyny rezerwowe. Turniej o awans został zorganizowany osobno w każdym z sześciu piłkarskich regionów kraju, nie odbyły się żadne krajowe finały, a zwycięzcy grup zdobyli awans do "Prima Categoria". Latem 2015 po wybuchu I wojny światowej mistrzostwa Włoch we wszystkich ligach zostały zawieszone. Dopiero po zakończeniu wojny w sezonie 1919/20 rozgrywki zostały wznowione.
Mistrzostwa o awans w sezonie 1921/22 były jednym z dwóch rozgrywanych we Włoszech turniejów piłkarskich poziomu drugiego. Pierwsze rozgrywki to "Promozione" organizowane przez FIGC. Drugie mistrzostwa II stopnia rozegrane w tym sezonie zorganizowała rywalizująca Federacja CCI zarządzana przez Direzioni Regionali. Latem 1922 roku FIGC i CCI połączyły się ponownie. W wyniku porozumienia powstały nowe rozgrywki drugiego poziomu o nazwie Seconda Divisione, które rozgrywane w dwóch ligach Lega Nord (8 grup) i Lega Sud (5 grup).
W sezonie 1926/27 rozgrywki zostały reorganizowane. Utworzono 4 grupy, zwycięzcy których w turnieju finałowym walczyli o tytuł mistrza Prima Divisione.
Statystyka.
Tabela medalowa.
Mistrzostwo ligi zostało do tej pory zdobyte przez 51 różnych drużyn.
Stan po sezonie 2021/22.
Klasyfikacja według regionów.
Siedziby klubów: Stan na maj 2021.
Uczestnicy.
Są 142 zespoły, które wzięli udział w 89 sezonach włoskiej Serie B, które były prowadzone od 1929/30 aż do sezonu 2021/22 łącznie, z wyjątkiem sezonu 1945/46. Żaden z zespołów nie był zawsze obecny w każdej edycji. W przeciwieństwie do Serie A, nie wszystkie mistrzostwa Serie B zostały rozegrane w jednej grupie.
Należy jednak zaznaczyć, że drużyny, zebrane na poniższej liście, grały tylko w ogólnokrajowych mistrzostwach Serie B, a nie jak w sezonie 1945/46 z okresu bezpośrednio powojennego. Te mistrzostwa zostały zorganizowane według kryteriów geograficznych, w których wzięły kluby z północnych Włochy, który występowali w poprzednim sezonie 1942/43 w Serie B, oraz rozszerzony o najlepsze kluby Serie C z północnych. Zespoły z południowych Włoch Serie B brały udział w rozgrywkach Serie A sezonu 1945/46. Z tego powodu te mistrzostwa nie są uwzględniane w statystykach.
Lista klubów w Serie B-C Alta Italia w sezonie 1945/46:
Prawa transmisyjne w Polsce.
W sezonie 2021/2022 na antenie TVP Sport emitowane były mecze barażowe o awans do Serie A. Natomiast od sezonu 2022/2023 wybrany przez redakcję, jeden mecz każdej kolejki rozgrywek można oglądać w aplikacji mobilnej stacji TVP Sport i na jej stronie internetowej.

</doc>
<doc id="555349" url="https://pl.wikipedia.org/wiki?curid=555349" title="Pete Doherty">
Pete Doherty

Peter Daniell Doherty (ur. 12 marca 1979 w Hexham) – brytyjski muzyk, kompozytor i wokalista, multiinstrumentalista, znany przede wszystkim z występów w zespole rockowym The Libertines. Od 2003 roku występuje także w formacji Babyshambles, której był założycielem.
Młodość.
Pete urodził się w Hexham, Northumberland jako drugie z trzech dzieci. Jego matką jest pielęgniarka i kapral Jacqueline (née Michels), a ojcem Peter John Doherty – ksiądz i major w Brytyjskiej Armii. Jego pradziadek ze strony ojca był Irlandczykiem, pradziadek ze strony matki Żydem (dziecko imigrantów z Rosji i Francji), a prababcia ze strony matki była brytyjskiego pochodzenia. Doherty był wychowywany w duchu chrześcijańskim. Ze względu na pracę ojca razem z siostrami Amy Jo i Emily wzrastał w wielu wojskowych garnizonach (Catterick, Belfast, Wildenrath Barracks w zachodnich Niemczech, Bedworth, Dorset i Larnaca). To właśnie w Dorset nauczył się grać na gitarze, by zaimponować Emily Baker – koleżance z klasy.
Swoje egzaminy GCSE zdał otrzymując najlepsze oceny (A*) z 11 przedmiotów, w tym dwa z wynikiem A. W wieku 16 lat wygrał konkurs poetycki organizowany przez British Council i wyruszył na wycieczkę do Rosji.
Po wizycie w Rosji przeniósł się do mieszkania prababci w Londynie, co według niego było jego przeznaczeniem. Znalazł pracę na cmentarzu we Willesden, w której przez większość czasu pisał i czytał siedząc na nagrobkach. Osiemnastoletni Doherty pokazał się w wywiadzie z MTV w dniu wydania płyty Oasis o nazwie Be Here Now. Studiował literaturę angielską na Queen Mary, University of London, jednak odszedł po ukończeniu pierwszego roku. Następnie przeprowadził się do londyńskiego mieszkania razem z kolegą Carl Barât'em, który wcześniej studiował z jego siostrą.
Działalność artystyczna.
Z zespołem The Libertines nagrał trzy albumy: "Up the Bracket" (2002), "The Libertines" (2004) oraz "Anthems For Doomed Youth" (2015).
Po rozpadzie grupy Carl Barat założył zespół Dirty Pretty Things, a Doherty założył grupę Babyshambles. Oficjalny skład grupy to Pete Doherty, Drew McConnell, Mick Whitnall i Adam Ficek.
W 2007 roku jego obrazy z serii "Bloodworks" zostały wystawione w galerii Bankrobber w Londynie.
24 marca 2009 wydał swój pierwszy solowy album zatytułowany "Grace/Wastelands". Premiera została poprzedzona singlem Last of the English Roses oraz wsparta wieloma koncertami w ciągu roku.
Życie prywatne.
W 2003 roku urodził się syn muzyka Astile ze związku z brytyjską wokalistką Lisą Moorish.
W 2008 Pete Doherty z powodu swojego uzależnienia został skazany na 14 tygodni więzienia. Po 29 dniach został zwolniony warunkowo, gdyż testy wykazały, że nie zażywał narkotyków.

</doc>
<doc id="555350" url="https://pl.wikipedia.org/wiki?curid=555350" title="Maska Zorro">
Maska Zorro

Maska Zorro (ang. "The Mask of Zorro") – amerykański film przygodowy z 1998 roku wykorzystujący po raz kolejny postać legendarnego bandyty z Meksyku.
Film doceniony przez krytyków za romantyzm, pastiszowy humor, dynamiczne sekwencje walk oraz finezyjne kreacje aktorów. Otrzymał nominację do Oscara w dwóch kategoriach: Najlepszy dźwięk i Najlepszy montaż dźwięku. "Maska Zorro" była pierwszym ważnym amerykańskim filmem Catheriny Zeta-Jones.
Fabuła.
Akcja filmu rozgrywa się w Kalifornii w XIX wieku. Don Diego de la Vega (Anthony Hopkins) sprzeciwia się rządom gubernatora Rafaela Montero (Stuart Wilson). Zakłada maskę i jako Zorro staje w obronie pokrzywdzonych. Wiedzie jednocześnie spokojne życie u boku żony Esperanzy, w której Montero jest zakochany. Po ostatnim bohaterskim wyczynie zostaje zdemaskowany. Gubernator chce go aresztować lecz ten stawia opór. W zamieszaniu Esperanza zostaje zastrzelona przez jednego z żołnierzy. Montero więzi De la Vegę i przywłaszcza sobie jego córeczkę, niemowlę o imieniu Elena.
Po dwudziestu latach szlachcic odzyskuje wolność i chce dokonać długo wyczekiwanej wendety. Niestety, widok córki powstrzymuje go. Przypadkiem spotyka złodziejaszka, Alejandro Murrietę (Antonio Banderas), któremu podarował przed laty srebrny medalion. Chce wyszkolić go na nowego Zorro, by mógł kontynuować zapoczątkowaną przez siebie misję. Młodzieniec zgadza się, gdyż sam ma osobiste rachunki do wyrównania. Wierny sługa Gubernatora, Kapitan Wojska Harrison Love zabił mu brata. Jednocześnie piękna Elena (Catherine Zeta-Jones) staje się obiektem westchnień młodego wojownika.
Produkcja.
Zdjęcia do filmu kręcono w Meksyku, Atotonilico de Tula, Guaymas, Pachuce, Toluce, Lopez Mateos, Huasca de Ocampo, Tetlapayac w stanie Durango (Meksyk) oraz w Orlando (Floryda). Okres zdjęciowy trwał od 27 stycznia do 5 czerwca 1997 roku.
Odbiór.
Film "Maska Zorro" spotkał się z pozytywną reakcją krytyków. W serwisie Rotten Tomatoes, 81% z siedemdziesięciu recenzji filmu jest pozytywne (średnia ocen wyniosła 7,1 na 10). Na portalu Metacritic średnia ocen z 22 recenzji wyniosła 63 punkty na 100.

</doc>
<doc id="555354" url="https://pl.wikipedia.org/wiki?curid=555354" title="Spółgłoska zwarta krtaniowa bezdźwięczna">
Spółgłoska zwarta krtaniowa bezdźwięczna



</doc>
<doc id="555357" url="https://pl.wikipedia.org/wiki?curid=555357" title="Andrzej Pągowski">
Andrzej Pągowski

Andrzej Pągowski (ur. 19 kwietnia 1953 w Warszawie) – artysta grafik, autor około tysiąca plakatów zapowiadających sztuki teatralne, filmy, festiwale sztuk oraz konkursy piosenek.
Życiorys.
Wywodzi się z rodu szlacheckiego herbu Pobóg. Jest synem Franciszka Gustawa Pągowskiego i Krystyny z Modzelewskich. W roku 1978 ukończył z wyróżnieniem, na Wydziale Sztuki Użytkowej, Państwową Wyższą Szkołę Sztuk Plastycznych w Poznaniu.
W początkach kariery zajmował się rysunkami satyrycznymi – publikował m.in. w „Szpilkach”, „Przekroju”, „Radarze”. Plakaty zaczął projektować w 1976. Oprócz plakatów filmowych w dorobku ma także projekty okładek płyt, ilustracje książkowe, czołówki telewizyjne, teledyski, scenografie teatralne i telewizyjne. Był dyrektorem artystycznym magazynów „Scena”, „Moda”, miesięcznika „Playboy” – jest jednym z kilkunastu grafików na świecie, którzy zaprojektowali autorską okładkę tego pisma; wykonywał projekty plastyczne dla kampanii reklamowych, zajmował się również grafiką komputerową. Część jego plakatów poświęcona jest tematom społeczno-politycznym.
Jest autorem projektu gwiazdy używanego w Alei Gwiazd w Łodzi (na której również został uhonorowany), a także murali – w Łodzi (m.in. 2018), Oświęcimiu (Life Festival Oświęcim, 2012, 2015) i Warszawie (Muzeum Powstania Warszawskiego, 2008).
W 1990 założył agencję reklamową "Studio P", która w XXI w. została przekształcona w agencję "KreacjaPro".
Nagrody i wyróżnienia.
Andrzej Pągowski otrzymał kilkadziesiąt nagród i wyróżnień krajowych. W 2005, za wybitne zasługi w twórczości artystycznej, został odznaczony Krzyżem Oficerskim Orderu Odrodzenia Polski, w roku 2011 otrzymał Medal Komisji Edukacji Narodowej, a w 2012 Nagrodę Miasta Stołecznego Warszawy.
Za plakat miesiąca uznano między innymi:
i plakaty filmowe:
Wielokrotnie otrzymywał wyróżnienia publiczności, np. za plakat zapowiadający wystawienie „Antygony” Sofoklesa w marcu 1981 roku. W 1988 roku otrzymał nagrodę imienia Stanisława Wyspiańskiego, przyznawaną młodym twórcom.
Andrzej Pągowski wielokrotnie brał udział w konkursie na najlepszy plakat filmowy ogłaszany przez magazyn „The Hollywood Reporter” w Los Angeles. Sześciokrotnie otrzymał pierwszą nagrodę (po raz pierwszy w 1981 roku za plakat ilustrujący musical „Hair”), raz przyznano mu drugą nagrodę, cztery razy zajął trzecie miejsce, a dwukrotnie otrzymał wyróżnienie.
12 października 2018 w łódzkiej Alei Gwiazd, przy ul. Piotrkowskiej 70, odsłonięto gwiazdę honorującą osiągnięcia Andrzeja Pągowskiego. W 2019 został laureatem X edycji konkursu Wybitny Polak.
Twórczość.
Poza prywatnymi zbiorami prace Andrzeja Pągowskiego znajdują się m.in. w nowojorskich Metropolitan Museum of Art i Museum of Modern Art, madryckim , Muzeum Plakatu w Lahti, Muzeum Plakatu w Wilanowie, łódzkim Muzeum Kinematografii i Filmotece Narodowej.
Wystawy zbiorowe.
Po raz pierwszy Andrzej Pągowski wystawił swoje prace w 1975 roku w Poznaniu, na wystawie prac studentów PWSSP w Galerii Nowej. Od tej pory brał udział w kilkudziesięciu wystawach w różnych miastach Polski i Europy. Wielokrotnie jego plakaty zajmowały w galeriach miejsca honorowe oraz otrzymywały nagrody, np. w 1985 roku jego plakat zajął drugie miejsce w konkursie na warszawskiej wystawie „40-lecie zwycięstwa nad faszyzmem”.

</doc>
<doc id="555361" url="https://pl.wikipedia.org/wiki?curid=555361" title="Wilcze Rozdroże">
Wilcze Rozdroże

Wilcze Rozdroże – przełęcz na wysokości 589 m n.p.m. w południowo-zachodniej Polsce, w Sudetach Środkowych, w Górach Bardzkich.
Położenie i opis.
Przełęcz położona jest w północno-zachodniej części Grzbietu Zachodniego Gór Bardzkich, około 1,1 km na południowy zachód od centrum miejscowości Żdanów.
Przełęcz górska stanowi wąskie, mało widoczne w terenie obniżenie o stromych zboczach i podejściach, płytko wcinające się w masyw pasma i oddzielające Wilczą Górę (663 m n.p.m.) od Lichajówki (610 m n.p.m.).
Północnym podejściem przełęczy prowadzi serpentynami droga lokalna ze Żdanowa do Srebrnej Góry.
Obszar wokół przełęczy jest porośnięty lasem regla dolnego.
Ochrona przyrody.
Przełęcz położona jest w obszarze chronionego krajobrazu Gór Bardzkich i Sowich.

</doc>
<doc id="555365" url="https://pl.wikipedia.org/wiki?curid=555365" title="Falkenhayn">
Falkenhayn

von Falkenhayn (von Falckenhein) – niemiecki ród szlachecki wywodzący się z księstwa biskupiego Merseburg. Znaczenie osiągnął po osiedleniu się na Śląsku i w Austrii w XVI-XVII w. Poszczególne gałęzie rodu przetrwały do dzisiaj.
W 1567 zbudowali w Kochlicach renesansowy dwór.

</doc>
<doc id="555374" url="https://pl.wikipedia.org/wiki?curid=555374" title="Dąbie nad Nerem">
Dąbie nad Nerem



</doc>
<doc id="555378" url="https://pl.wikipedia.org/wiki?curid=555378" title="Von Hoym">
Von Hoym



</doc>
<doc id="555384" url="https://pl.wikipedia.org/wiki?curid=555384" title="Uta Ranke-Heinemann">
Uta Ranke-Heinemann

Uta Ranke-Heinemann (ur. 2 października 1927 w Essen, zm. 25 marca 2021 tamże) – niemiecka pisarka, profesor dr teologii, autorka publikacji i książek. 
Życie.
Córka Gustava Heinemanna, prezydenta Republiki Federalnej Niemiec. W latach 1947–1953 studiowała teologię ewangelicką na uniwersytetach oksfordzkim, bońskim, bazylejskim i w Montpellier. Była uczennicą Rudolfa Bultmanna. Od 1953 roku, po przejściu na katolicyzm, studiowała teologię katolicką na Uniwersytecie Ludwika i Maksymiliana w Monachium. W 1969, jako pierwsza kobieta na świecie, habilitowała się z teologii katolickiej. Wykładała później na różnych uczelniach. Jako pierwsza kobieta otrzymała w 1970 profesurę i katedrę teologii katolickiej na uniwersytetach w Duisburgu i Essen, gdzie wykładała Nowy Testament i starożytną historię Kościoła.
Za krytykę Kościoła katolickiego oraz zawężanie dziewictwa Marii wyłącznie do pojęcia czysto teologicznego i zaprzeczanie dogmatowi, że matka Jezusa pozostała także biologicznie dziewicą, została pozbawiona katedry. Było to typowe dla nurtu bultmanowskiego oddzielenie świata pojęć wiary od rzeczywistości historycznej. W 1987 objęła niezależną od Kościoła Katedrę Historii Religii.
W latach 80. i 90. podejmowała wiele krytycznych wobec Kościoła katolickiego dyskusji oraz ostro krytykowała jego stanowisko wobec małżeństw księży. Swoją krytyką pism Alberta Wielkiego doprowadziła do ostrego konfliktu z zakonem dominikanów.
W 1999 jako bezpartyjna kandydowała z ramienia PDS na stanowisko prezydenta Niemiec.
Autorka licznych publikacji i książek z których "Nie i Amen" oraz "Eunuchy do raju. Kościół katolicki a seksualizm" stały się bestselerami i były drukowane w wielu językach.
Poglądy.
W swoich publikacjach wykazuje brak historycznej podstawy większości wydarzeń opisanych w Nowym Testamencie. Odrzuca, między innymi, ewangeliczne świadectwa o narodzeniu Jezusa Chrystusa, dokonywanych przez niego cudach, opis jego męki (w odróżnieniu od samego faktu ukrzyżowania, którego nie neguje), opowieści o pustym grobie.
Przedstawia pewne koncepcje, na przykład dziewictwo Marii z Nazaretu i obecność Piotra Apostoła w Rzymie, jako nieuzasadnione i szkodliwe. Przedkłada wartość nauki Jezusa nad jego czyny. Uważa, że oczyszczenie z nadnaturalnych historii nie przyniesie wierze uszczerbku, raczej ją uszlachetni. Zdecydowanie przeciwstawia się czynieniu ze śmierci i zmartwychwstania Jezusa fundamentu wiary. Twierdzi, że ta śmierć sama w sobie nie miała żadnej wartości, a chrześcijaństwo wykorzystało ją przede wszystkim do usprawiedliwiania rozmaicie pojętej przemocy.

</doc>
<doc id="555388" url="https://pl.wikipedia.org/wiki?curid=555388" title="Hotchkiss H-35">
Hotchkiss H-35

Hotchkiss H-35/H-39 – francuskie czołgi lekkie z okresu II wojny światowej produkowane przez firmę Hotchkiss. Oficjalnie oznaczone jako "Char léger modèle 1935 H" (czołg lekki model 1935H) i "modèle 1935 H modifié 1939" (model 1935 H modyfikacja 1939), znane są powszechnie jako H-35 i H-39; spotykane jest też oznaczenie niemieckie H-38.
Historia konstrukcji.
Na początku lat 30. XX w. dowództwo armii francuskiej zdecydowało się na wprowadzenie nowych lekkich czołgów służących do wsparcia piechoty, dla zamiany przestarzałych czołgów Renault FT. 2 sierpnia 1933 r. ogłoszono konkurs na projekt dwuosobowego czołgu 6-tonowego, w którym wzięła udział m.in. firma zbrojeniowa i motoryzacyjna Hotchkiss. Pierwszy prototyp czołgu, przedstawiony do badań komisji Vincennes w styczniu 1935, był bezwieżowy, uzbrojony w karabin maszynowy w kadłubie, lecz 19 lipca 1935 roku przedstawiono kolejny prototyp wyposażony w wieżę. W ostatecznej postaci czołg był podobny do zaprojektowanego w tym samym czasie czołgu wsparcia piechoty Renault R-35 – oba posiadały odlewany pancerz kadłuba i podobne zawieszenie, oraz wykorzystywały taką samą standardową wieżę z uzbrojeniem (typu APX-R). Mimo posiadania silnika podobnej mocy (75 KM), dzięki innym przełożeniom napędu, czołg Hotchkiss był szybszy. Załogę czołgu stanowiło 2 ludzi: kierowca siedział w kadłubie, a dowódca w wieży. Było to największą wadą tego pojazdu, gdyż dowódca musiał jednocześnie obsługiwać działko i sprzężony z nim karabin maszynowy oraz prowadzić obserwację pola walki i wydawać rozkazy.
Czołg Hotchkiss początkowo został odrzucony przez piechotę, która wybrała czołg R-35, lecz dzięki większej prędkości czołg ten zyskał uznanie kawalerii, która 6 listopada 1935 zamówiła 200 sztuk. W 1937 roku zamówiono dalsze 92 sztuki i 108 dla piechoty. Oficjalnym oznaczeniem czołgu było "Char léger modèle 1935 H" (czołg lekki model 1935H), lecz powszechnie znany był pod skrótem H-35. 
Rozwinięciem czołgu H-35 był "Char léger modèle 1935 H modifié 1939" (model 1935 H modyfikacja 1939), nieoficjalnie oznaczany H-39, wyposażony w mocniejszy silnik o mocy 120 KM, który pozwalał na rozwijanie większej prędkości. Odróżniał się on wizualnie podwyższonym przedziałem silnikowym w tylnej części kadłuba. Czołg ten przyjęto na uzbrojenie pod koniec 1938, a dostawy rozpoczęto od marca 1939 roku. Warto dodać, że jego oznaczeniem fabrycznym było "Hotchkiss modèle 38 série D", stąd spotykane jest też w literaturze nieoficjalne oznaczenie H-38 dla odróżnienia od modelu z ulepszonym uzbrojeniem. Oznaczenie 38H przyjęli natomiast Niemcy dla zdobycznych czołgów H-39 niezależnie od uzbrojenia. 
W 1940 roku rozpoczęto dostarczać ulepszony model H-39, w którym zmieniono uzbrojenie główne na armatę Puteaux SA38 kal. 37 mm o dłuższej lufie L/33, w zmodyfikowanej wieży APX-R1. Model ten nie miał osobnego oficjalnego oznaczenia. W ulepszone wieże z armatą SA38 przezbrojono także nieliczne starsze czołgi H-35.
Ogółem wyprodukowano ok. 1090-1110 czołgów H-35/39, w tym 400 H-35. Do 1 maja 1940 roku wyprodukowano 557 czołgów H-39, lecz produkcję kontynuowano także po ataku Niemiec.
Użycie.
W momencie agresji Niemiec na Francję w uzbrojeniu armii francuskiej znajdowało się 821 czołgów H-35 i H-39. Piechota na 1 kwietnia 1940 posiadała 98 czołgów H-35 i 271 H-39, a kawaleria na 10 maja 1940 posiadała 276 czołgów H-35 i 252 H-39. Czołgi te używane były w piechocie przez 8 batalionów czołgów (BCC): H-35 przez 13 i 38 BCC, a H-39 przez 25 i 26 BCC z 1 Dywizji Pancernej (1. DCr), 14 i 27 BCC z 2. DCr oraz 42 i 45 BCC z 3. DCr. Kilka pojazdów H-39 w składzie 342 samodzielnej kompanii czołgów (342 CACC), wydzielonej z 42 BCC, wzięło udział w walkach o Narwik w Norwegii. W kawalerii czołgów tych używały różne pododdziały. 16 czołgów H-35 i 16 H-39 w momencie wybuchu wojny znajdowało się w koloniach francuskich w Afryce Północnej – w 1 Pułku Szaserów Afrykańskich (1 RCA) w Maroku i zostały przejęte później przez Wolnych Francuzów gen. de Gaulle’a.
Armia niemiecka po klęsce Francji zdobyła ok. 600 czołgów H-35/39 i po wyremontowaniu i niewielkich modyfikacjach zostały przyjęte do uzbrojenia jako PzKpfw. 35H 734(f) (wozy pierwszego modelu) i PzKpfw. 38H 735(f) (czołgi z nowym silnikiem, niezależnie od uzbrojenia). W praktyce posługiwano się oznaczeniami skróconymi w rodzaju H38 lub H38(f). Na zmodyfikowanych pojazdach stosowano niemieckie wieżyczki dowódcy z włazem dwudzielnym zamiast oryginalnej kopułki obserwacyjnej. Część pojazdów zostało przebudowane na działa samobieżne z haubicami 105 mm oraz armatami ppanc. 75 mm, 11 pojazdów uzbrojono w wyrzutnie pocisków rakietowych 280 lub 320 mm. Czołgi Hotchkiss na ogół nie służyły jednak bojowo w regularnych oddziałach pancernych walczących na froncie, z uwagi na ich małą przydatność, natomiast używano ich przede wszystkim do celów szkolnych, okupacyjnych (m.in. w Norwegii i na Krecie) i przeciwpartyzanckich (na Bałkanach). Wyjątkowo, czołgów tych używał 211 Batalion Pancerny walczący od 1941 roku na froncie wschodnim w Finlandii. Pewna liczba została przydzielona do kompanii pancernej 7 Ochotniczej Dywizji Górskiej Waffen SS „Prinz Eugen” oraz kilku innych pododdziałów Wehrmachtu, jak również jednostek policyjnych, walczących głównie z partyzantami Tito w Jugosławii. Przez to, H38 stał się najliczniej wykorzystywanym przez Niemców czołgiem francuskim, w liczbie ok. 400 sztuk. Dopiero po lądowaniu aliantów w Normandii w 1944 roku, w walkach zostały użyte czołgi odtwarzanej we Francji 21 Dywizji Pancernej i 206 Batalionu Pancernego. Po lądowaniu w Normandii, 30 zdobytych z powrotem czołgów PzKpfw 38H zostało wcielonych do armii francuskiej i były używane jeszcze w 1945 r. Uzyskane od Wolnych Francuzów egzemplarze H-39 użyli w trakcie walk w 1946 r.

</doc>
<doc id="555390" url="https://pl.wikipedia.org/wiki?curid=555390" title="Mamea">
Mamea

Mamea ("Mammea" L.) – rodzaj roślin należący do rodziny gumiakowatych ("Calophyllaceae"). Obejmuje ok. 50 gatunków (tylko 17 zostało zweryfikowanych według The Plant List. Są to drzewa występujące w tropikach, z największym zróżnicowaniem w południowo-wschodniej Azji oraz na Madagaskarze. 
Systematyka.
"Calysaccion " Wight, "Ochrocarpos" Noronha ex Thouars, "Paramammea" J.-F. Leroy
Rodzaj należy do rodziny gumiakowatych ("Calophyllaceae"), rzędu malpigiowców ("Malpighiales"), należącego do kladu różowych w obrębie okrytonasiennych.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Theanae" R. Dahlgren ex Reveal, rząd herbatowce ("Theales" Lindl.), rodzina dziurawcowate ("Clusiaceae" Lindl.), plemię "Mammeae" Baill., rodzaj mamea ("Mammea" L.).

</doc>
<doc id="555391" url="https://pl.wikipedia.org/wiki?curid=555391" title="Valentino Liberace">
Valentino Liberace



</doc>
<doc id="555392" url="https://pl.wikipedia.org/wiki?curid=555392" title="Protagoras (dialog)">
Protagoras (dialog)

Protagoras (Πρωταγόρας) – dzieło filozoficzne Platona, należące do tak zwanych dialogów wczesnych, opatrzone podtytułem: „Sofiści; dialog prowadzący.” Zasadniczą problematyką dzieła jest cnota i kwestia jej ewentualnej nauki. Pierwsze tłumaczenie „Protagorasa” na język polski opublikowane zostało w 1881 roku. Z 1923 roku pochodzi popularny przekład Władysława Witwickiego.
W dialogu biorą udział Sokrates oraz sofista Protagoras, urodzony około 486 roku p.n.e. Protagoras przebywał w Atenach dwukrotnie, to jest około 444 roku p.n.e. i około 432 roku p.n.e. Historycy wskazują drugą z powyższych dat jako datę rozmowy, która opisana została w dialogu (jeśli rzeczywiście miała ona miejsce). Protagoras jest uznanym sofistą, który jeździ po kraju i naucza, a za nauki pobiera opłaty.
Głównym przedmiotem dyskusji między Sokratesem a Protagorasem jest pytanie: czy cnoty można nauczyć? (czyli: czy to, co robi Protagoras ma w ogóle sens?) Sokrates twierdzi, że nie. Między dwoma mędrcami dochodzi w pewnym momencie rozmowy o cnocie (i jej częściach składowych) do sporu co do sposobu prowadzenia dysputy. Sokrates bowiem woli metodę indukcji, w której czuje się najlepiej (i z której słynie): krótkich (swoich) pytań i zwięzłych (rozmówcy) odpowiedzi. Protagoras natomiast woli wygłaszać dłuższe przemówienia, w których może pomóc sobie zabiegami retorycznymi udowodnić swoje tezy. Spór doprowadza do tego, że Sokrates chce przerwać rozmowę (zasłaniając się swoją nieumiejętnością w nadążaniu za długimi wywodami Protagorasa). Na prośbę słuchaczy obydwaj zgadzają się jednak kontynuować rozmowę, wypracowując coś w rodzaju pośredniego sposobu dyskutowania.
Protagoras wielokroć celnie punktuje argumenty Sokratesa tak, iż ten zmuszony jest uznać mądrość rozmówcy. To jeden z niewielu dialogów, o którym można powiedzieć, że Sokrates spiera się z człowiekiem, który potrafi mu dorównać. Sokrates ostatecznie jednak zgadza się z twierdzeniem, że cnoty można się nauczyć (na tym stanowisku od początku dialogu stał Protagoras). Jednak dochodzi do tego wniosku w zupełnie inny sposób niż Protagoras – Sokrates utożsamia cnotę z wiedzą, a tylko wiedzy można się nauczyć (więc i cnoty). Protagoras nie zgadzał się od początku na to, by cnota byłą wiedzą. Sokrates obnażył więc sprzeczność w tym co robi Protagoras: uczy tego, czego sam nie uznaje, że można nauczyć.
Platon wprowadza do dialogu również kilka postaci epizodycznych, np. przyjaciel Sokratesa (któremu filozof zdaje relację z rozmowy z Protagorasem), młody Hippokrates (pragnący zjednać sobie Protagorasa na nauczyciela) oraz Kallias, u którego gościł Protagoras. W dialogu pojawiają się również sofiści Hippiasz i Prodikos oraz uczeń Sokratesa Alkibiades (wywodzący się z zamożnego i szanowanego rodu ateńskiego, dowódca wojskowy w czasie wojny peloponeskiej).

</doc>
<doc id="555393" url="https://pl.wikipedia.org/wiki?curid=555393" title="Walter Liberace">
Walter Liberace



</doc>
<doc id="555394" url="https://pl.wikipedia.org/wiki?curid=555394" title="Czarne Kąty">
Czarne Kąty

Czarne Kąty (niem. "Schwarze Winkelkuppen") – góra (811 m n.p.m.) w południowo-zachodniej Polsce, w Sudetach Środkowych, w Górach Sowich.
Położenie i opis.
Góra położona w głównym grzbiecie Gór Sowich, około 3 km na wschód od Jugowa, w środkowo-południowej części Gór Sowich, po południowo-wschodniej stronie od przełęczy Wigancicka Polana.
Kopulasta góra o wyraźnie zarysowanym rozległym płaskim wierzchołku. Zbocza góry wraz ze szczytem porasta bór świerkowy regla dolnego. Od szczytu odchodzą dwa niewielkie grzbiety: w stronę północno-wschodnią odchodzi "Niedźwiedzi Grzbiet", którego wschodnie strome zbocze nazywane jest "Czarne Kąty" a w kierunku południowym odchodzi grzbiet z górą Dzik.
Czarne Kąty położone są na obszarze Parku Krajobrazowego Gór Sowich.
Szlaki turystyczne.
Południowo-zachodnim zboczem przechodzi szlak turystyczny:

</doc>
<doc id="555395" url="https://pl.wikipedia.org/wiki?curid=555395" title="Annonales">
Annonales



</doc>
<doc id="555405" url="https://pl.wikipedia.org/wiki?curid=555405" title="Halowe Mistrzostwa Świata w Lekkoatletyce 1997">
Halowe Mistrzostwa Świata w Lekkoatletyce 1997

6. Halowe Mistrzostwa Świata w Lekkoatletyce rozegrane zostały w dniach 7-9 marca 1997 w Paryżu w hali Bercy.
Były to drugie halowe mistrzostwa globu rozegrane w Paryżu, wliczając również rozgrywane w 1985 światowe igrzyska halowe, które później były zakwalifikowane jako halowe lekkoatletyczne mistrzostwa świata. Udział na tych mistrzostwach brało 705 sportowców – to niepobity do dziś rekord pod względem liczby lekkoatletów, którzy startowali na tej rangi imprezie lekkoatletycznej.
Klasyfikacja medalowa.
Źródło: 

</doc>
<doc id="555409" url="https://pl.wikipedia.org/wiki?curid=555409" title="John Guillermin">
John Guillermin

John Guillermin (ur. 11 listopada 1925 w Londynie, zm. 27 września 2015 w Los Angeles w stanie Kalifornia) – brytyjski reżyser, scenarzysta i producent filmowy.
Jego rodzice z pochodzenia byli Francuzami. Ukończył Cambridge University w Anglii. W latach 1942–1946 odbył służbę w jednostkach RAF. Swoją karierę rozpoczął we Francji, realizując krótkometrażowe filmy dokumentalne.
W roku 1949 powrócił do Anglii, gdzie pisał swoje scenariusze filmowe i nieco później odnosił swoje sukcesy artystyczne. W 1964 roku przeprowadził się na stałe do Hollywood.
W Stanach Zjednoczonych największy sukces przyniosły mu takie produkcje kinowe jak: "Most na Renie" (1969), "Shaft w Afryce" (1973), wyreżyserowany wspólnie z Irwinem Allenem film katastroficzny "Płonący wieżowiec" (1974), remake filmu Meriana C. Coopera z 1933 roku – "King Kong" (1976) i uhonoroway nagrodą Evening Standard British Film dramat kryminalny "Śmierć na Nilu" (1978). Jego nieudany film przygodowy "" (1984) z Tanyą Roberts doczekał się nominacji do nagrody Złotej Maliny w kategorii Najgorszy Reżyser.
Zmarł na zawał serca w swoim domu w Los Angeles, na kilka tygodni przed 90. urodzinami.

</doc>
<doc id="555411" url="https://pl.wikipedia.org/wiki?curid=555411" title="Gene Tunney">
Gene Tunney

Gene Tunney, właściwie James Joseph Tunney (ur. 25 maja 1897, zm. 7 listopada 1978) – amerykański bokser, mistrz świata wagi ciężkiej.
Tytuł zdobył w 1926 r. zwyciężając Jacka Dempseya. W 1928 r. jako niepokonany przez nikogo mistrz wycofał się z boksu.
W 1990 roku został wprowadzony do Międzynarodowej Galerii Sław Boksu.

</doc>
<doc id="555412" url="https://pl.wikipedia.org/wiki?curid=555412" title="Hrabstwo Burlington">
Hrabstwo Burlington

Burlington – hrabstwo w stanie New Jersey w USA. Populacja liczy 423 394 mieszkańców (stan według spisu z 2000 roku).
Powierzchnia hrabstwa to 2122 km². Gęstość zaludnienia wynosi 203 osób/km².

</doc>
<doc id="555416" url="https://pl.wikipedia.org/wiki?curid=555416" title="Hrabstwo Somerset (New Jersey)">
Hrabstwo Somerset (New Jersey)

Somerset – hrabstwo w stanie New Jersey w USA. Populacja liczy 297 490 mieszkańców (stan według spisu z 2000 roku).
Powierzchnia hrabstwa to 790 km². Gęstość zaludnienia wynosi 377 osób/km².

</doc>
<doc id="555418" url="https://pl.wikipedia.org/wiki?curid=555418" title="Piotr Skarga (aktor)">
Piotr Skarga (aktor)

Piotr Skarga (ur. 6 stycznia 1948 w Jeleniej Górze) – polski aktor teatralny i filmowy.
Życiorys.
W 1971 roku ukończył Państwową Wyższą Szkołę Teatralną w Warszawie. Po ukończeniu studiów występował do 1973 roku w Teatrze im. Stefana Jaracza w Olsztynie, a później w Teatrze Dramatycznym w Warszawie (1973–1984) i Teatrze Nowym w Warszawie (1984–1986). W 1975 roku zadebiutował w "Małej sprawie" Janusza Kondratiuka.
Popularność przyniosły mu role w serialach: docenta Jana Duraja w "W labiryncie" (1988–1991) oraz Piotra Nowika w "Bulionerach" (2004–2008).
Wystąpił w II edycji programu Jak oni śpiewają, zajął 12. miejsce.
Życie prywatne.
Syn aktora Edwarda Skargi i Danuty Krasoń; bratanek Hanny Skarżanki i Barbary Skargi.
Był dwukrotnie żonaty, z pierwszego małżeństwa ma dziecko.

</doc>
<doc id="555420" url="https://pl.wikipedia.org/wiki?curid=555420" title="Władysław Gędłek">
Władysław Gędłek

Władysław Gędłek (ur. 15 czerwca 1920 w Krakowie, zm. 28 lutego 1954 tamże) – piłkarz (prawy obrońca), reprezentant Polski, olimpijczyk.
Życiorys.
Z zawodu kierowca. Karierę piłkarską rozpoczynał w Krowodrzy, gdzie grał w latach 1935-39. Był uczestnikiem konspiracyjnych rozgrywek w czasie okupacji. Po zakończeniu wojny trafił do Cracovii, w której grał od 1945 do śmierci.
Kandydat do reprezentowania barw "Reszty Świata" w oficjalnym meczu FIFA w 1953. Olimpijczyk z Helsinek 1952 wystąpił w obu rozegranych przez polską drużynę meczach, 20-krotny reprezentant Polski (w latach 1949-1953).
Zmarł 28 lutego 1954 w Krakowie, popełniając samobójstwo z nieznanych przyczyn, kilka godzin po występie w meczu sparingowym.

</doc>
<doc id="555421" url="https://pl.wikipedia.org/wiki?curid=555421" title="Antysyjonizm">
Antysyjonizm

Antysyjonizm – postawa sprzeciwu wobec ideologii i praktyki syjonizmu niekiedy prowadząca do sprzeciwu wobec samego faktu istnienia państwa Izrael.
Ten punkt widzenia charakteryzuje różne grupy o zróżnicowanych motywach, zarówno środowiska lewicowe (marksizm, anarchizm), pewne środowiska żydowskie i przeważającą część organizacji palestyńskich, a także środowiska antysemickie, panarabizm i fundamentalistów islamskich.
Antysyjonizm żydowski.
Antysyjonizm w przeszłości charakteryzował kilka ważnych partii żydowskich (m.in. w Polsce Agudat Israel, Bund, fołkiści). Po doświadczeniach Holocaustu wiele organizacji antysyjonistycznych zmieniło swoją negatywną postawę wobec żydowskiego osadnictwa w Izraelu lub uległo zmarginalizowaniu. Najbardziej znaną lewicową organizacją antysyjonistyczną w Izraelu był Matzpen. Wśród religijnych ugrupowań znane z postawy antysyjonistycznej są np. Satmar oraz Neturei Karta.
Antysyjonizm a antysemityzm.
Antysyjonizm jest postawą krytykowania represyjnej, opresyjnej i w gruncie rzeczy szowinistycznej polityki wewnętrznej i zagranicznej Izraela, obrazującej się choćby w relacjach z nieżydowskimi mieszkańcami Izraela, lecz także nieżydowskimi turystami. Jako taki nie zakłada więc krytyki ludzi, bez względu na pochodzenie, wiarę czy kolor skóry, ale sposób postępowania z innymi, vide apartheid w RPA czy segregacja rasowa w USA czy III Rzeszy. Wynika to wprost z definicji samego syjonizmu, który jako doktryna założycielska miał pomóc utworzyć siedzibę narodową dla narodu powszechnie odtrącanego w XIX i XX wieku. Jako że w XXI wieku idea państwa narodowego została już uznana za, po części, odpowiedzialna za nastroje ksenofobiczne, rasistowskie i nacjonalistyczne, tym bardziej funkcjonowanie reżimu skrajnie ksenofobicznego i wrogiego sąsiadom jest dziwne.
Krytyka istniejącego w Izraelu systemu politycznego nie obejmuje zwalczania „semityzmu” – śladu współtwórstwa dorobku naukowego czy kulturowego lokalnych społeczności, goszczących mniejszość żydowską.
W niektórych środowiskach jednak termin „antysyjonizm” stanowi eufemizm na określenie antysemityzmu, np. w ZSRR i krajach komunistycznych antysyjonizm głoszony był dla uzasadnienia czystek antysemickich oraz poparcia dla krajów arabskich w konfrontacji z Izraelem. W reakcji na zwycięstwo Izraela w wojnie sześciodniowej w 1967 pod hasłem antysyjonizmu doszło do antysemickiej czystki, choć znaczna część osób, które padły jej ofiarą nie miało przekonań syjonistycznych. Choć głoszący antysyjonizm odcinają się od antysemityzmu, krytycy antysyjonizmu uznają go często za ukrytą formę antysemityzmu.
Antysyjoniści sprzeciwiają się m.in.:

</doc>
<doc id="555422" url="https://pl.wikipedia.org/wiki?curid=555422" title="Flaszowiec">
Flaszowiec

Flaszowiec ("Annona" L.) – rodzaj roślin z rodziny flaszowcowatych ("Annonaceae"). Według "The Plant List" w obrębie tego rodzaju znajduje się 166 gatunków o nazwach zweryfikowanych i zaakceptowanych, podczas gdy kolejne 32 taksony mają status gatunków niepewnych (niezweryfikowanych). Występuje naturalnie w klimacie równikowym obu Ameryk. Większość z nich rodzi jadalne owoce. Gatunkiem typowym jest "Annona muricata" L.
Systematyka.
Rodzaj wraz z całą rodziną flaszowcowatych w ramach rzędu magnoliowców wchodzi w skład jednej ze starszych linii rozwojowych okrytonasiennych określanych jako klad magnoliowych.
Gromada okrytonasienne, podgromada "Magnoliophytina", klasa "Magnoliopsida", podklasa "Magnoliidae", nadrząd "Magnolianae", rząd flaszowcowce, rodzina flaszowcowate, podrodzina "Annonoideae", plemię "Annoneae"

</doc>
<doc id="555423" url="https://pl.wikipedia.org/wiki?curid=555423" title="Hrabstwo Camden (New Jersey)">
Hrabstwo Camden (New Jersey)

Camden – hrabstwo w stanie New Jersey w USA. Populacja liczy 508 932 mieszkańców (stan według spisu z 2000 roku).
Powierzchnia hrabstwa to 589 km². Gęstość zaludnienia wynosi 884 osób/km².

</doc>
<doc id="555425" url="https://pl.wikipedia.org/wiki?curid=555425" title="Jasina">
Jasina

Jasina ( "Jasinia", , , "Jasin") – osiedle typu miejskiego na Ukrainie, w obwodzie zakarpackim, w rejonie rachowskim.
Położenie.
Miejscowość leży nad Czarną Cisą u podnóża Czarnohory i Świdowca, w Kotlinie Jasińskiej. Przez Jasinę przebiegają linia kolejowa i droga regionalna R03 z Rachowa do Jaremcza przez Przełęcz Jabłonicką.
Gospodarka.
W Jasinie działa kilka niewielkich zakładów przetwórstwa drzewa, ale miejscowość opiera swój byt przede wszystkim na turystyce i wypoczynku. Jasina stanowi punkt wypadowy w Świdowiec i Czarnohorę, co zostało zauważone nawet w czasach sowieckich, gdy zbudowano dwie ogromne tzw. turbazy, istniejące zresztą do dziś. Jest to również kurort i ośrodek narciarski o ogromnym potencjale.
Historia.
Pierwsza pisemna wzmianka o Jasinie pochodzi z 1555. W XVIII wieku wspomina się o wsi w związku z grasującymi w okolicy rozbójnikami-buntownikami, na czele z legendarnym Ołeksą Dowbuszem. W 1824 wzniesiono istniejącą do dziś drewnianą cerkiew „strukowską” – od nazwiska pasterza Struka, który pasł tu swoje owce i doznał ich cudownego rozmnożenia. We wsi i okolicy silny był huculski ruch narodowy. W listopadzie 1918 Jasina stała się ośrodkiem efemerycznej Republiki Huculskiej.
W latach 1919–1939 należała do państwa czechosłowackiego, w marcu 1939, po rozpadzie Czechosłowacji zajęta wraz z całą Rusią Zakarpacką przez Węgry, co formalnie potwierdził 23 czerwca 1939 parlament węgierski. Tuż przed wybuchem II wojny światowej, po zaprowadzeniu z początkiem lipca 1939 roku na terenie Zakarpacia węgierskiej administracji cywilnej, do Jasiny przeniesiono z Woronienki kolejowy graniczny urząd celny podległy Dyrekcji Ceł we Lwowie. 14 października 1944 zdobyta przez jednostki 4 Frontu Ukraińskiego i mimo początkowych prób odtworzenia na Zakarpaciu administracji czechosłowackiej po zakończeniu wojny ostatecznie wcielona do ZSRR.
Cerkiew Wniebowstąpienia Pańskiego w Jasinie w 2013 została wpisana na Listę Światowego Dziedzictwa UNESCO wraz z innymi drewnianymi cerkwiami w Polsce i na Ukrainie.
W 1989 miejscowość liczyła 7720 mieszkańców.
W 2013 liczyła 8454 mieszkańców.

</doc>
<doc id="555426" url="https://pl.wikipedia.org/wiki?curid=555426" title="Hrabstwo Salem (New Jersey)">
Hrabstwo Salem (New Jersey)

Salem – hrabstwo w stanie New Jersey w USA. Populacja liczy 64 285 mieszkańców (stan według spisu z 2000 roku).
Powierzchnia hrabstwa to 965 km². Gęstość zaludnienia wynosi 73 osób/km².

</doc>
<doc id="555427" url="https://pl.wikipedia.org/wiki?curid=555427" title="Annona muricata">
Annona muricata



</doc>
<doc id="555428" url="https://pl.wikipedia.org/wiki?curid=555428" title="Hrabstwo Cape May">
Hrabstwo Cape May

Cape May – hrabstwo w stanie New Jersey w USA. Populacja liczy 102 326 mieszkańców (stan według spisu z 2000 roku).
Powierzchnia hrabstwa to 1607 km². Gęstość zaludnienia wynosi 155 osób/km².

</doc>
<doc id="555431" url="https://pl.wikipedia.org/wiki?curid=555431" title="Klemencja Węgierska">
Klemencja Węgierska

Klemencja Andegaweńska, fr. "Clémence de Hongrie" (ur. 1293, zm. 12 października 1328) – królowa Francji i Nawarry jako druga żona króla Ludwika X. 
Członkini bocznej linii dynastii Kapetyngów. Młodsza córka Karola Martela (tytularnego króla Węgier w latach 1290-1295) z rodu Andegawenów i Klemencji Habsburg (córki króla Rudolfa I Habsburga), siostra Karola Roberta – króla Węgier. 
Po koronacji Ludwika X i zamordowaniu jego pierwszej żony Małgorzaty Burgundzkiej (uwięzionej za cudzołóstwo w Château Gaillard) młody król szukał żony, która dałaby mu męskiego potomka. Klemencja mieszkała w Neapolu, gdzie królem był jej stryj - Robert Mądry. Była bratanicą Małgorzaty Andegaweńskiej, pierwszej żony Karola de Valois, który był stryjem Ludwika X. To właśnie Karol de Valois doprowadził do zawarcia małżeństwa Klemencji i Ludwika. 
W chwili ślubu Klemencja miała już 22 lata - znacznie przekroczyła przeciętny wiek zawierania w tych czasach związków małżeńskich przez kobiety z rodów królewskich, była jednak (w przeciwieństwie do Małgorzaty Burgundzkiej) cnotliwa i łagodna. Małżeństwo zostało zawarte 19 sierpnia 1315. 24 sierpnia w katedrze w Reims odbyła się koronacja pary królewskiej.
Małżeństwo okazało się szczęśliwe, ale trwało tylko osiem miesięcy – Ludwik X zmarł w czerwcu 1316, prawdopodobnie otruty. W listopadzie królowa urodziła syna pogrobowca – Jana I. Synek został królem Francji i panował przez pięć dni; piątego dnia umarł – prawdopodobnie również otruty.
Klemencja opuściła dwór królewski i udała się do Awinionu, później w 1318 wstąpiła do zakonu. Po powrocie do Paryża, król Filip V Wysoki oddał jej na rezydencję twierdzę Temple, w zamian za zamek Vincennes, który zapisał jej w testamencie zmarły małżonek. Tam właśnie Klemencja zmarła 12 października 1328, w wieku 35 lat. Została pochowana 15 października 1328, klasztorze św. Jakuba w Paryżu (tym samym, w którym spotykali się później Jakobini i wzięli od niego nazwę). Pod koniec życia bardzo się zmieniła, zaczęła się otaczać bogatymi sprzętami i trwonić pieniądze. 

</doc>
<doc id="555432" url="https://pl.wikipedia.org/wiki?curid=555432" title="Driver 3">
Driver 3



</doc>
<doc id="555434" url="https://pl.wikipedia.org/wiki?curid=555434" title="Fajdros (dialog)">
Fajdros (dialog)

Fajdros – dzieło filozoficzne Platona, należące do tak zwanych dialogów średnich. Zasadnicza rozmowa toczy się pomiędzy Sokratesem a Fajdrosem, wspomniany jest również sofista Lizjasz. W dialogu poruszone są kwestie miłości (dlatego niektórzy badacze traktują "Fajdrosa" jako dopełnienie "Uczty"), warunków, które muszą być spełnione, aby uznać mowę za piękną (ten wątek stanowi polemikę Sokratesa z sofistami), oraz przewagi mowy nad pismem.
Treść dialogu.
Rozmowa Sokratesa i Fajdrosa ma miejsce za murami miasta nad rzeką Ilissos (Sokrates rzadko opuszcza Ateny, tym jednak razem daje się namówić Fajdrosowi na rozmowę w ustronnym i uroczym miejscu). Filozofowie spotkali się po fakcie wysłuchania przez Fajdrosa mowy na temat Erosa, której autorem był Lizjasz. Kiedy Fajdros przeczytał ją (miał ją spisaną na zwoju) Sokratesowi, ten poddał mowę Lizjasza krytyce – uznał, że jest rozwlekła, mało treściwa (kilka razy mówi o tym samym innymi słowami), chaotyczna (nie ma konstrukcji – co oczywiście pomaga tezie owej mowy – łatwiej w chaosie omamić słuchaczy nawet najgłupszym twierdzeniem) i przede wszystkim szkodliwa, bowiem to co dobre uporczywie nazywa złem, a to co złe dobrym – miesza pojęcia. Młody Fajdros zauroczony mową Lizjasza domaga się więc od Sokratesa wygłoszenia lepszej mowy. Sokrates wygłasza dwie mowy.
Pierwszą mowę Sokrates wygłasza, kładąc sobie na twarz materiał tak, by Fajdros go nie widział, bo to by go (Sokratesa) peszyło. W pierwszej swojej mowie skupia się bardziej na krytyce Lizjasza, a przytaczając argumenty, które kompromitowałyby przedmówcę, krytykuje również sam przedmiot mowy – czyli Erosa. Przerywa jednak pierwszą mowę ponieważ uznaje, że bluźni przeciw Prawdzie (i bogom) i zniża się w dyskursie do poziomu Lizjasza. Zniesmaczony swoją mową (i swoją nieszczerą intencją wygłoszenia jej) chce zakończyć rozmowę i odejść, lecz Fajdros prosi go, by spróbował jeszcze raz. Dlatego też Sokrates wygłasza drugą mowę (tym razem już bez materiału na twarzy – wcześniejsze użycie go uznaje za przejaw tchórzostwa), w której nie nawiązuje już do Lizjasza, tylko chwali Erosa ("pieśń pochwalna i przebłagalna"). W związku z tym poglądy na temat miłości Sokratesa mogą wydawać się niespójne (w pierwszej mowie gani Erosa, w drugiej chwali). Za właściwe należy uznawać tylko te, które zawarte są w mowie drugiej.
Polemika z sofistami.
Sofiści, zdaniem Sokratesa, nie wygłaszali „mów pięknych”. Za takie można uznać tylko mowy, które: traktują o istocie rzeczy, prowadzą do wniosków słusznych, nie mijają się z prawdą. Dobry mówca nie powinien również powtarzać wielokrotnie tych samych argumentów, mieć na uwadze, do jakich słuchaczy się zwraca. Filozof wielokrotnie nawiązuje do dialektyki, uważając ją za jedyne źródło, dzięki któremu można poznać warunki dobrej mowy. Według Sokratesa mowa Lizjasza nie spełnia powyższych warunków, jest jedynie popisem retorycznym.
Przewaga mowy nad pismem.
Wątek ten poruszony jest we fragmencie zawartym między wersetami 274 b do 278 e, zwanym przez historyków filozofii „krytyką pisma”. Platon wkłada tu w usta Sokratesa swoje poglądy dotyczące przewagi mowy nad pismem, choć jego praktyka pisarska stała w sprzeczności z przyjętą aksjologią. Sokrates zaleca ostrożność przy posługiwaniu się pismem i zaleca filozofom przekazywanie swoich prawd ustnie, gdyż tylko wtedy można obronić je przed ewentualną krytyką. Korzystanie z pisma dodatkowo nie ćwiczy pamięci, pozwala na błędne interpretacje.

</doc>
<doc id="555438" url="https://pl.wikipedia.org/wiki?curid=555438" title="Gnojnik (Czechy)">
Gnojnik (Czechy)

Gnojnik (cz. , niem. Hnoynik, Gnoynik) – wieś w Czechach na Śląsku Cieszyńskim, na Zaolziu.
Według spisu powszechnego z 2001 roku, Polacy stanowili ok. 11,5% mniejszość.
Słownik geograficzny Królestwa Polskiego wydany w latach 1880–1902 notuje nazwę miejscowości pod polską nazwą "Gnojnik" oraz czeską "Hnojník".
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Gnoynik". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Znajduje się tu barokowy pałac rodziny von Beess Kronsztein z XVIII wieku, przebudowany w XIX wieku, projektu Józefa Kornhäusela oraz empirowy kościół Wniebowzięcia Marii Panny wybudowany w latach 1808–1812. W miejscowej szkole podstawowej od 4 stycznia 1869 do przejścia na emeryturę w 1910 uczył poeta i pedagog Jan Kubisz, autor pieśni „Płyniesz Olzo po dolinie”. Grób Jana Kubisza znajduje się na miejscowym ewangelickim cmentarzu.
Szkoła, w której uczył J. Kubisz (Szkoła Ludowa nr II w Gnojniku), powstała 21 października 1853 jako prywatna ewangelicka szkoła wyznaniowa, do której uczęszczały dzieci z Gnojnika, Trzanowic, Toszonowic i Zawady (w 1870 86 dzieci). Zlokalizowano ją w murowanym parterowym budynku na Poleninach - Koloni, gdzie funkcjonowała do 1953, czyli przekształcenia w przedszkole. W latach 20., po zlikwidowaniu w Gnojniku Szkoły nr I dla dzieci wyznania katolickiego, w szkole rozpoczęto prowadzić naukę w systemie zmianowym (rano i po południu). Od 1967 w budynku mieszczą się mieszkania prywatne. W szkole uczyli Jan Ostruszka (1853-1868), Jan Kubisz (1869-1910), Paweł Adamus (1910-1921), Paweł Cienciała (1921-1926), Wilhelm Mandrysz (1925/1926), Helena Matey (1926-1930), Paweł Zabystrzan (1926-1933), Jan Kotas (1933-1936), Jan Kołder (1936-1938). Obecnie w miejscowości funkcjonuje Szkoła Podstawowa i Przedszkole im. Jana Kubisza.

</doc>
<doc id="555440" url="https://pl.wikipedia.org/wiki?curid=555440" title="Annona">
Annona



</doc>
<doc id="555446" url="https://pl.wikipedia.org/wiki?curid=555446" title="Franciszek Bończak">
Franciszek Bończak

Franciszek Bończak (ang. "Francis Bonczak", ur. 1 grudnia 1881 w Pogórzu, zm. 21 września 1967 w Elk Grove Village) – amerykański duchowny starokatolicki polskiego pochodzenia, misjonarz, publicysta, pierwszy biskup misyjny Polskiego Narodowego Kościoła Katolickiego w Polsce. 
Życiorys.
Pochodził ze Śląska Cieszyńskiego. Urodził się w Pogórzu. Tam ukończył szkołę powszechną. Następnie był uczniem gimnazjum w Cieszynie. W szkole średniej pomagał Stanisławowi Stojałowskiemu redagować pismo „Pszczółka”. W 1900 roku po egzaminie maturalnym rozpoczął studia medyczne na Uniwersytecie Wiedeńskim. Po roku nauki został powołany do odbycia kursu oficerskiego i służby w Armii Austro-Węgier. Po otrzymaniu stopnia porucznika artylerii, zdecydował się porzucić studia i wyjechać do Stanów Zjednoczonych Ameryki. 
W 1902 roku przybył do Chicago, gdzie postanowił zostać dziennikarzem. Ostatecznie jednak plan ten porzucił. Wstąpił do seminarium starokatolickiego przy polskiej parafii narodowej Wszystkich Świętych, a następnie w szeregi duchowieństwa Kościoła Polskokatolickiego. 30 grudnia 1903 roku przyjął święcenia kapłańskie z rąk biskupa starokatolickiego Antoniego Kozłowskiego. W około rok po otrzymaniu prezbiteriatu przyłączył się do Polskiego Kościoła Reformowanego założonego przez księdza Franciszka Hodura. W 1904 roku wziął udział w I Synodzie PNKK w Scranton, na którym została podjęta próba zjednoczenia polskich Kościołów narodowych w USA. 
Początkowo pracował jako duszpasterz w Passaic. Następnie był sekretarzem biskupa PNKK. W 1910 roku został mianowany wikariuszem generalnym PNKK dla stanów Pensylwania i Maryland. W 1914 roku został skierowany do pracy w Milwaukee. Zorganizował tam parafię narodową Imienia Jezus. Uczestniczył również w tworzeniu parafii narodowej św. Piotra i Pawła w Milwaukee. Z powodzeniem prowadził działania na rzecz pobudzenia życia kulturalnego i oświatowego wśród Polonii w stanie Wisconsin. III Synod PNKK w Chicago nominował go na biskupa pomocniczego. 
W 1922 roku Franciszek Bończak został skierowany przez władze PNKK na misję do odrodzonej Polski. Przybył do Krakowa, gdzie otrzymał zadanie administrowania powołanej tam placówki. Dla propagowania ideologii Polskiego Kościoła Narodowego założył w 1923 roku organ prasowy "Polska Odrodzona". Zorganizował także seminarium duchowne i kurię w Krakowie. 
W lipcu 1924 roku przybył do Stanów Zjednoczonych Ameryki, aby uczestniczyć w II Nadzwyczajnym Synodzie PNKK w Scranton. Na zgromadzeniu tym został wybrany biskupem PNKK dla diecezji misyjnej - Polski. 17 sierpnia 1924 roku przyjął sakrę biskupią z rąk Franciszka Hodura. Ponownie powrócił do Rzeczypospolitej Polskiej i podjął starania o prawną rejestrację nowej diecezji PNKK.
W 1927 roku Franciszek Bończak wyjechał nagle do Stanów Zjednoczonych Ameryki rzekomo w celu załatwienia spraw kościelnych. Faktycznie jednak porzucił misję. Spowodowane to było ciężkimi warunkami pracy w Polsce, a także względami osobistymi. Kościół mimo starań nie otrzymał uznania prawnego. Franciszek Bończak był atakowany przez środowiska katolickie. Wewnątrz struktur diecezji rosła wobec niego opozycja. Księża zarzucali mu rażące braki w wykształceniu teologicznym i przygotowaniu do kapłaństwa. Większym problemem był dla niego jednak osobisty konflikt z radą krakowskiej parafii narodowej oraz brak pełnego porozumienia w wielu kwestiach administracyjnych z Pierwszym Biskupem PNKK, Franciszkiem Hodurem. 
Po przyjeździe do USA objął probostwo w parafii Zbawiciela w Detroit. W 1928 roku I Synod Kościoła Narodowego w Polsce odwołał go z funkcji biskupa misyjnego PNKK. W 1929 roku Franciszek Bończak powrócił do pracy na parafii Imienia Jezus w Milwaukee. W 1931 roku asystował w uroczystościach konsekracji katedry diecezji zachodniej PNKK w Chicago. 
Po II wojnie światowej zaangażował się w dialog ekumeniczny PNKK i Kościoła Episkopalnego Stanów Zjednoczonych Ameryki. 10 stycznia 1952 roku wspólnie z Leonem Grochowskim uczestniczył w konsekracji biskupa episkopalnego Donalda Hallocka. W 1953 roku przeszedł na emeryturę i przekazał kierowanie parafią w Milwaukee nowemu proboszczowi Walterowi Słowakiewiczowi. Zamieszkał w Mount Prospect.
W 1958 roku jako biskup-emeryt bez autoryzacji Pierwszego Biskupa PNKK udzielił w Cleveland konsekracji Bernardowi Goławskiemu, wybranemu kandydatem na biskupa przez X Synod PNKK w Chicago. W 1964 roku wziął udział w uroczystościach jubileuszu parafii narodowej Imienia Jezus w Milwaukee.
Zmarł w 1967 roku w szpitalu aleksjanów w Elk Grove Village. Pochowany został na cmentarzu Chapel Hill Cemetery w Greenfield w stanie Wisconsin.
Stypendia biskupa Franciszka Bończaka.
Od 1970 roku Narodowe Zjednoczenie Chórów PNKK przyznaje uzdolnionym muzycznie dzieciom i młodzieży dwa rodzaje stypendiów imienia Franciszka Bończaka:

</doc>
<doc id="555447" url="https://pl.wikipedia.org/wiki?curid=555447" title="Hrabstwo Passaic">
Hrabstwo Passaic

Passaic – hrabstwo w stanie New Jersey w USA. Populacja liczy 489 049 mieszkańców (stan według spisu z 2000 roku).
Powierzchnia hrabstwa to 510 km². Gęstość zaludnienia wynosi 1,019 osób/km².

</doc>
<doc id="555448" url="https://pl.wikipedia.org/wiki?curid=555448" title="Persona non grata (film 2005)">
Persona non grata (film 2005)

Persona non grata – polski film fabularny z 2005 roku, w reżyserii Krzysztofa Zanussiego.
Fabuła.
Głównym bohaterem filmu jest Wiktor Leszczyński, ambasador Polski w Urugwaju, dawny opozycjonista. Po śmierci Heleny, swojej żony, próbuje dowiedzieć się, czy romansowała z Olegiem, ich rosyjskim przyjacielem. Jego myśli zaprzątają również inne sprawy: pilotowanie transakcji zbrojeniowej i pogodzenie się z własną zmienioną sytuacją życiową.
Nagrody.
Film otrzymał Nagrodę Jury i nagrodę w kategorii Najlepszy Aktor Drugoplanowy (Nikita Michałkow) na festiwalu w Gdyni. Zdobył również 4 Polskie Nagrody Filmowe w kategoriach: Najlepszy Aktor Drugoplanowy (Jerzy Stuhr), Najlepsza Muzyka, Najlepszy Montaż i Najlepszy Dźwięk. Był do tych nagród także nominowany w kategoriach: Najlepszy Film, Najlepsza Reżyseria, Najlepszy Aktor (Zbigniew Zapasiewicz), Najlepszy Scenariusz, Najlepsze Kostiumy i Najlepsza Scenografia. "Persona non grata" znalazła się również w gronie filmów walczących o Złotego Lwa na festiwalu w Wenecji. Film wygrał Nowojorski Festiwal Filmów Polskich.
Film znalazł się wśród trzech filmów polskich najczęściej nagradzanych w 2005.

</doc>
<doc id="555449" url="https://pl.wikipedia.org/wiki?curid=555449" title="Cartoon Network Studios">
Cartoon Network Studios

Cartoon Network Studios – amerykańskie studio animacji, należące do Warner Bros. (oddziału konglomeratu medialnego Warner Bros. Discovery). Jego zadaniem jest produkcja seriali animowanych przeznaczonych do emisji w stacji Cartoon Network.
Studio rozpoczęło swoją działalność w 1994 roku, jako oddział Hanna-Barbera Cartoons w celu produkcji filmów animowanych specjalnie dla Cartoon Network. Jego pierwszym dziełem był serial "Co za kreskówka!", złożony z kilkudziesięciu zwykle niezwiązanych ze sobą animacji różnych twórców. W następnym czasie studio zajęło się tworzeniem filmów będących rozwinięciem kilku pomysłów z wcześniej wymienionego serialu, takich jak Laboratorium Dextera, Johnny Bravo, Krowa i Kurczak, Jam Łasica oraz Atomówki.
W roku 2001, po śmierci Williama Hanny, Hanna-Barbera została przejęta przez Warner Bros. Animation. Wówczas Cartoon Network Studios usamodzielniło się i nadal produkuje seriale animowane. W 2010 roku Cartoon Network Studios zmieniło logo wraz z amerykańską wersją Cartoon Network.

</doc>
<doc id="555453" url="https://pl.wikipedia.org/wiki?curid=555453" title="1849 w literaturze">
1849 w literaturze



</doc>
<doc id="555454" url="https://pl.wikipedia.org/wiki?curid=555454" title="Simonne Mathieu">
Simonne Mathieu

Simonne Mathieu, z domu Passemard (ur. 31 stycznia 1908 w Neuilly-sur-Seine, zm. 7 stycznia 1980 w Paryżu) – francuska tenisistka, zwyciężczyni 13 turniejów wielkoszlemowych w grze pojedynczej, podwójnej i mieszanej, w tym dwukrotnie mistrzostw Francji w singlu.
Wcześnie wyszła za mąż (1925), już po ślubie sięgnęła po pierwszy tytuł mistrzyni kraju juniorek. Była zawodniczką praworęczną, opierającą swój tenis głównie na regularnej grze z głębi kortu. Znana była z nieustępliwości, dobrego przygotowania fizycznego, a także groźnego forhendu. Dominowała we francuskim tenisie w latach 30., będąc godną następczynią legendarnej Suzanne Lenglen. Jej trzynaście wielkoszlemowych tytułów to drugi wynik w historii tenisa francuskiego – właśnie po Lenglen, która zwyciężała 21 razy.
Grała łącznie w ośmiu finałach międzynarodowych mistrzostw Francji, ale udało się jej wygrać tylko w dwóch ostatnich występach. W 1929 musiała uznać wyższość Helen Wills, podobnie w 1932. W 1933 uległa leworęcznej Brytyjce Margaret Scriven. W latach 1935–1937 trzykrotnie przegrywała finały z Niemką Hilde Krahwinkel. Zwycięstwa doczekała się wreszcie w 1938, pokonując w finale pochodzącą z Belgii Nelly Landry. Rok później obroniła tytuł po finałowym zwycięstwie nad Polką Jadwigą Jędrzejowską. W pozostałych imprezach zaliczanych do Wielkiego Szlema nie udało się Francuzce dojść do finału w grze pojedynczej – w latach 1930–1939 dochodziła na Wimbledonie co najmniej do ćwierćfinału (w półfinale była w 1930, 1931, 1932, 1934, 1936 i 1937), w 1938 odpadła w ćwierćfinale mistrzostw USA. Wyniki te dawały jej regularne miejsce w czołowej dziesiątce nieoficjalnego rankingu światowego pisma „Daily Telegraph” (1929-1939), ale nigdy wyżej niż na 3. miejscu (1932, za Amerykankami Helen Wills i Helen Jacobs).
Szereg sukcesów odniosła w grach podwójnych. Triumfowała sześć razy w deblu pań na kortach Rolanda Garrosa, co stanowiło rekord aż do czasu osiągnięć Martiny Navrátilovej. Wygrała także w tym turnieju dwa razy grę mieszaną. Na Wimbledonie zdobyła trzy tytuły deblowe, m.in. partnerując w 1934 w dziewiętnastym triumfie na londyńskiej trawie Amerykance Elizabeth Ryan. W 1938 w mistrzostwach Francji Mathieu triumfowała we wszystkich trzech konkurencjach.
Jedną z rywalek Simonne Mathieu, ale także jej partnerek deblowych, była Jadwiga Jędrzejowska. W książce "Urodziłam się na korcie" Polka wspominała, że ich początkowe kontakty nie układały się najlepiej, ale później tworzyły udany debel, dochodząc do finału mistrzostw USA w 1938. W 1939, kiedy zmierzyły się w finale singla mistrzostw Francji, Polka i Francuzka triumfowały wspólnie w deblu.
W czasie II wojny światowej Simonne Mathieu działała w ruchu oporu. Po wojnie nie uczestniczyła już w aktywnym życiu tenisowym. Zmarła w styczniu 1980. W 2006 została wpisana do Międzynarodowej Tenisowej Galerii Sławy.
Osiągnięcia w turniejach wielkoszlemowych:
Finały singlowe w turniejach wielkoszlemowych:

</doc>
<doc id="555455" url="https://pl.wikipedia.org/wiki?curid=555455" title="Simone Passemard Mathieu">
Simone Passemard Mathieu



</doc>
<doc id="555458" url="https://pl.wikipedia.org/wiki?curid=555458" title="Fugees">
Fugees

Fugees – amerykański zespół muzyczny, popularny głównie w latach 90., repertuar którego zawiera głównie elementy hip-hopu, soulu i R&amp;B. Członkami zespołu są raper/muzyk/producent Wyclef Jean, raperka/piosenkarka Lauryn Hill i raper Pras Michel.
Historia.
Swój pierwszy album – "Blunted on Reality" – pojawił się w roku 1994. Znajdowały się na nim takie utwory jak „Nappy Heads (Mona Lisa)” i „Vocab”. Płyta nie uzyskała jednak większego rozgłosu, w przeciwieństwie do występów zespołu na żywo.
Kolejny album – "The Score" – okazał się jednym z największych przebojów roku 1996 i jednym z najlepiej sprzedających się albumów hip hopowych wszech czasów. Szczególne uznanie zyskały covery starych przebojów, takich jak „No Woman, No Cry” grupy Bob Marley &amp; The Wailers oraz „Killing Me Softly (With His Song)” Roberty Flack. Na albumie pojawiła się również interpretacja utworu zespołu The Delfonics „Ready or Not Here I Come (Can’t Hide From Love)” pod nazwą „Ready or Not”, na którym pojawił się sample utworu Enyi pt. "Boadicea", wykorzystany bez zgody artystki. Doprowadziło to do procesu, którego rezultatem była ugoda – Enya została uznana współtwórcą utworu i uzyskała honorarium za swój wkład. Zespół Fugees wielokrotnie dziękował Enyi chwalił ją za zrozumienie całej sytuacji, na przykład na okładce albumu "The Score". W 1997 Fugees zdobyli dwie Nagrody Grammy za The Score (Best Rap Album) i za „Killing Me Softly” (Best R&amp;B Vocal Performance by a Duo or Group).
W roku 1997 członkowie zespołu zaczęli pracować nad projektami solo: Hill nad "The Miseducation of Lauryn Hill"; Jean zaczął produkować muzykę dla takich artystów jak Canibus, Destiny’s Child i Carlos Santana oraz nagrał swój solowy debiut – album "The Carnival"; Michel, wraz z Mýą i Ol’ Dirty Bastardem z Wu-Tang Clanu, nagrali singel „Ghetto Supastar” dla ścieżki dźwiękowej filmu "Bulworth".

</doc>
<doc id="555459" url="https://pl.wikipedia.org/wiki?curid=555459" title="AKSM-213">
AKSM-213

AKSM-213 (АКСМ-213) — przegubowy trolejbus miejski produkowany przez firmę Biełkommunmasz (Белкоммунмаш).
Produkcję rozpoczęto w roku 2002. Większość wyprodukowanych АКSМ-213 trafiła do Mińska, poza tym można je spotkać również w Kiszyniowie i Homlu.

</doc>
<doc id="555462" url="https://pl.wikipedia.org/wiki?curid=555462" title="Leon Grochowski">
Leon Grochowski

Leon Grochowski (ur. 11 października 1886 r. w Skupie, zm. 17 lipca 1969 r. w Warszawie) – w latach 1928 – 1933 biskup i ordynariusz diecezji polskiej Polskiego Narodowego Kościoła Katolickiego, w latach 1953-1969 pierwszy biskup Polskiego Narodowego Kościoła Katolickiego w USA i Kanadzie (PNKK), następca Franciszka Hodura w roli kierowniczej kościoła.
Życiorys.
Leon Grochowski urodził się w 1886 r. na Podlasiu, po zdaniu matury był studentem Politechniki Warszawskiej. W 1905 roku aby uniknąć aresztowania przez rząd carski za zorganizowanie strajku studenckiego emigrował do Stanów Zjednoczonych. W Ameryce poznał bpa Franiszka Hodura i w 1910 roku przyjął święcenia kapłańskie – pracował w kilku parafiach. Ks. Leon Grochowski został wybrany na biskupa 15 lipca 1924 roku przez II Nadzwyczajny Synod PNKK. Święcenia L. Grochowskiego odbyły się 17 sierpnia 1924 roku w Katedrze PNKK w Scranton. W 1928 bp Leon Grochowski został wybrany jednogłośnie na stanowisko Biskupa Kościoła Narodowego w Polsce. VIII Synod PNKK (1948) w Scranton wybrał następcę ks. bpa Franciszka Hodura, w osobie właśnie ks. bpa Leona Grochowskiego – mimo że ks. bp Franciszek Hodur piastował ten urząd faktycznie do 1953 roku. Jako nowy zwierzchnik kościoła w latach sześćdziesiątych XX wieku propagator dialogu pomiędzy PNKK, a Kościołem rzymskokatolickim. Leon Grochowski był również zaangażowany w sprawy wewnętrzne Kościoła Polskokatolickiego, m.in. wspierał bpa Juliana Pękalę, gdy ten chciał ponownie (1965) objąć funkcję zwierzchnika Kościoła Polskokatolickiego.
W 1966 otrzymał tytuł doktora "honoris causa" Chrześcijańskiej Akademii Teologicznej w Warszawie.

</doc>
<doc id="555464" url="https://pl.wikipedia.org/wiki?curid=555464" title="Pras Michel">
Pras Michel

Pras Michel właściwie Prakazrel Samuel Michel (ur. 19 października 1972), znany również jako Pras - amerykański raper, aktor oraz producent filmowy. Członek hip-hopowego zespołu The Fugees. W 1998 wydał swój solowy album pt. "Ghetto Superstar", a 7 lat później kolejny krążek zatytułowany "Win Lose or Draw". Oprócz tego zagrał w filmie "Mystery Men" w roku 1999.

</doc>
<doc id="555465" url="https://pl.wikipedia.org/wiki?curid=555465" title="Pras">
Pras



</doc>
<doc id="555466" url="https://pl.wikipedia.org/wiki?curid=555466" title="Mahaut d’Artois">
Mahaut d’Artois

Mahaut (Mathilde) d’Artois (ur. 1268, zm. 27 listopada 1329) – hrabina Artois od 1302 roku, par Francji od 1309 roku, jedyna córka Roberta II Szlachetnego i Amicie de Courtenay, matka dwóch królowych Francji i Nawarry: Joanny Burgundzkiej i Blanki Burgundzkiej.
Pochodzenie.
Urodziła się w 1268 roku jako jedyna córka Roberta II Szlachetnego, hrabiego Artois i Amicie de Courtenay. Ze strony ojca była prawnuczką króla Francji Ludwika VIII Lwa, natomiast ze strony matki jej krewnymi byli cesarze łacińscy Baldwin II i Robert I. Miała dwóch braci, lecz tylko jeden z nich – Filip – przeżył dzieciństwo. W 1275 zmarła jej matka. Dwa lata później jej ojciec poślubił Agnes de Dampierre, dziedziczkę Burbonii, której córka z pierwszego małżeństwa była żoną Roberta z Clermonta.
Małżeństwo.
W 1291 roku poślubiła starszego o 20 lat Ottona IV Burgundzkiego, hrabiego-palatyna Burgundii. Owdowiała w 1303 roku.
Hrabina Artois.
Dziedziczka tytułu ojca.
W 1302 roku zmarł ojciec Mahaut. Jego jedyny syn, Filip, zmarł w 1298 roku, więc Mahaut została hrabiną Artois. W ten sposób zignorowała roszczenia do tytułu hrabiego swojego bratanka, 15-letniego Roberta. Wkrótce Robert wystąpił przeciwko swojej ciotce, jednak król Filip IV Piękny w 1309 roku przyznał Mahaut pełnię praw do Artois. Dodatkowo otrzymała tytuł para królestwa Francji. Na mocy wyroku królewskiego Mahaut została zobowiązana do zapłaty 24000 liwrów na rzecz bratanka. Robert otrzymał również kasztelanię Conches, którą w 1262 roku wniosła w posagu matka Mahaut Amicie de Courtenay. Mimo to Robert nie uznawał praw swojej ciotki, w efekcie czego spór pomiędzy hrabiną a jej bratankiem trwał do końca jej życia.
Swoją mocną pozycję na dworze królewskim Mahaut zawdzięczała małżeństwom swoich córek, Joanny i Blanki z Filipem i Karolem, młodszymi synami Filipa IV. Dodatkowo Mahaut była kuzynką królowej Nawarry Joanny I, zmarłej w 1305 roku żony króla Francji.
Skandal w wieży Nesle.
W 1314 roku miał miejsce skandal w wieży Nesle. W kwietniu 1314 roku wszystkie synowe króla Francji (dwie córki Mahaut oraz ich daleka kuzynka, żona króla Nawarry Ludwika Kłótliwego Małgorzata Burgundzka) zostały aresztowane z powodu podejrzenia o cudzołóstwo. Blankę i Małgorzatę skazano na dożywotnie uwięzienie w zamku Chateau-Gaillard z powodu romansu z rycerzami, braćmi d’Aunay, natomiast Joannę uznano za winną zatajenia romansu szwagierek i osadzono w zamku Dourdan.
Mahaut dążyła do uwolnienia Joanny, co udało się po śmierci Filipa IV Pięknego.
Matka królowych.
W czerwcu 1316 roku z niejasnych przyczyn zmarł 27-letni Ludwik X Kłótliwy, następca Filipa IV Pięknego na tronie Francji. Mahaut podejrzewano o otrucie króla, jednak ostatecznie niczego jej nie udowodniono. Wdowa po królu Klemencja Węgierska kilka miesięcy później urodziła syna, Jana Pogrobowca, jednak żył tylko kilka dni. Rozpoczął się spór o sukcesję. Mężowi Joanny udało się przekonać baronów, aby odrzucili prawa 4-letniej Joanny, jedynej córki Ludwika X Kłótliwego i Małgorzaty Burgundzkiej i sam zasiadł na tronie. Aktywną rolę we wspieraniu Filipa pełniła Mahaut oraz stryj Filipa, Karol Walezjusz. Koronacja małżonków odbyła się 9 stycznia 1317 roku w Reims.
Filip V Wysoki zmarł w 1322 a następnym królem został młodszy zięć Mahaut, Karol IV Piękny. W tym samym roku małżeństwo Blanki i Karola zostało unieważnione z powodu zbyt bliskiego pokrewieństwa. Mieli wspólnego przodka, króla Ludwika Lwa oraz Mahaut była matką chrzestną swego zięcia. Blanka zmarła 4 lata później w klasztorze w Maubuisson.
Śmierć i dziedzictwo.
Hrabina podupadła na zdrowiu w 1328 roku. Zmarła 27 listopada 1329 roku. Została pochowana w Maubuisson, lecz jej szczątki przeniesiono do Bazyliki w Saint-Denis. Jej córka Joanna została hrabiną Artois, lecz przeżyła matkę tylko o 2 miesiące. Następną dziedziczką Artois została najstarsza wnuczka Mahaut, księżna Burgundii Joanna (żona Eudoksjusza IV, brata królowych Małgorzaty Burgundzkiej i Joanny Kulawej).
Potomstwo.
Z małżeństwa z Ottonem IV miała dwie córki i jednego syna:
Mahaut d’Artois w literaturze.
Mahaut d’Artois jest jedną z bohaterek historycznego cyklu powieściowego Maurice’a Druona "Królowie przeklęci". Poniższe informacje są zaczerpnięte z tych powieści:
Postać kontrowersyjna i budząca strach, hrabina d’Artois znana była z intryg. Mahaut podejrzewa się o otrucie:
Następnie działania hrabiny Mahaut zostały pokierowane przeciwko królowej Izabeli – żonie króla Anglii, Edwarda II. Królowa Izabela została kochanką sir Rogera Mortimera, który za jawne występowanie przeciwko królowi Edwardowi II musiał uchodzić z Anglii i zdobył schronienie we Francji, mściwa Mahaut nakłoniła króla Karola Pięknego (rodzonego brata Izabeli), aby ten wygnał siostrę i jej kochanka do Anglii, co było równoznaczne z wyrokiem śmierci (Mahaut bowiem napisała list do króla Edwarda II informując go o zdradzie Izabeli i nakłaniając go do wydania na królową i Mortimera wyroku śmierci, skłoniła króla także do uwięzienia jako przynęty żony Rogera Mortimera, lady Jane Mortimer w Tower).
Hrabiną Mahaut kierowała zemsta – Izabela doprowadziła do skazania na dożywotnie uwięzienie jej córek uwikłanych w tzw. skandal z wieży Nesle. Hrabina wywierała znaczny wpływ na politykę swego zięcia, króla Filipa V Wysokiego, męża jej córki Joanny (nakłoniła go aby ten skonfiskował niemal wszystkie dobra jej bratanka Roberta d’Artois, doprowadziła do skazania go na areszt domowy – mógł się on poruszać tylko po Paryżu, poza Paryżem i tylko pod silną eskortą i bez broni, mógł wyruszyć nie dalej niż 20 mil).
Hrabina Mahaut bezwzględnie i „po trupach” dążyła do jednego celu, za wszelką cenę pragnęła, aby jej córki zostały królowymi Francji, aby to osiągnąć nie wahała się nawet zabijać. Gdy Karol IV Piękny został w 1322 r. królem Francji, odwiedziła swą córkę Blankę, żonę Karola, – trzymaną nadal w odosobnieniu, mając nadzieję na skojarzenie i powtórne zejście się pary, Blanka jednak zaszła w ciążę i była zakochana w strażniku więziennym. Rozwścieczona Mahaut wyrzekła się córki jednak strażnikowi powiedziała, że wróży mu wielką karierę.
Zmarła w 1329 r. najprawdopodobniej otruta (podano jej taką samą dawkę trucizny, przez jaką zmarł Ludwik X Kłótliwy, ten zmarł w 3 dni, Mahaut umarła po 34 dniach) przez swą zaufaną dwórkę „czarownicę”, alchemiczkę i znachorkę Beatrice d’Hirson, która działała z inspiracji Roberta d’Artois.

</doc>
<doc id="555467" url="https://pl.wikipedia.org/wiki?curid=555467" title="Robb Flynn">
Robb Flynn



</doc>
<doc id="555468" url="https://pl.wikipedia.org/wiki?curid=555468" title="Cytryńcowate">
Cytryńcowate

Cytryńcowate ("Schisandraceae" Blume) – rodzina należąca do jednej z najstarszych linii rozwojowych roślin okrytonasiennych – rzędu "Austrobaileyales". Obejmuje trzy rodzaje z 92 gatunkami, ewentualnie dwa z 50 gatunkami w ujęciu wyodrębniającym rodzaj badian "Illicium" w osobną rodzinę "Illiciaceae" (takie ujęcie było np. opcjonalne w systemie APG II z 2003). Rodzina ma dysjunktywny zasięg obejmujący południowo-wschodnią część Stanów Zjednoczonych, Meksyk i Antyle oraz wschodnią i południowo-wschodnią Azję (od rosyjskiego Dalekiego Wschodu po Sri Lankę i Celebes). Jej przedstawiciele występowali jednak na pozostałym obszarze Azji i Europy jeszcze w trzeciorzędzie.
Owoce wielu przedstawicieli tej rodziny są jadalne. Bezpośrednio spożywane i przerabiane na dżemy i soki są owoce różnych gatunków z rodzaju cytryniec "Schisandra", w Azji używane jako zamiennik cytryny, a ze względu na wysoką zawartość witaminy C – wykorzystywane są także leczniczo. Kwaśne owoce "Kadsura scandens" spożywane są w Malezji. Niedojrzałe owoce badiana właściwego "Illicium verum" wykorzystywane są jako przyprawa, zwłaszcza do aromatyzowania napojów, w tym likierów. Olejek z badiana japońskiego "I. anisatum" wykorzystywany jest w przemyśle perfumeryjnym, ale także do trucia ryb. Oryginalne owoce tego gatunku po zasuszeniu wykorzystywane bywają w bukieciarstwie oraz do wyrobu potpourri. Inne gatunki z rodzaju badian w Chinach stosowane są do odstraszania owadów. Liczne gatunki z wszystkich należących tu rodzajów bywają uprawiane jako rośliny ozdobne. W Polsce sadzony jako roślina ozdobna bywa cytryniec chiński "Schisandra chinensis", gatunek wykorzystywany także leczniczo i jako adaptogen.
Niektóre gatunki z rodzaju badian kumulują glin. Wytwarzają proantocyjanidyny, estry kwasu angelikowego i tyglowego, ale nie elagowego.
Systematyka.
Przedstawiciele rodziny pierwotnie włączani byli w szeroko ujmowaną rodzinę magnoliowatych "Magnoliaceae", a następnie wyodrębniani w osobne rodziny – cytryńcowatych "Schisandraceae" i badianowatych "Illiciaceae". Obie rodziny były w różnych ujęciach tradycyjnie umieszczane w rzędzie magnoliowców "Magnoliales", a następnie były wyodrębniane w rzędzie badianowców "Illiciales", sytuowanym wśród bazalnych rzędów okrytonasiennych (takie ujęcie było obecne jeszcze w systemie Takhtajana z 2009). Badania molekularne na przełomie XX i XXI wieku wskazały na siostrzany charakter "Schisandraceae" i "Illiciaceae" oraz ich bliskie pokrewieństwo z "Austrobaileyaceae". W efekcie w systemie APG II (2003) zaproponowano jako opcję ich połączenie pod pierwszą z tych nazw (ze względu na zasadę priorytetu taksonomicznego) oraz włączenie do rzędu "Austrobaileyales". Od systemu APG III (2009) rodzaj badian jest już włączony do "Schisandraceae" w obrębie "Austrobaileyales".

</doc>
<doc id="555471" url="https://pl.wikipedia.org/wiki?curid=555471" title="Mary J. Blige">
Mary J. Blige

Mary Jane Blige (ur. 11 stycznia 1971 w Bronksie, Nowy Jork) – amerykańska piosenkarka R&amp;B, autorka tekstów, raperka, modelka, producentka muzyczna i aktorka, sprzedała ponad 40 milionów swoich płyt na całym świecie.
Życiorys.
Urodziła się w Bronksie, dzielnicy Nowego Jorku. Jej ojciec Tom był muzykiem jazzowym. Kiedy miała cztery lata odszedł, zostawiając żonę Core z dwójką dzieci. Wtedy przenieśli się do Yonkers. Mary śpiewała w chórze kościelnym. W wieku 5 lat była wykorzystywana seksualnie przez przyjaciela rodziny. Ujawniła to dopiero w 2006 roku, w programie "The Oprah Winfrey Show".
Kiedy miała 7 lat wzięła udział w konkursie talentów. Wygrała śpiewając piosenkę "Respect" Arethy Franklin.

</doc>
<doc id="555473" url="https://pl.wikipedia.org/wiki?curid=555473" title="Andy C">
Andy C

Andy C, właśc. Andy Clarkeu (ur. 1976) – DJ tworzący muzykę gatunku jungle/drum and bass. Współzałożyciel Origin Unknown wraz z Antem Milesem oraz Ram Trilogy z Antem i Shimonem. Rezydent londyńskich klubów The End i Fabric. Założyciel i współtwórca wytwórni RAM Records, którą kieruje wraz ze swym wieloletnim przyjacielem Antem Milesem.
Dorastał w Esseksie, gdzie zainteresował się pirackimi stacjami radiowymi, nadającymi w systemie 24h/7d muzykę klubową. Około 1991 roku zdecydował, że chce zostać DJ-em. Karierę rozpoczął od wieczornych audycji w lokalnym pirackim radiu Syndicate FM. Pierwszy występ przed publicznością odbył się w klubie na Shafetsbury Avenue. Wkrótce poznał klub Telepathy, w którym z czasem został rezydentem.
Oprócz kariery DJ-a interesował się również produkcją muzyczną, ucząc się od podstaw programowania komputerów i eksperymentując z beatem. Przyjaciel rodziny, Ant Miles – technik dźwięku – usłyszał jedną z wariacji „Voodoo Ray” stworzoną przez Andy’ego i zaoferował pomoc. Szybko stali się zespołem, pracującym we własnym domowym studiu nagraniowym Milesa. Wspólnie założyli też w 1992 wytwórnię Ram Records.
Ich pierwsze nagrania ukazały się pod szyldem Desired State. Wkrótce Andy C wydał minialbum "Sour Mash EP", będący zarazem pierwszą płytą wytwórni Ram Records.
Ant i Andy samodzielnie zajęli się dystrybucją tego wydawnictwa, sprzedając 2500 kopii.
Utwór „Valley of the Shadows”, wydany w 1993 r., został wybrany najlepszym utworem hardcore’owym podczas wręczania nagród Hardcore Dance Awards w 1993 roku, a sam Andy C – najlepszym debiutantem. W 1996 r. jako Origin Unknown dokonał remiksu utworu Busta Rhymesa, „Woo Hah!”. Prowadził nocną audycję w radiu Kiss FM, zaś w klubie The End, którego był rezydentem, odbywały się imprezy z cyklu Ram Sessions, ściśle związane z wytwórnią RAM Records i promujące jej DJ-ów. W tym samym roku Ram Records wydała pierwszy album długogrający, "Origin Unknown Presents the Speed of Sound", który zwyciężył w kategoriach „najlepszy album dance” na Kiss FM Dance Awards '97 oraz „najlepszy album” na Hardcore Dance Awards '97 i dodatkowo zdobył indywidualne wyróżnienie dla Andy’ego C w kategorii „najlepszy producent” na Hardcore Dance Awards '97.
W 1998 roku ukazał się album "Origin Unknown Presents ... Sound In Motion". Wydano również singiel 12" „No Reality”, wyprodukowany przez Andy’ego C, Milesa i Shimona jako Ram Trilogy. Pod tą samą nazwą rok później wydano "Molten Beats". W roku 2001 Andy C wraz z Shimonem nagrali instrumentalny utwór „Bodyrock”, który zajął 28. pozycję na liście przebojów w Anglii. W tym samym roku Andy zaczął wydawać single, EP i DJ sety, a także kilka remiksów, w tym „Stand Clear” jako Origin Unknown, CD miksy: "Drum &amp; Bass Arena" i "Fabric Live". W 2003 ukazała się kompilacja "Nightlife", natomiast jej kontynuacja "Nightlife 2 – A Drum And Bass Odyssey", wydana rok później, została wybrana płytą miesiąca magazynu Mixmag.
W 2003 Andy C zdobył nagrodę „Best DJ” magazynu Knowledge – było to trzecie takie wyróżnienie (lata 1999, 2001 i 2003). Jego wytwórnia została nominowana w kategoriach: „najlepszy singiel” i „najlepsza wytwórnia”. W 2006 ukazała się kolejna płyta z serii "Nightlife".
Magazyn Mixmag wybrał go do "top 10" w kategorii "Clublands Ultimate Power List".

</doc>
<doc id="555477" url="https://pl.wikipedia.org/wiki?curid=555477" title="Austrobaileyales">
Austrobaileyales

Austrobaileyales – rząd roślin w obrębie okrytonasiennych. Obejmuje 3 rodziny, 5 rodzajów i ok. 100 gatunków. Należą tu drzewa, krzewy i liany występujące w południowo-wschodniej Azji, północno-wschodniej Australii oraz w południowo-wschodniej części Ameryki Północnej i w Meksyku. Rośliny z tego rzędu wyróżniają się m.in. takimi cechami apomorficznymi jak: obecność kwasu tyglowego i aromatycznych terpenoidów, posiadanie zewnętrznej warstwy integumentu budowanej z 5–7 warstw komórek, obecnością skrobi w bielmie, czterojądrowym woreczkiem zalążkowym. 
Morfologia.
Rośliny drzewiaste (drzewa, krzewy i liany). Okwiat tworzony jest przez więcej niż 10, niezróżnicowanych listków. Pręciki są liczne, słupków jest około 9.
Systematyka.
Rząd w ujęciu podobnym do współczesnego zaproponowany został w systemie APG II z 2003. Do rzędu zaliczono wówczas cztery rodziny: "Austrobaileyaceae", "Trimeniaceae", "Schisandraceae" i "Illiciaceae". W systemie APG III z 2009 i APG IV z 2016 "Illiciaceae" zostały włączone do "Schisandraceae".
W systemie Ruggiero i in. (2015) rząd tworzy jeden z 18 nadrzędów okrytonasiennych – "Austrobaileyanae".
Pozycja rzędu w kladogramie wczesnych dwuliściennych:
Rząd obejmuje rośliny należące do kladu siostrzanego do wszystkich okrytonasiennych z wyjątkiem oddzielonych jeszcze wcześniej (starszych) rzędów: amborellowców "Amborellales" i grzybieniowców "Nymphaeales". Razem z wymienionymi taksonami "Austrobaileyales" wchodzą w skład tzw. wczesnych dwuliściennych. Rodzina "Austrobaileyaceae" jest w obrębie rzędu kladem siostrzanym dla pozostałych dwóch w rzędzie.
Wcześniej w hierarchicznych systemach klasyfikacyjnych z błędnie interpretowanymi powiązaniami filogenetycznymi rodziny tworzące rząd były zwykle rozdzielane i zaliczane do klasy dwuliściennych (Cronquist 1981 i in.), później do "Magnoliopsida" (Reveal 1999).
W systemach Reveala oraz Takhtajana (lata 90. XX wieku) rząd "Austrobaileyales" obejmował tylko rodzinę "Austrobaileyaceae". Rodzina "Schisandraceae" podzielona była na "Schisandraceae" i "Illiciaceae" i wyłączona w osobny rząd badianowców "Illiciales". "Trimeniaceae" stanowiły część rzędu wawrzynowców "Laurales". U Reveala rząd ten reprezentował nadrząd "Magnolianae", podklasę magnoliowe, klasę "Magnoliopsida".
Podobna systematyka tych taksonów znajduje się w systemie Conquista (1981), z tym że "Austrobaileyaceae" nie zostały wyróżniane jako osobny rząd i włączone zostały do magnoliowców "Magnoliales".

</doc>
<doc id="555478" url="https://pl.wikipedia.org/wiki?curid=555478" title="Original net animation">
Original net animation

Original net animation (ONA), znane jako w Japonii – produkcje anime wydawane bezpośrednio przez Internet. Jest to stosunkowo nowa forma dystrybucji animacji i nie została ona jeszcze powszechnie przyjęta, ale coraz większa liczba trailerów i pilotażowych odcinków nowych serii jest dystrybuowana jako ONA. Ten sposób dystrybucji stał się możliwy dzięki zwiększającej się liczbie japońskich stron internetowych udostępniających media strumieniowe.
Nazwa jest zbudowana na tej samej zasadzie co OVA, termin używany od początku lat osiemdziesiątych na określenie animacji przeznaczonych bezpośrednio na rynek video.

</doc>
<doc id="555479" url="https://pl.wikipedia.org/wiki?curid=555479" title="Mary Blige">
Mary Blige



</doc>
<doc id="555484" url="https://pl.wikipedia.org/wiki?curid=555484" title="Jezioro Lutomskie">
Jezioro Lutomskie

Jezioro Lutomskie – jezioro rynnowe położone na południowym skraju Puszczy Noteckiej, na terenie gminy Sieraków. Najdłuższe jezioro Pojezierza Międzychodzko-Sierakowskiego. Powierzchnia jeziora to 174 ha, długość 5800 m, natomiast średnia szerokość wynosi zaledwie 300 m (minimalna ok. 200 m). Do zachodniego brzegu przylega rezerwat przyrody Buki nad Jeziorem Lutomskim.
Jezioro Lutomskie stanowi końcowy odcinek cieku wodnego o długości ok. 25 kilometrów, zaczynającego się Potokiem Kwileckim, który łączy się strugą Lutomką z Jez. Białeckim i Oszczynicą z Jez. Lutomskim.
Woda w jeziorze o małej przejrzystości i niskiej czystości biologicznej, ze względu na niewielką głębokość i szerokość.
Miejsce żerowania i egzystowania licznych gatunków ptaków (łyska, kaczka krzyżówka, trzcinniczek, perkoz dwuczuby) oraz siedlisko roślin (trzcina zwyczajna, pałka wąskolistna, pałka szerokolistna, tatarak, kosaciec syberyjski, szczaw lancetowaty, jeżogłówki, oczeret jeziorny, grążele żółte i grzybienie białe). Występuje tu także wiele gatunków ślimaków, m.in. bursztynka pospolita ("Succinea putris") i przytulik strumieniowy ("Ancylus fluviatilis").
Jezioro popularne w okresie PRL i na początku lat 90. XX wieku ze względu na duży ośrodek wczasowy PKP (zwany przez miejscowych „wczasami wagonowymi”), położony po zachodniej stronie jeziora.

</doc>
<doc id="555486" url="https://pl.wikipedia.org/wiki?curid=555486" title="Sheila E.">
Sheila E.

Sheila E. właściwie Sheila Escovedo (ur. 12 grudnia 1957 w Oakland w stanie Kalifornia) – amerykańska wokalistka, aktorka, muzyczka, perkusistka oraz skrzypaczka. Znana przede wszystkim z występów w grupie muzycznej Prince’a. Debiutowała natomiast u boku jazzowego pianisty George’a Duke’a. Escovedo jest córką perkusisty Pete’a Escovedo.
Życiorys.
Escovedo nigdy nie planowała zostać perkusistką. Gdy miała 15 lat jej ojciec z powodu choroby musiał przerwać występy ze swoim zespołem. Sheila wcześniej nie grała na perkusji, ale znała piosenki ojca, więc postanowiła go zastąpić.
Sheila E. ponadto współpracowała z Lionelem Richie, Marvinem Gaye, Herbie Hancockiem, Dianą Ross, Steve Wonderem, Whitney Houston, Babyface, Mariah Carey czy Céline Dion. W 2004 wystąpiła sesyjnie (na instrumentach perkusyjnych) na albumie Jest grupy Budka Suflera.
Escovedo nominowana była również do nagrody American Music Awards oraz Grammy za "The Glamorous Life" (utwór zrealizowany dla Princea). Wystąpiła również w filmie pt. "Krush Groove" wraz z Run-DMC, LL Cool J oraz Blair Underwood w 1985.
Razem ze swoim managerem Lynnem Mabrym prowadzi fundację Little Angel Bunny Foundation wykorzystującą muzykę oraz sztukę jako terapię pomagającą porzuconym i molestowanym dzieciom w ramach systemu opieki zastępczej.
Bierze udział w Ringo Starr and His All-Starr Band od 2001 roku.

</doc>
<doc id="555489" url="https://pl.wikipedia.org/wiki?curid=555489" title="DV">
DV



</doc>
<doc id="555491" url="https://pl.wikipedia.org/wiki?curid=555491" title="Digital video">
Digital video



</doc>
<doc id="555492" url="https://pl.wikipedia.org/wiki?curid=555492" title="Sérgio Vieira de Mello">
Sérgio Vieira de Mello

Sérgio Vieira de Mello (ur. 15 marca 1948, zm. 19 sierpnia 2003 w Bagdadzie) – dyplomata brazylijski. Posiadał dwa doktoraty nauk humanistycznych Sorbony; władał 6 językami. 34 lata pracował w systemie ONZ. Z najważniejszych jego funkcji należy wymienić urząd: Specjalnego Przedstawiciela Sekretarza Generalnego ONZ w Kosowie (od czerwca do lipca 1999), Administratora Narodów Zjednoczonych dla Timoru Wschodniego (1999-2002), urząd Wysokiego Komisarza ONZ ds. Praw Człowieka (2002-2003) i urząd Specjalnego Wysłannika Sekretarza Generalnego ONZ ds. Iraku (od maja 2003). Podczas pełnienia tej funkcji został zabity w zamachu bombowym na siedzibę placówki ONZ.
Od 2004 Stowarzyszenie Willa Decjusza przyznaje nagrodę jego imienia. Wśród jej laureatów byli m.in. Tadeusz Mazowiecki, Szewach Weiss, Fatos Lubonja i Leopold Unger. W 2008 roku Zgromadzenie Ogólne ONZ wybrało dzień śmierci Sérgio Vieira de Mello, oraz 21. pozostałych ofiar zamachu, na obchody Światowego Dnia Pomocy Humanitarnej.

</doc>
<doc id="555494" url="https://pl.wikipedia.org/wiki?curid=555494" title="Chodelka">
Chodelka

Chodelka (również "Chodelica", "Chodlik" lub "Chodel") – rzeka we wschodniej Polsce, prawy dopływ Wisły. Długość 49,3 km.
Charakter i przebieg.
Rzeka, wraz ze swymi dopływami, odwadnia niemal cały obszar Kotliny Chodelskiej wraz z jej skłonami i przyległymi obszarami wierzchowinowymi Płaskowyżu Bełżyckiego i Wzniesień Urzędowskich.
Maksymalne stany wody notowane są w marcu, a minimalne we wrześniu i październiku.
Źródła Chodelki leżą w strefie północnej krawędzi Wzniesień Urzędowskich, w okolicach wsi Kłodnica Górna, a w Chodelski Obszar Chronionego Krajobrazu Chodelka wpływa na zachód od Borzechowa.
Do Chodla dolina rzeki ma szczególny charakter – odznacza się wyjątkowo licznymi wypływami wód powierzchniowych, źródłami i liniami źródeł. Zbocza są dość strome, wyraźne, dno wąskie. Na zboczach podłoże kredowe występuje tuż pod powierzchnią. Bagniste tereny cieku koło Kożuchówki. W Kolonii Borów Chodelka przyjmuje prawy dopływ – ciek spod Zalesia. Poniżej Majdanu Borowskiego Chodelka wpływa do rozległego obniżenia o kotlinowatym charakterze, do którego uchodzą doliny dwu jej dalszych lewych dopływów – Chodlika (cieku spod Kępy) i Kożuchówki (cieku spod Zastowa). Chodlik wpływa w obszar chroniony w okolicy Ratoszyna, gdzie jego dolina jest formą wyraźną i malowniczą.
Odcinek doliny Chodelki od połączenia z ciekiem spod Zalesia po Chodel nie bez przyczyny uważany jest za najcenniejszy – rzeka i jej dolina zachowały bowiem niemal naturalny charakter i mają dużą wartość godną chronienia. Począwszy od rozległego kotlinowatego obniżenia powyżej Chodla, dolina Chodelki ma dno płaskie, dość szerokie, wielu miejscach sztucznie odwodnione systemami rowów melioracyjnych. W obrębie dna znajdują się kompleksy stawów, w kilku miejscach dawne groble znaczą ślady nieistniejących już zbiorników. Koryto rzeki jednak nie nosi wielu śladów zabiegów hydrotechnicznych, rzeka meandruje, a liczne porozrzucane w obrębie doliny i na jej zboczach kępy lasu sprawiają, że także odcinek doliny Chodelki od Chodla po Zajączków należy uznać za odznaczający się dużymi walorami krajobrazowymi.
Poniżej Zajączkowa, aż po ujście w Podgórzu, bieg Chodelki oraz system odwodnienia w obrębie jej doliny zostały całkowicie zmienione przez człowieka (z wyjątkiem fragmentów). Nakładają się tu i wzajemnie przenikają sztuczne systemy obiegu wody tworzone dla celów gospodarki rybackiej w kompleksach stawów rybnych i dla celów melioracyjnych.
W dalszym odcinku Chodelka przyjmuje wody sześciu dopływów. Ze strony prawej docierają do Chodelki wody krótkich cieków odwadniających doliny rozciągające krawędź Kotliny Chodelskiej: Poniatówki, Kowalanki, Brodka i Jaworki.
Dopływy.
Dopływami Chodelki są: Jankówka (zwana także Leonką), Dopływ spod Wronowa, Zalesianka, Poniatówka, Kowalanka, Chodlik, Janówka, Jaworka i Wrzelowianka.
Hydrotechnika.
Warunki odpływu i zmiany stanów wody najniższego odcinka Chodelki pozostają pod wpływem wahań stanu wody Wisły. W czasie wezbrań Wisły cofka na Chodelce sięgać może po Kosiorów, a nawet po Wolę Rudzką.
Wzdłuż koryta do miejscowości Kosiorów wybudowano wały chroniące obszar Powiśla przed wdarciem się wód powodziowych z Wisły. Ten odcinek Chodelki wchodzi już w obręb obszaru osłony Kazimierskiego Parku Krajobrazowego.
Stawy.
Największym kompleksem stawów w Kotlinie Chodelskiej jest Pustelnia (825 ha).
Szlak kajakowy.
Rzeka stanowi stosunkowo łatwy szlak kajakowy, pomimo kilku koniecznych przenosek, które są dość uciążliwe i mogą stanowić problem dla mniej doświadczonych kajakarzy. Trudność szlaku wzrasta w przypadku pokonywania prawie całego biegu - od Chodla (wtedy spływ zajmuje dwa dni, a górna część rzeki jest bardzo uciążliwa).

</doc>
<doc id="555497" url="https://pl.wikipedia.org/wiki?curid=555497" title="Schisandraceae">
Schisandraceae



</doc>
<doc id="555499" url="https://pl.wikipedia.org/wiki?curid=555499" title="Aga Chan III">
Aga Chan III

Aga Chan III (Aga Khan III; arab.: آغا خان الثالث), Sultan Mahommed Szah (ur. 2 listopada 1877 w Karaczi – zm. 11 lipca 1957) – jedyny syn Aga Chana II, 48. imam aga chanów (gałęzi nizarytów, linii Kasim Szahi) od 1885. 
Życiorys.
Jeden z czołowych przedstawicieli przedpodziałowych Indii za granicą oraz założyciel Ligi Muzułmańskiej i jeden z twórców Pakistanu. Po śmierci zastąpiony na stanowisku imama przez swego wnuka Agę Chana IV.

</doc>
<doc id="555500" url="https://pl.wikipedia.org/wiki?curid=555500" title="Google Desktop">
Google Desktop

Google Desktop – program służący do przeszukiwania zgromadzonych w komputerze plików (m.in. dokumentów, e-maili, muzyki, zdjęć, chatów oraz historii przeglądanych stron WWW) oraz pozwalający na dodanie użytecznych gadżetów i pluginów rozszerzających funkcjonalność i integrujących z rozmaitymi aplikacjami zarówno sieciowymi (czytnik RSS, Gmail, Google Notebook, etc.) jak i lokalnymi.
Po zainstalowaniu i uruchomieniu Google Desktop indeksuje wybrane pliki. Wyniki przeszukiwania można przejrzeć przez przeglądarkę internetową (co nie oznacza, że są dostępne w sieci, przeglądarka łączy się z programem lokalnie), layout jest przy tym bardzo podobny do używanego w wyszukiwarce Google.
We wrześniu 2011 roku, Google ogłosił zakończenie projektu Google Desktop tj. wszystkich stowarzyszonych elementów wchodzących w jego skład – API, serwisy, pluginy i widgety.
Program przestał być rozwijany 5 września 2011.
Indeksowane pliki.
Typy plików przeszukiwanych przez program:
Istnieje możliwość rozszerzenia o inne typy plików/danych poprzez odpowiednie wtyczki.
Gadżety i wtyczki.
Google Desktop posiadał bazę gadżetów i wtyczek (pluginów) do pobrania rozszerzających funkcjonalność.
Ryzyko użytkowania.
Przedmiotem kontrowersji w poprzednich wersjach programu była domyślnie włączona opcja przechowywania danych o poszczególnych komputerach na serwerach Google. W nowszych wersjach programu opcja jest domyślnie wyłączona, jednocześnie Google zapewnia o swojej polityce prywatności i uspokaja, że dane są przechowywane zgodnie z zasadami poufności. Istnieje także opcja szyfrowania danych, jednakże wiąże się to z oczywistym spadkiem wydajności.
Inną funkcją, która jest przedmiotem kontrowersji, jest pokazywanie w wynikach wyszukiwania usuniętych plików. Opcję tę można dezaktywować.

</doc>
<doc id="555501" url="https://pl.wikipedia.org/wiki?curid=555501" title="Partita (zespół muzyczny)">
Partita (zespół muzyczny)

Partita – polski zespół muzyczny, założony w 1966 roku przez Janusza Kępskiego, który do 1968 roku pełnił funkcję kierownika muzycznego. Następnie funkcję kierownika muzycznego sprawowali: Leszek Bogdanowicz (1969–1971), Antoni Kopff (1971–1976).
Pierwotny skład zespołu: Agata Dowhań, Jeanette Mandelman, Anna Motyka, Dorota Szafnicka i Hanna Szaniawska. W późniejszym okresie z zespołem związali się m.in. Alicja Majewska, Jolanta Marciniak, Wacław Masłyk, Marek Niedzielko, Ewa Sośnicka. Największe przeboje zespołu to m.in.: "Dwa razy dwa", "Mamy tylko siebie", "Pytasz mnie, co ci dam".
Zespół z powodzeniem występował na Festiwalu Piosenki Radzieckiej w Zielonej Górze, Krajowym Festiwalu Piosenki Polskiej w Opolu oraz Międzynarodowym Festiwalu Piosenki w Sopocie. W 1976 roku po recitalu z okazji 10-lecia na Międzynarodowym Festiwalu Piosenki w Sopocie, zespół został rozwiązany, jednak został reaktywowany w 1993 roku podczas 30. Krajowego Festiwalu Piosenki Polskiej w Opolu i wystąpił wówczas w składzie: Andrzej Frajndt, Bronisław Kornaus, Alicja Majewska, Marek Niedzielko, Anna Pietrzak, Ludmiła Zamojska.
Upamiętnienie.
Partita w 2013 roku przy okazji 50. Krajowego Festiwalu Piosenki Polskiej w Opolu otrzymała status Ikony Festiwalu, natomiast w 2022 roku przy okazji 59. Krajowego Festiwalu Piosenki Polskiej w Opolu odsłoniła swoją gwiazdę w Alei Gwiazd Festiwalu Polskiej Piosenki.

</doc>
<doc id="555504" url="https://pl.wikipedia.org/wiki?curid=555504" title="Ocice">
Ocice



</doc>
<doc id="555507" url="https://pl.wikipedia.org/wiki?curid=555507" title="Autorytet deontyczny">
Autorytet deontyczny

Autorytet deontyczny – autorytet przełożonego, tego, który ma władzę i ma prawo rozkazywać: szefa, komendanta, kierownika.
J. M. Bocheński ujął to tak: "P jest autorytetem deontycznym dla A w dziedzinie D wtedy i tylko wtedy, kiedy istnieje zdarzenie Z z tego rodzaju, że – po pierwsze – A pragnie, by Z zostało urzeczywistnione – po drugie, A jest przekonany, że wykonanie przez niego wszystkich nakazów danych przez P z naciskiem, a należących do dziedziny D jest warunkiem koniecznym urzeczywistnienia owego Z".

</doc>
<doc id="555509" url="https://pl.wikipedia.org/wiki?curid=555509" title="Kościół św. Mikołaja i Stanisława Biskupa w Jarosławiu">
Kościół św. Mikołaja i Stanisława Biskupa w Jarosławiu

Kościół rektoralny św. Mikołaja i Stanisława biskupa w Jarosławiu – znajduje się przy ulicy Benedyktyńskiej 5, został zbudowany w latach 1614-1624. Od 1992 roku jest kościołem rektoralnym.
Jest to kościół orientowany, na planie prostokąta z półkolistą apsydą prezbiterium, jednonawowy, z wieżami od strony zachodniej oraz kaplicami po bokach. W głównym wejściu, znajdującym się w elewacji południowej, znajduje się wczesnobarokowy portal z 1621 roku, przeniesiony z elewacji zachodniej po 1635 roku. Z dawnego wystroju wnętrza zachowała się jedynie bardzo bogata dekoracja sztukatorska. Obecny ołtarz główny pochodzi z dawnego kościoła jezuitów (ob. archikatedra greckokatolicka) w Przemyślu.
Historia.
Skrzydło północne klasztoru było budowane jednocześnie z kościołem. Budowa drugiego skrzydła (na przedłużeniu kościoła) po 1635 roku wiązała się ze zmianą pierwotnego planu, co wymusiło przeniesienie portalu głównego. Całość założenia nie została nigdy zrealizowana. Cały zespół klasztorny został opasany murami z 8 basztami i wieżą bramną, zachowanymi do dzisiaj. W 1782 roku na mocy reform józefińskich władze zaboru austriackiego skasowały opactwo pp. benedyktynek. Kościół zamieniony został na magazyn, klasztor na koszary, stąd nieoficjalna nazwa ("Anna Kasarnia"). Wspaniałe wyposażenie kościoła i majątek klasztorny uległy konfiskacie. W czasie I wojny światowej zespół znacznie zniszczony, odbudowany w okresie międzywojennym. W 1938 z inicjatywy gen. Wacława Scaevoli-Wieczorkiewicza i inż. Dobrzańskiego prowadzono roboty nad odbudową zabytkowych fortyfikacji klasztoru.
W czasie II wojny światowej teren opactwa był miejscem straceń. W lipcu 1944 wycofujący się Niemcy podpalili zabudowania klasztorne. W 1946 roku klasztor przejęło Ministerstwo Kultury i Sztuki, które w następnym roku przekazało go Szkole Budownictwa. Klasztor został zaadaptowany na szkolny internat. W 1988 roku klasztor przejął Kombinat Rolno-Przemysłowy „Igloopol”, ale nie doszło do odbudowy z powodu jego upadku. 
21 marca 1990 roku władze Jarosławia zwróciły klasztor Benedyktynkom. 27 kwietnia 1991 roku pierwsze trzy Benedyktynki przybyły do klasztoru. Po początkowym remoncie opactwa 6 kwietnia 1992 roku abp Ignacy Tokarczuk poświęcił kościół, a 15 czerwca 1992 roku ustanowił przy nim Rektorat. 1 sierpnia 1994 roku został powołany Ośrodek Kultury i Formacji Chrześcijańskiej im. Służebnicy Bożej Anny Jenke.

</doc>
<doc id="555510" url="https://pl.wikipedia.org/wiki?curid=555510" title="June Allyson">
June Allyson

June Allyson, właśc. Eleanor Geisman (ur. 7 października 1917 w Nowym Jorku, zm. 8 lipca 2006 w Ojai, Kalifornia) – amerykańska aktorka, tancerka i piosenkarka.
Życiorys.
Pochodziła z rodziny o korzeniach niemieckich. Urodziła się jako Eleanor „Ella” Geisman w nowojorskiej dzielnicy Bronx, córka Roberta Geismana, woźnego szkolnego oraz Clary Provost. Ojciec Elli był alkoholikiem i mało się nią interesował. Kiedy miała 6 miesięcy, jej rodzice rozeszli się. Po wypadku w dzieciństwie w ramach terapii uprawiała pływanie i taniec. Matka i córka przeprowadziły się ze swojej kamienicy w Bronxie na 143rd Street, do mieszkania dziadków w pobliżu Pelham Bay. Clara dostała pracę drukarską za 20 $ tygodniowo i przeprowadziła się z córką do mieszkania z zimną wodą za 18 $ miesięcznie przy Trzeciej Alei. Czasami czuła się odizolowana i opuszczona. „Będziesz kimś na tym świecie”, pocieszała ją babcia. „Jej ramiona wokół mnie”, wspominała Allyson, były „najcenniejszą rzeczą w moim życiu i moją ochroną przed światem”.
W sierpniu 1945 r. wyszła za mąż za aktora Dicka Powella. Po jego śmierci w 1963 r. praktycznie zakończyła karierę filmową, sporadycznie występując jeszcze jako aktorka broadwayowska. Drugie małżeństwo z fryzjerem Glennem Maxwellem zakończyło się rozwodem (pobierali się i rozchodzili dwukrotnie). Od 1976 r. była żoną lekarza dentysty Davida Ashrowa. Przyjaźniła się m.in. z Judy Garland.
Kariera aktorska.
W 1938 r. debiutowała na Broadwayu w chórkach. Od początku lat 40. była jedną z gwiazd wytwórni Metro-Goldwyn-Mayer. Występowała w licznych produkcjach filmowych o charakterze musicalowym, m.in. "Best Food Forward" (1943), "Two Girls and a Sailor" (1944), "Good News" (1947), "Trzej Muszkieterowie" (1948), "Małe kobietki" (1949). W latach 1959-1961 grała we własnym serialu "The Dupont Show With June Allyson". Za rolę w filmie "Too Young to Kiss" (1951) otrzymała Złoty Glob dla najlepszej aktorki. W 1950 r. miała wystąpić u boku Freda Astaire'a w filmie "Royal Wedding", ale ostatecznie rola przypadła Jane Powell ze względu na ciążę Allyson. Za rolę w "Executive Suite" (1954) Międzynarodowy Festiwal Filmowy w Wenecji nagrodził ją Special Jury Prize.
June Allyson należała do grona popularnych aktorek okresu II wojny światowej. Kreowała zazwyczaj role utalentowanych, energicznych "dziewczyn z sąsiedztwa". Została uhonorowana gwiazdą na "Hollywood Walk of Fame".
Wybrana filmografia.
W latach 1937-2001 wystąpiła łącznie w 75 produkcjach filmowych krótko- i pełnometrażowych oraz filmach i serialach telewizyjnych. Do ważniejszych filmów pełnometrażowych można zaliczyć m.in.:

</doc>
<doc id="555518" url="https://pl.wikipedia.org/wiki?curid=555518" title="Oblężenie Moguncji (1689)">
Oblężenie Moguncji (1689)

Oblężenie Moguncji – oblężenie, które miało miejsce w 1689 r. podczas wojny palatynackiej.
Twierdza została oblężona przez armię sprzymierzonych (cesarsko-bawarską) dowodzoną przez księcia Karola Lotaryńskiego i elektora bawarskiego Maksymiliana. Broniona przez garnizon francuski Moguncja skapitulowała 8 września 1689 r. Po obsadzeniu Moguncji własnym garnizonem sprzymierzeni odeszli pod Bonn, by wesprzeć oblegającego tę twierdzę elektora Brandenburgii Fryderyka III.

</doc>
<doc id="555519" url="https://pl.wikipedia.org/wiki?curid=555519" title="Biuro maklerskie">
Biuro maklerskie

Biuro maklerskie – oddział lub inna jednostka banku prowadzącego działalność maklerską działająca na zasadach oddziału, wyodrębniona organizacyjnie, w ramach której bank prowadzi tę działalność.

</doc>
<doc id="555520" url="https://pl.wikipedia.org/wiki?curid=555520" title="Burak (ujednoznacznienie)">
Burak (ujednoznacznienie)

Osoby o imieniu Burak
Inne

</doc>
<doc id="555526" url="https://pl.wikipedia.org/wiki?curid=555526" title="Czerwień fenolowa">
Czerwień fenolowa

Czerwień fenolowa – organiczny związek chemiczny, pochodna trifenylometanu, stosowana jako barwnik, chemiczny wskaźnik pH i odczynnik analityczny do wykrywania chlorków. W środowisku kwaśnym przyjmuje barwę żółtą, zaś w środowisku zasadowym – barwę czerwoną. Zakres zmiany barwy wynosi pH 6,6-8,0.

</doc>
<doc id="555527" url="https://pl.wikipedia.org/wiki?curid=555527" title="T.I.">
T.I.

T.I., właśc. Clifford Joseph Harris Jr. (ur. 25 września 1980 w Atlancie) – amerykański raper, aktor, prezenter telewizyjny i biznesmen. Posiada swój własny klub nocny "Club Crucial" mieszczący się w Atlancie, w stanie Georgia.
W 2006 roku zagrał główną rolę w filmie "ATL". Pod koniec października 2007 roku wziął udział w telewizyjnej gali stacji VH1 − Hip Hop Honors 2007. Miesiąc później w listopadzie 2007 roku ukazał się film "Amerykański gangster" z raperem w roli bratanka głównego bohatera, gangstera (Denzel Washington), który ma spore problemy z policją. W 2009 prowadził autorski program telewizyjny "T.I.'s Road to Redemption", który opowiadał o przygotowaniach umieszczenia rapera w zakładzie karnym. 27 sierpnia 2010 miała miejsce premiera filmu pt. "Chętni na kasę", którego jednym z producentów był T.I., ale także odtwórcą jednej z ról. Kolejny reality show z jego osobą w roli głównej zadebiutował 5 grudnia 2011 roku na antenie VH1 pt. "T.I. and Tiny: The Family Hustle". Fabuła była skupiona wokół rodziny Clifforda Josepha Harrisa Jr. Jesienią 2012 roku rozpoczął się drugi sezon.
Współpracował z takimi wykonawcami, jak: Too Short, Pimp C, Rick Ross, Young Dro, Nicole Scherzinger, Christina Milian, Eminem, Xtaci, B.G., Ciara, Nelly, Ashanti Douglas, Young Jeezy, Beenie Man, UGK, Lil’ Kim, Daz Dillinger, Lil Jon, Lil Wayne, Swizz Beatz, Young Buck, Common, Jamie Foxx, Jazze Pha, Christina Aguilera, 50 Cent, Justin Timberlake czy Dr. Dre. Brał także udział w nagrywaniu jednej z pośmiertnych płyt 2Paca − "Pac’s Life" (2006). Był w konflikcie z raperami: Ludacris, Lil’ Flip i Shawty Lo.
Życiorys.
Wczesne lata.
T.I. urodził się jako Clifford Joseph Harris Jr. 25 września, 1980 roku w Riverdale, w stanie Georgia. Syn zmarłego Clifforda „Buddy’ego” Harrisa Sr. i Violety Morgan. Był wychowywany przez dziadków w Bankhead, Atlancie. Jego ojciec mieszkał w Nowym Jorku; miał Alzheimera i z powodu tej choroby zmarł. W wieku dziewięciu lat zaczął rapować. Uczęszczał do wyższej szkoły Douglass High School, jednak ją porzucił i jako nastolatek handlował narkotykami. Już w wieku 14 lat był aresztowany kilka razy. T.I.P. jest jego oryginalnym pseudonimem scenicznym, który wziął się od ksywki Tip, nadanej mu przez dziadka.
2001–02: "I’m Serious".
Po podpisaniu kontraktu z wytwórnią Arista Records w 2001 roku, T.I.P. postanowił skrócić swój pseudonim do T.I., aby nie mylono go z innym raperem, Q-Tip'em, który w tamtym czasie również miał podpisany kontrakt z Arista. Kilka miesięcy później, w październiku 2001 ukazał się jego debiutancki album "I’m Serious". Był promowany singlem „I’m Serious” w którym wystąpił jamajski muzyk reggae Beenie Man. Został on wydany 25 czerwca 2001 r.; nie odniósł sukcesu. T.I. wspomogli Pharrell Williams, Too Short, YoungBloodZ czy Lil Jon. Album zadebiutował na pozycji 98. notowania Billboard 200 ze sprzedażą ponad 100.000 egzemplarzy. Krytycy oceniali płytę rapera różnie. Wykazywali oni głównie, że utwory brzmiały podobnie i ich styl nie był nowością na ówczesnej scenie hip-hopowej. Zarzucano raperowi, że nie pokazał wszystkich możliwości, jednocześnie podkreślając że T.I. ma potencjał.
Z powodu słabej sprzedaży i małego zainteresowania płytą, Arista Records zerwała kontrakt z raperem. W 2003 roku Clifford wspólnie z Jasonem Geterem założył wytwórnię muzyczną Grand Hustle Records. Pierwszymi wydaniami były mixtape’y z DJ-em Drama.
2003–2005: "Trap Muzik" i "Urban Legend".
Powrócił latem 2003 r. piosenką „Never Scared” nagraną wspólnie z Bone’em Crusherem. Niedługo potem podpisał kontrakt z Atlantic Records w której wydaje do chwili obecnej.
Nad kolejnym solowym albumem pt. "Trap Muzik", raper pracował przez roku, od 2002 do 2003 r. Został wydany 19 sierpnia 2003 nakładem dwóch wytwórni Grand Hustle Records i Atlantic Records. Zadebiutował na 4. miejscu notowania Billboard 200, ze sprzedażą ponad 100.000 egzemplarzy. Promowały go single „24s”. „Be Easy”. „Rubberband Man”. i „Let's Get Away”. Gościnnie na albumie wystąpili 8Ball &amp; MJG, Jazze Pha, Bun B, a produkcją zajęli się wcześniej wymieniony Jazze Pha, Kanye West, David Banner, Madvac czy DJ Toomp.
W marcu 2004 roku Harris Jr. został aresztowany po tym jak złamał warunki kuratora jeszcze z 1997 r. Otrzymał karę trzech lat więzienia za sprzedaż narkotyków. Jednak po miesiącu został zwolniony i powrócił do muzyki.
T.I. swój trzeci studyjny album "Urban Legend" wydał w listopadzie 2004 roku. Zadebiutował na 7. miejscu notowania Billboard 200 ze sprzedażą 193.000 egzemplarzy płyty w pierwszym tygodniu. Pierwszym singlem został utwór pt. „Bring Em Out”, który został wydany w styczniu 2005 i z miejsca stał się sukcesem. Dotarł do 9. pozycji notowania Billboard Hot 100. Natomiast drugi singel „U Don't Know Me” uplasował się na 23. miejscu. Ostatni utwór promujący wydany album ukazał się 24 maja 2005 i debiutował na 75. pozycji notowania Billboard Hot 100. W międzyczasie, wystąpił u boku Destiny’s Child i Lil Wayne'a w singlu „Soldier”. Piosenka dotarła do wysokiego trzeciego miejsca listy Billboard Hot 100.
W 2006 roku raper otrzymał dwie nominacje Nagrody Grammy za piosenkę „Soldier” z Destiny’s Child &amp; Lil Wayne’em dla najlepszej wspólnej piosenki i Nagrodę Grammy w kategorii Best Rap Solo Performance za „U Don't Know Me” na Ceremonii rozdania Nagród Grammy w 2006 roku. W tym samym roku zdobył tytuły „Artysty roku muzyki rap”. „Album roku”. „Album roku muzyki rap”. „Utwór roku muzyki rap” i „Wideoklip roku” zestawienia Billboard Music Awards.
2006–2007: "King" i "T.I. vs T.I.P.".
Czwarty studyjny album zatytułowany "King" (z ang. "Król") został wydany 28 marca 2006 roku. W pierwszym tygodniu sprzedał się w ilości ponad 500.000 egzemplarzy, debiutując na najwyższym miejscu notowania Billboard 200. Promocyjnym singlem został utwór „Front Back”, który dotarł do 11. pozycji listy Bubbling Under R&amp;B/Hip-Hop Singles. Został opublikowany 7 listopada 2005 r. Mimo tego, że piosenka nie odniosła znaczącego sukcesu, pomogła promować film komediowy z udziałem samego zainteresowanego "ATL", który ukazał się kilka miesięcy później w marcu 2006 r. Płytę promowały także single „What You Know”. „Why You Wanna” i „Live in the Sky”. Ten pierwszy odniósł ogromny sukces. Uzyskał status podwójnej platyny, za sprzedaż dwóch milionów egzemplarzy. "Król" zdobył wiele nagród i nominacji, w tym nominację do Nagrody Grammy w kategorii Best Rap Album. W tym roku wystąpił także u boku Young Dro w utworze „Shoulder Lean”, który okazał się sukcesem porównywalnym do „What You Know”. Singel ten także zdobył status podwójnej platyny.
Singel „What You Know” zdobył Nagrodę Grammy w kategorii Best Rap Solo Performance na 49. ceremonii wręczenia nagrody Grammy. Również w tym roku Clifford wystąpił u boku piosenkarza rhythm and blues Justina Timberlakea w piosence „My Love”. Odniosła i ona sukces, zdobywając Nagrodę Grammy w kategorii Best Rap/Sung Collaboration. Później wystąpił u boku DJ-a Khaleda i innych wykonawców w utworze „We Takin' Over”, który promował album "We the Best".
W lipcu 2007 ukazał się jego kolejny album, "T.I. vs T.I.P.". Pierwszym singlem był utwór „Big Shit Poppin' (Do It)”, który ukazał się końcem maja 2007 r. Uzyskał status złotego singla przyznawanego przez RIANZ. Album sprzedał się nieco gorzej od poprzednika, bo 468.000 egzemplarzy w Stanach Zjednoczonych. Natomiast zanotował najwyższe miejsce na liście Billboard 200. Na płycie muzyka wsparli między innymi Jay-Z, Busta Rhymes, Nelly czy Eminem.
13 października 2007 rapera zatrzymano kilka godzin przed BET Awards w Atlancie pod zarzutem posiadania pistoletów maszynowych.
2008–2009: "Paper Trail".
29 września 2008 miała premiera nowa płyta "Paper Trail". Promocyjnym singlem był utwór „No Matter What”. wydany w kwietniu 2008. Drugim został „Swing Ya Rag” w którym wystąpił Swizz Beatz. Oficjalnym singlem została piosenka „Whatever You Like”. wydany w lipcu 2008. Okazał się sukcesem, dotarł do 1. miejsca notowania Billboard Hot 100. Album zadebiutował na najwyższej pozycji notowania Billboard 200, ze sprzedażą 568.000 egzemplarzy w Stanach Zjednoczonych.
Drugi singel z albumu „Swagga Like Us” w którym wystąpili Jay-Z, Kanye West i Lil Wayne, zadebiutował na 5. pozycji listy Billboard Hot 100. Kolejnym utworem promującym album był „Live Your Life” nagrany wspólnie z barbadoską piosenkarką Rihanna. Okazał się wielkim sukcesem, dotarł do 1. miejsca. Powstał między innymi do niego teledysk. Singel był grany w większości stacji radiowych. Sprzedano ponad trzy miliony egzemplarzy nośnika. Singel otrzymał status potrójnej platyny przyznanej przez Recording Industry Association of America. Piosenkę wykorzystano do promocji filmu "Kac Vegas". Ostatni singel „Dead and Gone” z gościnnym udziałem piosenkarza Justina Timberlake’a dotarł do wysokiego drugiego miejsca, na którym utrzymywał się przez pięć tygodni. Był nominowany do Nagrody Grammy w kategorii Best Rap/Sung Collaboration” i „Best Rap Song” na 52. ceremonii rozdania nagród Grammy.
W marcu 2009 roku został skazany na rok więzienia za posiadanie nielegalnej broni.
Od 2010.
W październiku 2010 roku, dwa miesiące przed premierą nowej płyty, raper ponownie został skazany na karę więzienia za posiadanie narkotyków. Z zakładu karnego został zwolniony 29 września 2011.
7 grudnia 2010 opublikowano kolejny studyjny album − "No Mercy". 8 marca 2010 roku ukazał się promocyjny singel „I'm Back” do którego zrealizowano niskobudżetowy teledysk. Dotarł on do 44. miejsca notowania Billboard Hot 100. W tym czasie także wystąpił u boku grupy Diddy – Dirty Money, której liderem był Sean Combs, w utworze „Hello Good Morning”. Singel ten zdołał uplasować się na 27. pozycji listy Billboard Hot 100. Album zadebiutował na miejscu 4. notowania Billboard 200 ze sprzedażą 159.000 egzemplarzy w pierwszym tygodniu. Uzyskał status złotej płyty, za sprzedaż ponad pół miliona kopii.
1 stycznia 2012 ukazał się oficjalny mixtape T.I. pt. "Fuck Da City Up". Na projekcie znalazło się 19 utworów. Gościnnie wystąpili Young Jeezy, Pimp C (niepublikowana zwrotka), Too Short, Nelly, B.o.B, Dr. Dre, Pusha T i Trey Songz.
18 grudnia 2012 ukazał się nowy album rapera pt. "". Promocyjny singel zatytułowany „I'm Flexin” wydano 30 września 2011 r. Dotarł do 66. pozycji listy Billboard Hot 100. Kilka tygodni później pojawił się singel „F.A.M.E.” Young Jeeziego, w którym gościnnie wystąpił T.I. „Here Ye, Hear Ye” z Pharrellem Williamsem jako Sk8brd był następnym promocyjnym utworem. Pierwszym oficjalnym singlem był utwór „Love This Life”, który został wydany 3 kwietnia 2012 roku. 17 lipca 2012 roku odbyła się premiera singla pt. „Go Get It”. a 16 października – „Ball”.
21 października 2014 odbyła się ogólnoświatowa premiera albumu pt. "Paperwork". Płytę promowały trzy single „About the Money”. „No Mediocre” i „New National Anthem”. Rapera wsparli tacy artyści jak: Young Jeezy, Skylar Grey, Usher, The-Dream czy Chris Brown. Album zadebiutował na 2. miejscu listy notowań Billboard 200 ze sprzedażą 79.788 egzemplarzy.
Życie prywatne.
W 2001 roku T.I. poznał piosenkarkę Tamekę Cottle, członkinię Xscape. Ślub obojga odbył 30 lipca 2010 w Miami na Florydzie. Mają dwóch synów: Clifford „King” Joseph Harris III (ur. w 2004) i Major Philant Harris (ur. w 2008). 22 marca 2007 roku Tameka urodziła martwe dziecko Harrisa, córkę Lelah Amore Harris. Raper wspomina o niej w piosence „No Matter What”.
Z poprzedniego związku z Lashon Dixon ma dwóch synów: Domani Uriah (ur. w 2000) i Messiah Ya'Majesty (ur. w 2001). Ponadto ma córkę: Deyjah Imani, także z innego związku.

</doc>
<doc id="555528" url="https://pl.wikipedia.org/wiki?curid=555528" title="Jezus w islamie">
Jezus w islamie

Arabskie i muzułmańskie imię jednego z proroków islamu – Jezusa brzmi Isa ibn Marjam (). Imię to jest wspominane 25 razy w Koranie.
Według Koranu był wcześniej Mesjaszem stworzonym przez Allaha w łonie Maryi bez udziału mężczyzny, ale nie był Bogiem lub drugą osobą chrześcijańskiej Trójcy. Ortodoksyjny islam zaleca oddawanie czci wyłącznie Allahowi, dlatego ubóstwianie Jezusa przez chrześcijan uznaje za odchylenie. Według islamu Koran stoi tym samym na straży czystego monoteizmu ("tauhid") zamykającego się w formule „nie ma boga prócz Boga”.
Koran uznaje znaczenie nauczania Jezusa i boskie natchnienie słów, które przekazywał. Wzywa muzułmanów do oczekiwania na ponowne przyjście Jezusa:
Jezus będzie przykładem i nauką poprzedzającą zbliżenie Ostatecznego Sądu. Strzeżcie się wątpić o jego przyjściu. Niech szatan nie sprawi abyście odrzucili tę prawdę; on jest waszym otwartym nieprzyjacielem. Skoro Jezus pokazał się wśród cudów na ziemi, rzekł do ludzi: Przychodzę objawić wam prawdę, i oświecić was w wątpliwościach waszych. Bójcie się Boga, a mojej nauki trzymajcie się. On jest moim i waszym Panem! Służcie Mu, oto jest droga zbawienia. (Koran, 43:61-64 TB tłumaczenie/interpretacja Jana Murzy Tarak Buczackiego, Warszawa 1858).
Koran o ukrzyżowaniu i zmartwychwstaniu Jezusa wypowiada się następująco:
Bóg powiedział do Jezusa: zesławszy na Ciebie śmierć, wzniosę cię do Siebie, będziesz uwolnionym od niewiernych i nad nich, aż do Dnia Sądnego będą wywyższeni ci, którzy za tobą pójdą; wszyscy do Mego powrócicie Sądu, a ja wasze sprawy rozsądzać będę. (Koran, 3:48, tłum. Jan Murza Tarak Buczacki).
I rzekli [Żydzi]: skazaliśmy na śmierć Mesjasza, Jezusa Syna Marii posłańca Bożego; lecz oni go nie skazali na śmierć i nie ukrzyżowali: postać pozorna ciała zwiodła ich okrucieństwa. Ci, którzy się o to sprzeczają, zostają w samych wątpliwościach, nie oświeca ich prawdziwa nauka, a tylko sposób ich sądzenia. Oni nie zabili rzeczywiście Jezusa; Bóg go wziął do siebie, ponieważ On jest potężny i mądry. (Koran, 4:155, tłum. J.M.T.B.). 
W islamie Isa ibn Marjam (Jezus) jest najważniejszym zaraz po Mahomecie prorokiem.

</doc>
<doc id="555529" url="https://pl.wikipedia.org/wiki?curid=555529" title="Albumy muzyczne">
Albumy muzyczne



</doc>
<doc id="555535" url="https://pl.wikipedia.org/wiki?curid=555535" title="Anderson Santos Silva">
Anderson Santos Silva

Anderson Santos Silva (ur. 14 grudnia 1981, Tapiramutá, Brazylia) – brazylijski piłkarz występujący na pozycji obrońcy, znany jako Anderson.
Kariera piłkarska.
Przed przybyciem do Polski, w latach 2002-2004 występował w klubie brazylijskim EC Juventude. W sezonie 2005/2006 był graczem Lecha Poznań. W rundzie jesiennej sezonu 2006/2007 występował w barwach Pogoni Szczecin. Od wiosny sezonu 2006/2007 piłkarz grał w drużynie Yokohama FC. W sezonie 2008/2009 występował w Arce Gdynia.

</doc>
<doc id="555536" url="https://pl.wikipedia.org/wiki?curid=555536" title="SSC Bari">
SSC Bari

SSC Bari (wł. Società Sportiva Calcio Bari S.p.A.) – włoski klub piłkarski, mający siedzibę w mieście Bari, na południu kraju, grający od sezonu 2022/23 w rozgrywkach Serie B.
Historia.
Chronologia nazw:
Klub został założony 15 stycznia 1908 roku jako Foot-Ball Club Bari. W 1924 awansował do rozgrywek Prima Divisione. Pod koniec mistrzostw 1925 klub został rozformowany.
27 lutego 1928 został reaktywowany jako Unione Sportiva Bari. W sezonie 1928/29 startował w Divisione Nazionale, ale spadł do Serie B. Następnie w latach 1931-1933, 1935-1941, 1942-1950 i 1958-1961 znów grał w Serie A. 1 stycznia 1945 przyjął nazwę Associazione Sportiva Bari. Potem w sezonach 1963/64, 1969/70, 1985/86 próbował utrzymać w Serie A, ale próby były nieudane. Dopiero w 1989 po raz kolejny awansował do Serie A i tym razem udało się utrzymać się w niej do 1992 roku. Od 1994 do 2001 z wyjątkiem sezonu 1996/97 przez dłuższy czas klub był wśród stałych uczestników najwyższej klasy włoskiej.
15 stycznia 2008 klub wrócił do historycznej nazwy Foot-Ball Club Bari, a w sezonie 2008/2009 zespół zajął pierwsze miejsce w rozgrywkach Serie B i znów uzyskał promocję do Serie A. W 2011 roku po raz kolejny spadł do Serie B.
10 marca 2014 Stowarzyszenie Sportowe Bari oficjalnie ogłosiło o upadłości, a 23 maja 2014 utworzono nowy klub Football Club Bari 1908.

</doc>
<doc id="555537" url="https://pl.wikipedia.org/wiki?curid=555537" title="A.S. Bari">
A.S. Bari



</doc>
<doc id="555538" url="https://pl.wikipedia.org/wiki?curid=555538" title="Dwa księżyce (album)">
Dwa księżyce (album)

Dwa księżyce – ósmy album Antoniny Krzysztoń. Album promowała piosenka "Biały wianek".

</doc>
<doc id="555539" url="https://pl.wikipedia.org/wiki?curid=555539" title="Lionel Richie">
Lionel Richie

Lionel Brockman Richie Jr. (ur. 20 czerwca 1949 w Tuskegee) – amerykański piosenkarz, kompozytor i aktor.
Życiorys.
Sławę zyskał jako frontman grupy muzycznej The Commodores, a po odejściu z niej w 1981 roku rozpoczął karierę solową. Wydany w 1982 roku album pt. "Lionel Richie" trafił na trzecie miejsce list przebojów, sprzedając się w nakładzie 4 milionów sztuk. Kolejny album zatytułowany "Can’t Slow Down" sprzedał się w dwukrotnie większym nakładzie oraz uzyskał nagrodę Grammy w kategorii "The Album of the Year 1984". Z tego albumu pochodzi największy hit Lionela ballada „Hello”. Trzeci album wydany w 1986 roku "Dancing on the Ceiling" zawierał utwór do filmu "Białe noce" „Say You, Say Me”, za który artysta otrzymał Oscara w kategorii najlepsza piosenka oryginalna. Kolejne albumy Richiego, takie jak "Back to Front", "Louder Than Words" i "Time" nie zyskały już spodziewanego sukcesu komercyjnego. 
Wraz z Michaelem Jacksonem skomponował utwór "We Are the World", który w 1985 został wykonany przez supergrupę USA for Africa składającą się z popularnych wówczas amerykańskich artystów. Przedsięwzięcie miało na celu pomóc głodującej ludności Afryki. Richie pisał także piosenki dla innych wykonawców takich jak Diana Ross. W 2022 wprowadzony do Rock and Roll Hall of Fame.
Ma adoptowaną córkę Nicole Richie. Ma też syna i córkę.

</doc>
<doc id="555540" url="https://pl.wikipedia.org/wiki?curid=555540" title="Nogrod">
Nogrod



</doc>
<doc id="555543" url="https://pl.wikipedia.org/wiki?curid=555543" title="Prezydenci Górskiego Karabachu">
Prezydenci Górskiego Karabachu



</doc>
<doc id="555544" url="https://pl.wikipedia.org/wiki?curid=555544" title="Oblężenie Bonn (1689)">
Oblężenie Bonn (1689)

Oblężenie Bonn – oblężenie, które miało miejsce w 1689 r. podczas wojny palatynackiej.
Twierdza została oblężona przez armię elektora Brandenburgii Fryderyka III. Brał on zły przykład ze swoich nieprzyjaciół i zaczął bombardować miasto, co było obok bezproduktywnego marnowania amunicji barbarzyńskim znęcaniem się nad ludnością cywilną. W tym czasie ostrzeliwując mury twierdzy dawno dokonał by wyłomu i zakończył zwycięsko oblężenie. Gdy we wrześniu 1689 r. padła Moguncja do Bonn podeszła armia sprzymierzonych (cesarsko-bawarska) pod wodzą Karola Lotaryńskiego i elektora bawarskiego Maksymiliana II Emanuela. Skończyło się bombardowanie miasta, a zamiast tego rozpoczęły się poważne roboty oblężnicze. Garnizon francuski skapitulował ostatecznie 12 października 1689 r. Z 6 000 żołnierzy pozostało tylko 850. Książę Lotaryński, nie tak krwiożerczy jak elektor brandenburski, odprowadził pozostałych przy życiu żołnierzy francuskich do Thionville.

</doc>
<doc id="555545" url="https://pl.wikipedia.org/wiki?curid=555545" title="Google Desktop Search">
Google Desktop Search



</doc>
<doc id="555546" url="https://pl.wikipedia.org/wiki?curid=555546" title="US Avellino 1912">
US Avellino 1912

Unione Sportiva Avellino 1912 – włoski klub piłkarski z miasta Avellino w Kampanii założony w 1912 roku. Obecnie gra w rozgrywkach Serie C.
Historia.
Klub został założony w 1912 roku jako US Avellino. Od 1913 roku występował w odpowiedniku czwartej ligi. W sezonie 1945/1946 po raz pierwszy występował w Serie C. W 1973 awansował z kolei do Serie B, natomiast w 1978 wywalczył awans do Serie A. W lidze tej spędził 10 sezonów. W tym czasie najwyższymi pozycją, na której Avellino ukończyło rozgrywki było 8. w sezonach 1981/1982 oraz 1986/1987. W 1988 klub spadł do Serie B, a w 1992 do Serie C1. Do Serie B wrócił w 2003, jednak po sezonie 2003/2004 spadł z niej. Następnie w Serie B występował w sezonie 2005/2006 oraz od sezonu 2007/2008. Wówczas zespół zajął 19. miejsce w Serie B i spadł do Serie C1. FC Messina z powodu problemów finansowych została zdegradowana do Serie D, w efekcie czego Avellino pozostało w Serie B na sezon 2008/2009. Zajęło w nim jednak 21. lokatę i spadło z ligi. Klub nie spełnił jednak wymagań finansowych wymaganych do gry w Serie C1 i nie wystartował w rozgrywkach. 
Latem 2009 utworzono nowy klub Avellino Calcio.12 SSD, który rozpoczął ligowe występy od Serie D. W sezonie 2009/2010 zajął w nich 5. miejsce i nie awansował do Lega Pro Seconda Divisione. Został jednak dopuszczony do gry w tej lidze w następnym sezonie z powodu wakatów, które powstały w wyniku niedopuszczenia do gry w rozgrywkach innych zespołów. Przed sezonem 2010/2011 klub zmienił nazwę na Associazione Sportiva Avellino 1912. Tamten sezon zakończył na 4. miejscu, ale po przegranych play-offach nie awansował do Lega Pro Prima Divisione. Ponownie jednak w kolejnym sezonie wystartował w wyższej lidze z powodu wakatów. W sezonie 2012/2013 Avellino wygrało rozgrywki ligowe i awansowało do Serie B.
W 2015 roku klub zmienił nazwę na Unione Sportiva Avellino 1912.
Reprezentanci kraju grający w klubie.
"stan na lipiec 2017"

</doc>
<doc id="555548" url="https://pl.wikipedia.org/wiki?curid=555548" title="Opatowie kościoła św.Mikołaja i Stanisława Biskupa w Jarosławiu">
Opatowie kościoła św.Mikołaja i Stanisława Biskupa w Jarosławiu



</doc>
<doc id="555553" url="https://pl.wikipedia.org/wiki?curid=555553" title="Wojna o Palatynat">
Wojna o Palatynat



</doc>
<doc id="555554" url="https://pl.wikipedia.org/wiki?curid=555554" title="GLUT">
GLUT



</doc>
<doc id="555557" url="https://pl.wikipedia.org/wiki?curid=555557" title="Komitet na rzecz Rozwoju Nauk w Polsce">
Komitet na rzecz Rozwoju Nauk w Polsce

Komitet na rzecz Rozwoju Nauk w Polsce (dawniej: Komitet Ratowania Nauki Polskiej) – inicjatywa obywatelska, powołana 8 października 1998 roku, dążąca do podniesienia nakładów na naukę w Polsce. Jego działalność rozpoczął apel do społeczeństwa, pod którym podpisali się pracownicy instytucji naukowych, w zamierzeniu ma on jednak przekonać wszystkie grupy społeczne do zaangażowania w działalność na rzecz rozwoju nauki. W roku 2006 Komitet protestował przeciwko zmniejszeniu dopuszczalnej wysokości odpisu kosztu uzyskania przychodu dla pracowników naukowych.

</doc>
<doc id="555566" url="https://pl.wikipedia.org/wiki?curid=555566" title="Bologna FC 1909">
Bologna FC 1909

Bologna Football Club 1909 – włoski klub piłkarski z Bolonii, założony w 1909 roku.
Historia.
Bologna Football Club został oficjalnie założony w niedzielę 3 października 1909 roku w browarze "Ronzani" przy via Spaderie w Bolonii jako sekcja „ćwiczeń sportowych na otwartym boisku” w bolońskim klubie turystycznym. Prezydentem klubu został wybrany szwajcarski stomatolog Louis Rauch a inicjatywa wyszła od pochodzącego z Czech, Austriaka Emilio Arnsteina który po przybyciu do Bolonii szukał młodych ludzi, których łączyła wspólna pasja do piłki nożnej. W lasku miejskim "Prati di Caprara" spotykali się wówczas młodzi mężczyźni, głównie studenci wśród których byli bracia Gradi, Martelli, Puntoni, Nanni, sam Rauch oraz uczniowie Kolegium Hiszpańskiego – Yeste i Antonio Bernabeu, bracia Santiago, piłkarza i prezesa Realu Madryt. Arrigo Gradi został wybrany pierwszym kapitanem Bologny. Zapoczątkował on również czerwono-niebieskie barwy klubu występując na treningu w koszulce szwajcarskiej uczelni "Schoenberg" w Rorschach, gdzie studiował. Wkrótce potem te kolory stały się oficjalnymi barwami klubu. Zimą 1910 boloński klub piłkarski opuścił dotychczasowe miejsca treningowe oraz zmodyfikował projekt koszulek na pionowe pasy – przy zachowaniu oryginalnej kolorystyki: czerwonej i niebieskiej. 20 marca 1910 (sezon 1909/1910) po zwycięstwach w mistrzostwach regionu Emilia-Romania, w dwóch meczach rozegranych tego samego dnia zespół z Bolonii pokonał Semper Avanti 10-0 i SEF Virtus 9-1. W maju 1910 zorganizowano mecz towarzyski przed liczną publicznością z mistrzem Włoch Interem, który mediolańczycy wygrali 1-0. Wyniki tych meczów pozwoliły zespołowi z Bolonii na zgłoszenie drużyny do krajowych mistrzostw organizowanych przez FIGC. Sezon 1910/1911 był pierwszym w gronie zespołów Pierwszej Kategorii a zespół z Bolonii zajął trzecie miejsce w grupie Campionato Emiliano – Veneto (Wenecja Euganejska - Emilia Romania). 26 lutego 1911 drużyna przeniosła się na boisko "Campo della Cesoia". Sezon 1911/1912 klub zakończył na czwarte miejscu w swojej grupie. W sezonach 1912/1913, 1913/1914 i 1914/1915 drużyna z Emilii-Romanii również nie zakwalifikowała się do fazy finałowej grupy północnych Włoch. 30 listopada 1913 roku na nowym "Stadio Sterlino" w inauguracjnym meczu zespół z Bolonii zremisował z Brescią 1-1. W kolejnych latach I wojna światowa przerwała oficjalną działalność piłkarską we Włoszech, rozgrywano tylko mecze towarzyskie i mniejsze turnieje. Po wznowieniu działalności klub podjął decyzję o zatrudnieniu austriackiego trenera Hermana Felsnera. Po przegranym finale w grupie północnej, w sezonie 1920/1921 z Pro Vercelli 1892, w 1922 roku w drużynie zadebiutował Angelo Schiavio – najlepszy strzelec w historii klubu. Sezony 1922/1923 i 1923/1924 zakończyły się brakiem awansu do finalu rozgrywek o mistrzostwo Włoch. W sezonie 1924/1925 klub wygrał w piątym meczu final Ligi Północnej z Genoa CFC (2-0), a następnie pokonał w finale zwycięzcę Ligi Południowej zespół Alby Roma (w dwumeczu 4-0 i 2-0) i zdobył swój pierwszy tytuł mistrza Włoch. W tym samym okresie rozpoczęła się budowa nowego "Stadio Littoriale", przeznaczonego dla większej liczby widzów. W połowie lat dwudziestych XX wieku Bologna była jedną z najsilniejszych drużyn we Włoszech. W sezonie 1925/1926 drużyna ponownie dotarła do finału Ligi Północnej w którym po trzech meczach z Juventusem, nie zdołała awansować do finału ktajowgo. W finale sezonu 1926/1927 klub z Bolonii zajął drugie miejsce. W sezonie 1928/1929 Scudetto ponownie wróciło do klubu z Bolonii po czterech latach. Trzeci mecz finałowy w Rzymie przeciwko Torino FC zakończył się zwycięstwem bolończyków 1-0. Bologna prowadzona na ławce trenerskiej przez Węgra Gyula Lelovicsa, który zastąpił Felsnera w styczniu 1931, zdobyła Puchar Mitropa w 1932 po dyskwalifikacji, powtarzając ten wyczyn również w 1934 ostatecznym zwycięstwem nad Admirą Wiedeń. Były to czasy zmian na poziomie organizacyjnym klubu, w 1934 roku prezesem klubu mianowany został Renato Dall'Ara, przemysłowiec z Reggio nell’Emilia i rozpoczął się złoty okres dla bolończyków: cztery zdobyte mistrzostwa Włoch w sezonach 1935/1936, 1936/1937, 1938/1939, 1940/1941 w rozgrywkach bez podziału na grupy. Kolejnym sukcesem była wygrana z Chelsea w międzynarodowym turnieju "Universal Expo 1937" rozgrywanym w Paryżu. Bologna prowadzona wówczas przez Árpáda Weisza stała się w ten sposób pierwszą włoską drużyną która pokonała angielską drużynę w międzynarodowym turnieju. W październiku 1938 roku na ławkę trenerską powrócił twórca pierwszych sukcesów klubu Hermann Felsner, zastepujac Weisza, ponieważ ówczesne prawo faszystowskie zmuszało osoby pochodzenia żydowskiego do opuszczenia Italii. W sezonach 1941/1942 i 1942/1943 Bologna ustępowała silniejszym drużynom z Mediolanu i Turynu w walce o tytuł mistrza Włoch, zajmując odpowiednio siódme i szóste miejsce w ligowej tabeli. Po zakończeniu II wojny światowej w 1946 roku drużyna zdobyła Coppa Alta Italia, czyli turniej pocieszenia pomiędzy drużynami które odpadły z rund finałowych rozgrywek Divisione Nazionale 1945/1946 oraz Serie B i Serie C. W latach 1946-1954 klub zajmował miejsca między piątym a szesnastym. Sezony 1954/1955, 1955/1956 i 1956/1957 to odpowiednio czwarte i dwa razy piąte miejsca w tabeli. Sezon 1957/1958 to szóste miejsce w tabeli. Sezony 1958/1959 i 1959/1960 to odpowiednio dziesiąte i piąte miejsce w tabeli. Na początku lat sześćdziesiątych XX wieku, wraz z przybyciem Fulvio Bernardiniego, byłego trenera Fiorentiny, mistrza Włoch w latach 1955/1956, do grających już Ezio Pascuttiego i Francesco Janicha dołączyli młodzi zawodnicy: Giacomo Bulgarelli, Romano Fogli, Paride Tumburus, Mirko Pavinato, Helmut Haller oraz młody środkowy napastnik Harald Nielsen. Sezon 1962/1963 zespół zakończył na czwartym miejscu w tabeli. 4 marca 1964 roku w drużynie wybuchła afera dopingowa: pięciu zawodników (Pavinato, Romano Fogli, Paride Tumburus, Marino Perani i Ezio Pascutti) uzyskało wynik pozytywny po testach przeprowadzonych miesiąc wcześniej przy okazji meczu z Torino FC. Zawodnicy, trener i klubowy lekarz zostali zawieszeni na 18 miesięcy a klub ukarany trzema ujemnymi punktami. Analizy wykonane kilka tygodni później nie wykazały nieprawidłowości i piłkarze, trener i lekarz zostali uniewinnieni a trzy punkty zostały zwrócone oraz zawieszenia zostały anulowane. 7 czerwca 1964 roku, trzy dni po śmierci wieloletniego prezydenta klubu Renato Dall'Ary, na stadionie w Rzymie zespół z Bolonii pokonał Inter Mediolan 2:0 i zdobył swój siódmy tytuł mistrza Włoch. Rok po siódmym zdobyciu Scudetto drużyna brała udział w Pucharze Europy 1964/1965 i została wyeliminowana w rundzie wstępnej przez Anderlecht, co zostało rozstrzygnięte na korzyść Belgów w meczu barażowym w Barcelonie przez rzucenie monetą. W sezonie 1964/1965 roku Bologna zajęła szóste miejsce w lidze. Po tym sezonie na trenera klubu został wybrany Argentyńczyk Luis Carniglia. Wyniki zespołu szybko się poprawiły: zespół zajął drugie miejsce w latach 1965/1966 i trzecie w latach 1966/1967. W kolejnych trzech latach z drużyny odeszło kilku ważnych zawodników: sprzedani do innych klubów zostali Harald Nielsen i Helmut Haller, Ezio Pascutti odszedł na emeryturę a William Negri spędził rok nieaktywny z powodu kontuzji i również został sprzedany. W 1969 roku trenerem drużyny został Edmondo Fabbri. W pierwszym roku pracy w sezonie 1969/1970 były trener reprezentacji Włoch zdobył Puchar Włoch: w decydującym meczu drużyna Bologny pokonała Torino FC 2-0, po dwóch bramkach Giuseppe Savoldiego. W kolejnych sezonach drużynie nie udało się osiągnąć najwyższych miejsc w tabeli, zajmując odpowiednio piąte, jedenaste i siódme miejsce w latach 1970/1971, 1971/1972, 1972/1973. W sezonie 1973/1974 zespół zajął dziewiąte miejsce w tabeli i zdobył drugi Puchar Włoch, pokonując po rzutach karnych Palermo na Stadio Olimpico w Rzymie. Terenem klubu był wówczas Bruno Pesaola. W sezonach 1974/1975 i 1975/1976 zespół z Bolonii zajął siódme miejsca. Z kolei w latach 1976/1977 i 1977/1978 zespół zakończył rozgrywki na dwunastych pozycjach w ligowej tabeli. W sezonie 1978/1979 drużyna po remisie z AC Perugia Calcio 2-2, uratowała się przed spadkiem do Serie B.  Sezony 1979/1980 i 1980/1981 to siódme miejsca w tabeli a sezon 1980/1981 drużyna z Bolonii zaczynała z bilansem 5 ujemnych punktów po aferze "Totonero". W sezonie 1981/1982 drużyna z Bolonii zajęła piętnaste miejsce w tabeli i po raz pierwszy pożegnała się z najwyższą klasą rozgrywek we Włoszech. Sezon 1982/1983 w Serie B klub zakończył na siedemnastym miejscu co zakończyło się kolejnym spadkiem, tym razem do Serie C1. Po jednorocznym pobycie na trzecim szczeblu rozgrywek we Włoszech, Bologna awansowała w sezonie 1983/1984 do Serie B. Lata 1984-1988 Bologna spędziła na zapleczu Serie A. W sezonie 1987/1988 drużyna wygrała rozgrywki Serie B i ponownie awansowała do najwyższej klasy rozgrywkowej we Włoszech. W sezonie 1988/1989 po trudnym starcie, Bologna zdołała uratować się przed spadkiem zajmując czternaste miejsce. W sezonie 1989/1990 zespol zajął ósme miejsce w ligowej tabeli co pozwoliło na udział w Pucharze UEFA (1990/1991). Po pokonaniu Zagłębia Lubin i Heart of Midlothian FC drużyna w 1/4 została wyeliminowana przez Sporting CP. Początek sezonu 1990/1991 rozpoczęł się z zaledwie dwoma punktami w ciągu pierwszych sześciu meczów i zwolniony został trener Francesco Scoglio. Do klubu na ławkę trenerską powrócił Luigi Radice a klub pod jego wodzą z zaledwie 18 punktami na koncie i 63 golami straconymi spadł do Serie B. Po spadku do Serie B zespół z Bolonii w sezonie 1991/1992 zajął jedenaste miejsce ex-equo z Piacenzą, Padwą i Modeną. Sezon 1992/1993 okazał się bardzo rozczarowujący dla kibiców Rossoblu. Kolejnymi zwolnionymi trenerami byli Eugenio Bersellini i Aldo Cerantola, których zastąpił Romano Fogli, ale po tych technicznych przetasowaniach zespół nadal spadał niżej w tabeli i zakończył sezon na osiemnastym miejscu, co było drugim spadkiem do Serie C1 w ciągu jedenastu lat. W 1993 roku, dokładnie 19 czerwca klub piłkarski Bologna zbankrutował. Zobowiązania wynosiły dwa miliardy lirów, zaangażowanie banków sięgało 34 miliardy lirów. Na podstawie orzeczenia sądu klub został ponownie założony pod koniec czerwca pod nazwą Bologna Football Club 1909, wydzielony z firmy "Gnudi's Finsport" zaangażowanej w bankructwo i dzięki ambitnemu projektowi udało się zagwarantować udział w kolejnych rozgrywkach Serie C1. Nowym prezesem został Giuseppe Gazzoni Frascara, trenerem Alberto Zaccheroni a dyrektorem sportowym Eraldo Pecci. Po bankurctwie i degradacji do Serie C1 zespół w sezonie 1993/1994 nie awansował do Serie B i zakończył zmagania w grupie A na czwartym miejscu, następnie przegrywając baraże o awans do Serie B z drużyną SPAL. W drugiej próbie awansu do Serie B w sezonie 1994/1995, kierowanej najpierw przez trenera Edoardo Reje i dyrektora sportowego Eraldo Pecciego a następnie przez trenera Renzo Ulivieriego i dyrektora sportowego Gabriele Orialiego, klub zrobił pierwszy krok w kierunku powrotu do Serie B, kończąc rok na pierwszym miejscu z 81 punktami i tylko jedną porażką. W sezonie 1995/1996 pod okiem trenera Renzo Ulivieriego udało się awansować do Serie A dzięki pierwszemu miejscu w tabeli, dwa lata wcześniej niż początkowo zakładano. W pierwszym roku po powrocie do Serie A w sezonie 1996/1997, klub zakończył rozgrywki na siódmym miejscu, tuż poza strefą uprawniającą do udziału w europejskich pucharach. Ponadto w Pucharze Włoch 1996/1997 drużyna Renzo Ulivieriego została wyeliminowana w półfinale przez Vicenzę prowadzoną przez Francesco Guidolina, który następnie zdobył trofeum. Sezon 1997/1998, czwarty z Renzo Ulivierim na ławce trenerskiej zakończył się zajęciem ósmego miejsca. Lokata ta dała bolończykom prawo do udziału w Pucharze Intertoto. Był to także jedyny sezon w Rossoblu Roberto Baggio, wcześniej zawodnika Fiorentiny, Juventusu i Milanu oraz autora 22 goli dla klubu z Bolonii. W lecie 1998 roku Baggio został sprzedany do Interu Mediolan, również Renzo Ulivieri opuścił zespół na rzecz SSC Napoli. W miejsce Ulivieriego przybył nowy trener Carlo Mazzone, asystowany przez dyrektora sportowego Oreste Cinquiniego oraz nowy napastnik Giuseppe Signori, były zawodnik SS Lazio. Drużyna wygrała Puchar Intertoto 1998, tym samym zakwalifikowała się do Pucharu UEFA, gdzie drużyna wyeliminowała kolejno Sporting CP, Real Betis, Slavie Praga i Olympique Lyon, zanim odpadła z rozgrywek z Olympique Marsylia. W sezonie 1998/1999 zespół z Bolonii w Serie A zajął dziewiąte miejsce, zwyciężył w play-offach z Interem i zapewnił sobie awans do Pucharu UEFA. W sezonie ligowym 1999/2000 kierownictwo klubu powierzyło drużynę Sergio Buso, byłemu trenerowi drużyny młodzieżowej Bologny i byłemu bramkarzowi Rossoblu w latach 60. Jego przygoda na ławce trwała zaledwie cztery miesiące a na jego miejsce został zatrudniony Francesco Guidolin, także były piłkarz Bologny. Drużyna zakończyła rozgrywki na jedenastym miejscu, natomiast w Pucharze UEFA 1999/2000 odpadła w trzeciej rundzie z Galatasaray. Drugi sezon Guidolina 2000/2001 zakończył się na dziesiątym miejscu. Latem 2001 roku skargi kibiców przeciwko zarządowi, związane z kampanią transferową skłoniły prezydenta klubu Gazzoniego do rezygnacji ze stanowiska i powołania w to miejsce Renato Cipolliniego. Sezon 2001/2002 był pozytywny dla Bologny a drużyna walczyła do końca o miejsce w europejskich pucharach, zajmując siódmą lokatę gwarantującą udział w Pucharze Intertoto 2002. W finale tych rozgrywek zespół z Bolonii przegrał w Londynie z Fulham w sierpniu 2002 roku. W latach 2002/2003 i 2003/2004 zespół zajmował odpowiednio jedenaste i dwunaste miejsce w tabeli. W sezonie 2004/2005 klub zajął osiemnaste miejsce w tabeli i przegrał baraże o pozostanie w lidze z Parmą. Wraz z wybuchem afery Calciopoli odkryto że mecze Bologny z Fiorentiną, Juventusem i Lazio zostały ustawione. Wraz ze spadkiem do Serie B klub opuścił trener Carlo Mazzone a w jego miejsce zatrudniony został ponownie Renzo Ulivieri, który pracował w klubie w latach 1994-1998. Po pierwszych dniach sezonu 2005/2006, były prezes i główny udziałowiec klubu Giuseppe Gazzoni Frascara sprzedał swoje udziały w klubie bolońskiemu przedsiębiorcy Alfredo Cazzoli który został większościowym udziałowcem i nowym prezesem. W listopadzie 2005 roku Renzo Ulivieri został zastąpiony przez Andre Mandorliniego ale ten nie zdołał poprawić wyników zespołu i został zwolniony w marcu 2006. Renzo Ulivieri został następnie przywrócony na stanowisko trenera drużyny. Sezon 2005/2006 zespół zakończył na ósmym miejscu bez prawa walki o awans do najwyższej klasy rozgrywkowej. W kolejnym sezonie 2006/2007 trenerem nadal był Renzo Ulivieri, ale podobnie jak w poprzednim roku został zwolniony po słabych meczach i zastąpiony przez Luce Cecconiego, jego asystenta. Posunięcie jednak nie przyniosło oczekiwanych efektów i bolończycy zajęli siódme miejsce, po tym jak przez całą pierwszą rundę przebywali w strefie zespołów walczących o awans do Serie A. W sezonie 2007/2008 trenerem zespołu został Daniele Arrigoni. Pod jego wodzą zespół zajął drugie miejsce w tabeli i awansował do Serie A. Po awansie do Serie A władze w klubie przejął Renzo Menarini a prezydentem klubu została jego córka Francesca Menarini. Na początku sezonu Serie A 2008/2009 trenerem drużyny był Daniele Arrigoni. 3 listopada 2008 roku Arrigoni został zwolniony a zespół przejął debiutujący na ławce trenerskiej Siniša Mihajlović. Po dobrym starcie 14 kwietnia 2009, 7 dni przed końcem sezonu, Mihajlović został zwolniony ze stanowiska a jego miejsce zajął Giuseppe Papadopulo. 31 maja 2009 dzięki wygranej 3-1 z Catanią, Bologna zakończyła sezon na siedemnastej pozycji i utrzymała się w najwyższej klasie rozgrywkowej. W sezonie 2009/2010 klub obchodził setną rocznicę powstania. Kilka dni po rozpoczęciu sezonu Giuseppe Papadopulo został zwolniony a trenerem drużyny został Franco Colomba. Pod koniec sezonu rodzina Menarini od dłuższego czasu kwestionowana przez kibiców, rozpoczęła negocjacje mające na celu sprzedaż klubu i znalazła porozumienie z sardyńskim przedsiębiorcą Sergio Porceddą, który 7 lipca 2010 nabył pakiet większościowych udziałów klubu i objął urząd prezydenta. Sezon 2009/2010 klub zakończył na siedemnastym miejscu. Z początkiem nowego sezonu 2010/2011 zwolniony został trener Franco Colomba a na jego miejsce zatrudniony został Alberto Malesani. Kierownictwo klubu po kilku miesiącach okazało się całkowicie niewypłacalne do tego stopnia że na klub nałożono karę odjęcia 3 punktów za niezgodności finansowe. W połowie listopada 2010 roku klub ogłosił niewypłacalność i był na skraju bankructwa a gracze od miesięcy nie otrzymywali żadnej pensji. Komitet "Bolonia 2010" zorganizowany przez bankiera Giovanniego Consorte i kierowany przez Massimo Zanettiego, właściciela firmy Segafredo w grudniu 2010 przejął wszystkie udziały w klubie od Porcedda i Menariniego. 21 stycznia 2011 po 28 dniach w klubie ze stanowiska prezesa zrezygnował Massimo Zanetti. Następnie przez 76 dni prezesem był Marco Pavignani. Od 7 kwietnia 2011 po rezygnacji Pavignaniego nowym prezesem został Albano Guaraldi. Sezpn 2010/2011 po zmianach w zarządzaniu klubem zespół z Bolonii zakończył na szesnastym miejscu. Na zakończenie sezonu 2010/2011 nowym trenerem został wybrany Pierpaolo Bisoli, który po rozpoczęciu sezonu 2011/2012 został zastąpiony przez Stefano Pioliego. Sezon 2011/2012 klub zakończył na dziewiątym miejscu a drużynę opuścił najlepszy strzelec Marco di Vaio, by kontynuować karierę w Montrealu Impact. Po sezonie 2012/2013, który zakończył się na trzynastym miejscu, kolejny sezon 2013/2014 był katastrofą na wszystkich frontach: zespół zakończył rozgrywki na przedostatnim miejscu z 29 punktami i zaledwie 28 strzelonymi bramkami i po raz czwarty w swojej historii spadł do Serie B. W sezonie Serie B 2014/2015 północnoamerykańska grupa kierowana przez Joe Tacopinę i Joeya Saputo (właściciela CF Montréal) wyraziła zainteresowanie nabyciem klubu po tym jak pojawiła się kolejna oferta od byłego prezesa Massimo Zanettiego. 15 października 2014 rada dyrektorów zatwierdziła sprzedaż klubu BFC 1909 Lux SPV a nowym prezesem klubu został Joe Tacopina. Nowym trenerem został wybrany Diego López który pracował do początku maja 2015 roku a drużyna po dwóch remisach w barażach z Pescarą i zajęciu wyższego miejsca po sezonie zasadniczym, zapewniła sobie awans do Serie A już pod kierownictwem Delio Rossiego, którego zatrudniono w pod koniec sezonu 2014/2015. Tuż po rozpoczęciu sezonu 2015/2016 Joe Tacopina zrezygnował ze stanowiska prezesa po nieporozumieniach z Joeyem Saputo. Po słabym starcie sezonu Delio Rossi został zwolniony a na jego miejsce zatrudniony został Roberto Donadoni. Rossoblu pod jego wodzą pokonali między innymi SSC Napoli i AC Milan oraz przerywali serię 15 zwycięskich meczów Juventusu. Ostatecznie zespół zakończył rozgrywki na czternastym miejscu. Kolejne rozgrywki sezonu 2016/2017 i 2017/2018 Bologna zakończyła na pozycjach niżej czyli na piętnastych miejscach. W sezonie 2018/2019 Donadoni został zwolniony a klub postanowił powierzyć ławkę trenerską Filippo Inzaghiemu. 1 stycznia 2019 Bologna ustanowiła niechlubny rekord, bez zwycięstwa na wyjeździe w całym poprzednim 2018 roku. Po 11 porażkach i 4 miesiącach bez wygranej Inzaghi został zwolniony a na jego miejsce zatrudniony został ponownie Siniša Mihajlović. Drugą część sezonu 2018/2019, pod dowództwem Mihajlovica zespół zakończył na dziesiątym miejscu. Sezon 2019/2020 Bologna zakończyła na dwunastym miejscu z 47 punktami, najwyższą sumą punktów od sezonu 2011/2012. Sezon 2020/2021 to ponownie dwunasta lokata na koniec sezonu i największa liczba kolejnych meczów z co najmniej jedną straconą bramką w Serie A.
Władze Klubu.
Zarząd Bologna FC 1909
Obecny skład.
Stan na 30 sierpnia 2022
Sztab szkoleniowy.
Sztab szkoleniowy i medyczny w sezonie 2021/2022
Prezesi w historii.
Lista prezydentów Klubu
Trenerzy w historii.
Lista trenerów Klubu

</doc>
<doc id="555567" url="https://pl.wikipedia.org/wiki?curid=555567" title="Stephen Rea">
Stephen Rea

Stephen Rea, właśc. Graham Rea (ur. 31 października 1946 w Belfaście) − irlandzki aktor teatralny, filmowy i telewizyjny.
Życiorys.
Urodził się w Belfaście w Irlandii Północnej w rodzinie protestanckiej, popierającej jednak włączenie Północnej Irlandii do Republiki. Jego ojciec był kierowcą autobusu. Studiował literaturę angielską na Uniwersytecie Królowej (Queen’s University of Belfast) i dramat w Abbey Theatre School w Dublinie. 
Pod koniec lat 70. grał w Dublinie w filmie "Focus" obok Gabriela Byrne’a i Colma Meaneya. W 1975 wystąpił na londyńskiej scenie National Theat w spektaklu "The Playboy of the Western World". W 1980, wspólnie z dramatopisarzem Brianem Frielem, założył własny teatr Field Day (Field Day Theatre Company). W ramach tego projektu współpracował także z wybitnym poetą, noblistą Seamusem Heaneyem. W latach 1992-1993 grał rolę walczącego o zachowanie człowieczeństwa irlandzkiego dziennikarza Edwarda, przetrzymywanego latami przez nieuchwytnych oprawców, w dramacie "Someone Who'll Watch Over Me", za którą był nominowany do nagrody Tony.
Przez wiele lat występował w produkcjach telewizyjnych, jednak pierwszą poważną rolę kinową zagrał dopiero w dramacie Neila Jordana "Angel" (1982). Od tego momentu stał się „etatowym” aktorem Jordana, grając w jego filmach: "Towarzystwo wilków" (1984), "Michael Collins" (1996) czy "Chłopak rzeźnika" (1997), a kreacja Fergusa w dramacie sensacyjnym Jordana "Gra pozorów" (1992) przyniosła mu nie tylko ogólnoświatową popularność, ale także nominację do Oscara. 
Często występuje także w produkcjach amerykańskich i brytyjskich, w tym w komedii "Złe zachowanie" ("Bad Behavior", 1993), "Księżniczka Caraboo" (1994) z Phoebe Cates, "Prêt-à-Porter" (1994), "Wywiad z wampirem" (1994) i "V jak vendetta" (2006), adaptacji komiksu Alana Moore’a o tym samym tytule.
Przez dwadzieścia lat (1983-2003) był mężem bojowniczki IRA Dolours Price, w latach 70. skazanej na karę więzienia za udział w zamachu bombowym. Z tego małżeństwa ma troje dzieci: dwóch synów – Danny’ego (ur. 1988) i Oscara (ur. 1990) oraz córkę.
Filmografia (wybór).
Filmy:
Seriale:

</doc>
<doc id="555568" url="https://pl.wikipedia.org/wiki?curid=555568" title="FC Bologna">
FC Bologna



</doc>
<doc id="555570" url="https://pl.wikipedia.org/wiki?curid=555570" title="Chicago Stock Exchange">
Chicago Stock Exchange

Chicago Stock Exchange (CHX, "Giełda Papierów Wartościowych w Chicago") – trzecia pod względem wielkości obrotów giełda w Stanach Zjednoczonych, a największa poza Nowym Jorkiem. Zajmuje czwarte miejsce w Ameryce Północnej, po New York Stock Exchange, NASDAQ i Toronto Stock Exchange.
Powstała 21 marca 1882 roku. W 1949 została połączona z giełdami Saint Louis i Minneapolis-Saint Paul. Wtedy też zmieniła nazwę na Midwest Stock Exchange. W 1959 wchłonęła giełdę nowoorleańską. W 1993 roku wrócono do starej nazwy – Chicago Stock Exchange.

</doc>
<doc id="555573" url="https://pl.wikipedia.org/wiki?curid=555573" title="Bitwa pod Cochem">
Bitwa pod Cochem

Bitwa pod Cochem (zwana także bitwą pod Kochheim) – starcie zbrojne, które miało miejsce 21 sierpnia 1688 podczas wojny palatynackiej.
Jedna z armii Ludwika XIV, dowodzona przez Boufflersa, operowała od Luksemburga (zdobytego przez Francuzów w 1684) i Trarbach w kierunku Renu. Pod Cochem Boufflers pobił armię cesarsko-bawarską, jednak zwycięstwo to nie uratowało Moguncji i Bonn.

</doc>
<doc id="555574" url="https://pl.wikipedia.org/wiki?curid=555574" title="Aitor Karanka">
Aitor Karanka

Aitor Karanka de la Hoz (ur. 18 września 1973 w Vitorii) – hiszpański trener i piłkarz, narodowości baskijskiej, grający na pozycji środkowego obrońcy.
Profesjonalną przygodę z piłką rozpoczął jednak w Athleticu Bilbao, do którego przybył w roku 1991. W pierwszym zespole występował regularnie już w pierwszej rundzie sezonu 1993/1994, w drugiej połowie tego sezonu grał w rezerwach. W trzech następnych sezonach gry dla baskijskiego klubu, był już pewnym punktem defensywy. Po rozegraniu 118 spotkań (i strzeleniu 2 bramek) zwrócił na sobie uwagę Realu Madryt, którego nowym trenerem został Jupp Heynckes. Skłoniło go to, do zasilenia "królewskiego" klubu, przechodząc do stołecznej drużyny 1 lipca 1997 roku. Z Realem wygrywał w Primera División, dwukrotnie zdobył Superpuchar Hiszpanii, trzykrotnie wygrywał Ligę Mistrzów, a także jednokrotnie Puchar Interkontynentalny.
W 2002 roku ponownie został piłkarzem Athleticu Bilbao i w sezonie 2003/2004 zajął z nim piąte miejsce w rozgrywkach ligowych.
Przed początkiem sezonu 2006/07, 33-letni piłkarz przeniósł się do amerykańskiego Colorado Rapids, gdzie grał m.in. z Clintem Mathisem i Jovanem Kirovskim. Po krótkiej przygodzie w USA, zakończył obfitą w sukcesy karierę piłkarską, zajmując się szkoleniem kadry Hiszpanii U-15.
W seniorskiej reprezentacji Hiszpanii zagrał jeden mecz. W kadrze U-21 rozegrał 14 spotkań, był członkiem tej drużyny na Młodzieżowych Mistrzostwach Europy 1996 (gdzie wraz z drużyną zajął drugie miejsce) oraz na Igrzyskach Olimpijskich 1996. Między 2000 a 2004 rokiem wystąpił także sześć razy dla Euskadi XI (Reprezentacji Basków).
Starszy z braci, David, także jest piłkarzem. Piłkarską karierę zaczynał w malutkim klubie Corazonistas, potem jako junior grał w Deportivo Alavés.
Przez trzy sezony pracował jako asystent trenera José Mourinho w zespole Realu Madryt. Od 13 listopada 2013 do 16 marca 2017 był szkoleniowcem angielskiego Middlesbrough. Zwolniony z funkcji trenera z powodu słabych wyników drużyny.

</doc>
<doc id="555577" url="https://pl.wikipedia.org/wiki?curid=555577" title="Bolszaja Czukoczja">
Bolszaja Czukoczja

Bolszaja Czukoczja, Czukoczja, Rewum-Rewu (ros. Большая Чукочья) – rzeka w azjatyckiej części Rosji, w Jakucji. Długość 758 km, powierzchnia dorzecza 19 800 km².
Płynie na Nizinie Kołymskiej w kierunku północno-wschodnim, silnie meandrując, uchodzi estuarium do Morza Wschodniosyberyjskiego. W dorzeczu liczne bagna i około 11,5 tys. niewielkich jezior.
Zasilanie śniegowo-deszczowe; zamarza od października do maja, miejscami do dna. Do początku XX w. była uważana za dopływ Kołymy.

</doc>
<doc id="555578" url="https://pl.wikipedia.org/wiki?curid=555578" title="Kyme">
Kyme



</doc>
<doc id="555579" url="https://pl.wikipedia.org/wiki?curid=555579" title="Wojciech Kaunitz">
Wojciech Kaunitz

Wojciech von Kaunitz (ur. ok. 1267, zm. ok. 1330) – kanclerz księcia świdnickiego Bernarda Świdnickiego i jego następcy Bolka. Posądzany według Wawrzyńca Blumenaua o spowodowanie pożaru Świdnicy w 1313 roku i o podsycanie buntów rzemieślników.

</doc>
<doc id="555580" url="https://pl.wikipedia.org/wiki?curid=555580" title="Maksymilian Iksal">
Maksymilian Iksal

Maksymilian Iksal (ur. 7 kwietnia 1895 w Turzyczce, zm. 1981) – polski działacz niepodległościowy na Śląsku, uczestnik powstań 1919–21.
Życiorys.
Maksymilian Iksal urodził się w Turzyczce (dzielnica Wodzisławia Śląskiego), w rodzinie Jana i Marianny z Musiołów. W latach młodości związany był zarówno z miastem Wodzisławiem, jak i z jego późniejszą dzielnicą Jedłownikiem, do którego parafii należała Turzyczka. W 1915 powołano go do służby w armii niemieckiej. Walczył w oddziałach 57 pułku piechoty na froncie francuskim, a następnie na froncie wschodnim w Warszawie i Kutnie. W grudniu 1918 wstąpił do organizacji wojskowej na terenie powiatu rybnickiego. Współtworzył pierwsze komórki POW Górnego Śląska, a potem pełnił funkcję dowódcy 4 kompanii w 2 pułku Strzelców Rybnickich. W związku z grożącym mu aresztowaniem znalazł się w obozie uchodźców w Piotrowicach. Tam 14 sierpnia 1919 stanął na czele 5-osobowego komitetu i wydał rozkaz komendantom organizacji wojskowej w powiecie pszczyńskim i rybnickim o rozpoczęciu walki w nocy z 16 na 17 sierpnia. Sam na czele 40-osobowego oddziału uderzył na Gołkowice, zdobywając je. Następnie przekazał dowództwo Franciszkowi Marszolikowi, a sam wyruszył do Polski po pomoc. Przyjął go gen. Józef Haller w Krakowie oraz premier Ignacy Jan Paderewski i minister spraw wojskowych gen. Kazimierz Sosnkowski w Warszawie. Nie zdołał jednak uzyskać pomocy władz polskich. Nie udało się to także w Dowództwie Głównym Wojsk Wielkopolskich w Poznaniu.
W czasie II powstania pełnił funkcję organizatora i zastępcy komendanta powstania POW Górnego Śląska w powiecie opolskim. Był tam też czynny w akcji plebiscytowej.
Walczył w III powstaniu w rejonie Góry św. Anny, w szeregach podgrupy „Bogan”. W okresie międzywojennym pracował jako urzędnik miejski w Rybniku. W latach 1923–1939 był członkiem Związku Powstańców Śląskich.
W 1939 współorganizował Ochotnicze Oddziały Powstańcze w powiecie rybnickim. Pełnił funkcję zastępcy dowódcy I batalionu. W okresie okupacji ukrywał się w Otmęcie i Blachowni Śląskiej, a po jej zakończeniu powrócił do Rybnika.
Pochowany w Kwaterze Dowódców Powstań Śląskich na cmentarzu komunalnym przy ulicy Rudzkiej w Rybniku.

</doc>
<doc id="555582" url="https://pl.wikipedia.org/wiki?curid=555582" title="Kolejowa wieża ciśnień w Brodnicy">
Kolejowa wieża ciśnień w Brodnicy

Położenie.
Położona w północno-wschodniej części miasta przy linii kolejowej w kierunku Działdowa i Iławy niedaleko zbiegu z linią na Sierpc.
Inne informacje.
Wieża ma około 25 metrów wysokości i jest wykonana z żelbetonu. Na początku roku 2000 zostały wyłamane drzwi wejściowe i odtąd zaczęła się dewastacja wnętrza wieży. Do lipca 2000 szyby w oknach zostały powybijane, niektóre zaś okna wyjęte wraz z ramą. W lutym roku 2004 nie było już metalowych części: rur, poręczy i prawdopodobnie basenu.

</doc>
<doc id="555583" url="https://pl.wikipedia.org/wiki?curid=555583" title="Wojciech Tomczyk">
Wojciech Tomczyk

Wojciech Tomczyk (ur. 12 kwietnia 1960 w Warszawie) – polski dramaturg, scenarzysta teatralny i filmowy, producent wykonawczy i krytyk filmowy.
Życiorys.
Dzieciństwo i młodość spędził na warszawskiej Pradze, gdzie ukończył VIII Liceum Ogólnokształcące im. Władysława IV. Absolwent Wydziału Wiedzy o Teatrze warszawskiej PWST (1983) oraz Studium Scenariuszowego PWSFTViT (1986). 
W teatrze debiutował sztuką "Wampir" (inscenizacja teatralna zdobyła Nagrodę Ministra Kultury). Współautor wystawy w narodowym pawilonie polskim na wystawie światowej EXPO Hanower 2000. Autor wielu scenariuszy do filmów fabularnych, dokumentalnych, seriali oraz sztuk teatralnych. 
Laureat m.in. Grand Prix festiwalu Dwa Teatry Sopot 2007 (za sztukę "Norymberga") i nagrody Ministra Kultury i Dziedzictwa Narodowego za wybitne osiągnięcia w dziedzinie teatru – 2007. "Norymberga" została przełożona na angielski, niemiecki, bułgarski, rosyjski, białoruski, czeski, łotewski, ukraiński i estoński. Autor otrzymał za nią także Grand Prix za najlepszy tekst dramatyczny na IV Międzynarodowym Festiwalu Teatru Niezależnego – Białoruś 2008/2009. Jest także autorem sztuki "Bezkrólewie" (2011). 
18 grudnia 2018 odebrał w Pałacu Rzeczypospolitej Nagrodę Literacką Skrzydła Dedala ufundowaną przez Bibliotekę Narodową. Otrzymał ją za wydany przez Teologię Polityczną i PIW tom "Dramatów". 
W 2019 odznaczona Krzyżem Kawalerskim Orderu Odrodzenia Polski "za wybitne zasługi dla kultury polskiej, za osiągnięcia w pracy twórczej".
27 marca 2023 odznaczony Srebrnym Medalem „Zasłużony Kulturze Gloria Artis”

</doc>
<doc id="555584" url="https://pl.wikipedia.org/wiki?curid=555584" title="Iván Campo">
Iván Campo

Iván Campo Ramos (ur. 21 lutego 1974 w San Sebastián) – hiszpański piłkarz narodowości baskijskiej grający na pozycji obrońcy lub defensywnego pomocnika. Występował w Ipswich Town, Boltonie Wanderers, CD Logroñés, Deportivo Alavés, Valencii, Realu Valladolid, RCD Mallorca i Realu Madryt. W grudniu 2009 Campo uzgodnił warunki kontraktu z drugoligowym cypryjskim AEK-iem Larnaka.
Cztery razy wystąpił w reprezentacji Hiszpanii, był powołany do kadry na Mistrzostwa Świata 1998. Zadebiutował 25 marca 1998 w zwycięskim 4:0 towarzyskim meczu ze Szwecją.

</doc>
<doc id="555585" url="https://pl.wikipedia.org/wiki?curid=555585" title="Benchmark (finanse)">
Benchmark (finanse)

Benchmark (wskaźnik referencyjny, stopa odniesienia) – oznacza dowolny opublikowany wskaźnik, indeks lub liczbę, udostępniane publicznie lub publikowane, określane okresowo lub regularnie przy zastosowaniu wzoru lub na podstawie wartości jednego lub większej liczby aktywów lub cen bazowych, w tym cen szacunkowych, rzeczywistych lub szacunkowych stóp procentowych lub innych wartości, lub danych z przeprowadzonych badań, w odniesieniu do których określa się kwotę do zapłaty z tytułu instrumentu finansowego lub wartość instrumentu finansowego.
Wskaźnikiem referencyjnym może być np. stopa inflacji, rentowność bonów skarbowych lub zmiana wartości indeksu giełdowego.
W przypadku funduszy inwestycyjnych benchmarkiem określa się wzorcowy portfel, który stanowi punkt odniesienia do dokonywania ocen wyników zarządzania aktywami funduszu. Benchmarkami mogą być różne pojedyncze instrumenty finansowe (np. bon skarbowy dla funduszy inwestujących w papiery dłużne, indeksy giełdowe dla funduszy akcyjnych) lub dowolne ich kombinacje (w przypadku funduszy mieszanych).
Warto wspomnieć, że po angielsku określenie „bench mark” oznacza reper, czyli punkt o znanej wysokości nad poziomem morza będący znakiem orientacyjnym, czyli swoistym punktem odniesienia służącym do dalszych pomiarów niwelacyjnych. Dlatego połączenie tych dwóch słów łatwo weszło do powszechnego użycia w dziedzinie finansów.

</doc>
<doc id="555587" url="https://pl.wikipedia.org/wiki?curid=555587" title="Dwie wieże (ujednoznacznienie)">
Dwie wieże (ujednoznacznienie)

 

</doc>
<doc id="555588" url="https://pl.wikipedia.org/wiki?curid=555588" title="Adam Turowski (zm. 1638)">
Adam Turowski (zm. 1638)

Adam Turowski (zm. 1638) – podstoli wiski. 
Od 1603 właściciel Strabli. Ufundował w 1616 w Strabli drewniany kościół wzniesiony pod kierunkiem ks. Michała Żebrowskiego. W 1629 ufundował ponownie świątynię w Strabli, tym razem murowaną. Po jego śmierci majątek odziedziczył najstarszy syn Kazimierz Turowski.

</doc>
<doc id="555589" url="https://pl.wikipedia.org/wiki?curid=555589" title="Astolphe de Custine">
Astolphe de Custine

Markiz Astolphe-Louis-Léonor de Custine (ur. 18 marca 1790 w Niderviller, zm. 18 października 1857 w Paryżu) – francuski pisarz i podróżnik, autor książek "Listy z Rosji. Rosja w 1839 roku", "L'Espagne sous Ferdinand VII" i kilku powieści. "Listy z Rosji" stały się światowym bestsellerem – książka przenikliwie opisuje stan Rosji za panowania Mikołaja I, stanowi krytykę despotyzmu, biurokracji i zacofania.

</doc>
<doc id="555590" url="https://pl.wikipedia.org/wiki?curid=555590" title="Ivan Campo">
Ivan Campo



</doc>
<doc id="555591" url="https://pl.wikipedia.org/wiki?curid=555591" title="Carlos Simon">
Carlos Simon

Carlos Simon (ur. 3 września 1965 w Rio Grande do Sul, Brazylia) – brazylijski sędzia międzynarodowy. Z zawodu dziennikarz, był arbitrem zarówno na Mistrzostwach Świata w Korei i Japonii jak i na Mundialu w Niemczech. Ponadto sędziował mecze na turnieju Copa América w 2001 roku i w letnich Igrzyskach Olimpijskich w Sydney. Mieszka w Porto Alegre, oprócz języka ojczystego, posługuje się również hiszpańskim.

</doc>
<doc id="555593" url="https://pl.wikipedia.org/wiki?curid=555593" title="Brescia Calcio">
Brescia Calcio

Brescia Calcio – włoski klub piłkarski z miasta Brescia został założony w 1911, obecnie występuje w Serie B.
Historia.
Klub pierwotnie nazywał się Brescia Football Club. W 1912 Brescia po raz pierwszy awansowała do Serie A, w której w następnych 7 sezonach grała 6 razy. Klub grał na przemian w Serie A lub w Serie B aż do 1982, kiedy to spadł do Serie C (odpowiednik polskiej II ligi). Brescia powróciła do Serie B w 1985. W sezonie 2000/2001, po podpisaniu kontraktu z Roberto Baggio, Brescia nieoczekiwanie zajęła 7. miejsce w Serie A. Było to najwyższe miejsce zajęte przez drużynę podczas jej występów w Serie A. Dzięki temu osiągnięciu Brescia zakwalifikowała się do rozgrywek Pucharu Intertoto, w których dotarła do finału (w finale przegrała z Paris Saint-Germain). Roberto Baggio grał w klubie przez 4 lata, aż do zakończenia kariery w 2004. Podczas jego obecności w klubie, Brescia zanotowała najdłuższy okres nieprzerwanych występów w Serie A - 5 kolejnych sezonów od 2000 do 2005 roku. Po zajęciu 19 miejsca w sezonie 2004/2005 Brescia spadła do Serie B, gdzie występowała do sezonu 2009/2010. W sezonach 2010/2011 oraz 2019/2020 Brescia występowała w Serie A. Oba sezony zakończyły się spadkiem.

</doc>
<doc id="555594" url="https://pl.wikipedia.org/wiki?curid=555594" title="Powrót króla (ujednoznacznienie)">
Powrót króla (ujednoznacznienie)



</doc>
<doc id="555595" url="https://pl.wikipedia.org/wiki?curid=555595" title="Aitor Karanka de la Hoz">
Aitor Karanka de la Hoz



</doc>
<doc id="555596" url="https://pl.wikipedia.org/wiki?curid=555596" title="AC Brescia">
AC Brescia



</doc>
<doc id="555597" url="https://pl.wikipedia.org/wiki?curid=555597" title="Benchmark (gospodarka)">
Benchmark (gospodarka)



</doc>
<doc id="555599" url="https://pl.wikipedia.org/wiki?curid=555599" title="Testowanie wzorcowe">
Testowanie wzorcowe

Benchmark, testowanie wzorcowe – test wydajności systemu komputerowego: sprzętu lub oprogramowania. 
Istnieje wiele programów, które testują różne charakterystyki sprzętu komputerowego i oprogramowanie – moc pojedynczej maszyny, interakcje w systemie klient-serwer (z pojedynczym lub wieloma klientami) czy liczbę transakcji na sekundę w systemie przetwarzania transakcyjnego.
W miarę jak pojawiają się nowe wersje oprogramowania i sprzętu, zmieniają się składowe testy benchmarków i ich wagi w obliczaniu wyniku benchmarku – dlatego jednym z warunków uzyskania wiarygodnej oceny w testach porównawczych jest konieczność zastosowania tej samej wersji benchmarku.

</doc>
<doc id="555600" url="https://pl.wikipedia.org/wiki?curid=555600" title="Enzo Bearzot">
Enzo Bearzot

Enzo Bearzot (ur. 26 września 1927 w Aiello del Friuli, zm. 21 grudnia 2010 w Mediolanie) – włoski piłkarz, a także trener, który doprowadził Włochów do tytułu mistrzowskiego w 1982.
Kariera piłkarska.
Grał jako obrońca, ale nie zrobił wielkiej kariery. Karierę zawodniczą rozpoczął w klubie AC Prato. Grał także dla Interu, Calcio Catania i Torino FC.
Kariera trenerska.
Karierę trenerską rozpoczął jako asystent Nereo Rocco a później Giovan Battista Fabbri w Torino FC. Samodzielnie pracował w AC Prato. Szybko jednak zaczął pracować dla Włoskiej Federacji Piłkarskiej. Najpierw pracował jako trener drużyny do lat 23. Później był asystentem Ferruccio Valcareggi na MŚ w 1974 oraz jego następcy Fulvio Bernardiniego. W 1977 został selekcjonerem reprezentacji z którą w 1978 zdobył czwarte miejsce na mundialu.
W 1982 po słabym początku na mundialu, Bearzot zarządził ciszę prasową. Efekt był oszałamiający, ponieważ w następnych meczach Włosi pokonali Argentynę, Brazylię, w półfinale Polskę, a w finale RFN. Był to pierwszy tytuł mistrzowski dla Włoch od 1938.
Był też trenerem Włoch w trakcie eliminacji do ME 1984, do których się nie zakwalifikowali, oraz na mundialu w 1986, gdzie Włochy odpadły w drugiej rundzie. Po mistrzostwach, Bearzot podał się do dymisji. Nie pracował aż do 2002 kiedy został dyrektorem technicznym federacji piłkarskiej. Funkcję tę pełnił do 2005.

</doc>
<doc id="555602" url="https://pl.wikipedia.org/wiki?curid=555602" title="Cyprian Sapecki">
Cyprian Sapecki

Cyprian Sapecki (ur. 1680, zm. 23 sierpnia 1724 w Krakowie), polski duchowny katolicki, dominikanin, pisarz religijny i kaznodzieja.
Śluby zakonne złożył 8 października 1698 w Krakowie. Tamże rozpoczął studia teologiczne, które kontynuował we Włoszech. Odbył m.in. pielgrzymkę do kościoła dominikańskiego w Marsylii (z grobem Marii Magdaleny), przeżywając napad w czasie podróży. Zyskał uznanie jako kaznodzieja i w tym charakterze władze zakonne skierowały go w 1709 do prowincji krakowskiej. Był m.in. profesorem filozofii w studium zakonnym w Przemyślu (wykładał również teologię spekulatywną i teologię moralną) i bibliotekarzem konwentu. Od 1713 ponownie w Krakowie, działał jako kaznodzieja w Kościele Mariackim.
W 1717 został wybrany przez część zakonników na przeora konwentu krakowskiego, ale wobec podwójnej elekcji (inna grupa wybrała Tomasza Enguera) wybór anulowano. Ponownie, tym razem bez kontrowersji, został wybrany na przeora w 1719. W 1717 uzyskał dyplom magistra teologii. Pełnił w zakonie ponadto funkcje socjusza definitora i pierwszego definitora oraz kaznodziei katedry wawelskiej. Opublikował zbiór kazań "Różaniec kaznodziejski" (1720), dzieło hagiograficzne "Kalendarz niebieski" (1722) oraz dwutomową pracę teologiczną "Przyjaciel w ostatniej potrzebie doznany albo Bractwo Najśw. Odkupiciela".
Styl kazań Cypriana Sapeckiego był podniosły, autor stosował skomplikowaną składnię, ale dla potrzeb mniej wyszukanych słuchaczy używał również przykładów z życia codziennego i prostych porównań.

</doc>
<doc id="555603" url="https://pl.wikipedia.org/wiki?curid=555603" title="Idril">
Idril



</doc>
<doc id="555604" url="https://pl.wikipedia.org/wiki?curid=555604" title="Carlos Amarilla">
Carlos Amarilla

Carlos Arecio Amarilla Demarqui (ur. 26 października 1970) – paragwajski sędzia międzynarodowy, z wykształcenia inżynier elektryk. Uczestnik Mistrzostw Świata w 2006, Pucharu Konfederacji w 2005 i w 2003, a także turnieju Copa América w 2004 i 2011. Zna portugalski i angielski. Mieszka w Asunción.

</doc>
<doc id="555605" url="https://pl.wikipedia.org/wiki?curid=555605" title="Beef">
Beef

Beef (ang. „kłótnia, sprzeczka”) – rodzaj konfliktu na tle artystycznym związany z szeroko pojętą kulturą hip-hop, dotyczy on zarówno DJów, MC, jak i wytwórni płytowych. Beef składa się z co najmniej 2 dissów (wyzwisk). Swoimi korzeniami sięga wczesnych lat 70. XX w., zapoczątkowany przez nowojorskich DJów, którzy występując w czasie swojego występu zachęcali uczestników do zabawy, jednocześnie podsycając entuzjazm zgromadzonych negatywnymi uwagami na temat innych wykonawców oraz zachwalaniem własnych umiejętności i osiągnięć. 
W wyniku prowadzonych beefów powstały serie filmów dokumentalnych "Beef", "Beef II", "Beef III" i "Beef IV".

</doc>
<doc id="555609" url="https://pl.wikipedia.org/wiki?curid=555609" title="Serie C">
Serie C

Serie C (dosł. Seria C) – trzeci poziom w hierarchii ligowych rozgrywek w piłce nożnej mężczyzn we Włoszech. Jest podzielona na trzy grupy: grupę A, grupę B i grupę C. Utworzona w 1935 roku i zarządzana przez Lega Nazionale Professionisti C (LNPC), a wcześniej do 1943 przez Direttorio Divisioni Superiori (DDS), w sezonie 1945/46 przez Lega Nazionale Alta Italia, od 1946 do 2010 przez Lega Nazionale Professionisti (LNP). Zmagania w jej ramach toczą się cyklicznie (co sezon) w systemie mecz i rewanż. Przeznaczone są dla 59 włoskich klubów piłkarskich. W rozgrywkach Serie C w grupach A oraz B występuje po 20 zespołów, natomiast w grupie C 19. Najlepsze zespoły z każdej grupy Serie C awansują do Serie B, natomiast najsłabsze zespoły ze wszystkich trzech grup spadną do rozgrywek Serie D.
Najbardziej utytułowaną drużyna ligi jest AC Prato, która uzyskała 6 tytułów.
Historia.
Jej początki sięgają 1935 roku, kiedy to została wprowadzona w zamian Prima Divisione i była kontynuacją reformy mistrzostw kraju, która rozpoczęła się w 1929 roku wraz z utworzeniem jednej grupy narodowej dla dwóch pierwszych dywizji, zwanej Serie A i Serie B.
Rozgrywki na trzecim poziomie włoskiej piłki nożnej po raz pierwszy odbyły się w sezonie 1905. W pierwszej edycji Terza Categoria brały udział z jednej strony drugie lub trzecie drużyny rezerwowe klubów należących do Prima Categoria lub Seconda Categoria, z drugiej zaś te prowincjalne, które dopiero dołączyły do Federacji.
Mistrzostwa w sezonie 1921/22 były jednym z dwóch rozgrywanych we Włoszech turniejów piłkarskich poziomu trzeciego. Pierwsze rozgrywki to "Terza Categoria" organizowane przez FIGC. Drugie mistrzostwa III stopnia rozegrane w tym sezonie o nazwie "Terza Divisione" zorganizowała rywalizująca Federacja CCI zarządzana przez Direzioni Regionali. Latem 1922 roku FIGC i CCI połączyły się ponownie. W wyniku porozumienia powstały nowe rozgrywki trzeciego poziomu o nazwie Terza Divisione, które rozgrywane w dwóch ligach Lega Nord i Lega Sud. Lega Nord została podzielona na siedem grup: Piemont, Liguria, Lombardia, Veneto, Venezia Giulia, Emilia i Toskania. Regionalni mistrzowie awansowali do barażów o awans do "Seconda Divisione" przeciwko przedostatniej sklasyfikowanej w drugiej dywizji. Lega Sud składała się z dwóch grup - Lacjum i Kampania.
W sezonie 1926/27 rozgrywki zostały reorganizowane. Trzeci poziom przeszedł z rozgrywek regionalnych do ogólnokrajowych i zmienił nazwę na Seconda Divisione. Utworzono 3 grupy na północy oraz 4 grupy na południu, zwycięzcy których w turnieju finałowym walczyli o tytuł mistrza dywizji północnej i mistrza dywizji południowej.
W sezonie 1929/30 kolejna reforma podzieliła starą Divisione Nazionale na dwie nowe ligi: "Serie A", która zgromadziła drużyny sklasyfikowane z pierwszego do dziewiątego miejsca w dwóch grupach, na które były podzielone mistrzostwa 1928/29 oraz "Serie B". Trzeci poziom otrzymał nazwę Prima Divisione i został podzielony na północne grupy A, B, C oraz południową D.
Od sezonu 1935/36 dywizja nazywała się Serie C. Początkowo składała się z 4 grup po 16 drużyn podzielonych geograficznie, które w następnym roku poszerzono do 5, aby zredukować "Serie B" do 18 drużyn.
W 1938 roku grupy składały się ze zmiennej liczby od 11 do 14 drużyn i było ich 8, dlatego konieczne było wprowadzenie potem kolejnego etapu w dwóch grupach finałowych, aby wyłonić cztery zespoły którzy awansują do "Serie B". Formuła pozostała niezmieniona do 1942 roku (z tą tylko uwagą, że prawie wszystkie grupy zostały doprowadzone do standardu 16 drużyn), a liczba grup sięgnęła 12, zawsze z czterema awansami ustalonymi przez dwie grupy finałowe.
Po zakończeniu drugiej wojny światowej doszło do anomalnej sytuacji w mistrzostwach sezonu 1945/46, które zostały rozdzielone pomiędzy "Lega Nazionale Alta Italia", która w przypadku drużyn "Serie C" zgromadziła elitarną grupę zwaną Serie B-C Alta Italia, i zorganizowała dla pozostałych drużyn Serie C Alta Italia, podzieloną na 9 grup z długą serią baraży w celu wyłonienia awansów, a także Lega Centro-Sud, która obejmowała wszystkie swoje kluby Serie C z regionu środkowo-południowego walczących w 6 grupach.
W kolejnych mistrzostwach Serie C przeszła w ramach organizacji trzech nowych lig międzyregionalnych: "Lega Interregionale Centro" podzielonej na 6 grup, "Lega Interregionale Sud" podzielonej na 3 grupy oraz "Lega Interregionale Nord", która została podzielona na 9 grup, a region Emilia-Romania został oddzielony od północnej piłki nożnej. Osiągnięto wówczas rekord 18 grup ogółem i taki format trwał przez dwa sezony.
W 1948 roku nastąpiła kolejna reforma Serie C, która przywróciła cztery grupy podzielonych geograficznie i zebrała drużyny w ten sposób:
Zwycięzcy każdej z tych grup awansowali do Serie B. Czwarta grupa, ta z Południa, charakteryzowała się w szczególności szeregiem skandali, które kilkakrotnie zakłócały jej rozwój.
W 1952 roku doszło do zjednoczenia czterech grup w jedno mistrzostwo kraju w trzeciej lidze. Ujednolicając pod każdym względem turnieje ligi, nawet w Serie C wybrali liczbę 18 uczestników, dokładnie tak, jak to miało miejsce w przypadku dwóch wyższych kategorii. Dwie drużyny awansowali do Serie B a cztery spadali do czwartej ligi. Dopiero w 1957 roku, w ramach reformy podstawowej kategorii spadły tylko trzy zespoły, podczas gdy w 1958 roku nastąpiło nawet kilka spadków z uwagi na szerszą reorganizację systemu lig.
W sezonie 1958/59 16 drużyn, które grały w Serie C w poprzednim sezonie (bez dwóch awansowanych do Serie B), plus 23 drużyny z IV Serie, w sumie 39 drużyn, zostały podzielone na dwie grupy: A z 21 zespołem z północy i B z 18 drużynami pozostałymi.
W sezonie 1959/60, po tym jak 8 drużyn awansowało z "IV Serie" (która później przekształciła się w "Serie D"), plus kolejne 7 otrzymało promocję, aby doprowadzić liczbę drużyn do 54. Mistrzostwa Serie C zostały więc podzielone na trzy grupy po 18 drużyn każda.
Od tego momentu historia turnieju była pełna zmian i poprawek. Przed rozpoczęciem sezonu 1959/60 powstała Krajowa Liga Półprofesjonalna (wł. "Lega Nazionale Semiprofessionisti") z siedzibą we Florencji, której zadaniem była reorganizacja i harmonizacja mistrzostw Serie C i Serie D (dawniej IV Series).
Z każdej grupy awansowała jedna drużyna do Serie B i dwie spadało do Serie D (trzy drużyny począwszy od 1968 roku, po rozszerzeniu ligi do 60 drużyn).
Pierwsza zmiana miała miejsce w sezonie 1968/69, wtedy Serie C została rozszerzona do 60 drużyn, podzielonych na trzy grupy po 20 drużyn każda. Jednak mechanizm promocji pozostał bez zmian.
Po zakończeniu sezonu 1977/78 roku Serie C została podzielona na dwie kolejne serie:
W 1993 roku, jedynie w Serie C1, wprowadzono reformę, która doprowadziła do rozgrywania play-offów i play-outów oraz do eksperymentowania z 3 punktami za zwycięstwo (później wprowadzone we wszystkich seriach). Zwycięzcy grup awansowali do Serie B bezpośrednio, a drużyny z miejsc od 2 do 5 każdej grupy walczyli o drugi awans w barażach. W Serie C2 dwaj pierwsi sklasyfikowani nadal awansowali bezpośrednio. Grupy tworzone na podstawie kryteriów bliskości geograficznej zredukowano z 4 do 3. W 1994 roku rozgrywki play-off i play-out zostały wprowadzone również w Serie C2, z takimi samymi regułami.
W 2000 roku powstał "Supercoppa di Lega Serie C1", trofeum o który walczyli zwycięzcy dwóch grup Serie C1. W 2006 roku powstał również "Supercoppa di Lega Serie C2" - turniej pomiędzy trzema mistrzami grup.
W lipcu 2008 r. "Lega Professionisti Serie C" stała się Włoską Profesjonalną Ligą Piłkarską (wł. "Lega Italiana Calcio Professionistico"), co było pierwszym krokiem w procesie odnowienia dawnej Serie C. Od sezonu 2014/15 trzecia dywizja nazywała się Lega Pro, po zjednoczeniu Lega Pro Prima Divisione i Lega Pro Seconda Divisione, oraz został przywrócony format Serie C istniejącej w latach 1935-1978.
25 maja 2017 roku Zgromadzenie Lega Pro jednogłośnie zatwierdziło powrót do pierwotnej nazwy Serie C, uznając ją za najbardziej reprezentatywną dla fanów i pasjonatów oryginalną nazwę.
Statystyka.
Tabela medalowa.
Mistrzostwo ligi (Serie C) od 1935 do sezonu 2020/21 zostało zdobyte przez 25 różnych drużyn.
Jeżeli brać pod uwagę rogrywki ogólnokrajowe III poziomu, prowadzone od sezonu 1926/27 do sezonu 2020/21 to liderem są:
Uczestnicy.
Są 143 zespoły, które wzięli udział w 39 sezonach włoskiej Serie C, które były prowadzone od 1935/36 aż do sezonu 2020/21 łącznie. Na liście nieuwzględnione są drużyny, występujące w sezonach 1945/46, 1946/47 i 1947/48, w których ze względu na zakończoną właśnie II wojnę światową mistrzostwa zostały wyjątkowo podzielone na dwie całkowicie niezależne ligi (Nord i Centro-Sud). Żaden z zespołów nie był zawsze obecny w każdej edycji.
Pogrubione zespoły biorące udział w sezonie 2020/21.

</doc>
<doc id="555611" url="https://pl.wikipedia.org/wiki?curid=555611" title="Ryszard Bąk">
Ryszard Bąk

Ryszard Bąk (ur. 8 marca 1889 w Wyrach, zm. 4 grudnia 1965) – polski przedsiębiorcabodziałacz narodowy naGórnym Śląsku, kupiec.
Życiorys.
Urodził się 8 marca 1889 w Wyrach, w rodzinie rzemieślniczej jako syn Aleksandra i Wiktorii z domu Żur. W 1909 r. ukończył w Katowicach Państwową Szkołę Budownictwa. Był jednym z założycieli Polskiej Organizacji Wojskowej Górnego Śląska, której został komendantem w Mikołowie (po dekonspiracji komendanta E. Kleinerta). W 1919 r. objął funkcję naczelnika reaktywowanego gniazda Towarzystwa Gimnastycznego „Sokół”. Dowodził 180-osobowym oddziałem, który miał za zadanie w I powstaniu śląskim opanować Mikołów. Podzielił go na trzy oddziały, które zaatakowały Grenzschutz. Jednak po dwóch godzinach walki nie udało się wyprzeć Niemców z Mikołowa. W 1920 r. objął kierownictwo nad Polskim Komitetem Plebiscytowym. W III powstaniu śląskim był adiutantem dowódcy podgrupy „Linke” podległej Janowi Wyglendzie – szefowi sztabu grupy północnej wojsk powstańczych. W 1922 r. awansowany do stopnia podporucznika w Wielkopolskiej Szkole Podchorążych Piechoty.
W okresie międzywojennym prowadził hurtownię tytoniu w Mikołowie. Został prezesem Towarzystwa Śpiewu „Harmonia” oraz aktywnym członkiem Bractwa Kurkowego. W latach 1935–1938 wraz z żoną Józefą nabył 120 ha ziemi w Gorzanach pod Inowrocławiem. Prowadził równocześnie sklep delikatesowy w Rynku w Mikołowie.
W 1939 r. zorganizował kompanię specjalną, . Kompania brała udział w najbardziej krwawych bitwach na ziemi górnośląskiej na linii Wyry– Gostyń i Sośniej Górze (dzisiejsza dzielnica Mikołowa, Mokre). W latach 1939–1945 Niemcy ścigali go listem gończym. Ukrywał się jako zarządca majątku pod Koninem pod nazwiskiem Bonk.
Po wojnie założył firmę budowlaną i wyremontował Mikołowski Dom Kultury oraz kościół ewangelicki. Prowadził też sklep galanteryjny w Mikołowie. Zmarł 4 grudnia 1965. Pochowany został na cmentarzu w Mikołowie.
26 września 1967 został pośmiertnie odznaczony Orderem Virtuti Militari V Klasy

</doc>
<doc id="555612" url="https://pl.wikipedia.org/wiki?curid=555612" title="Lega Pro Prima Divisione">
Lega Pro Prima Divisione

Serie C1, jest trzecią po (Serie A i Serie B) w kolejności ligą piłkarską we Włoszech. Gra w niej 36 zespołów. Z każdej grupy (A i B) bezpośrednio do Serie B awansują dwa pierwsze zespoły. Drużyny zajmujące w swojej grupie miejsca 3 lub 4 grają o awans w barażach. Drużyny zajmujące trzy ostatnie miejsca w grupie spadają bezpośrednio (zespół czwarty od końca gra w barażach o utrzymanie) do Serie C2 (4 Liga).
Podział.
Serie C1 dzieli się na dwie grupy:

</doc>
<doc id="555613" url="https://pl.wikipedia.org/wiki?curid=555613" title="Lega Pro Seconda Divisione">
Lega Pro Seconda Divisione

Serie C2, jest czwartą po (Serie A, Serie B i Serie C1) w kolejności ligą piłkarską we Włoszech. Grają w niej 54 zespoły. Z każdej grupy (A, B, C) bezpośrednio do Serie C1 awansują dwa pierwsze zespoły. Drużyny zajmujące w swojej grupie miejsca 3 lub 4 grają o awans w barażach. Drużyny zajmujące trzy ostatnie miejsca w grupie spadają bezpośrednio (zespół czwarty od końca gra w barażach o utrzymanie) do Serie D (5 Liga).
Podział.
Serie C2 dzieli się na trzy grupy:

</doc>
<doc id="555614" url="https://pl.wikipedia.org/wiki?curid=555614" title="Doku Umarow">
Doku Umarow

Doku Chamatowicz Umarow (czecz. Ӏумаран Хьамади кӀант Докка (Jumaran Ẋamadi khant Dokka), ros. Доку Хаматович Умаров) (ur. 13 kwietnia 1964 we wsi Charsienoj w Czeczeńsko-Inguskiej ASRR, zm. 7 września 2013) – terrorysta czeczeński współpracujący z Al-Ka’idą, jako ostatni prezydent Czeczeńskiej Republiki Iczkerii doprowadził w 2007 roku do jej likwidacji i powołania samozwańczego Emiratu Kaukaskiego, samemu ogłaszając się jego emirem. Przyznał się do organizacji licznych zamachów terrorystycznych wymierzonych w ludność cywilną w całej Rosji. Jego polityka podporządkowania ideologii fundamentalizmu islamskiego, wahhabizmu i dżihadu doprowadziła do pogłębienia się rozłamu wśród separatystów czeczeńskich i przejścia bardziej liberalnych bojowników na stronę rosyjską.
Życiorys.
Dowodził oddziałem separatystów i islamistów w I wojnie czeczeńskiej, po jej zakończeniu mianowany generałem. W rządzie Asłana Maschadowa od 1997 pełnił funkcję Sekretarza Rady Bezpieczeństwa i szefa urzędu do spraw walki z przestępczością. Stracił tę funkcję z uwagi na słabą skuteczność w walce z przestępczością, a przede wszystkim niemożność zahamowania fali porwań dla okupu.
Powrócił do polityki i walki zbrojnej w 1999 po wybuchu II wojny czeczeńskiej. W 2001 mianowany dowódcą jednego z frontów, od sierpnia 2004 także ministrem bezpieczeństwa w rządzie separatystów. W 2005 mianowany wiceprezydentem, a w czerwcu 2006 po śmierci Chalima Sadułajewa objął stanowisko prezydenta Republiki Iczkerii. Wiceprezydentem mianował Szamila Basajewa, a po śmierci tegoż, Supjana Abdułłajewa.
31 października 2007 ogłosił likwidację Czeczeńskiej Republiki Iczkerii i powstanie w jej miejsce islamistycznego Emiratu Kaukaskiego, mającego docelowo objąć wszystkie rosyjskie republiki na Kaukazie Północnym (aktu tego nie uznał przebywający w Wielkiej Brytanii Achmied Zakajew). Umarow był przywódcą wszystkich ugrupowań powstańczych w tym regionie Rosji (przede wszystkim w Czeczenii oraz w sąsiednich republikach Inguszetii i Dagestanu), które jednak często zachowywały szeroką autonomię.
31 marca 2010 przyznał się do organizacji zamachów w Moskwie.
1 sierpnia 2010 Umarow ogłosił, iż rezygnuje z funkcji "emira". Przyczyną ustąpienia lidera bojowników był stan zdrowia. W 2009 został ciężko ranny w walkach z wojskiem rosyjskim. Został też prawdopodobnie podtruty przez rosyjskie służby specjalne. Na swojego następcę mianował Asłambieka Wadałowa. 4 sierpnia jednak odwołał swoją decyzję i powiedział, że nadal będzie rządzić emiratem.
8 lutego 2011 roku przyznał się do zorganizowania zamachu na lotnisku w Moskwie, w którym zginęły 34 osoby.
Pogłoski o jego śmierci pojawiały się wielokrotnie, m.in. w styczniu 2014, jednak nie zostały potwierdzone przez rosyjskie służby, choć informował o tym Ramzan Kadyrow, prezydent Republiki Czeczenii. Kolejny raz o śmierci Umarowa informowano 18 marca 2014 na stronie internetowej sympatyzującej z islamską rebelią przeciw rosyjskim rządom.
Rodzina.
Umarow był żonaty i miał sześcioro dzieci, z których najmłodsze urodziło się w roku 2006. Dwaj bracia Umarowa, Isa oraz Musa, zginęli w walce. Od roku 2003 wiele osób z jego rodziny (podobnie jak członkowie rodzin wielu innych separatystów czeczeńskich), włączając w to całą jego najbliższą rodzinę, zostało porwanych przez "nieznanych, uzbrojonych sprawców". Niektóre z tych osób zostały zwolnione, ale inne zniknęły i prawdopodobnie nie żyją. Krótko po wzięciu zakładników w Biesłanie w roku 2004, podczas którego kilkoro z krewnych Umarowa przetrzymywano przez kilka dni w bazie Chan Kała koło Groznego. Prokurator generalny Władimir Ustinow zaproponował zwyczaj brania zakładników z rodzin powstańców. W roku 2005 rosyjska organizacja Memoriał oskarżyła zwolenników prezydenta Kadyrowa o prowadzenie polityki takich porwań. 5 maja 2005 grupa zamaskowanych napastników uprowadziła żonę Umarowa, jego jednorocznego syna oraz jego siedemdziesięcioczteroletniego ojca Hamada. Zgodnie z wiadomościami od powstańców, rodzina Umarowa została porwana przez pracowników Neftiepołku, kierowanego przez Adama Delimchanowa i wtrącona do osobistego więzienia Kadyrowa we wiosce Centoroj. Kilka miesięcy wcześniej, 24 lutego, brat Umarowa, Rusłan także został porwany przez uzbrojonych mężczyzn i rzekomo torturowany przez FSB w bazie Chan Kała. Żona oraz syn Umarowa zostali później zwolnieni, ale jego ojciec oraz młodszy brat zniknęli. W kwietniu 2007 Umarow uznał ich za zabitych w niewoli. W sierpniu 2005 siostra Umarowa, Natalia Chumaidowa została porwana w Urus-Martanie. Kilka dni później została zwolniona po protestach mieszkańców okolic i blokadzie drogi federalnej. W latach 2003–2004 jego kuzyn Zaurbek Umarow oraz bratanek Roman Atajew zostali uwięzieni w Czeczenii oraz Inguszetii, a potem zaginęli.

</doc>
<doc id="555615" url="https://pl.wikipedia.org/wiki?curid=555615" title="Mastering">
Mastering

Mastering – końcowy etap procesu realizacji produkcji muzycznej, podczas którego wydobywa się niuanse brzmieniowe realizowanego materiału. Ma to na celu ujednolicenie brzmienia wszystkich utworów (zwłaszcza, gdy materiał nagrywany był w różnych studiach) oraz dostosowanie brzmienia materiału do obowiązujących standardów. Podstawą dla masteringu jest poprzednio przeprowadzone, poprawnie brzmiące miksowanie.
Czynność masteringu poprzedza przetworzenie dźwięków na cyfrowe bądź analogowe, w zależności od możliwości edycyjnych studia nagraniowego. Stosowane narzędzia obróbki to m.in. korektory, kompresory, limitery dźwiękowe. Inżynierowie masteringu stosują urządzenia analogowe, jednak częściej limitowanie odbywa się przy zastosowaniu technologii cyfrowej. Technika cyfrowa jest obecnie wygodna z tego względu, iż pozwala na operowanie całością utworów muzycznych oraz segmentację całości na zamierzone utwory.

</doc>
<doc id="555616" url="https://pl.wikipedia.org/wiki?curid=555616" title="Berło Annúminas">
Berło Annúminas



</doc>
<doc id="555620" url="https://pl.wikipedia.org/wiki?curid=555620" title="Mikrosporydia">
Mikrosporydia

Mikrosporydia ("Microsporidia" Balbiani, sporowce) – grupa eukariotów o niejasnej pozycji filogenetycznej.
Mikrosporydia są silnie wyspecjalizowanymi organizmami jednokomórkowymi. Nie mają mitochondriów i peroksysomów, ich rRNA ma pewne cechy prokariotyczne i wiele delecji, a ich genomy są najmniejsze spośród wszystkich eukariotów, wielkością odpowiadają genomom bakterii. Cechy te utrudniają poznanie ich pozycji filogenetycznej – początkowo zaliczano je do protistów, jednak późniejsze badania molekularne sugerowały ich przynależność do grzybów, w których nadaje się im przeważnie rangę typu. Niektóre analizy molekularne grupują jednak "Microsporidia" z innymi eukariotami, takimi jak Cryptophyta, Cercozoa, Heterolobosea, Parabasalidea, Arcillenida lub Haplosporidia, lecz nie z grzybami.
Są obligatoryjnymi wewnątrzkomórkowymi pasożytami innych eukariotów. Infekują żywiciela z dużą prędkością wbijając w niego specjalną rurkę, przez którą dostają się do wnętrza komórki. "Nosema bombycis" pasożytuje na jedwabnikach, wywołując u nich tzw. pebrynę. Komórki mikrosporydiów często mają dwa jądra komórkowe i są okryte chityną.

</doc>
<doc id="555623" url="https://pl.wikipedia.org/wiki?curid=555623" title="Suzanne Somers">
Suzanne Somers

Suzanne Somers, właściwie Suzanne Marie Mahoney (ur. 16 października 1946 w San Bruno w stanie Kalifornia) – amerykańska aktorka, producentka i scenarzystka telewizyjna i filmowa, modelka i pisarka.
W 1978 i 1992 został wyróżniona nagrodą People’s Choice Award. 
Życiorys.
Wczesne lata.
Przyszła na świat w San Bruno w rodzinie katolików jako trzecie z czwórki dzieci Marion Elizabeth (z domu Turner; ur. 1914, zm. 1998), sekretarki medycznej, i Francisa Stanislausa „Franka” Mahoneya, robotnika i ogrodnika. Jej rodzina była pochodzenia irlandzkiego i angielskiego. 
Jej ojciec był nałogowym alkoholikiem, który nadużywał siły. Ponadto cierpiała z powodu dysleksji. Po opuszczeniu Capuchino High School, gdzie zainteresowała się teatrem, uczęszczała do szkoły katolickiej dla dziewcząt Lone Mountain College. Ponieważ znakomicie radziła sobie z przedmiotami humanistycznymi w college’u w San Francisco, otrzymała stypendium muzyczne.
Kariera.
Miała 19 lat, kiedy pojawiła się na szklanym ekranie w jednym z odcinków serialu familijnego "Lassie" (1965). Podjęła później trzyletnią pracę w San Francisco jako modelka. Zzagrałą w "Amerykańskie graffiti" ("American Graffiti", 1973) i "Siła magnum" ("Magnum Force", 1973). W walce o rolę jednego z serialowych "Aniołków Charliego" (1976) przegrała z Farrah Fawcett-Majors, zdobyła role w serialach ABC: "Starsky i Hutch" (1975-1977) i "Statek miłości" ("The Love Boat", 1977). Przełomem okazała się telewizyjna rola Christmas 'Chrissy' Snow w serialu ABC "Three’s Company" ("Trzecia kompania", 1977-1981), za którą była nominowana w 1979 do nagrody Złotego Globu. W komedii "Nic osobistego" ("Nothing Personal", 1980) jako prawniczka zainteresowana środowiskiem naturalnym zostaje zatrudniona przez Donalda Sutherlanda, aby powstrzymać budowę na terenie hodowli zagrożonych gatunków fok. 
Była na okładkach magazynów „High Society” (w lipcu 1978, w grudniu 1979), „People” (w październiku 1979, w kwietniu 2001), „Playboy” (w grudniu 1984), „Journal” (w maju 1992) i „USA Weekend” (w październiku 2008). 
W 1984 została uhonorowana nagrodą Las Vegas Entertainer jako artystka estradowa w Las Vegas. Powróciła na mały ekran rolą początkującej gwiazdy hollywoodzkiej podstępnej Giny Geramine w miniserialu "Żony Hollywood" ("Hollywood Wives", 1985). Za postać Carol Baker Foster Lambert w sitcomie CBS "Krok za krokiem" ("Step by Step", 1991-1998) otrzymała w roku 1992 nagrodę 'People's Choice'.
W lipcu 2005 zadebiutowała na scenie broadwayowskiej w spektaklu "The Blonde in the Thunderbird", za który jednak zebrała słabe recenzje.
Życie prywatne.
14 kwietnia 1965 poślubiła Bruce’a Somersa, z którym ma syna Bruce’a Edwarda (ur. 8 listopada 1965). Jednak w roku 1968 doszło do rozwodu. 11 listopada 1977 wyszła powtórnie za mąż za Alana Hamela, ojca Stevena i Leslie (dzieci z poprzedniego związku).

</doc>
<doc id="555624" url="https://pl.wikipedia.org/wiki?curid=555624" title="Monk &amp; Canatella">
Monk &amp; Canatella

Monk &amp; Canatella – zespół muzyczny wykonujący muzykę trip hop. Założony przez Simona Russela i Jima Johnsona. Współpracował m.in. z zespołami Portishead, Tricky i Massive Attack. Ich album „"Care in the Community"” jest jednym z najbardziej charakterystycznych przykładów muzyki trip-hopowej.

</doc>
<doc id="555625" url="https://pl.wikipedia.org/wiki?curid=555625" title="Media cyfrowe">
Media cyfrowe

Media cyfrowe – dowolnego rodzaju treści zakodowane cyfrowo, najczęściej przez binarny ciąg cyfr, odczytywane za pomocą cyfrowych urządzeń elektronicznych.
Sposób zapisu.
W zależności od formatu, treści mogą być zakodowane w różnym formacie zgodnym ze standardem rozszerzenia pliku (np. PDF, AVI, MP3) albo systemie znaków (m.in. ASCII, Unicode), które następnie przy użyciu systemu binarnego są zapisywane na magnetycznych lub elektronicznych nośnikach danych.
Historia.
Cyfrowa rewolucja.
"Więcej informacji: Rewolucja naukowo-techniczna"Wraz z pojawieniem się pierwszych komputerów w XX wieku rozpoczął się powolny proces zmian – informacje zaczęto przechowywać w formie cyfrowej. Zdigitalizowane kopie danych nie ulegały takiemu szybkiemu zużyciu jak ich analogowe wersje, dzięki czemu można było przechowywać większe ilości danych bez obawy, że ulegną one zniszczeniu pod wpływem czynników środowiskowych. Następnie, dzięki powstaniu i rozwojowi internetu uzyskano nowe możliwości wymiany informacji. Zapoczątkowało to ogromną falę przemian w mediach – zaczęto odchodzić od gazet drukowanych i telewizji na rzecz e-gazet i portali internetowych.
Początek mediów internetowych.
Proces cyfryzacji miał całkiem duży wpływ na media. Jedną z pierwszych gazet internetowych w historii jest "Plato News Report", stworzona przez Bruce’a Parrello w 1974 roku na Uniwersytecie Illinois. W następnych latach coraz więcej gazet zaczęło przenosić się do sieci, w latach 90 XX wieku istniały już ich setki. Ale nie tylko gazety odnalazły swoje miejsce w internecie – w tym samym czasie zaczynały korzystać z niego inne media, takie jak radio i telewizja. Pierwszą cyfrową transmisją HD była relacja z Mistrzostw Świata w piłce nożnej w 1990 roku wyświetlana na terenie Hiszpanii i Włoch. Kilka lat później powstało pierwsze internetowe radio – „Internet Talk Radio” założone przez Carla Malamuda w roku 1993. W Polsce prekursorem w tej kategorii było „Radio NET” założone w grudniu 1998 roku.
Następstwa cyfryzacji mediów.
Zastąpienie telewizji analogowej cyfrową.
"Więcej informacji: Telewizja cyfrowa, Telewizja analogowa"Wraz z postępem cyfryzacji, telewizja cyfrowa powoli zaczęła wypierać telewizję analogową. Jej główne zalety to:
Początki telewizji cyfrowej w Polsce sięgają roku 1996, kiedy zaczęły powstawać plany pierwszej telewizji cyfrowej. Dwa lata później, 1 czerwca 1998 roku powstała pierwsza polska platforma cyfrowa – „Wizja TV”. Jednakże stała emisja naziemnej telewizji cyfrowej (DVB-T) rozpoczęła się dopiero w 2010 roku, a zastąpiła ona całkowicie telewizję analogową w lipcu 2013 roku.
Dziennikarstwo obywatelskie.
"Więcej informacji: Dziennikarstwo obywatelskie"Wraz z rozwojem internetu zaczęła rozwijać się nowa gałąź medialna – dziennikarstwo obywatelskie. Należą do nich między innymi blogi i niezależne portale internetowe. Ich głównym celem jest tworzenie zróżnicowanej przestrzeni medialnej, w której każdy będzie mógł wygłosić swoją opinię na wybrany temat przy minimum interwencji redakcyjnej. Ich twórcami są najczęściej amatorzy i wolontariusze, czasami współpracujący z profesjonalnymi dziennikarzami.
Zmiany roli i funkcji mediów.
Przed rewolucją cyfrową media miały charakter masowy – taka sama treść była kierowana do wszystkich odbiorców. Obecnie nastąpiła zmiana celów mediów, którymi są teraz przede wszystkim interaktywność, mobilność, zamienność i kompatybilność. Następuje odmasowienie mediów, których przekaz jest dostosowywany od określonych odbiorców, zależnie od ich zainteresowań oraz stylu życia. Media stają się coraz bardziej interaktywne, odbiorca zaczyna mieć coraz większy wpływ na nadawcę i formę przekazu.
Rodzaje mediów.
Do mediów cyfrowych możemy zaliczyć między innymi:

</doc>
<doc id="555629" url="https://pl.wikipedia.org/wiki?curid=555629" title="Przywódcy Czeczenii">
Przywódcy Czeczenii



</doc>
<doc id="555630" url="https://pl.wikipedia.org/wiki?curid=555630" title="Teofil Sadkowski">
Teofil Sadkowski

Teofil Sadkowski herbu Rola (ur. 1872 w Sławkowie, zm. 1944 w Warszawie) – nauczyciel matematyki, statystyk.
Ukończył gimnazjum w Częstochowie (dziś liceum), a następnie pracował w nim jako nauczyciel matematyki. Studia ukończył na uniwersytecie w Petersburgu, tam uzyskał tytuł doktora i rosyjski tytuł kandydata nauk. Specjalizował się w rachunku prawdopodobieństwa i w badaniach statystycznych. W Petersburgu wykonywał prace dla rosyjskich zakładów ubezpieczeń, co przyniosło mu spory dochód. W 1914 r. przeniósł się do Warszawy gdzie w 1918 r. od ewakuujących się Rosjan odkupił budynek szkolny przy zbiegu ulic Leszno i Żelaznej. Założył w nim Męskie 8-klasowe Gimnazjum Matematyczno-Przyrodnicze T. Sadkowskiego w Warszawie], (maturalne), którego był właścicielem i w którym był nauczycielem matematyki. Gimnazjum zbankrutowało podczas kryzysu w 1933 r.
Z żoną Zofią z Gołębiowskich, również nauczycielką, miał pięcioro dzieci: Jerzego (zmobilizowany w 1939 roku zginął w wojny obronnej Polski w 1939 r.), Zbigniewa (dziennikarz, zginął w walce podczas okupacji w 1943 r. „nakryty” przy radiostacji podziemnej), Stanisława (podoficer w batalionie harcerskim „Zośka” zginął w powstaniu warszawskim podczas ataku ze Starego Miasta na Dworzec Gdański), Krystynę (ur. 1912, zm. 2003) i Hannę (Kobylińską) (ur. 1916, zm. 2009).
Miał opinię człowieka o dużej fantazji, zginął w pierwszych dniach powstania warszawskiego, kiedy wyszedł z piwnicy domu przy ul. Złotej 36 zdobyć mleko dla wnuka. Mieszkanie wraz z papierami i dokumentami Teofila Sadkowskiego zostało podczas walk i po powstaniu przez wojsko niemieckie zniszczone. Zachowały się natomiast udostępnione na witrynie biblioteki Kongresu Stanów Zjednoczonych pismo gratulacyjne z okazji 150-lecia Niepodległości, jakie Męskie 8-klasowe Gimnazjum Matematyczno-Przyrodnicze T. Sadkowskiego skierowało do Calvina Coolidge, Prezydenta Stanów Zjednoczonych, Na udostępnionych dokumentach widać podpis Teofila Sadkowskiego i grona pedagogicznego oraz podpisy uczniów Gimnazjum.

</doc>
<doc id="555631" url="https://pl.wikipedia.org/wiki?curid=555631" title="Kuchnia polska w dawnych czasach">
Kuchnia polska w dawnych czasach

Dawna kuchnia polska – oparta na prostych potrawach wytwarzanych z płodów rolnych (proso, żyto, pszenica), mięsa zwierząt dzikich i hodowlanych oraz owoców, ziół i przypraw uzyskiwanych drogą zbieractwa. 
Znana była przede wszystkim z obfitego wykorzystania soli i stałej obecności kasz. Cechowała ją wysoka kaloryczność dań oraz spożycie piwa i miodu pitnego jako podstawowych napojów, w odróżnieniu od rozpowszechnionego w południowej i zachodniej Europie wina.
Różnice względem kuchni innych narodów słowiańskich były niewielkie i wynikały głównie z dostępności poszczególnych rodzajów żywności. Ze względu na brak bezpośrednich źródeł, historię kulinarną od czasów przedpiastowskich do XVIII wieku bada się przede wszystkim na podstawie przekazów rodzimych kronikarzy i zagranicznych podróżników, analiz porównawczych z innymi krajami regionu i lepiej poznanych zwyczajów żywieniowych kolejnych epok.
Dostępna żywność.
Pożywienie w średniowieczu pochodziło przede wszystkim z rolnictwa. Wysiewano proso, z czasem także żyto i pszenicę. Znano rośliny motylkowe (bób, groch, wykę i soczewicę) i warzywa (marchew, ogórki, kapustę, cebulę, koper ogrodowy, rzepę). Wśród drzew owocowych, wbrew opinii o braku owoców, dominowały jabłonie, śliwy, wiśnie, czereśnie, grusze, orzech włoski, rzadziej brzoskwinie.
Dietę uzupełniały produkty, pochodzące z hodowli, zbieractwa i rybołówstwa. Hodowano świnie i owce, później rozpowszechniła się hodowla kóz oraz ptactwa domowego, z którego pozyskiwano pierze i jajka, ale także mięso. W lasach wypasano wieprze. Słynęła Polska także z miodu. W relacji nuncjusza papieskiego Juliusza Ruggieriego z roku 1565 „ma Polska (…) wielką obfitość miodu, mianowicie w Litwie, na Rusi, w Prusiech i Mazowszu, gdzie oprócz pasiek w pobliskości domów chowają pszczoły w lesie, w umieszczanych na ten cel ulach na wierzchołku wysokich sosen z drzwiczkami, które się otwierają w czasie pobierania miodu, z którego sycą napój podobny do wina…”.
Mięso, poza hodowlą, pochodziło również z polowań. Z czasem jednak dla uboższej ludności możliwość ta została ograniczona przez wprowadzenie książęcych regaliów, które stopniowo zabraniały polowań: początkowo na grubego zwierza (niedźwiedzia, tura, łosia), a następnie zakaz ten rozszerzono także na mniejsze zwierzęta. Na niektórych ziemiach polskich dla zmniejszenia kłusownictwa pozwalano kmieciom na łapanie ptactwa: (przepiórek, kuropatw) oraz drobnego zwierza; w zamian za to wymagano świadczenia ustalonych usług. Spożycie mięsa przez ubogie warstwy społeczeństwa zmniejszył ruch kolonizacyjny i polityka immunitetów, poprzez którą określano granice wsi.
Kolejnym składnikiem pożywienia były ryby słodkowodne i morskie. Należały do nich leszcze, szczupaki, karpie, karasie, sumy, węgorze, sandacze i płocie, łososie, jesiotry, dorsze i śledzie. Dopełnieniem był nabiał: sery wędzone i świeże, słodkie i kwaśne mleko. Ponadto spożywano jajka i owoce lasu. Urozmaicano stół produktami, pochodzącymi ze zbieractwa: grzyby, które suszono lub kiszono, jagody, maliny, orzechy leszczyny. W latach nieurodzaju i głodu gotowano kasze z rdestu, szarłatu i ziarna komosy. Dla zwiększenia ilości pokarmu w latach nieurodzajnych dodawano żołędzie i brukiew.
Przechowywanie żywności i podstawowe potrawy.
Pozyskiwanie żywności uzależnione było od pór roku: zboże i rośliny strączkowe pozyskiwano latem, jesienią zbierano owoce i większość warzyw, urządzano na większą skalę połowy ryb, zimą ubijano zwierzęta domowe i łowne. Zboże podsuszano i zsypywano do spichlerzy, kapustę kiszono, inne warzywa przechowywano w kopcach i piwnicach, owoce suszono i robiono z nich powidła. Mięso solono i suszono na słońcu lub wędzono, gdy przewidywano jego szybkie spożycie.
Sposoby przechowywania miały wpływ na sposób przyrządzania dań. Świeże produkty podlegały gotowaniu, duszeniu albo pieczeniu na ruszcie lub na rożnie. Mięso przygotowane do dłuższego przechowywanie najpierw obgotowywano lub moczono, następnie solono. Gdy mięso było mocno przesuszone, nadawało się jedynie na rozgotowanie na papkę. Dla poprawy smaku takich potraw mięsnych dodawano groch, soczewicę i kaszę, także przyprawy. Z kaszy robiono polewki lub podawano ją z tłuszczem. Z warzyw gotowano zupy. Chleb często był zastępowany przez groch prażony. W nieurodzajnych latach gotowano kapustę, bób, kłącza dzikich roślin i rzepę. Zamożni spożywali sosy o silnym smaku.
Pieczywo białe dostępne było dla zamożnych. Biedniejsi zadowalali się podpłomykami pieczonymi na otwartych paleniskach. Niekiedy wypiekano na zapas chleby w piecach na podgrodziu. W XII-XIII w., dzięki upowszechnieniu zboża i młynów, chleb znalazł się także na stołach warstw biedniejszych. Był wyznacznikiem zamożności: bogaci spożywali biały chleb, bułki i ciasta, biedni zaś jedli chleb z mąki razowej i jęczmienia bądź owsa. Kołacze, ciastka i bułki zastępowały im tłuste pączki i obwarzanki lub miodowe placki jęczmienne.
Dawne przypisy kulinarne nie zachowały się, dlatego trudne jest ustalenie podobieństw kuchni polskiej do sztuki kulinarnej państw ościennych. Znane są natomiast XVI-wieczne upodobanie kulinarne: jadano obficie, potrawy były ciężkostrawne i nie zawsze smaczne. O tym, jak żywiło się mieszczaństwo pisał Rej:
Kuchnia chłopska opierała się prawie wyłącznie na pokarmie roślinnym. Mięso na włościańskim stole pojawiało się rzadko, z okazji świąt lub wesel, o ile nie udało się czegoś nielegalnie upolować albo ukraść z pańskiego kurnika. Łowiono też ptaki i ryby, a nadto zbierano po lasach i łąkach wszystko, co do jedzenia się nadawało: jagody, orzechy, grzyby i znaną szczególnie na Polesiu mannę ("Glyceria fluitans"), gdzie była też jedną z danin włościańskich dla dworu.
Przyprawy.
W dawnej Polsce powszechnie stosowano rodzime, a w najbogatszych domach również importowane przyprawy. Te ostatnie były niewyobrażalnie drogie, bo sprowadzane z daleka drogą lądową przez wielu pośredników. Z miejscowych przypraw znano pietruszkę, cebulę, koper, czosnek, jałowiec, lebiodkę, gorczycę, miętę, kminek, babkę, liście wiśni i dębu oraz mak. Sprowadzano zaś z Indii i Wysp Korzennych drogą morską przez Gdańsk lub lądową przez Lwów, przyprawy korzenne: imbir, szafran, pieprz i gałkę muszkatołową. Dopiero od XVI wieku przywożono w "głowach" cukier, dotąd w Polsce zupełnie nieznany (jeszcze w 1648 roku za ćwierć kilograma trzeba było zapłacić 600 dzisiejszych złotych). Duże znaczenie miał wobec tego miód, zapewniający słodki smak ciast i innych potraw, dlatego też zawód bartnika był zawodem cenionym poszukiwanym. Sól stosowano zarówno jako konserwant, jak i podstawową przyprawę. Jej szerokie stosowanie stało się cechą polskiej sztuki kulinarnej.
Wszystkie artykuły importowane były niezwykle drogie. Funt cytryn kosztował ok. 1000 PLN, funt gałki muszkatołowej ok. 6000 PLN, a łut pieprzu ok. 450 PLN.
Trunki.
W średniowieczu pito wodę, wywary ziołowe, mleko, serwatkę i maślankę. Bardzo dużą popularnością cieszyły się także napoje alkoholowe. Już w tym okresie zwrócono uwagę na – do dziś stanowiące stereotyp – pijaństwo Polaków. Wpływ trunków spożywanych w Polsce wywierał silniejszy wpływ na organizm, niż spożywane na Zachodzie wino. Podróżnik i dyplomata wenecki Ambrogio Contarini donosił w 1565 roku, że wina w Polsce brakowało, dlatego zastępowano je syconym miodem: „(…) Nie mając wina robią pewien napój z miodu, który upija ludzi znacznie bardziej niż wino”.
Miód jednak w średniowieczu pijano nieczęsto z powodu jego wysokiej ceny. Spożywano go podczas wielkich uroczystości, a dopiero od XVI wieku na dworach zamożnej szlachty powszechnie.
Pospolitym trunkiem było piwo. Według Galla Anonima znane było już za Piasta. Kilka wieków później książę Leszek Biały odmówił udziału w wyprawie krzyżowej tłumacząc się brakiem piwa i miodu w krajach Wschodu. Z upodobania do piwa znani byli także inni Piastowie. Początkowo trunek ten warzono tylko domowym sposobem ze słodu. W późniejszych czasach dodawano do niego chmiel. Produkcję przeniesiono do młynów, a z czasem zaczęto wytwarzać piwo w browarach. Na wysokim poziomie browarnictwo istniało na Pomorzu. W czasach Jagiellonów piwo dotarło na Litwę.
Mniej rozpowszechnione wino dotarło do Polski po przyjęciu chrześcijaństwa i sprowadzeniu na ziemie polskie zakonów, które zwyczajowo zakładały przyklasztorne winnice. Wino rodzime nie miało dobrej jakości, dlatego w stosunkowo dużym zakresie sprowadzano je z Węgier i Grecji. Wina reńskie pijano w dawnej Polsce zazwyczaj z dodatkiem cukru, bowiem dla przywykłych do miodów Polaków było zbyt cierpkie
Wpływ postów na kuchnię.
Znaczny wpływ na pożywienie w Polsce miało wprowadzenie chrześcijaństwa, a z nim postów, zwłaszcza po rozbudowie w XIII wieku sieci parafii. Posty były wymuszane zarówno przez duchowieństwo, jak i władzę świecką. Najbardziej znany jest przykład Bolesława Chrobrego, który według relacji Thietmara nakazywał wybijać zęby tym, którzy nie powstrzymywali się od jedzenia mięsa w dni postne. Zwyczaje towarzyszące wielkiemu postowi w średniowieczu były znacznie bardziej restrykcyjne niż współcześnie. Zakazane było spożycie nie tylko mięs, ale również nabiału należącego do podstaw żywienia. Ponadto do 1248 r. Wielki post w Polsce trwał aż dziewięć tygodni. Ograniczenia postne obowiązywały także w piątki, wigilie ważnych świąt i trzy razy na kwartał w tzw. „suche dni”. W rezultacie, Kościół egzekwując posty przyczynił się do rozpowszechnienia spożycia ryb.
Różnice stanowe.
Kuchnia różnych stanów różniła się bardziej ilością i jakością potraw, niż stosowanymi składnikami. Bogaci mogli sobie pozwolić nie tylko na sycące potrawy, ale również rarytasy takie jak dziczyzna, białe pieczywo, słodycze, drogie przyprawy czy miód pitny. Biedota musiała się zadowolić poślednim, suszonym mięsem i podobnego rodzaju rybami. Na ogół kmieciom nie zagrażał jednak głód. Wielu sprzedawało nawet nadwyżki żywności na targach i jarmarkach. Obficiej jadano od święta, rekompensując sobie w ten sposób długie okresy poszczenia.
Wyjątek stanowiły domy bogatej szlachty i patrycjatu, gdzie niemal zawsze jadano syto i obficie. Ucztę szlachecką lapidarnie scharakteryzowano w literaturze pięknej: „Zawiesisto, pieprzno, słono, korzenno przychodziły na stół misy, a odchodziły czyste. Popijano dobrze i umysły się nastroiły zgodnie a na wysoką nutę”. 
Z drugiej strony przykład dworu królowej Jadwigi i Władysława Jagiełły świadczy, że nawet na monarszym stole codzienne posiłki bywały skromne. Kwestia ta zależała oczywiście od upodobań władcy, bo np. Kazimierz Wielki, Bolesław Chrobry czy Leszek Biały słynęli ze skłonności do ucztowania i znacznego apetytu. Rej, który gardził nowinkami z zagranicy, pisał w "Zwierzyńcu", że „przodkowie nasi, zjadłszy gęś a smażoną pieczenię, a groch z jagłami, postawiwszy donicę na stole pieprzem natartą, z piwem a grzankami, używali wolnych a wesołych myśli…”.
Obyczaj ucztowania.
Biesiady zwykle związane były ze świętami, uroczystościami rodzinnymi lub przyjmowaniem darzonych szacunkiem gości. Niezwykle wystawne były w przypadku monarszych dworów, szczególnie gdy uczta miała znaczenie polityczne. Najwcześniejszym przykładem jest opisana przez Anonima zwanego Gallem biesiada w Gnieźnie, która wywarła wrażenie na cesarzu Ottonie III. Mniej okazale biesiadowali możni, a także mieszczaństwo czy chłopi.
Na co dzień, nawet na dworach książęcych, używano naczyń drewnianych lub cynowych. Na wystawne uczty zachowywano zastawę srebrną, pozłacaną czy nawet złotą. Z czasem wiele drogich naczyń dotarło też do niższych warstw społecznych, czego dowodem są testamenty mieszczańskie z XVI wieku, wymieniające srebrne kubki i łyżki, cynowe talerze czy ozdobne czarki, haftowane obrusy. W wielkie święta takie zastawy używane były także w wielu kmiecych domach. Natomiast "widełek", czyli widelców w opisywanym okresie prawie nie używano. Średniozamożny dom szlachecki rzadko kiedy miał więcej niż tuzin łyżek i sztućców srebrnych, więc aż do XVII wieku jadący w gościnę szlachcic miał ze sobą − jak pisał w "Pamiętnikach" Jan Duklan Ochocki − „łyżkę u pasa”.
Ze względu na brak odpowiednich źródeł trudno jest określić, kiedy i jakie posiłki spożywano. W znacznym stopniu zależało to od pozycji społecznej i wykonywanego zawodu. Z braku oświetlenia przez długi czas uczty wieczorne były zastrzeżone dla środowiska dworskiego. Dzisiejsze śniadanie jest całkowicie polskim źródłom nieznane. Wśród warstw wyższych przyjął się obyczaj spożywania w dni powszednie dwóch głównych posiłków. Przed południem jadano "prandium", czyli wczesny obiad, natomiast między godz. 17-18 wieczerzę, określaną mianem "coena". Oba posiłki były podobne pod względem liczby i rodzaju dań, które uzależnione były od okazji i statusu przyjmowanych gości. Według Jana Długosza liczba dań na stole Jagiełły podczas wyjątkowo hucznych uczt dochodziła nawet do 100. Ucztom często towarzyszyły opowieści bajarzy, śpiew i muzyka. Z czasem na dworach książęcych zaczęły wykształcać się obyczaje związane z biesiadowaniem oraz luźna, lecz jednak obowiązująca etykieta dworska, wynikająca z etosu rycerskiego, który na ziemiach polskich zakorzenił się na przełomie XIV i XV wieku.
Kultura spożywania posiłków.
Zasady zachowania przy stole wśród ludzi prostych nie zachowały się w żadnych znanych źródłach. Lepiej znane są zasady panujące (szczególnie u schyłku epoki) na dworach. Prawidła etykiety biesiadnej opisał w prześmiewczej formie Przecław Słota w utworze "O chlebowym stole", gdzie bywalcom uczt wytykał nieznajomość zasad kultury biesiadnej. Według niego podczas uczty nie należało objadać się, wybierać najlepsze kawałki, wypluwać do misy resztki jedzenia, podnosić i jeść upuszczone kawałki. Natomiast należało zajmować wyznaczone miejsce za stołem, myć palce przed jedzeniem, wycierać usta, jedząc nie rozmawiać, zabawiać damy i proponować im najlepsze kąski.
Podobnie instruował w pierwszej połowie XIV w. kanonik krakowski Frowin w utworze "Antigameratus". Wskazywał tam, jak należy zachować się przy stole, jak używać noża i serwetki, w jaki sposób jeść dania. Porady te nie różniły się od zasad przyjętych w zachodniej Europie, lecz zasadniczo znane były wyłącznie w środowisku dworskim.
Wpływy obce.
O ówczesnej kuchni w Polsce trudno mówić jako o kuchni narodowej, gdyż takie potrawy, jak bigos, rosół czy barszcz, znane były również jej sąsiadom. Kuchnię polską wyróżniało spożywanie kasz, piwa i miodu, jakkolwiek te produkty były też rozpowszechnione wśród Słowian południowych czy wschodnich. O niektórych specyficznych cechach kuchni w Polsce decydowały dostępne produkty, np. w Polsce do mięsa dodawano ocet lub piwo, podczas gdy na Zachodzie preferowano wino. Wpływy obce nie były znaczne, ale stale rosnące. Od XIV wieku port morski w Gdańsku dostarczał znacznych ilości śledzia ze Skandynawii, piwa z Anglii, wina z Francji i Hiszpanii, a do Krakowa i Lwowa kupcy ormiańscy, słowaccy, tatarscy, tureccy, weneccy sprowadzali przyprawy korzenne, wina węgierskie, włoskie i greckie.
W najzamożniejszym środowisku arystokracji i patrycjatu wpływy obce wyraźnie zaznaczały się w drugiej połowie XVII wieku; w miastach i na dworach nasiliły się one jeszcze bardziej w epoce saskiej wraz z napływem do Polski licznych cudzoziemców z Zachodu, poszukujących kariery i zarobku. Przejawem tego jest m.in. powstawanie warszawskich kawiarni i cukierni. Późniejsze świadectwa literackie mówią o przeciwstawianiu tradycyjnej kuchni polskiej wobec tej cudzoziemszczyzny, ale dotyczyło to głównie szlachty ziemskiej na prowincji: „Po wsiach jeszcze zajadano bigosy, rozkoszowano się flakami i zaspokajano sztukamięsą z chrzanem”.
Kuchnia w opiniach obcych.
W opinii podróżnych Polaków cechowało obżarstwo i pijaństwo, które na równi z lenistwem i obyczajami czyni ich ubogimi. Piętnował to m.in. anonimowy autor jednego z kazań średniowiecznych. Według innej opinii:
Odwiedzający Polskę wspominali, że na stołach Polaków brakuje powszechnych na zachodzie potraw, jak np. niektórych rodzajów owoców, choć ta opinia była niezupełnie słuszna. Z innej strony kreowano wizję Polski jako kraju bogatego i urodzajnego. Dziesięciowieczny podróżnik Ibrahim ibn Jakub pisał:
Gall Anonim, gloryfikujący państwo Bolesława Krzywoustego, zanotował:
Choć obraz ten jest silnie przerysowany, to za fakt należy uznać, że problem głodu w Polsce piastowskiej na większą skalę nie istniał:

</doc>
<doc id="555632" url="https://pl.wikipedia.org/wiki?curid=555632" title="Potop (fontanna w Bydgoszczy)">
Potop (fontanna w Bydgoszczy)



</doc>
<doc id="555634" url="https://pl.wikipedia.org/wiki?curid=555634" title="Media interaktywne">
Media interaktywne

Media interaktywne – środki przekazu medialnego, umożliwiające wzajemne, zwrotne komunikowanie i różnorodną aktywność. Zachodząca poprzez media interaktywne relacja ma charakter dialogu pomiędzy człowiekiem (użytkownikiem) a innymi osobami, urządzeniami, lub programami komputerowymi. Przekaz ten umożliwia zwrotne oddziaływanie stron (interakcja) i realizowany jest poprzez tzw. interfejs – mechaniczny, programowy, biotechniczny lub inny – który pośredniczy w wymianie informacji pomiędzy użytkownikiem i urządzeniem.
Medium interaktywnym może być urządzenie mechaniczne, elektroniczne (analogowe lub cyfrowe), program komputerowy – zainstalowany na pojedynczym komputerze, lub sieci złożonej z wielu maszyn – lub kompilacja złożona z wszystkich tych elementów.
Modelowym przykładem medium interaktywnego jest Internet – teleinformatyczna sieć komputerowa, łącząca ze sobą setki tysięcy małych i dużych sieci lokalnych oraz pojedynczych komputerów, obejmująca swoim zasięgiem praktycznie całą kulę ziemską. Internet agreguje wiele funkcji tradycyjnych mediów: umożliwia konsumpcję i przesyłanie formatowanych treści tekstowych, graficznych i audiowizualnych, a ponadto umożliwia łączność głosową i audiowizualną oraz inne formy przekazu treści.
Interaktywne media cyfrowe są reprezentatywną składową mariażu współczesnej kultury i postępu technologicznego. Pośrednicząc w procesach społecznej komunikacji i aktywności medialnej, niejako je kondensują, wpływając znacząco na każdą ze sfer naszego życia społecznego.

</doc>
<doc id="555636" url="https://pl.wikipedia.org/wiki?curid=555636" title="Finck von Finckenstein">
Finck von Finckenstein

Rodzina Finckensteinów herbu Ostoja Pruska – rodzina Prus Wschodnich.
Opis.
Finckensteinowie to ród hrabiowski powstały w Prusach Wschodnich, wywodzą swoje pochodzenie z Westfalii i Alemanii, a dokładnie z klasztoru w Auerburgu. Finckowie pochodzili z Zurychu i Tyrolu, gdzie byli osadzeni według legendy przez Karola Wielkiego w IX wieku. Część rodu, żyjąca w Karyntii, nazwała swoje siedziby Finckenstein lub Finckenberg, stąd potem pochodziły ich nazwiska. Istniała jeszcze jedna gałąź Fincków – von Auerburg z której założycielem linii pruskiej Fincków czy też polskiej był Michael Vincke von Overberg, a po usadowieniu wsi Rogóż w 1440 r. w powiecie nidzickim poczęli się zwać von Roggenhausen. Michał, zwany przez Władysława II Jagiełłę Mikołajem, otrzymał z rąk Siemowita IV 8 włók chełmińskich pod Nowogródkiem w 1422 roku. Jako niemiecki osiedleniec przyjął służbę u Krzyżaków w Rogóźnie vel Roggenhausen. Majątki Finckensteinów koncentrowały się w Prusach Górnych, w starostwach iławskim, ostródzkim i dąbrówieńskim. Już w 2. połowie XVII w. byli potentatami i właścicielami trzech miast wraz z dziedzicznymi urzędami w Szymbarku, Dąbrównie i Iławie, zdecydowanie dominowali w XIX wieku, ich majątki w Szymbarku, Szymonowie, Jaśkowie i Lasecznie obejmowały wówczas powierzchnię ok. 14 tys. hm² (ha), z czego znaczna część (ok. 10 tys. hm²) leżała na obszarze starostwa iławskiego. Proces koncentracji majątków ziemskich w rękach tego rodu trwał od 2. połowy XVI wieku. Feliks Finck von Finckenstein w 1572 r. odkupił od Oelsnitzów dziedziczne starostwo w Dąbrównie, a potem iławskie od upadających Kreytzenów. Największe nabytki stały się ich udziałem na przełomie XVII i XVIII wieku – w 1693 r. Ernst Finck von Finckenstein kupił od Wallenrodów Gardzień, w 1699 r. część Szymbarka od Polentzów i w 1705 r. Habersdorf (obecnie Kamieniec) od Eulenburgów.
W XVIII w. wydzieliły się linie Finckensteinów: młodsza (na Finkenstein) i starsza (na Szymbarku i Dąbrównie). Wzrostowi majątkowemu towarzyszył czynny udział w związku hanzeatyckim, miast handlowych Europy Północnej z czasów średniowiecza i początku ery nowożytnej, a w późniejszym okresie również kariera urzędnicza. Pierwszym członkiem Hanzy był Albrecht I Finck von Roggenhausen, który początkowo był Kapitanem i następnie Admirałem Floty Holenderskiej, a następnie członkiem Steelyard w Londynie.
Albrecht Konrad, ze starszej linii Finckensteinów, służył najpierw w armii holenderskiej (1676), a potem francuskiej. W 1689 r. podjął służbę wojskową w Brandenburgii w randze majora. Awansował stopniowo, by zostać marszałkiem polnym. Prowadził w latach 1706 i 1709 kampanie w Niderlandach, uczestniczył w zdobyciu Tournay i bitwie pod Malplaquet. Od 1717 r. był gubernatorem Kłajpedy, potem także Piławy, sprawował również naczelną komendę nad armią w Prusach. Spośród sześciorga dzieci, które dożyły dorosłego wieku, najwybitniejszym okazał się Karol Wilhelm, dyplomata i polityk, poseł w Sztokholmie, Kopenhadze, Londynie i Petersburgu, od 1749 r. Kabinettsminister króla pruskiego Fryderyka II Wielkiego. Spośród Finckensteinów do znacznych godności w Prusach doszli także Georg Christoph Finckenstein (1632–1697), nadburgrabia od 1690 r. i Karol Friedrich Finckenstein (1743–1803), prezydent sądu krajowego w Kwidzynie, najwyższego sądu w prowincji Prusy Zachodnie.

</doc>
<doc id="555638" url="https://pl.wikipedia.org/wiki?curid=555638" title="Margaret Scriven">
Margaret Scriven

Margaret Croft Scriven, Peggy Scriven, zamężna Vivian (ur. 17 sierpnia 1912 w Leeds, zm. 25 stycznia 2001) – brytyjska tenisistka, dwukrotna zwyciężczyni międzynarodowych mistrzostw Francji w grze pojedynczej, członkini Międzynarodowej Tenisowej Galerii Sławy.
Scriven była zawodniczką leworęczną, uważaną za naturalny talent - nigdy nie brała lekcji tenisa. W wieku 17 lat zdobyła tytuł mistrzyni Wielkiej Brytanii juniorek. Znana z cierpliwości na korcie, atakowała głównie forhendem. Największe sukcesy odniosła na kortach o nawierzchni ziemnej, dwukrotnie triumfowała w wielkoszlemowych mistrzostwach Francji, po raz pierwszy w 1933 jako zawodniczka nierozstawiona. W finale w 1933 pokonała reprezentantkę gospodarzy Simone Mathieu, rok później Amerykankę Helen Jacobs. Występ w 1935 zakończyła na półfinale, gdzie Mathieu wzięła rewanż za porażkę sprzed dwóch lat (6:8, 1:6).
Scriven wygrywała również mistrzostwa Francji w deblu (z Kay Stammers) i mikście (z Jackiem Crawfordem). W latach 1933-1935 figurowała w czołowej dziesiątce rankingu światowego, w pierwszych dwóch latach na 5. miejscu, w 1935 na miejscu 10. Wystąpiła także w barwach narodowych w trzech edycjach Pucharu Wightman (1933, 1934, 1938), ale poniosła same porażki - dwukrotnie z Helen Jacobs i Sarah Palfrey, po jednym razie z Helen Wills i Alice Marble. Wszystkie te edycje kończyły się zwycięstwem Amerykanek.
Mężem Scriven był Frank Harvey Vivian, oficer RAF.
Osiągnięcia w turniejach wielkoszlemowych:
Finały singlowe w turniejach wielkoszlemowych:

</doc>
<doc id="555639" url="https://pl.wikipedia.org/wiki?curid=555639" title="Manuel Aznar Zubigaray">
Manuel Aznar Zubigaray

Manuel Aznar Zubigaray (ur. 1894, zm. 1975) – hiszpański dziennikarz, pisarz i dyplomata narodowości baskijskiej, współzałożyciel agencji prasowej EFE, dziadek José Marii Aznara.
Jako młody człowiek był silnie zaangażowany w baskijski ruch nacjonalistyczny, od 1916 należał do Nacjonalistycznej Partii Basków i działał w jej najbardziej radykalnym skrzydle. Podczas I wojny światowej pracował jako korespondent wojenny.
W 1922 wraz z rodziną wyjechał na Kubę. Powrócił do Hiszpanii w 1932, rok po proklamowaniu Drugiej Republiki. W tych czasach stał się konserwatystą i zwolennikiem Francisco Franco. Po wybuchu hiszpańskiej wojny domowej wstąpił do Falangi.
W latach 1940-1943 Aznar napisał i opublikował swoje najważniejsze książki: "Historia militar de la Guerra de España (1936-1939)" ("Historia militarna wojny hiszpańskiej") i "Historia de la Cruzada" ("Historia krucjaty").
Od 1964 do 1967 był ambasadorem Hiszpanii przy ONZ. Pełnił tę funkcję także w Maroku, Argentynie (1953-55) i Dominikanie (1948-52).

</doc>
<doc id="555640" url="https://pl.wikipedia.org/wiki?curid=555640" title="Ród Finckensteinów">
Ród Finckensteinów



</doc>
<doc id="555641" url="https://pl.wikipedia.org/wiki?curid=555641" title="Prezydenci Afganistanu">
Prezydenci Afganistanu



</doc>
<doc id="555646" url="https://pl.wikipedia.org/wiki?curid=555646" title="Serie D">
Serie D

Serie D (dosł. Seria D) – czwarty poziom w hierarchii ligowych rozgrywek w piłce nożnej mężczyzn we Włoszech. Jest podzielona na dziewięć grup regionalnych: A, B, C, D, E, F, G, H oraz I. Utworzona w 1948 roku i zarządzana przez Lega Nazionale Dilettanti (LND), a wcześniej do 2014 przez Lega Italiana Calcio Professionistico (LNP), od 1948 do 1952 przez Lega Interregionale (Nord, Centro, Sud), od 1952 do 1959 przez Lega Nazionale IV Serie, od 1959 do 2008 przez Lega Nazionale Semiprofessionisti (LNSP). Zmagania w jej ramach toczą się cyklicznie (co sezon) w systemie mecz i rewanż. Przeznaczone są dla 166 włoskich klubów piłkarskich. Najlepsze zespoły z każdej grupy Serie D awansują do Serie C, natomiast dwie najsłabsze zespoły ze wszystkich grup spadną do rozgrywek Eccellenza.
Najbardziej utytułowaną drużyna ligi jest Siena, która uzyskała 2 tytuły.
Historia.
Jej początki sięgają 1948 roku, kiedy to została wprowadzona w zamian regionalnych rozgrywek Prima Divisione i była kontynuacją reformy mistrzostw Serie C (zmniejszenie z 18 grup do 4). Czwarty poziom zmienił status z rozgrywek regionalnych na ogólnokrajowe i przyjął nazwę Promozione. Utworzono 6 grup na północy, 4 w środku oraz 3 grupy na południu, zwycięzcy których bezpośrednio awansowali do "Serie C".
W 1952 roku liczba grup została zredukowana do 8 (po 16 drużyn w każdej), a liga zmieniła nazwę na IV Serie i była zarządzana przez Lega Nazionale IV Serie.
W 1957 roku konwulsyjna walka o władzę w FIGC dała początek czwartej lidze, zwanej Campionato Interregionale, która w sezonie 1957/58 była podzielona na dwie kategorii ("Prima Categoria" - 3 grupy, "Seconda Categoria" - 8 grup).
Natomiast w roku 1959 powstała prawdziwa Serie D, podzielona na 6 grup i zarządzana przez Narodową Ligę Półprofesjonalną we Florencji (wł. LNSP - Lega Nazionale Semiprofessionisti). Od 1967 roku liczba grup ponownie stanowiła 9.
W 1978 roku, wraz z reformą "Lega Nazionale Semiprofessionisti", "Serie C" została podzielona na Serie C1 i Serie C2, a mistrzostwa "Serie D" straciły status półprofesjonalizmu, organizowanego w 12 grupach. "Serie D" staje się piątym poziomem włoskiego futbolu, a rozgrywki powracają do poziomu amatorskiego, zmieniając nazwę na Campionato Interregionale z sezonu 1981/82, zarządzane przez Lega Nazionale Dilettanti. Mistrzostwa przyjęły formułę 162 drużyn w 9 grupach, począwszy od reformy z 1992 roku, w której zmieniła nazwę na Campionato Nazionale Dilettanti (CND), a następnie powróciła do nazwy Serie D w 1999 roku.
Wskutek tej reformy, czwarty poziom włoskiej piłki nożnej reprezentowała od 1978 do 2008 Serie C2, która potem do 2014 nazywała się Lega Pro Seconda Divisione. Od 1978 do 1991 była podzielona na 4 grupy po 18 drużyn, a od 1991 do 2011 na 3 grupy po 20 drużyn i od 2011 do 2014 na 2 grupy po 18 drużyn.
Wraz z reformą mistrzostw Lega Pro, począwszy od sezonu 2014/15, Serie D powraca do bycia, podobnie jak do 1978 roku, czwartym poziomem włoskiego futbolu. Wraz z połączeniem dwóch dywizji "Lega Pro" pod koniec sezonu 2013/14 (zgodnie z decyzją FIGC i Lega Pro w listopadzie 2012) w celu przywrócenia "Serie C", Serie D i niższe ligi zostały przesunięte o jeden poziom w górę w hierarchii systemu ligowego, zmniejszając liczbę lig we włoskiej piłce nożnej do dziewięciu.
Statystyka.
Tabela medalowa.
Mistrzami ligi (Serie D) od sezonu 1948/49 zostawały zwycięzcy swoich grup. Dopiero między latami 1953 a 1958 i począwszy od 1992 po zakończeniu sezonów rozgrywana jest ostatnia faza, w której biorą udział zwycięskie drużyny z każdej grupy, które rozgrywają tytuł w kategorii narodowej. Trofeum nazywało się "Scudetto IV Serie", "Titolo di Lega Interregionale", "Scudetto Dilettanti" i na koniec "Scudetto Serie D".
Ponadto w latach 1988-1992 rozgrywany był oficjalny turniej o nazwie Trofeo Jacinto, zwycięzca którego nosił tytuł międzyregionalnego mistrza Włoch (wł. "campione d'Italia Interregionale"). Jednak Lega Nazionale Dilettanti nie uznaje rozgrywki za mistrzostwo ligi, ale za alternatywny tytuł.
Mistrzostwo ligi (Serie D) od 1948 do sezonu 2020/21 zostało zdobyte przez 25 różnych drużyn.
Uczestnicy.
Zespoły, które wzięli udział w 73 sezonach włoskiej Serie D, które były prowadzone od 1948/49 aż do sezonu 2020/21 łącznie zostały podzielone według regionów:
Oprócz tego w rozgrywkach Serie D uczestniczyła drużyna z kraju San Marino:

</doc>
<doc id="555647" url="https://pl.wikipedia.org/wiki?curid=555647" title="Południowy Sudan">
Południowy Sudan



</doc>
<doc id="555652" url="https://pl.wikipedia.org/wiki?curid=555652" title="Wilhelm Banse">
Wilhelm Banse

Wilhelm Banse (ur. 18 kwietnia 1911, zm. 16 kwietnia 1965) – niemiecki polityk należący do Socjaldemokratycznej Partii Niemiec (SPD).
W latach 1953-1957 był deputowanym do Bundestagu z ramienia partii SPD. Wybrany z okręgu nr 144 w Hesji.

</doc>
<doc id="555655" url="https://pl.wikipedia.org/wiki?curid=555655" title="Bujunda">
Bujunda

Bujunda (ros. Буюнда) – rzeka w azjatyckiej części Rosji, w obwodzie magadańskim; prawy dopływ Kołymy. Długość 434 km, powierzchnia dorzecza 24 800 km².
Źródła w Górach Kołymskich, płynie w kierunku północnym, ma charakter rzeki górskiej, w górnym i środkowym biegu liczne progi, w dolnym biegu płynie, meandrując przez zabagnioną dolinę; uchodzi do Kołymy ok. 40 km powyżej Sejmczanu.
Zasilanie śniegowo-deszczowe; zamarza od października do maja.

</doc>
<doc id="555660" url="https://pl.wikipedia.org/wiki?curid=555660" title="Henryk VII z Blizną">
Henryk VII z Blizną

Henryk VII z Blizną (brzeski) (ur. pomiędzy 1343 a 1345, zm. 11 lipca 1399) – od 1361/1362 koregent w dzielnicy ojca, książę w Niemczy od 1395, brzesko-oławski od 1398.
Henryk VII był starszym synem (a drugim dzieckiem) księcia brzeskiego – Ludwika I i księżniczki żagańskiej Agnieszki.
W niemal współczesnej „Kronice Legnickiej” Henrykowi zostało przypisane określenie „z Blizną”, które przyjęto później przez historiografię jako przydomek. Miano to miało pochodzić od rany na twarzy zadanej księciu w bliżej nieznanych okolicznościach (ok. 1373 r.), w związku z którą istniała nawet duża obawa o życie Henryka.
Henryk po raz pierwszy w dokumentach pojawia się dopiero w 1358 r. i mimo osiągnięcia wieku sprawnego do rządów – aż do 1395 r. (mając już przeszło pięćdziesiąt lat życia), nie otrzymał własnej dzielnicy. Powodem tego stanu rzeczy była polityka Ludwika I brzeskiego, który nie chciał dodatkowo rozdrabniać i tak już niewielkiej dzielnicy, nad jaką przyszło mu panować. W zamian od 1360 lub 1361 r. Henryk VII został dopuszczony do formalnych współrządów z ojcem.
Nie znajdujemy śladów, by Henryk protestował i domagał się wydzielenia osobnego władztwa.
W 1365 r. Henryk VII, razem ze swoim stryjecznym bratem – Rupertem I, wziął udział w wyprawie cesarza Karola IV do Prowansji, podczas której odwiedził m.in. Awinion, gdzie starał się o prebendy kościelne dla rodziny i osób z dworu książęcego.
W 1382 r. księciu udało się uzyskać od króla czeskiego Wacława IV prawo do wykupu, zastawionej niegdyś przez dziadka Bolesława III Rozrzutnego, Niemczy. Dziesięć lat później okręg Niemczy rzeczywiście udało się wykupić (za środki uzyskane od gospodarnego ojca) i prawdopodobnie w 1395 r. gród ten otrzymał Henryk VII jako własną dzielnicę. Wprawdzie o fakcie tym bezpośrednio brak danych, ale świadczą o tym: sprzedaż w 1395 r. kamienicy w Brzegu (w której Henryk do tej pory zamieszkiwał) i wydzielenie przez Ludwika I w 1396 r. wnukowi Henrykowi IX dzielnicy kluczborskiej.
W związku ze śmiercią długowiecznego ojca Henryka VII w grudniu 1398, książę otrzymał w spadku długo wyczekiwaną dzielnicę brzesko-oławską. Nie na długo jednak, gdyż zaledwie osiem miesięcy później (11 lipca 1399) Henryk VII z Blizną niespodziewanie zmarł.
Henryk VII był dwukrotnie żonaty. Pierwszą żoną była Helena, córka Ottona VIII – hrabiego Lichtenberga, pochodzącego z bocznej linii Askańczyków, z którą to doczekał się syna Henryka IX. Drugą żoną była córka Siemowita III mazowieckiego – Małgorzata, z którą miał syna – Ludwika II oraz córkę Małgorzatę, zaręczoną później z cesarzem Zygmuntem Luksemburczykiem.

</doc>
<doc id="555661" url="https://pl.wikipedia.org/wiki?curid=555661" title="Tabas">
Tabas

Tabas, (طبس) lub Tabas-e-Golshan – pustynne miasto i oaza w Iranie, w prowincji Chorasan-e Razawi.
W dniu 16 września 1978 miasto zostało nawiedzone przez trzęsienie ziemi o sile szacowanej na 7,5-7,9 stopnia w skali Richtera, w którym śmierć poniosło około 25 000 osób.
W pobliżu Tabas, dnia 24 kwietnia 1980 roku, miała miejsce katastrofa amerykańskiego śmigłowca, biorącego udział w próbie uwolnienia zakładników, przetrzymywanych w ambasadzie Stanów Zjednoczonych w Teheranie.

</doc>
<doc id="555662" url="https://pl.wikipedia.org/wiki?curid=555662" title="Wacław I legnicki">
Wacław I legnicki

Wacław I legnicki (ur. pomiędzy 1310 a 1318, zm. 2 czerwca 1364) – książę namysłowski w latach 1338–1342 i legnicki w latach 1342–1345 wraz z bratem Ludwikiem I, w latach 1345–1346 w wyniku podziału księstwa legnickiego w Chojnowie i Złotoryi, w latach 1346–1349 całość księstwa legnickiego, w 1348 lub 1349 strata Lubina, w 1358 uzyskana połowa księstwa brzesko-oławskiego i Byczyna, sprzedana następnie linii świdnickiej, w 1359 w wyniku nowego podziału Legnica i Złotoryja.
Życiorys.
Wacław I był najstarszym synem księcia legnicko-brzeskiego Bolesława III Rozrzutnego i Małgorzaty, córki króla czeskiego i polskiego – Wacława II, (na którego cześć otrzymał zresztą imię).
O dzieciństwie księcia i wczesnej młodości nie wiemy zgoła nic, gdyż w źródłach Wacław I pojawia się dopiero w 1329 r. przy okazji składania hołdu lennego przez Bolesława III Janowi Luksemburskiemu. Już w 1338 r. Wacław otrzymał od ojca własną tymczasową dzielnicę – okręg namysłowski.
Cztery lata później starzejący się Bolesław III zdecydował się przekazać swoim dwóm dorosłym już synom (Wacławowi i Ludwikowi I) w zamian za Namysłów oraz spłatę licznych długów – księstwo legnickie pozostawiając sobie niewielki dział w Brzegu i Oławie.
Bracia początkowo postanowili nie dokonywać podziału i rządzili wspólnie, próbując znaleźć sposób na wyjście z olbrzymich długów. Źródeł dochodów w księstwie nie było wiele, gdyż mało gospodarny ojciec zastawił i sprzedał większość regaliów książęcych i dopiero po wzmożeniu wydobycia złóż złota w podlegnickich Mikołajowicach stan finansów nieznacznie się poprawił.
W 1345 r. książęcy bracia zdecydowali się na podział swoich kompetencji i władzy. Wacław i Ludwik dokonali wtedy losowania, na mocy którego starszemu przypadła wprawdzie rozleglejsza lecz znacznie uboższa część ze Złotoryją, Chojnowem, Chocianowem i zastawionym Lubinem.
Podział próbę czasu wytrzymał tylko rok, gdyż bardzo schorowany Wacław, spodziewając się urodzenia potomka po ośmiu latach małżeństwa z księżniczką cieszyńską Anną, wymógł na bracie układ, w którym zobowiązywał się przekazać po swojej spodziewanej rychłej śmierci całość swojego dziedzictwa Ludwikowi i to bez względu na to, czy urodzi mu się męski potomek czy też nie. W zamian za to Ludwik zrezygnował ze swojej dzielnicy na rzecz Wacława, otrzymując odszkodowanie w wysokości 400 grzywien rocznie wraz z pałacem w Buczynce.
Wkrótce okazało się jednak, że Wacław mimo złego stanu zdrowia wcale nie zamierza umierać. Dodatkowo zaś sytuacja uległa skomplikowaniu po urodzeniu się Wacławowi i Annie kolejno czterech synów.
Książę legnicki chcąc zmusić Ludwika do rezygnacji z pretensji do następstwa po sobie zdecydował się na wstrzymanie wypłacania renty pieniężnej, a końcu po śmierci ojca Bolesława III, w 1352 r. nawet do użycia siły.
Wojna domowa toczyła się ze zmiennym szczęściem, z przerwami sześć lat (przerywały ją próby mediacji księcia oleśnickiego – Konrada I, biskupa wrocławskiego – Przecława z Pogorzeli i cesarza Karola IV). Wojna zakończyła się dopiero w lipcu 1359 r. układem, na mocy którego przegrany Wacław musiał wydzielić Ludwikowi dzielnicę ze stolicą w Chojnowie oraz połowę odziedziczonego po macosze Katarzynie Subić księstwa brzesko-oławskiego (drugą połowę wraz z Byczyną i Kluczborkiem Wacław zdążył już sprzedać księciu świdnickiemu Bolkowi II). Dodatkowym ustępstwem Wacława było zapłacenie odszkodowania młodszemu bratu w wysokości 4500 grzywien.
Oprócz konfliktu z bratem Wacław był zaangażowany również w popieranie rządów Luksemburgów na Śląsku i tak w 1348 r. na polecenie cesarza pełnił funkcję mediatora w sporze pomiędzy biskupem wrocławskim Przecławem z Pogorzeli a kapitułą wrocławską o prawo książęce. Jedenaście lat później książę próbował z kolei rozsądzić spór zaistniały o księstwo bytomsko-kozielskie, pomiędzy księciem oleśnickim Konradem I a księciem cieszyńskim Przemysławem I Noszakiem.
Wreszcie w lutym 1350 Wacław obecny był w orszaku Karola IV uczestniczącym w ślubie landgrafa Turyngii (i zarazem margrabiego Miśni) – Fryderyka II w Budziszynie na Łużycach.
Przez cały okres rządów głównym problemem Wacława I był pusty skarb księstwa. Nie chodziło tutaj jednak tylko o niegospodarność najstarszego syna Bolesława III Rozrzutnego, ale i o ogromne długi odziedziczone po ojcu. Nic więc dziwnego, że większość obszaru księstwa znalazła się wkrótce w dzierżawie i zastawie sąsiednich książąt i biskupów, a nawet zwykłych rycerzy i mieszczan.
Mimo fatalnej sytuacji finansowej Wacław zdecydował się na fundację klasztoru benedyktynek i kolegiaty pw. Bożego Grobu w Legnicy. W celu zaś podniesienia własnego prestiżu przez kilka lat wybijał złote monety tzw. „wacławki”.
Wacław I legnicki zmarł 2 czerwca 1364 i został pochowany w ufundowanym przez siebie kościele Bożego Grobu w Legnicy. Pomimo ciążącej na Wacławie kary ekskomuniki za niespłacone długi, obyło się bez większych komplikacji. Dopiero w 1365 r. synowi Wacława udało się karę uchylić. Nagrobek księcia przetrwał do czasów współczesnych (obecnie znajduje się w katedrze legnickiej).
Wacław z małżeństwa z Anną cieszyńską doczekał się pięciorga dzieci – czterech synów (byli to: Rupert I, Wacław II, Bolesław IV i Henryk VIII) i córki Jadwigi, wydanej za księcia żagańskiego Henryka VI.

</doc>
<doc id="555666" url="https://pl.wikipedia.org/wiki?curid=555666" title="Dekanat Gdańsk Śródmieście">
Dekanat Gdańsk Śródmieście



</doc>
<doc id="555667" url="https://pl.wikipedia.org/wiki?curid=555667" title="Bolesław IV legnicki">
Bolesław IV legnicki

Bolesław IV legnicki (ur. pomiędzy 1349 a 1352, zm. 3 lub 4 marca 1394) – razem z braćmi w latach 1364-1394 formalny książę legnicki (do 1373 regencja stryja Ludwika I).
Bolesław IV był trzecim pod względem starszeństwa synem księcia legnickiego – Wacława I i księżniczki cieszyńskiej Anny.
W 1364 r. Bolesław, osierocony przez ojca, znalazł się wraz z rodzeństwem (bracia Rupert I, Wacław II i Henryk VIII oraz siostra Jadwiga) pod opieką stryja Ludwika I.
Podobnie jak jego bracia – Wacław II i Henryk VIII, Bolesław IV został przeznaczony do stanu duchownego, co miało zapobiec rozdrobieniu i tak już niewielkiego księstwa legnickiego. Dodatkowo 2 grudnia 1372 bracia zawarli układ o niepodzielności księstwa przez następne dziesięć lat. Porozumienie to było następnie sukcesywnie przedłużane i oznaczało przejęcie realnej władzy przez najstarszego Ruperta.
W 1365 r. cesarz Karol IV pozyskał dla Bolesława IV od papieża Urbana V bogate prebendy w diecezji krakowskiej i wrocławskiej.
Po 1373 r. Bolesław IV zdecydował się jednak porzucić karierę duchowną, włączając się aktywniej do rządów nad księstwem legnickim (zgadzając się dalej na formalne współrządy). Przejawiało się to m.in. większym uczestnictwem Bolesława w życiu politycznym i tak 6 lipca 1376 książę wziął udział w koronacji Wacława IV na króla rzymskiego w Akwizgranie.
Formalne współrządy z bratem Rupertem I nad księstwem legnickim zostały oficjalnie potwierdzone 6 stycznia 1383 podczas odnowienia układu lennego wobec króla Wacława IV.
Bolesław IV legnicki zmarł bezpotomnie 3 lub 4 marca 1394, w wyniku ugodzenia kopią podczas turnieju rycerskiego.

</doc>
<doc id="555668" url="https://pl.wikipedia.org/wiki?curid=555668" title="Dekanat Gdańsk Dolne Miasto">
Dekanat Gdańsk Dolne Miasto



</doc>
<doc id="555671" url="https://pl.wikipedia.org/wiki?curid=555671" title="Dekanat Gdańsk Łostowice">
Dekanat Gdańsk Łostowice



</doc>
<doc id="555672" url="https://pl.wikipedia.org/wiki?curid=555672" title="Dekanat Gdańsk Siedlce">
Dekanat Gdańsk Siedlce



</doc>
<doc id="555674" url="https://pl.wikipedia.org/wiki?curid=555674" title="Dekanat Gdańsk Wrzeszcz">
Dekanat Gdańsk Wrzeszcz



</doc>
<doc id="555675" url="https://pl.wikipedia.org/wiki?curid=555675" title="Teserakt">
Teserakt



</doc>
<doc id="555676" url="https://pl.wikipedia.org/wiki?curid=555676" title="Dekanat Gdańsk Oliwa">
Dekanat Gdańsk Oliwa



</doc>
<doc id="555678" url="https://pl.wikipedia.org/wiki?curid=555678" title="Dekanat Gdańsk Przymorze">
Dekanat Gdańsk Przymorze



</doc>
<doc id="555679" url="https://pl.wikipedia.org/wiki?curid=555679" title="Flaga Grenady">
Flaga Grenady

Flaga Grenady – została przyjęta w dniu 7 lutego 1974, na znak uzyskania przez Grenadę niepodległości od korony brytyjskiej.
Jej proporcje to 3:5 (na lądzie) i 1:2 (na morzu).
Symbolika i wygląd.
Sześć żółtych gwiazd w czerwonej ramce symbolizuje sześć regionów, zwanych parafiami (dawna jednostka administracyjna używana w części krajów anglosaskich). Środkowa gwiazda na tle czerwonego okręgu symbolizuje stolicę państwa, którą jest Saint George’s. Symbol widniejący w lewym zielonym trójkącie symbolizuje ząbek gałki muszkatołowej, która jest jedną z głównych przypraw uprawianych w Grenadzie.
Poszczególne kolory symbolizują:
Flaga została zaprojektowana przez grenadzkiego artystę plastyka Anthony’ego C George.

</doc>
<doc id="555680" url="https://pl.wikipedia.org/wiki?curid=555680" title="Dekanat Gdynia Chylonia">
Dekanat Gdynia Chylonia



</doc>
<doc id="555681" url="https://pl.wikipedia.org/wiki?curid=555681" title="Dekanat Gdynia Oksywie">
Dekanat Gdynia Oksywie



</doc>
<doc id="555683" url="https://pl.wikipedia.org/wiki?curid=555683" title="Dekanat Gdynia Śródmieście">
Dekanat Gdynia Śródmieście



</doc>
<doc id="555684" url="https://pl.wikipedia.org/wiki?curid=555684" title="Willi Beuster">
Willi Beuster

Willi Beuster (ur. 13 sierpnia 1908, zm. 9 lipca 1981) – niemiecki polityk należący do Socjaldemokratycznej Partii Niemiec (SPD).
Od 17 października 1961 do 19 października 1969 (dwie kadencje) był deputowanym do Bundestagu z ramienia SPD. Wybrany z list w Nadrenii Północnej – Westfalii.

</doc>
<doc id="555685" url="https://pl.wikipedia.org/wiki?curid=555685" title="Dekanat Gdynia Orłowo">
Dekanat Gdynia Orłowo



</doc>
<doc id="555688" url="https://pl.wikipedia.org/wiki?curid=555688" title="Tom C. Clark">
Tom C. Clark

Tom Campbell Clark (ur. 23 września 1899 w Dallas, zm. 13 czerwca 1977 w Nowym Jorku) – amerykański prawnik, prokurator generalny, sędzia Sądu Najwyższego USA.
W 1918 służył w piechocie Straży Narodowej Teksasu, odbył następnie studia prawnicze na University of Texas w Austin. Prowadził prywatną praktykę prawniczą w Dallas w latach 1922-1937, z przerwą na pracę w charakterze prokuratora okręgowego w Dallas (1927-1932). Związany z Partią Demokratyczną, w 1937 podjął pracę w Departamencie Sprawiedliwości. W czasie II wojny światowej koordynował akcję przymusowego osiedlenia osób pochodzenia japońskiego w Kalifornii. Kierował także departamentami ds. walki z monopolami i przestępstwami kryminalnymi.
W 1945 prezydent Harry Truman powołał go na stanowisko prokuratora generalnego, a w sierpniu 1949 (po śmierci Franka Murphy’ego) na sędziego Sądu Najwyższego. W gronie sędziów miał opinię konserwatysty. Przeszedł na emeryturę w czerwcu 1967, kiedy prokuratorem generalnym USA został jego syn Ramsey. W Sądzie Najwyższym jego miejsce zajął Thurgood Marshall. Clark kontynuował pracę w sądownictwie oraz działał w Amerykańskim Stowarzyszeniu Judykatury.
W San Antonio jego imię nadano szkole średniej Tom C. Clark High School.

</doc>
<doc id="555689" url="https://pl.wikipedia.org/wiki?curid=555689" title="Korkodon">
Korkodon

Korkodon (ros. Коркодон) – rzeka w azjatyckiej części Rosji, w obwodzie magadańskim; prawy dopływ Kołymy. Długość 476 km, powierzchnia dorzecza 42 800 km².
Źródła w Górach Kołymskich, płynie w kierunku północnym a następnie zachodnim, w górnym biegu ma charakter rzeki górskiej, w dolnym biegu płynie szeroką, błotnistą doliną wzdłuż południowego krańca Płaskowyżu Jukagirskiego silnie meandrując.
Zasilanie śniegowo-deszczowe; zamarza od października do maja.

</doc>
<doc id="555690" url="https://pl.wikipedia.org/wiki?curid=555690" title="Charles Fort">
Charles Fort

Charles Hoy Fort (ur. 6 sierpnia 1874 w Albany, zm. 3 maja 1932 w Bronxie) – amerykański dziennikarz, pisarz i badacz zjawisk paranormalnych.
Życiorys.
Charles Hoy Fort urodził się 6 sierpnia 1874 r. w Albany, nad rzeką Hudson, w stolicy stanu Nowy Jork. Pochodził z zamożnej rodziny holenderskich imigrantów, którzy byli właścicielami hurtowni spożywczej. Był najstarszym z trzech braci – pozostali to Clarence i najmłodszy Raymond. Matka zmarła w ciągu kilku lat po urodzeniu Clarence’a. Ojciec ożenił się ponownie, gdy Charles był nastolatkiem. W wieku 18 lat opuścił dom rodzinny z powodu narastających konfliktów, a także przemocy ze strony ojca.
Początkowo pracował jako reporter w Nowym Jorku, a w 1893 r. rozpoczął podróż przez południową część USA, Szkocję, Walię i Londyn, a następnie dotarł do Capetown w Południowej Afryce, gdzie zachorował na malarię. W 1896 r. wrócił do Nowego Jorku, gdzie 26 października 1896 r. poślubił Annę Filan lub Filing, angielską służącą pracującą w domu ojca.
Mieszkał z żoną w dzielnicach Bronx i Hell’s Kitchen w skrajnym ubóstwie. Podejmował się drobnych prac, próbował sprzedawać opowiadania do gazet i czasopism. W 1900 r. ukończył pisać autobiografię "Many Parts". W 1905 r. poznał reportera Theodore Dreisera, który stał się jednym z jego nielicznych przyjaciół. Dzięki jego staraniom w 1919 r. wydana została książka Forta "Księgę rzeczy wyklętych" ("The Book of the Damned") w której zamieścił najbardziej zadziwiające historie, o jakich czytał i słyszał.
Większość czasu spędzał w New York Public Library, gdzie studiował prace naukowe i sporządzał notatki. Z czasem jednak rozczarował się nauką, spalił ok. 25 000 notatek i zaczął przeszukiwać gazety i czasopisma w poszukiwaniu rzeczy niewyjaśnionych i tajemniczych. Na ich podstawie opracował teorię istnienia UFO, pisał artykuły o duchach i teleportacji. W 1914 r. napisał dwie książki X i Y. Pierwsza mówiła o istnieniu cywilizacji marsjańskiej i jej wpływie na życie mieszkańców Ziemi, w drugiej Fort miał przedstawić dowody na istnienie nieznanej cywilizacji na biegunie południowym. Żaden wydawca nie był zainteresowany opublikowaniem tych pozycji. Fort w konsekwencji spalił rękopisy obu książek.
W 1916 r. otrzymał spadek, który pozwolił mu skoncentrować się na pisaniu. W 1920 r. przebywał z żoną ok. sześciu miesięcy w Londynie, gdzie wyjechał ponownie w grudniu 1921 r., tym razem na 8 lat. Mieszkał z Anną przy 39A, Marchmont Street, w pobliżu British Museum Library, które odwiedzał często poszerzając horyzonty o nowe tematy. Zaczął uważać, że podróże kosmiczne są nieuniknione i wysyłał listy na ten temat do "„New York Times”".
W 1929 r. wrócił na Bronx i nawiązał znajomość z Tiffanym Thayerem, z którym korespondował od 1924 r. Thayer, młody pisarz, często odwiedzał Forta prowadząc z nim długie dysputy. Dwa lata później ukazała się książka "Lo!" W 1932 r. ukazała się ostatnia książka Forda "Dzikie Talenty" ("Wild Talents"), w której poruszał temat okultyzmu, spirytyzmu, teleportacji, wampirów, jasnowidzenia i telekinezy.
Fort stopniowo tracił wzrok. 3 maja 1932 r. został przyjęty do Royal Hospital z powodu nieokreślonej słabości. Zmarł w ciągu kilku godzin, prawdopodobnie z powodu białaczki. Anna zmarła pięć lat później w 1937 r. Para nie miała dzieci.
Jest stryjecznym dziadkiem Pata Spaine, naukowca, kryptozoologa i prowadzącego program Tajemnicze Bestie, emitowanego dawniej w Polsce na kanale National Geographic Polska.
Fortean Society.
Organizacja Fortean Society zapoczątkowała swoją działalność w Nowym Jorku 26 stycznia 1931 r. Założycielem był Tiffany Thayer, wśród fundatorów byli też m.in. Theodore Dreiser, Aaron Sussman, Booth Tarkington, Ben Hecht, Burton Rascote, J. Donald Adams i Claude Kendall.
Celem było uhonorowanie Forta, kronikarza zjawisk niewyjaśnionych, promocja jego książek i zachowanych notatek i dokumentów oraz kontynuacja prac nad gromadzeniem „Fortean data”. Fortean Society była prekursorem organizacji badających niezidentyfikowane obiekty latające i inne dziwne zjawiska. Pierwszy numer "„Fortean Society Magazine”" ukazał się we wrześniu 1937 r. W jedenastym numerze (zima 1944–45) tytuł zmieniono na "„Doubt”", podkreślając charakterystyczne dla Forta zainteresowanie zdrowym sceptycyzmem wobec dogmatów.
Upamiętnienie.
28 marca 2015 r. burmistrz Camden, Lazzaro Pietragnoli, odsłonił tablicę pamiątkową Charlesa Forta, założyciela „Forteanism”, badania nad anomalnymi zjawiskami, który mieszkał przy Marchmont Street 39 w latach dwudziestych XX wieku. Niebieska tablica umieszczona została przez Marchmont Association w ramach projektu mającego na celu zwiększenie świadomości na temat bogatej historii Marchmont Street.

</doc>
<doc id="555694" url="https://pl.wikipedia.org/wiki?curid=555694" title="Rodzina Finckensteinów">
Rodzina Finckensteinów



</doc>
<doc id="555703" url="https://pl.wikipedia.org/wiki?curid=555703" title="Stary Stadion Warty Poznań">
Stary Stadion Warty Poznań



</doc>
<doc id="555706" url="https://pl.wikipedia.org/wiki?curid=555706" title="Uniwersytet Boloński">
Uniwersytet Boloński

Uniwersytet Boloński () – publiczny uniwersytet w Bolonii założony w 1088, najstarszy uniwersytet cywilizacji zachodniej, wzór dla późniejszych średniowiecznych uniwersytetów. Otrzymał przywileje w 1158 z rąk cesarza Fryderyka I Barbarossy; w XIX wieku komitet historyków pod kierownictwem Giosuè Carducciego badając jego genealogię, przesunął datę utworzenia do 1088. Uniwersytet Boloński jest historycznie słynny z nauczania prawa kanonicznego i cywilnego.
Posiada oddziały w takich miastach jak: Reggio nell’Emilia, Imola, Rawenna, Forlì, Cesena i Rimini, a także w Buenos Aires.
Struktura.
Obecna struktura uniwersytetu jest efektem dostosowania się do przepisów prawa (240/2010) uchwalonych przez włoski parlament 30 grudnia 2010.
Władze.
Głównym zarządzającym i prawnym przedstawicielem uniwersytetu jest rektor. Jego obowiązki obecnie (2021-2027) pełni Giovanni Molari. Wspiera go sześciu prorektorów, wśród nich wicerektor ("prorettore vicario") prof. Simona Tondelli. Ich pieczy powierzone zostały następujące aktywności: cyfryzacja – prof. Rebecca Montanari, dydaktyka – prof. Roberto Vecchi, badania – prof. Alberto Credi, personel – prof. Giorgio Bellettini i relacje międzynarodowe – prof. Raffaella Campaner.
Senat Akademicki ("Senato Accademico") składa się z 35 członków: rektora, 10 dyrektorów departamentów, 15 wykładowców i badaczy, 3 przedstawicieli personelu technicznego i administracyjnego i 6 przedstawicieli studentów.
Kwestiami finansowymi i zarządzaniem zajmuje się jedenastoosobowa Rada Administracyjna ("Consiglio di Amministrazione"). We władzach uniwersytetu znajdziemy również Kolegium Rewizorów ("Collegio dei revisori dei conti"), Komisję Ewaluacyjną ("Nucleo di valutazione") i dyrektora generalnego ("Direttore generale"), które to stanowisko zajmuje dr Sabrina Luccarini.
Organami pomocniczymi uczelni są: Samorząd Studencki ("Consiglio degli studenti"), składający się z 33 przedstawicieli, Rada Pracowników Techniczno-Administracyjnych ("Consulta del personale tecnico-amministrativo") złożony z 24 członków, Rada Dobroczyńców ("Consulta dei sostenitori"), Gwarant Studencki ("Garante degli studenti") oraz Połączony Komitet Gwarancyjny ("Comitato Unico di Garanzia").
Departamenty i szkoły.
Uniwersytet jest podzielony na 32 departamenty:
1 listopada 2018 utworzono pięć szkół, których celem jest koordynacja i wspieranie departamentów:
Biblioteki.
Wszystkie biblioteki są koordynowane przez Biblioteczny System Ateneum ("Sistema Bibliotecario di Ateneo, SBA") i zarządzane przez Uniwersytet. Główną i najważniejszą biblioteką jest Bolońska Biblioteka Uniwersytecka ("Biblioteca Universitaria di Bologna, BUB") założona w 1712 i położona w pałacu Poggich ("palazzo Poggi"). Wspierają ją biblioteki departamentów i centralne, zlokalizowane w różnych siedzibach i kampusach uniwersyteckich.
System biblioteczny zarządza również bibliotekami cyfrowymi:
Ponadto biblioteka uniwersytecka przechowuje archiwum historyczne uniwersytetu, w którym zgromadzone są wszystkie dokumenty od zjednoczenia Włoch (1861) aż do lat siedemdziesiątych ubiegłego wieku. Wcześniejsze dokumenty zostały przekazane do Archiwum Narodowego w Bolonii.
Muzea.
Uniwersytecki System Muzealny ("Sistema Museale d’Ateneo, SMA") zarządza różnymi kolekcjami zgromadzonymi w czternastu muzeach:
Inne struktury.
Uniwersytet posiada własne Centrum Językowe ("Centro Linguistico d’Ateneo, CLA") i liczne centra badawcze i formacyjne. Na terenie uniwersytetu działa siedem Międzywydziałowych Centrów Badań Przemysłowych ("Centri Interdipartimentali di Ricerca Industriale, CIRI"):
Uczelnia wspiera Akademię Naukową Instytutu Bolońskiego ("Accademia delle scienze dell’Istituto di Bologna").
Struktury sanitarne.
Poliklinika św. Urszuli ("Policlinico Sant’Orsola-Malpighi") jest główną siedzibą departamentu medycyny i chirurgii oraz spełnia rolę Instytutu Naukowego Hospitalizacji i Opieki nad Chorymi ("Istituto di ricovero e cura a carattere scientifico, IRCCS"). Uniwersytet współpracuje również z innymi IRCCS: bolońskimi Instytutem Ortopedii Rizzoli ("Istituto Ortopedico Rizzoli") i Instytutem Nauk Neurologicznych ("Istituto delle Scienze Neurologiche"), oraz z Naukowym Instytutem Romanii ds. Badań i Leczenia Nowotworów ("Istituto Scientifico Romagnolo per lo Studio e la Cura dei Tumori") w miejscowości Meldola (prowincja Forlì-Cesena).
Ponadto uniwersytet prowadzi klinikę stomatologiczną w Bolonii i uniwersytecki szpital weterynaryjny „Giuseppe Gentile” w Ozzano dell’Emilia. (125,127,128)
Instytut Studiów Wyższych.
Instytut Studiów Wyższych ("Istituto di Studi Superiori") jest jednostką akademicką zajmującą się badaniami interdyscyplinarnymi, składającą się z Instytutu Studiów Zaawansowanych ("Istituto di Studi Avanzati, ISA") i Kolegium Szkolnictwa Wyższego ("Collegio Superiore"), która przyjmuje studentów uznanych za najbardziej zasłużonych.
Szkoła biznesu.
Uniwersytet posiada własną szkołę biznesu, "Bologna Business School (BBS)", z siedzibą w Villa Guastavillani. Jest to fundacja, której członkami są, oprócz uniwersytetu, Fondazione Cassa di Risparmio in Bologna, Fondazione Guglielmo Marconi, Unicredit, lokalna Confindustria i różne lokalne firmy, takie jak IMA ("Industria Macchine Automatiche"), Marchesini, Lamborghini i Ferrari.
Stowarzyszenia i spółdzielnie studenckie.
Alma Mater Studiorum uznaje i wspiera różne stowarzyszenia i spółdzielnie studenckie.
Sport.
Bolońskie Uniwersyteckie Centrum Sportowe ("Centro Universitario Sportivo Bologna, CUSB") jest amatorskim stowarzyszeniem sportowym uznanym przez uniwersytet, którego zadaniem jest promowanie i organizowanie studenckich zajęć sportowych. "Unibo Motorsport" to zespół uniwersytecki, który od 2009 bierze udział w mistrzostwach Formula SAE i Motostudent.

</doc>
<doc id="555707" url="https://pl.wikipedia.org/wiki?curid=555707" title="Antyfaszyzm">
Antyfaszyzm

Antyfaszyzm – ruch polityczny przeciwny ideologii faszystowskiej. Powstał z inspiracji środowisk lewicowych w latach 20. XX wieku, jako odpowiedź na formowanie się ruchu faszystowskiego we Włoszech (m.in. organizacja Arditi del Popolo). Z czasem ruch antyfaszystowski stawał się reakcją na rozlewanie się faszyzmu w innych krajach. W latach 30. powstał w Niemczech Front Żelazny, a następnie odrębna organizacja "Akcja antyfaszystowska". Z kolei w Hiszpanii idee sprzeciwu wobec faszyzmu reprezentowali ochotnicy z Brygad Międzynarodowych. Walkę o usunięcie z życia publicznego praktyk faszyzmu, ogłosili w Grecji, w latach 1946–1949, partyzanci Demokratycznej Armii Grecji.
Od czasu wojny domowej w Hiszpanii zawołaniem bojowym wszystkich antyfaszystów stało się hasło "„No pasarán”", pierwszy raz użyte przez Dolores Ibárruri Gómez.
Odrodzenie ruchu antyfaszystowskiego nastąpiło w Europie Zachodniej w latach 70. i 80. XX wieku jako sprzeciw wobec zjawiskom neofaszyzmu i neonazizmu.
Antyfaszyzm łączy się zazwyczaj z działalnością przeciwko innym ideologiom czy tendencjom uznawanym jako dyskryminujące – rasizmowi, szowinizmowi czy nacjonalizmowi, a współcześnie również przeciw seksizmowi i homofobii.
Historia antyfaszyzmu na świecie.
Tak jak większość ruchów faszystowskich, również przeciwstawne im ruchy antyfaszystowskie i antynazistowskie najczęściej występowały w Europie. Mianem antyfaszystów nazywano także polityków i działaczy sprzeciwiających się pobłażliwej, a nawet przyjaznej polityce Stanów Zjednoczonych wobec Włoch Mussoliniego i III Rzeszy.
Od samego początku rządów Mussoliniego faszyzm stał się obiektem obserwacji ze strony Kominternu. Faszyzm uznano za etap w rozwoju kapitalizmu, a antyfaszyzm zaczęto traktować jako element walki klas.
Włochy.
Włochy, jako kraj, z którego wywodzi się faszyzm, były też ojczyzną sprzeciwu wobec niego. Ruch ten od początku nie stronił od przemocy – w większości miał charakter bojówek robotniczych, które walczyły przeciwko Czarnym Koszulom, faszystowskiej milicji. Początkowo ruch antyfaszystowski we Włoszech związany był z głównym nurtem ruchu robotniczego – Włoską Partią Socjalistyczną (PSI) i związkami zawodowymi. Jednak po tym jak 3 sierpnia 1921 PSI zawarła „rozejm” z Narodową Partią Faszystowską, a inne ruchy (związki zawodowe oraz Włoska Partia Komunistyczna) postanowiły ograniczyć się do działań ściśle legalnych i pokojowych, przeciwne tej polityce grupy milicji robotniczych sformowały organizację "Arditi del popolo" – "Ludowych Szturmowców" ("arditi" – włoskie określenie elitarnych jednostek szturmowych). 
Organizacja ta została jednak pozbawiona wszelkiego wsparcia politycznego. Partia Socjalistyczna i związki zawodowe odmówiły uznania "Arditi del popolo" za wspólną antyfaszystowską milicję. Partia Komunistyczna zakazała swoim członkom jednoczesnego członkostwa w niej, organizując własną milicję, której działania były jednak znikome, z racji przyjęcia wspomnianej wcześniej strategii legalizmu. Za potępienie "Arditi", włoscy komuniści byli krytykowani w Kominternie, a także przez samego Lenina, który m.in. opublikował w „Prawdzie” artykuł popierający ruch "Arditi", a krytykujący politykę Amadeo Bordigi, ówczesnego lidera PCI.
Mimo pewnych sukcesów, które odnieśli Arditi (m.in. na "barykadach Parmy", gdzie w sierpniu 1922 grupa 350 arditi, na czele z jednym z założycieli ruchu, Guido Picellim, dzięki pomocy lokalnych robotników, powstrzymała próbę „zajęcia” miasta przez kilkunastotysięczną grupę Czarnych Koszul, dowodzonych m.in. przez Italo Balbo, późniejszego marszałka lotnictwa) ruch, pozbawiony poparcia pozostałych organizacji opozycyjnych, był stopniowo rozbijany przez zabójstwa i aresztowania przywódców i działaczy i "de facto" zanikł do 1924, choć w późniejszym okresie nawiązywali do niego m.in. partyzanci w okresie II wojny światowej.
W środowisku uchodźców powstała organizacja Giustizia e Libertà, działacze ugrupowania początkowo prowadzili głównie działalność propagandową, jej działacze walczyli przeciwko frankistom w czasie wojny domowej w Hiszpanii. W 1943 organizacja zaczęła formować własne oddziały partyzanckie walczące przeciwko Włoskiej Republice Socjalnej.
W późniejszym okresie ruch antyfaszystowski występował między innymi wśród zamieszkujących północno-wschodnie Włochy mniejszości chorwackiej i słoweńskiej. W latach 1927–1941 działała tam ich wspólna organizacja TIGR (skrót od nazw miast i regionu Triest, Istria, Gorycja i Rijeka), prowadząca m.in. działalność partyzancką (sabotaż, napady na włoskie wojsko i organizacje faszystowskie) i terrorystyczną (w 1938 organizacja przygotowywała zamach na Benita Mussoliniego, który został w ostatniej chwili odwołany). Ruch został ostatecznie rozbity w 1941 r. przez OVRA, czyli włoski kontrwywiad polityczny, a pozostali jego członkowie dołączyli w większości do Frontu Wyzwolenia Ludu Słoweńskiego.
Niemcy.
W Niemczech organizacje antyfaszystowskie zaczęły powstawać w reakcji na rozwój nazizmu i narastającą przemoc polityczną ze strony nazistów. Jedną z pierwszych takich organizacji była anarchistyczna organizacja „Czarni żołnierze” () powołana w 1929 roku.
Dwa lata później, w 1931 roku, w odpowiedzi na stworzenie przez NSDAP i inne partie prawicowe Frontu Harzburskiego, powołano do życia Front Żelazny. Front jednoczył kilka różnych organizacji, ale był zdominowany przez niemiecką partię socjaldemokratyczną SPD. W zamierzeniu miał być organizacją paramilitarną, ponadpartyjną, której celem była walka uliczna z nazistami. Około 99 członków organizacji zginęło w starciach z nazistami w przeciągu dwóch miesięcy w 1932 roku. Po przejęciu władzy przez NSDAP organizacja została zdelegalizowana. Symbol Frontu Żelaznego, Trzy Strzały, jest używany przez współczesne grupy antify.
Popularność Frontu Żelaznego skłoniła rywalizującą z SPD Komunistyczną Partie Niemiec (KPD) do stworzenia własnej organizacji antyfaszystowskiej. W maju 1932 roku KPD ogłosiła założenie „Akcji antyfaszystowskiej” (). Początkowo pomysł był odczytywany jako postulat wspólnego frontu pomiędzy komunistami i socjaldemokratami z SPD przeciwko rosnącej wówczas w siłę NSDAP. Dwie flagi znajdujące się w logo niemieckiej "Antifaschistische Aktion" miały nawiązywać właśnie do SPD i KPD. Do powstania wspólnego lewicowego frontu przeciwko nazistom jednak nie doszło, sprzeciwił się temu Józef Stalin, który uważał, że niemieccy komuniści wyolbrzymiają zagrożenie ze strony nazistów, a nie doceniają zagrożenia ze strony SPD. SPD również była określana przez KPD jako partia faszystowska. SPD nie została więc zaproszona do Akcji Antyfaszystowskiej, zaproszeni zostali jedynie indywidualni członkowie partii.
Dopiero w czasie II wojny światowej Józef Stalin zmienił stanowisko w sprawie „wspólnego frontu antyfaszystowskiego”. Historyk Norman Davies w swojej książce "Europa walczy 1939–1945. Nie takie proste zwycięstwo" pisze o instrumentalnym odwoływaniu się przez Józefa Stalina do terminu antyfaszyzm i wykorzystaniu panujących w tym czasie na świecie antyfaszystowskich nastrojów. Według Daviesa, w propozycji Stalina "antyfaszyzm nie oferował żadnej spójnej ideologii politycznej. Pod tym względem był to pusty pojemnik, zwykły polityczny kontredans."
W opinii historyka oznaczało to wybieg polityczny Stalina, który w czasach wojny miał stworzyć wrażenie, że poprzez wspólny cel – walkę z faszyzmem – demokratycznie nastawieni socjaliści Zachodu tylko nieznacznie różnią się od komunistów radzieckich. Miało to zatem wykreować obraz, że demokracje zachodnie wchodząc w sojusz z ZSRR przeciwko Trzeciej Rzeszy uznały komunizm i sprzymierzyły się z nim.
Od czerwca 1942 do lutego 1943 w Monachium zawiązała się i działała Biała Róża, niemiecka grupa antynazistowska o orientacji chrześcijańskiej. Trzon organizacji tworzyło pięcioro studentów monachijskiego uniwersytetu. Biała Róża stawiała sobie za zadanie obalenie systemu nazistowskiego metodami pokojowymi. Aktywiści zajmowali się pisaniem ulotek i ich powielaniem oraz dystrybucją, a także malowali w publicznych miejscach antynazistowskie hasła. W 1943 roku jej główni członkowie, podczas procesów pokazowych, zostali skazani na śmierć.
Wielka Brytania.
W odpowiedzi na działania skrajnie prawicowych ugrupowań w Wielkiej Brytanii od 1975 roku wydawane jest antyfaszystowskie czasopismo "Searchlight". Od roku 1977 roku działa Liga Antynazistowska. Szczyt jej aktywności przypadł na lata 1977–1981. W roku 2004 Nick Lowles założył grupę interesu o nazwie Hope no Hate, której założeniem był pokojowy aktywizm antyrasistowski i antyfaszystowski.
W 1985 roku przez Unmesha Desaia z Newham Monitoring Project założona została antyfaszystowska organizacja Anti-Fascist Action (AFA, pol. "Akcja Antyfaszystowska"). Celem AFA było zbieranie informacji o przemocy na tle rasowym i aktywności grup faszystowskich oraz fizyczna ochrona ofiar rasizmu. Od 1986 roku organizowała corocznie marsze w Dzień Pamięci ku czci ofiar faszyzmu.
W odpowiedzi na wynik Brytyjskiej Partii Narodowej w wyborach samorządowych w 2003 roku, powstała grupa nacisku o nazwie (, pol. „Zjednoczmy się Przeciwko Faszyzmowi”). Za cel postawiła sobie ostrzeganie społeczeństwa przed zagrożeniem ze strony faszyzmu i skrajnej prawicy. Krytyka tej grupy wymierzona jest głównie w Brytyjską Partię Narodową i Angielską Ligę Obrony. Grupa w przeszłości brała udział w bójkach ulicznych, które kończyły się interwencją policji i aresztowaniem części osób po obu stronach. Takie przypadki miały miejsce między innymi w 2009 roku (starcie UAF i BNP), w 2010 roku (starcie UAF i EDL) i w 2013 roku (starcie UAF i BNP).
Ruch antyfaszystowski w Polsce.
Ruch antyfaszystowski w Polsce ma swoje początki już w latach 20. XX wieku. W tym czasie najliczniejsze środowiska antyfaszystowskie były skupione w szeregach Polskiej Partii Socjalistycznej oraz organizacjach komunistycznych i anarchistycznych. Również socjaliści z żydowskiej partii Bund zdecydowanie występowali z pozycji internacjonalistycznych przeciwko grupom faszystowskim i faszyzującym, takim jak np. Związek Faszystów.
Krytyka antyfaszyzmu.
Pojawianie się przejawów antyfaszyzmu od początku istnienia ruchu spotyka się z ostrymi reakcjami ze strony nacjonalistów. Apogeum przejawów zwalczania antyfaszyzmu osiągnęły instytucje III Rzeszy.
 Znalazło to odzwierciedlenie we wsparciu frankizmu w czasie wojny domowej w Hiszpanii czy pokazowych procesach antyfaszystów (Biała Róża, Edelweisspiraten, Krąg z Krzyżowej).

</doc>
<doc id="555712" url="https://pl.wikipedia.org/wiki?curid=555712" title="Psytrance">
Psytrance



</doc>
<doc id="555717" url="https://pl.wikipedia.org/wiki?curid=555717" title="Thangorodrim">
Thangorodrim

Thangorodrim (sin. "Góry Tyranii") – masyw górski ze stworzonej przez J.R.R. Tolkiena mitologii Śródziemia.
Masyw miał trzy szczyty i sięgał wyżej niż pozostałe góry Śródziemia. Wypiętrzył go Morgoth w zachodniej części Ered Engrin, nad Angbandem, gdy powrócił tam po kradzieży Silmarili.
Do ściany Thangorodrimu został przykuty za prawą rękę Maedhros, a na kamiennym tronie więziony był przez 28 lat Húrin Thalion.
Masyw został zniszczony w wyniku upadku Ancalagona i zwycięstwa armii Valarów w Wojnie Gniewu, a pozostałości zatonęły razem z Beleriandem.

</doc>
<doc id="555718" url="https://pl.wikipedia.org/wiki?curid=555718" title="Moris Rosenfeld">
Moris Rosenfeld

Moris Rosenfeld (ur. 1862 w gminie żydowskiej w Sejnach, zm. 1923 w USA) - poeta żydowski.
Był prekursorem poezji pisanej w jidysz, autorem rewolucyjnych wierszy oraz pieśni. W 1871 roku wraz z rodzicami wyprowadził się do Warszawy, w 1875 wrócił do Suwałk, ożenił się i mieszkał tam z krótkimi przerwami do 1882, kiedy to wyemigrował do USA. 
Jego wiersze zyskały sporą popularność, szczególnie te mówiące o losie robotników żydowskich Nowym Jorku. Jego dzieła zostały przetłumaczone na angielski, francuski i niemiecki. Wiersz „Mein Junge” stał się najbardziej znana pieśnią angielskiego, żydowskiego i niemieckiego proletariatu.
Ważniejsze prace.
polski przekład utworów w zbiorach: 

</doc>
<doc id="555723" url="https://pl.wikipedia.org/wiki?curid=555723" title="Płyta ofiar World Trade Center">
Płyta ofiar World Trade Center



</doc>
<doc id="555725" url="https://pl.wikipedia.org/wiki?curid=555725" title="H-35">
H-35



</doc>
<doc id="555729" url="https://pl.wikipedia.org/wiki?curid=555729" title="Zdzisław Grudzień">
Zdzisław Grudzień

Zdzisław Grudzień (ur. 6 października 1924 w Escaudain we Francji, zm. 30 stycznia 1982 w Głębokiem) – polski polityk, działacz partyjny, komunista, górnik, absolwent AGH.
Życiorys.
Syn Stefana i Józefy. Był bratem Mieczysława Grudnia – działacza PZPR, generała dywizji ludowego Wojska Polskiego. Kolega Edwarda Gierka z Belgii i Francji, gdzie przed II wojną światową pracował jako górnik. W 1942 wstąpił do Francuskiej Partii Komunistycznej. Podczas wojny uczestniczył w ruchu oporu na terenie Francji – był współorganizatorem Związku Młodzieży Polskiej „Grunwald”.
W 1946 wrócił do Polski i wstąpił do Polskiej Partii Robotniczej (zasiadał w egzekutywie jej Komitetu Powiatowego w Wałbrzychu), Związku Walki Młodych, a następnie do Związku Młodzieży Polskiej. W latach 1949–1950 był słuchaczem Centralnej Szkoły Partyjnej im. J. Marchlewskiego w Łodzi przy KC PZPR. Od 1957 pełnił ważne funkcje w Komitecie Wojewódzkim Polskiej Zjednoczonej Partii Robotniczej w Katowicach: kierownika Wydziału Propagandy (do 1960), sekretarza KW (1960–1970) oraz I sekretarza KW (1970–1980). Od 1973 do 1980 kierował prezydium Wojewódzkiej Rady Narodowej. Pełnił także funkcje we władzach PZPR: członka Komitetu Centralnego PZPR (1964–1981), zastępcy członka Biura Politycznego KC PZPR (1971–1975) i członka Biura Politycznego (1975–1980).
W latach 1965–1981 poseł na Sejm PRL (IV, V, VI, VII i VIII kadencji). W czerwcu 1981 został wykluczony z PZPR, w następnym miesiącu złożył mandat poselski. Po wprowadzeniu stanu wojennego internowany m.in. wraz z Edwardem Gierkiem na terenie poligonu wojskowego w Drawsku Pomorskim; schorowany zmarł z powodu nieudzielenia pomocy medycznej.

</doc>
<doc id="555731" url="https://pl.wikipedia.org/wiki?curid=555731" title="Wstyd (emocja)">
Wstyd (emocja)

Wstyd – emocja wywołująca zespół fizjologicznych reakcji organizmu (np. rumieniec), możliwe do przewidzenia działania (np. ukrycie się) lub przykre myśli (np. „Jestem głupi”, „Co ona sobie o mnie pomyśli”), które mogą być źródłem zaburzeń depresyjnych.
Wstyd- Mecze Reprezentacji Polski 
Według Patricii i Ronalda Potterów – Efronów „wstyd to bolesne przeświadczenie o własnej zasadniczej ułomności jako istoty ludzkiej”.
Wstyd możemy podzielić na wstyd zdrowy i toksyczny.
Toksyczny wstyd, wstyd, który zniewala, subiektywnie odczuwany jest jako wszechogarniające poczucie własnej niedoskonałości, ułomności. Jeżeli ktoś odczuwa toksyczny wstyd, to czuje się bezwartościowy, przegrany, czuje, że nie stanął na wysokości zadania, jako człowiek. Toksyczny wstyd powoduje rozszczepienie „ja” (zob. np. ego). Rodzi poczucie izolacji (zob. nieprzystosowanie społeczne, wykluczenie z grupy społecznej) i całkowitego osamotnienia.
W antropologii filozoficznej i teologii.
Uczucie wstydu było ważnym tematem analiz personalizmu etycznego Karola Wojtyły, według którego chroni on ludzką godność osoby przed uprzedmiotowieniem. Wstydliwość łączy się z doświadczeniem i przekonaniem o własnej wartości. Autor ten obszernie analizował wstyd w książce „Miłość i odpowiedzialność”, w rozdziale „Metafizyka wstydu”.
Wcześniej wstydowi poświęcone zostały prace m.in. Maxa Schelera oraz Franciszka Sawickiego. Ten ostatni wydał 1948 r. w Krakowie książkę „Fenomenologia wstydliwości. Z problemów moralności seksualnej”. Obydwu autorów zacytował Jan Paweł II w swych katechezach o Teologii ciała. Papież analizował obszernie wstyd jako „doświadczenie graniczne” w refleksji nad sensem nagości ludzkiego ciała przed grzechem pierworodnym Adama i Ewy oraz ich reakcją zawstydzenia zaraz po nim. Mówił tam o „wstydzie kosmicznym” człowieka z powodu utraty tak wielu darów nadprzyrodzonych, oraz o wstydzie seksualnym, wynikającym z pożądliwości.

</doc>
<doc id="555732" url="https://pl.wikipedia.org/wiki?curid=555732" title="Fincke">
Fincke



</doc>
<doc id="555733" url="https://pl.wikipedia.org/wiki?curid=555733" title="Renault R35">
Renault R35



</doc>
<doc id="555736" url="https://pl.wikipedia.org/wiki?curid=555736" title="Michał Hieronim Krasiński">
Michał Hieronim Krasiński

 
Michał Hieronim Krasiński herbu Ślepowron (ur. 1712, zm. 25 maja 1784) – cześnik stężycki w latach 1752-1757, podkomorzy różański od 1758, starosta opinogórski, poseł na sejmy, marszałek generalny konfederacji barskiej w Koronie, rotmistrz pancerny wojska koronnego w 1768 roku, marszałek ziemi ciechanowskiej w konfederacji radomskiej 1767 roku.
Urodził się jako syn Jana Józefa, kasztelana wiskiego i Teresy Elżbiety Sołtyk, córki cześnika bracławskiego. Brat Adama Stanisława, dziad Wincentego.
Został kapitanem wojsk królewskich Augusta III. Był posłem na sejmy w latach 1748 i 1750 z województwa sandomierskiego a w latach 1756, 1758 i 1760 był posłem z ziemi różańskiej. W 1761 uzyskał list przypowiedni na werbunek chorągwi pancernej. W 1763 brał udział w zjeździe partii hetmańskiej w Białymstoku, gdzie radzono nad przeciwstawieniem się zamachowi stanu przygotowywanemu przez Familię Czartoryskich. W 1764 roku podpisał elekcję Stanisława Augusta Poniatowskiego z ziemią różańską, lecz był przeciwnikiem nowego monarchy i w 1767 roku przystąpił do konfederacji radomskiej, zostając nawet członkiem jej sądu.
Na przełomie 1767/1768 wraz z Józefem Pułaskim rozpoczął przygotowania do powstania. 29 lutego ogłosił akt konfederacji generalnej w Barze i w zastępstwie nieobecnego Karola Stanisława Radziwiłła Panie Kochanku został jej marszałkiem. Mianował konsyliarzy, wraz z którymi stworzył Radę Generalną. 5 marca Krasiński wydał uniwersał do narodu, w którym wzywał do akcesu wszystkich byłych członków konfederacji radomskiej. 
Zabiegał o pomoc Turcji, za której pomocą chciał wygnać Rosjan z I Rzeczypospolitej.
23 czerwca 1768 oddziały Krasińskiego zmuszone były przejść na terytorium tureckie pod Chocimiem. 11 września powierzył Joachimowi Potockiemu stanowisko regimentarza konfederacji.
12 października wydał manifest protestujący przeciwko rosyjskiemu bezprawiu w Polsce. Na początku sierpnia 1769 na czele 900 konfederatów wziął udział w odsieczy, oblężonego przez Rosjan Chocimia. Od 22 grudnia 1769 do 25 listopada 1770 przebywał wraz ze swoim 2-tysięcznym oddziałem w Warnie, gdzie też 9 kwietnia podpisał uniwersał detronizacyjny Stanisława Augusta. 
Po upadku konfederacji wyjechał przez Bawarię do Szwajcarii, wydając po drodze manifest nieuznający postanowień Sejmu Rozbiorowego 1773. W 1777 wrócił do kraju. Został pochowany w Krasnem.
Miał 2 synów: 

</doc>
<doc id="555740" url="https://pl.wikipedia.org/wiki?curid=555740" title="Fink">
Fink



</doc>
<doc id="555742" url="https://pl.wikipedia.org/wiki?curid=555742" title="Kościeliskie Kopki">
Kościeliskie Kopki

Kościeliskie Kopki – trzy wzniesienia leżące w paśmie reglowym pomiędzy Doliną Lejową a Doliną Kościeliską w polskich Tatrach Zachodnich. Są to: Przednia Kopka (1113 m), Pośrednia Kopka (1305 m) i Zadnia Kopka (1333 m).
Pomiędzy Przednią i Pośrednią Kopką znajduje się polana Kopka, dawniej wchodziła ona w skład Hali Kopka. Wszystkie są całkowicie porośnięte lasem, jedynie Zadnia Kopka kończy się od zachodu niezalesionym urwiskiem Świńskiej Turni. Znajdują się na terenie Tatrzańskiego Parku Narodowego, ale należą do Wspólnoty Leśnej Uprawnionych Ośmiu Wsi z siedzibą w Witowie. Prowadzona jest na ich terenie normalna gospodarka leśna. W 2004 r. potężny huragan zniszczył las na szczycie Zadniej Kopki. Góry przykryte są skałami wapiennymi, tzw. płaszczowiną reglową. Skały te powstały dalej na południe, a następnie w późnej kredzie (ok. 97 mln lat temu) nasunięte zostały na spodnią warstwę skał. W XIX wieku wydobywano w rejonie Kościeliskich Kopek rudy żelaza znajdujące się w bulastych wapieniach oraz manganity i hematyty zawarte w łupkach (w kopalni zwanej Kopka). Przetapiano je następnie w hucie w Starych Kościeliskach. Spomiędzy stoków Zadniej i Pośredniej Kopki spada do Doliny Kościeliskiej głęboki Wściekły Żleb, w stoki północno-zachodnie wcina się dolinka Jaroniec mająca wylot na polanie Biały Potok.
Z rzadkich w Polsce roślin na Kościeliskich Kopkach rósł storzan bezlistny (ostatnio nie potwierdzono jego występowania).

</doc>
<doc id="555743" url="https://pl.wikipedia.org/wiki?curid=555743" title="Bałygyczan">
Bałygyczan

Bałygyczan (ros. Балыгычан) – rzeka w azjatyckiej części Rosji, w obwodzie magadańskim; prawy dopływ Kołymy. Długość 400 km, powierzchnia dorzecza 17 600 km².
Powstaje w Górach Kołymskich z połączenia rzek Lewy Bałygyczan i Prawy Bałygyczan, płynie w kierunku północnym, wzdłuż zachodnich stoków Gór Omsukczańskich; w dolnym biegu tworzy liczne meandry i starorzecza.
Zasilanie deszczowo-śniegowe; zamarza od października do maja; spławna na prawie całej długości.

</doc>
<doc id="555744" url="https://pl.wikipedia.org/wiki?curid=555744" title="Onejromancja">
Onejromancja

Onejromancja – sztuka przewidywania przyszłości na podstawie interpretacji snów, w tym także wywoływanych przez rytuały i praktyki magiczne specjalnie w celu jasnowidzenia.
Onejromancja jest praktykowana od najdawniejszych czasów, wzmianki o niej odnaleźć można w zabytkach piśmiennictwa starożytnego. Także Biblia wspomina o snach proroczych (np. Rdz 41. 16-36).
Niezmiennie popularnością cieszą się senniki, zawierające interpretacje symboliki marzeń sennych.

</doc>
<doc id="555745" url="https://pl.wikipedia.org/wiki?curid=555745" title="Filozofia chrześcijańska">
Filozofia chrześcijańska

Filozofia chrześcijańska – termin oznaczający różne kierunki, prądy, tradycje i poglądy filozoficzne bazujące w różnym stopniu na chrześcijaństwie. Zasadność wyróżniania "filozofii chrześcijańskiej", jak i jej zakres znaczeniowy są przedmiotem sporów.
Filozofia chrześcijańska miała powstać w II w. n.e. jako odpowiedź na potrzebę racjonalnego ugruntowania rozwijającej się nowej religii i zmierzenia się z poglądami pogan. Rozwój filozofii chrześcijańskiej przypadać miał na średniowiecze. Wraz z renesansem znaczenie filozofii średniowiecznej miało maleć. Chrześcijańską refleksję filozoficzną odnowiła pod koniec XIX wieku neoscholastyka.
Spór o filozofię chrześcijańską.
Tacy krytycy, jak Émile Bréhier zarzucają pojęciu "filozofia chrześcijańska" nieostrość i nieprzydatność. Sugeruje ono, że istnieje jakiś specyficznie chrześcijański sposób filozofowania, wspólny dla wszystkich „chrześcijańskich filozofów”. Sugeruje też ciągłość pomiędzy okresem patrystycznym, poprzez filozofię średniowieczną, aż do czasów współczesnych. "Chrześcijańska filozofia" łączyć ma także filozofów związanych z katolicyzmem, protestantyzmem i prawosławiem.
Tymczasem jednak myśl filozofów określanych jako „chrześcijańskich” jest bardzo różnorodna i trudna w niej znaleźć takie wspólne elementy. Głębsze badania nad filozofią średniowieczną, uznawanej wcześniej za "par excellence" chrześcijańską, wykazały jej złożoność i różnorodność.
Dodatkowo termin ten luźno operuje słowem "filozofia", uznając za nią również teologię, czy wszelkie przejawy ogólniejszej refleksji nad rzeczywistością. Pomiędzy końcem starożytności a ponownym odkryciem pism Arystotelesa w renesansie XII wieku nie istniała systematyczna filozofia, a jedynie „[s]trzępy doktryn greckich mniej lub bardziej zręcznie doczepione do jakiejś teologii”.
Obrony pojęcia "filozofii chrześcijańskiej" podjęli się XX wieczni neoscholastycy, m.in. Étienne Gilson. Wskazywał on, że mimo braku precyzji, pojęcie to można uznać za użyteczne. Wskazuje ono bowiem na główną cechę filozofii średniowiecznej, jako filozofii przyjmującej za prawdę objawienie biblijne. Starając się zdefiniować filozofię chrześcijańską, pisze:
Nurty chrześcijańskiej refleksji filozoficznej.
Ujmując szeroko "filozofię chrześcijańską", jej początków można szukać w filozofii patrystycznej. Filozoficznie większe znaczenie ma filozofia chrześcijańskiego Wschodu, jako bardziej oryginalna i teoretyczna. Duże znaczenie dla rozwoju myśli chrześcijańskiej miały polemiki z heterodoksyjnym gnostycyzmem, odnowionym w neoplatońskim duchu pogaństwem i manicheizmem. Najwybitniejszymi filozofami patrystycznymi byli św. Augustyn, Orygenes, Klemens z Aleksandrii, Tertullian, Ireneusz z Lyonu i ojcowie kapadoccy.
Wraz z upadkiem Rzymu tradycja refleksji filozoficznej na Zachodzie zanika. Filozofia o charakterze chrześcijańskim praktykowana jest przez filozofów bizantyjskich. Wraz z upadkiem Konstantynopola znaczenie refleksji filozoficznej w prawosławiu zmalało, ale duża część tradycji bizantyjskiej rozpowszechniła się w renesansowych Włoszech.
Na Zachodzie stopniowe odrodzenie filozofii przypada na przełom VIII i IX w. (renesans karoliński), a szczególnie na wiek XI i XII (renesans XII wieku). Praktycznie cała zachodnioeuropejska filozofia średniowieczna ma charakter chrześcijański i w znacznym stopniu podporządkowana jest teologii („philosophia ancilla theologiae”).
Koniec średniowiecza nie oznaczał końca wpływów chrześcijaństwa na filozofię. Rozwija się filozofia związana z protestantyzmem. W nowożytności, doktryna chrześcijańska, jak i chrześcijański Bóg pełnią ważną rolę u tak różnych filozofów jak Kartezjusz, Immanuel Kant czy Søren Kierkegaard.
W XX wieku następuje rozwój neotomizmu, kontynuującego tradycje średniowieczne. Do chrześcijaństwa odwołuje się także personalizm chrześcijański (Jacques Maritain, Pierre Teilhard de Chardin) czy francuska filozofia ducha (Louis Lavelle). Wiele dwudziestowiecznych stanowisk filozoficznych miało również swoje chrześcijańskie oblicze (np. egzystencjalizm chrześcijański Gabriela Marcela, fenomenologia Józefa Tischnera, czy związana z marksizmem teologia wyzwolenia). Bardzo ważną rolę pełni chrześcijaństwo w filozofii rosyjskiej, szczególnie u myślicieli renesansu religijno-filozoficznego.
Etyka chrześcijańska.
Podobnie jak filozofia chrześcijańska, etyka chrześcijańska nie jest pojęciem jednoznacznym. W szczególności, podziały wewnątrz chrześcijaństwa są podstawą dla odmiennych etyk. Również w ramach poszczególnych odłamów chrześcijaństwa, poszczególne tradycje teologiczne i filozoficzne, znajdowały swoje odbicie w odrębnych doktrynach etycznych. W katolicyzmie dominującą doktryną etyczną jest tomizm. 

</doc>
<doc id="555748" url="https://pl.wikipedia.org/wiki?curid=555748" title="Papieska Komisja ds. Kultury">
Papieska Komisja ds. Kultury



</doc>
<doc id="555749" url="https://pl.wikipedia.org/wiki?curid=555749" title="Artur Anders">
Artur Anders

Artur Anders (ur. 21 stycznia 1896, zm. 13 lipca 1976) – niemiecki polityk należący do Socjaldemokratycznej Partii Niemiec (SPD).
Od 17 października 1961 do 17 października 1965 (dwie kadencje) był deputowanym do Bundestagu z ramienia SPD. Wybrany z list w Nadrenii Północnej – Westfalii.

</doc>
<doc id="555754" url="https://pl.wikipedia.org/wiki?curid=555754" title="Papieska Komisja ds. Dialogu Międzyreligijnego">
Papieska Komisja ds. Dialogu Międzyreligijnego



</doc>
<doc id="555756" url="https://pl.wikipedia.org/wiki?curid=555756" title="Wilku">
Wilku

Wilku, właściwie Robert Darkowski (ur. 2 marca 1977 w Warszawie) – polski raper i producent muzyczny, a także przedsiębiorca, reżyser, aktor.
Jest znany przede wszystkim z występów w grupach Molesta Ewenement oraz Hemp Gru. Ponadto współpracował m.in. z takimi grupami i wykonawcami jak: O.S.T.R., Sokół, Junior Stres, Paluch, Kali, Hudy HZD, Jongmen, THS Klika, Pono, Ero, Popek, Małolat, WWO, Zipera, Chada, Fu, Peja, Bosski Roman, Mor W.A., Bez Cenzury, Dixon37 oraz Ras Luta i wielu innych. W 2011 roku został sklasyfikowany na 9. miejscu listy 30 najlepszych polskich raperów według magazynu Machina.
W 2004 roku założył firmę odzieżową DIIL, a w 2007 oficynę wydawniczą HEMP Records, w jej ramach ukazał się szereg albumów formacji Hemp Gru. Działalność przedsiębiorstwa została poszerzona o produkcję video na kanale YouTube/DIILTV.

</doc>
<doc id="555758" url="https://pl.wikipedia.org/wiki?curid=555758" title="Joachim Potocki (1700–1764)">
Joachim Potocki (1700–1764)

Joachim Potocki herbu Pilawa (ur. 1700, zm. 17 lutego 1764) – starosta generalny ruski w latach 1729-1754, generał-lejtnant wojsk koronnych, bibliofil, kolekcjoner. 
Życiorys.
Syn Stefana, marszałka nadwornego koronnego. Poseł województwa bełskiego na sejm 1738 i 1746 roku, poseł ziemi lwowskiej na sejm 1744 roku, poseł ziemi halickiej na sejm 1750 roku, od 25 października 1745 pułkownik artylerii konnej, później generał-major wojsk koronnych od 1750 oraz generał-lejtnant wojsk koronnych od 1754 roku, generał major wojsk koronnych od 1749 roku, komendant fortec pogranicznych w latach 1751-1764.
Był bibliofilem i kolekcjonerem.
Ciało jego zostało pochowane u Franciszkanów w Kamieńcu Podolskim, serce zaś w kościele św. Stanisława w Czortkowie.
Ożenił się w 1748 roku z Ewą Kaniewską (herbu Nałęcz) i miał z nią dzieci:

</doc>
<doc id="555759" url="https://pl.wikipedia.org/wiki?curid=555759" title="Dietrich Bahner">
Dietrich Bahner

Dietrich Bahner (ur. 8 czerwca 1939 w Berlinie; zm. 21 maja 2009 tamże) – niemiecki polityk należący do Unii Chrześcijańsko – Demokratycznej (CDU).
Od 14 grudnia 1976 do 29 marca 1983 (dwie kadencje) był deputowanym do Bundestagu z ramienia CDU.

</doc>
<doc id="555760" url="https://pl.wikipedia.org/wiki?curid=555760" title="Heinz Assmann (polityk)">
Heinz Assmann (polityk)

Heinz Assmann (ur. 19 lipca 1931) – niemiecki polityk należący do Socjaldemokratycznej Partii Niemiec (SPD).
Od 4 listopada 1980 do 29 marca 1983 był deputowanym do Bundestagu z ramienia SPD. Wybrany z list w Nadrenii Północnej – Westfalii.

</doc>
<doc id="555761" url="https://pl.wikipedia.org/wiki?curid=555761" title="Kradzież z włamaniem">
Kradzież z włamaniem

Kradzież z włamaniem ("art. 279 § 1 kk") – zabór rzeczy ruchomej celem jej przywłaszczenia dokonany po uprzednim pokonaniu zabezpieczenia. W dawnym orzecznictwie i literaturze prawa karnego przyjmowano, że zabezpieczenie musi mieć fizyczny charakter. Obecnie coraz częściej spotykany jest pogląd, że włamaniem jest także pokonanie niematerialnego zabezpieczenia (np. złamanie kodu zamka szyfrowego). Nie jest istotne, na ile zabezpieczenie jest w stanie spełnić swoją rolę. Włamanie ma miejsce zawsze, gdy sprawca usuwa sprawną przeszkodę (drzwi zamknięte na klucz, skobel, zamknięte okno, zasunięty zamek błyskawiczny w namiocie) umieszczoną przez właściciela i z której wynika jego wola zabezpieczenia rzeczy przed osobami postronnymi. Sposób pokonania zabezpieczenia jest nieistotny. Sprawca może posłużyć się także oryginalnym kluczem.
Włamanie może nastąpić tylko do zamkniętego pomieszczenia (także pojazdu). Zwykłą kradzieżą będzie zatem zabór roweru przypiętego na łańcuch do parkanu.
Kradzież z włamaniem, w przeciwieństwie do kradzieży nie jest czynem przepołowionym. Sprawca odpowiada za przestępstwo niezależnie od wartości skradzionej rzeczy.
Przestępstwo jest zagrożone karą pozbawienia wolności od 1 roku do 10 lat. W przypadkach mniejszej wagi sąd może orzec karę pozbawienia wolności od 3 miesięcy do lat 5.
Jeśli kradzież z włamaniem popełniono na szkodę osoby najbliższej, ściganie przestępstwa następuje na jej wniosek.

</doc>
<doc id="555762" url="https://pl.wikipedia.org/wiki?curid=555762" title="(84522) 2002 TC302">
(84522) 2002 TC302

(84522) 2002 TC302 – planetoida z grupy obiektów transneptunowych, krążąca wokół Słońca w tzw. rezonansie orbitalnym 2:5 z Neptunem.
Odkrycie i nazwa.
Obiekt (84522) 2002 TC302 został odkryty w programie NEAT w Obserwatorium Palomar 9 października 2002 roku.
Planetoida ta nie ma jeszcze nazwy własnej, a jedynie oznaczenie prowizoryczne i stały numer.
Orbita.
Orbita (84522) 2002 TC302 nachylona jest pod kątem 35˚ do ekliptyki, a jej mimośród wynosi ok. 0,29. Ciało to krąży w średniej odległości 55,4 j.a. wokół Słońca, na jeden obieg potrzebuje ok. 412 lat ziemskich. Peryhelium tego obiektu znajduje się w odległości 39,2 j.a., aphelium zaś 71,6 j.a. od Słońca.
Obiekt ten wykonuje ruch wokółsłoneczny w rezonansie orbitalnym 2:5 z Neptunem.
Właściwości fizyczne.
Ta odległa planetoida ma średnicę szacowaną na ok. 500 km. Jej absolutna wielkość gwiazdowa wynosi ok. 3,94m.

</doc>
<doc id="555763" url="https://pl.wikipedia.org/wiki?curid=555763" title="Herbert Baack">
Herbert Baack

Herbert Baack (ur. 3 lutego 1921 - zm. 5 lipca 2006) – niemiecki polityk należący do Socjaldemokratycznej Partii Niemiec (SPD).
Od 20 października 1969 do 29 marca 1983 (cztery kadencje) był deputowanym do Bundestagu z ramienia SPD. Wybrany z list w Nadrenii Północnej – Westfalii.

</doc>
<doc id="555764" url="https://pl.wikipedia.org/wiki?curid=555764" title="Peter Alltschekow">
Peter Alltschekow

Peter Alltschekow (ur. 28 marca 1949) – niemiecki polityk należący do Socjaldemokratycznej Partii Niemiec (SPD).
Od 20 grudnia 1990 do 10 listopada 1994 był deputowanym do Bundestagu z ramienia SPD. Wybrany został z list w Badenii – Wirtembergii.

</doc>
<doc id="555769" url="https://pl.wikipedia.org/wiki?curid=555769" title="Stefan Walczykiewicz">
Stefan Walczykiewicz

Stefan Walczykiewicz (ur. 17 sierpnia 1886 w Gostyninie, zm. 12 maja 1940 w Łucku) – kapłan diecezji płockiej, biskup pomocniczy diecezji łuckiej, doktor filozofii i teologii. 
Życiorys.
Urodził się w Gostyninie w rodzinie mieszczańskiej 25 lipca 1886 roku. Ojciec Antoni był miejscowym rzemieślnikiem, a matka Anna opiekowała się wielodzietną rodziną. Po ukończeniu gostynińskiej szkoły powszechnej, uczył się w płockim Seminarium Duchownym. Osiągnięcia w nauce spowodowały kontynuowanie studiów na Uniwersytecie Gregoriańskim w Rzymie, gdzie zdobył dwa tytuły doktorskie: z teologii oraz prawa kanonicznego. Święcenia kapłańskie przyjął w 1912 roku. Na parę miesięcy wyjechał do Stanów Zjednoczonych. Po powrocie do Płocka pracował w Wyższym Seminarium Duchownym jako wykładowca, a w 1915 r. otrzymał katedrę teologii moralnej. W niedługim czasie otrzymuje również funkcję prorektora uczelni. Działał społecznie w Radzie Rodzicielskiej przy Szkolnictwie Powszechnym w Płocku, organizował Zjazdy Katolickie w Mławie i Płocku, był znany i lubiany. 20 lipca 1928 roku został mianowany przez Papieża Piusa XI biskupem pomocniczym diecezji łuckiej i biskupem tytularnym Zenopolis in Isaura. Konsekrowany na biskupa 25 listopada 1928 r. w katedrze łuckiej przez ordynariusza diecezji bpa Adolfa Piotra Szelążka w asyście bpa Leona Wetmańskiego, biskupa pomocniczego płockiego. „Znam go od chwili wstąpienia jego do Seminarium. Obok szerokiej wiedzy posiada pięknie urobioną duszę” – pisał bpa A.P. Szelążek w liście do kardynała A. Hlonda z 29 sierpnia 1928 roku. Jako biskup pomocniczy pełnił funkcję wikariusza generalnego diecezji łuckiej. Był także profesorem diecezjalnego seminarium duchownego. 29 kwietnia 1929 roku Konferencja Episkopatu Polski typuje jego osobę na pielgrzymkę do Rzymu związaną z obchodami Roku Świętego. Asystent kościelny Diecezjalnego Instytutu Akcji Katolickiej w Łucku. Przewodniczący diecezjalnej rady artystycznej działającej w ramach Sekcji II nauki i sztuki kurii diecezjalnej w Łucku. W sierpniu 1936 roku został sekretarzem Komisji Episkopatu na Synodzie Plenarnym w Częstochowie. Po wejściu wojsk sowieckich 17 września 1939 roku został aresztowany. Po przesłuchaniach, które mocno nadwątliły jego zdrowie, zmarł w Łucku 12 maja 1940 roku. W uroczystym pogrzebie, który przybrał charakter pochodu przez całe miasto, oprócz parafian, nie zabrakło również przedstawicieli Gminy Żydowskiej. Został pochowany na miejscowym cmentarzu, a mieszkańcy Łucka ufundowali biskupowi pomnik. Monument przetrwał zawieruchę wojenną i dopiero w latach 70. XX wieku wraz z cmentarzem został zniszczony.
Nie został przedstawiony w pracy ks. Romana Dzwonkowskiego pt. „Leksykon duchowieństwa polskiego represjonowanego w ZSRS 1939-1988”, Lublin 2003. Dnia 8 września 1991 bp Roman Marcinkowski odsłonił i poświęcił tablicę pamiątkową ku jego czci w kościele parafialnym w Gostyninie. Podobna tablica została także odsłonięta w kościele katedralnym w Łucku w 1995 roku − jest tam upamiętniony razem z ordynariuszem diecezji biskupem Adolfem Szelążkiem.

</doc>
<doc id="555770" url="https://pl.wikipedia.org/wiki?curid=555770" title="Akwilin">
Akwilin

Akwilin — imię męskie pochodzenia łacińskiego, pochodzące od nazwy ludu łacińskiego i oznaczające "brunet, ciemny". Patronem tego imienia jest jeden z męczenników sycylijskich (zm. w 180 roku). Po łacińsku: Aquilin.
Żeński odpowiednik: Akwilina
Akwilin imieniny obchodzi 17 lipca i 19 października.

</doc>
<doc id="555773" url="https://pl.wikipedia.org/wiki?curid=555773" title="Alcohol 120%">
Alcohol 120%

Alcohol 120% – aplikacja będąca połączeniem programu do nagrywania płyt CD i DVD z emulatorem wirtualnych napędów. Od wersji 1.9.8.7117 zawiera program A.C.I.D Wizard.
Obsługiwane formaty.
Czyta:
Zapisuje:
Pliki DVD można zapisywać tylko w *.mds/.mdf
Alcohol 52%.
Alcohol 52% jest wersją Alcohol 120% bez możliwości wypalania obrazów płyt. Nadal może je tworzyć, i montować w jednym z 31 wirtualnych napędów tak jak robi to Alcohol 120%.
Program domyślnie instaluje pasek narzędzi „Protection Database Search Toolbar” (typowy adware), możliwe jest jednakże jego usunięcie.
Alcohol 68%.
Alcohol 68% był w zamierzeniu wersją Alcohol 120%, która pozwalała wyłącznie na wypalanie obrazów płyt, bez możliwości ich emulacji. Wersja ta nie była popularna i zaprzestano nad nią prac.

</doc>
<doc id="555774" url="https://pl.wikipedia.org/wiki?curid=555774" title="Catanzaro Calcio 2011">
Catanzaro Calcio 2011



</doc>
<doc id="555775" url="https://pl.wikipedia.org/wiki?curid=555775" title="U.S. Catanzaro">
U.S. Catanzaro



</doc>
<doc id="555776" url="https://pl.wikipedia.org/wiki?curid=555776" title="Sperat">
Sperat

Sperat – imię męskie pochodzenia łacińskiego. Wywodzi się od słowa oznaczającego "pragnący, mający nadzieję". Wśród patronów – jeden z męczenników sycylijskich (zm. w 180 roku).
Sperat imieniny obchodzi 17 lipca.

</doc>
<doc id="555780" url="https://pl.wikipedia.org/wiki?curid=555780" title="Tamara Rotolo">
Tamara Rotolo



</doc>
<doc id="555782" url="https://pl.wikipedia.org/wiki?curid=555782" title="Rezonator kwarcowy">
Rezonator kwarcowy

Rezonator kwarcowy – element elektroniczny, którego zasada działania oparta jest na zjawisku piezoelektrycznym w krysztale kwarcu. Przyrząd ma za zadanie stabilizację częstotliwości drgań oscylatorów elektronicznych. Częstotliwości pracy tego typu rezonatorów zawierają się w granicach od kilkudziesięciu kHz do kilkudziesięciu MHz, zaś w wykonaniach specjalnych osiągają nawet setki MHz.
Rezonatory kwarcowe mogą stabilizować drgania w układach elektronicznych z dostatecznie dużą precyzją, dzięki czemu znajdują zastosowanie w radiotechnice, technice cyfrowej jako lokalne wzorce częstotliwości i czasu.
Zasada działania opiera się na wzajemnym sprzężeniu pola elektrycznego z mechanicznym polem odkształceń płytki kwarcowej. Sprzężenie to zachodzi dzięki zjawiskom piezoelektrycznym zachodzącym w krysztale kwarcu. Pole elektryczne uzyskiwane jest zwykle za pomocą naniesionych na płytkę kwarcową cienkich elektrod metalowych i podaniu na nie napięcia. Jeśli napięcie to jest zmienne w czasie, to obserwuje się zjawisko rezonansów mechanicznych płytki na określonych częstotliwościach, przy czym istnieje duża liczba (teoretycznie nieskończenie wielka) sposobów drgań płytek. Sposób drgania płytki zależy od jej orientacji krystalograficznej, kształtu oraz rodzaju naniesionych elektrod. Do najczęściej stosowanych kształtów należą belki, widełki (rezonatory kamertonowe) oraz dyski.
Każdy rezonator obok częstotliwości podstawowej (tzw. mod podstawowy), może też drgać z częstotliwościami ponadpodstawowymi (tzw. owertony – zwykle nieparzyste wielokrotności modu podstawowego) oraz pasożytniczymi.
Na schemacie:
W zakresie drgań podstawowych płytka może drgać w rezonansie szeregowym bądź równoległym.
Rezonanse te są położone blisko siebie na osi częstotliwości, przy czym rezonans szeregowy zachodzi dla częstotliwości
Rezonatory kwarcowe znalazły zastosowanie nie tylko w układach oscylatorów elektronicznych, lecz także jako elementy składowe filtrów wąskopasmowych oraz jako baza do konstrukcji tzw. mikrowag kwarcowych (QCM – ang. "quartz crystal microbalance" – ew. QMB), czyli czujników stężeń substancji zawartych w gazach i cieczach.

</doc>
<doc id="555785" url="https://pl.wikipedia.org/wiki?curid=555785" title="Cesena FC">
Cesena FC

Cesena FC – włoski klub piłkarski z siedzibą w Cesenie.
Historia.
21 kwietnia 1940 została założona Associazione Calcio Cesena. Do Serie B po raz pierwszy awansowała w 1968 roku, a historyczny awans do Serie A piłkarze tego klubu zaliczyli w roku 1973. W debiutanckim sezonie zajęła 11. miejsce. W kolejnym powtórzyła sukces i utrzymała się w najwyżej klasie rozgrywkowej. W sezonie 1975/76 Cesena zaskakując wszystkich zajęła doskonałe 6. miejsce w lidze i dostała prawy gry w Pucharze UEFA. Był to jednak jednorazowy wyczyn i po zakończeniu kolejnego sezonu drużyna została zdegradowana.
Drugi awans do Serie A uzyskali po zakończeniu sezonu w 1981, jednak nie zabawili tam długo i w 1983 po raz kolejny znajdują się w Serie B na następne 4 lata.
Po degradacji w roku 1991 Cesena mogła awansować do Serie A w roku 1994. Mieli wtedy drużynę, w której grali między innymi Alessandro Teodorani, Emiliano Salvetti, czy Dario Hübner. Był to zespół pełen perspektyw, jednakże piłkarze przegrali awans w barażach. W sezonie 2011/2012 zespół Ceseny zajął ostatnie 20. miejsce w rozgrywkach Serie A i spadł do drugiej ligi.
Dotychczas zespół grał 10 sezonów w Serie A, 27 sezonów w Serie B, 19 sezonów w Serie C, oraz 5 sezonów w Serie D.
Po zakończeniu sezonu 2017/18 klub ogłosił upadłość. Firma Cesena Football Club S.p.A., która została nową spadkobiercą sportowego tytułu Associazione Calcio Cesena, połączyła się z Associazione Sportiva Dilettantistica Romagna Centro (dawniej Polisportiva Martorano, założony w latach pięćdziesiątych), tworząc 23 lipca 2018 Cesena FC.

</doc>
<doc id="555786" url="https://pl.wikipedia.org/wiki?curid=555786" title="A.C. Cesena">
A.C. Cesena



</doc>
<doc id="555792" url="https://pl.wikipedia.org/wiki?curid=555792" title="Petit (piłkarz)">
Petit (piłkarz)

Petit, właśc. Armando Gonçalves Teixeira (ur. 25 września 1976 w Strasburgu) – portugalski trener i piłkarz występujący na pozycji pomocnika; reprezentant kraju, obecny trener Belenenses SAD.
Życiorys.
Dwukrotnie został mistrzem Portugalii. W 2001 roku zdobył to trofeum z Boavistą Porto, a cztery lata później z Benfiką Lizbona.
W reprezentacji Portugalii zadebiutował 2 czerwca 2001 w meczu przeciwko Irlandii. Na Mistrzostwach Świata 2006 z reprezentacją kraju zajął czwarte miejsce.

</doc>
<doc id="555796" url="https://pl.wikipedia.org/wiki?curid=555796" title="US Cremonese">
US Cremonese

Unione Sportiva Cremonese – włoski klub piłkarski z siedzibą w Cremonie. Został założony w 1903 roku.

</doc>
<doc id="555797" url="https://pl.wikipedia.org/wiki?curid=555797" title="David Doyle">
David Doyle

David Fitzgerald Doyle (ur. 1 grudnia 1929 w Omaha, zm. 26 lutego 1997 w Los Angeles) – amerykański aktor telewizyjny, teatralny i filmowy pochodzenia irlandzkiego, najbardziej znany jako detektyw John Bosley w serialu ABC "Aniołki Charliego" (1976-81). Za tę postać w roku 1977 był nominowany do nagrody Emmy, a w 1980 zdobył nominację do nagrody Złotego Globu jako najlepszy aktor drugoplanowy w serialu.
Zmarł 26 lutego 1997 roku w Los Angeles w stanie Kalifornia w wieku 67 lat na atak serca.
Był dwukrotnie żonaty: z Rachel, która zmarła w 1968 roku, będąc pod wpływem narkotyków, po obrażeniach na klatce schodowej, i Anne Nathan (od 1969 do jego śmierci – 26 lutego 1997).

</doc>
<doc id="555798" url="https://pl.wikipedia.org/wiki?curid=555798" title="Stefan Casiraghi">
Stefan Casiraghi

Stefan Casiraghi, "Stefano Casiraghi" (ur. 8 września 1960 w Como, zm. 3 października 1990 w Monako) – włoski biznesmen, sportowiec, motorowodniak; poprzez małżeństwo z księżniczką Karoliną związany był z monakijską rodziną książęcą.
Powiązania rodzinne i edukacja.
Stefano Casiraghi urodził się 8 września 1960 roku w Como we włoskim regionie Lombardia.
Jego rodzicami byli Giancarlo Casiraghi, potomek mniejszej włoskiej arystokracji i jego małżonka, Fernanda z domu Biffi, włoska biznesmen.
Miał troje rodzeństwa: brata Marca Casiraghiego (ur. 1947), siostrę Rosalbę Bianchi (ur. 1950) i brata Danielego Casiraghiego (ur. 1953 lub 1954, zm. 2016).
W dzieciństwie zainteresował się wyścigami łodzi motorowych, a pierwsze swoje treningi odbywał na jeziorze Como. Wychowywał się w miejscowości Fina Mornasca. Rozpoczął studia ekonomiczne na uniwersytecie w Mediolanie, ale ich nie ukończył ze względu na rozpoczęcie pracy zawodowej razem z ojcem i starszym bratem, Marco.
Jego ojciec, Giancarlo Casiraghi, zmarł 23 stycznia 1998, a trzy dni później księżniczka Karolina uczestniczyła w ceremonii pogrzebowej w Fina Mornasco.
W grudniu 2016 zmarł brat Stefana, Daniel Casiraghi. W pogrzebie w Mediolanie wzięli udział księżna Hanoweru wraz z synami, Andreą i Pierre’em.
Kariera zawodowa i sportowa.
W 1984 roku założył w Monako przedsiębiorstwo budowlane Engeco. W okresie narodzin swojego pierwszego dziecka był dyrektorem butiku Christiana Diora w Monte Carlo. Był również deweloperem przynajmniej trzech tysięcy apartamentów w księstwie.
Przez większą część kariery współpracował z ojcem w rozbudowie rodzinnego przedsiębiorstwa. Amerykańska prasa opisywała go jako finansistę. W 1990 roku był przewodniczącym Cogefar France, przedsiębiorstwa konstrukcyjnego, będących jedną z filii Fiata.
W czasie ponad dwudziestu lat kariery sportowej wystartował w osiemdziesięciu wyścigach motorowodnych.
W 1984 na jeziorze Como ustanowił rekord świata w szybkości płynięcia łodzią motorową, który wynosił 172 mph. W tym samym roku przepłynął odcinek z Lyonu do Maroka, a księżniczka Karolina była drugim kierowcą jego łodzi.
W 1989 roku w Atlantic City został mistrzem świata w przybrzeżnych wyścigach łodzi motorowych.
Stefan Casiraghi kilkakrotnie opowiadał w wywiadach, że zdaje sobie sprawę z ryzyka, jakie niesie uprawianie tego sportu (od 1987 do 1990 roku w wypadkach łodzi motorowych zginęło czternaście osób, w tym trzy lata wcześniej jego bliski przyjaciel). Jego rodzina nigdy nie poprosiła go, by z tego zrezygnował, mimo że martwili się o jego bezpieczeństwo.
Życie prywatne.
W 1982 podczas jednej z dyskotek w Monte Carlo poznał księżniczkę Karolinę, córkę panującego w Księstwie Monako księcia Rainiera III i księżnej Grace, amerykańskiej aktorki, która we wrześniu tego samego roku zginęła wskutek obrażeń odniesionych w wypadku samochodowym. Karolina była o trzy lata starsza od Stefana i rozwiedziona ze swoim pierwszym mężem.
Stefan i Karolina zaczęli się spotykać, a Casiraghi zaczął towarzyszyć rodzinie Grimaldich w oficjalnych uroczystościach. 19 grudnia ogłoszono zaręczyny pary. Ślub cywilny odbył się 29 grudnia 1983. Ze względu na rozwód księżniczki, nie doszło do ślubu kościelnego pary. Uroczystości były skromne, uczestniczyło w nich niewiele osób. Zaproszeń nie otrzymali między innymi mieszkający w Stanach Zjednoczonych członkowie rodziny księżnej Grace.
W maju 1984 przedstawiciele Pałacu Monako potwierdzili, że latem księżniczka Karolina spodziewa się narodzin swojego pierwszego dziecka, potwierdzając tym samym doniesienia, że ślub z Casiraghim został przyspieszony ze względu na błogosławiony stan księżnej. W tym samym czasie ogłoszono, że matką zostanie po raz drugi inna popularna europejska księżna, Diana, księżna Walii, żona księcia Karola i synowa królowej Elżbiety II. Stefan i Karolina zostali rodzicami 8 czerwca, na świat przyszedł ich syn, który otrzymał imiona Andrea Albert Pierre. Chłopiec jest pierwszym wnukiem księcia Rainiera III i księżnej Grace.
3 sierpnia 1986 Karolina urodziła córkę, Charlotte Marie Pomeline, a 5 września 1987 przyszło na świat jej trzecie dziecko, Pierre Rainier Stefano.
W 1992 roku Karolina otrzymała kościelne stwierdzenie nieważności małżeństwa z Filipem Junotem, a jednocześnie uznano za ważny jej ślub z Casiraghim (dwa i pół roku po jego śmierci). To zapewniło jej dzieciom miejsca w linii sukcesji monakijskiego tronu.
2 lipca 2012 w Monte Carlo ogłoszono zaręczyny najstarszego syna Stefana, Andrei Casiraghiego, z wieloletnią partnerką, Tatianą Santo Domingo. 18 listopada przyszła synowa Karoliny oficjalnie potwierdziła, że para spodziewa się narodzin pierwszego dziecka. 21 marca 2013 w Londynie urodził się pierwszy wnuk Stefana i Karoliny, Aleksander Casiraghi. 31 sierpnia tego samego roku Andrea i Tatiana wstąpili w związek małżeński, zapewniając swojemu synowi prawa sukcesyjne i ewentualne dziedziczenie tronu po swoim wuju i babce.
W lipcu 2013 do mediów trafiły zdjęcia córki Stefana, Charlotte, wskazujące na to, że ona również zostanie matką, co potwierdziła miesiąc później podczas wakacji na włoskiej wyspie Capri. 17 grudnia w Monte Carlo urodziła syna, Rafała Elmaleh. Ojcem dziecka jest ówczesny partner Casiraghi, francuski aktor Gad Elmaleh. Ze względu na brak ślubu pomiędzy rodzicami, Rafał nie został wpisany na linię sukcesji tronu.
6 listopada 2014 podano do informacji, że Andrea i Tatiana spodziewają się narodzin swojego drugiego dziecka. 12 kwietnia 2015 w Londynie przyszła na świat jej pierwsza wnuczka, India Casiraghi. Księżna Hanoweru i Vera Santo Domingo oficjalnie ogłosiły narodziny dziewczynki dwa dni później.
W grudniu 2014 młodszy syn Stefana, Pierre, zaręczył się z włoską arystokratką Beatrice Borromeo. 25 lipca Casiraghi i Borromeo wzięli ślub cywilny w Pałacu Książęcym w Monako, natomiast 1 sierpnia na włoskiej wyspie Isola Bella zawarli sakramentalny związek małżeński.
3 listopada 2016 hiszpański magazyn "Hola" podał do informacji, że Casiraghi i Borromeo spodziewają się narodzin swojego pierwszego dziecka. Syn pary i czwarty wnuk księżnej Hanoweru urodził się 28 lutego 2017 roku w Klinice imienia Księżnej Grace w Monak o i zajął ósme miejsce w linii sukcesji tronu. Księżna Hanoweru poinformowała o tym w oficjalnym oświadczeniu, wydanym wspólnie z drugą babcią chłopca, hrabianką Paolą Marzotto w dniu 1 marca. 2 marca podano, że nowy potomek rodziny książęcej otrzymał imiona Stefan Herkules Karol na cześć swojego tragicznie zmarłego dziadka.
W listopadzie 2017 francuskie media poinformowały o trzeciej ciąży Tatiany Casiraghi.
24 marca 2018 w czasie dorocznego Rose Ball potwierdzono, że Charlotte Casiraghi zaręczyła się ze swoim partnerem, Dimitrim Rassamem, a Pierre i Beatrice Casiraghi spodziewają się narodzin drugiego dziecka.
Osoba związana z rodziną książęcą.
Decyzją księcia Rainiera III Stefan Casiraghi nie otrzymał żadnego tytułu szlacheckiego po ślubie z księżniczką. Jego dzieci nie mogły zostać wpisane na listę sukcesji monakijskiego tronu, ponieważ Karolina była rozwiedziona (zmieniło się to w 1992, gdy otrzymała kościelne stwierdzenie nieważności małżeństwa z Filipem Junotem).
Casiraghi uczestniczył w tradycyjnych wydarzeniach w Księstwie, takich jak obchody Narodowego Dnia Monako w listopadzie, bal Rose w marcu i bal Czerwonego Krzyża w sierpniu.
W 1983 razem z księciem Albertem II uczestniczył w wyścigu Grand Prix Formuły 1 w Monako.
W lutym 1984 poleciał z rodziną książęcą do Waszyngtonu, by uczestniczyć w uroczystym obiedzie związanym z działalnością Fundacji Księżnej Grace. 25 września 1984 byli wśród publiczności na koncercie Franka Sinatry w Paryżu.
W styczniu 1985 wspólnie wzięli udział w Paryskim Tygodniu Mody. W październiku 1986 towarzyszył księciu Rainierowi III, swojej żonie, szwagierce i szwagrowi w odsłonięciu popiersia księżnej Grace.
W 1989 pojawili się razem na festiwalu filmowym w Cannes. 28 czerwca Casiraghi był gościem obchodów czterdziestolecia panowania Rainiera III.
Wypadek i śmierć.
We wrześniu 1990 łódź Stefana Casiraghiego wybuchła podczas wyścigu na wyspie Guernsey. Mężczyzna nie doznał żadnych obrażeń.
3 października 1990 wystartował w wyścigu na Morzu Śródziemnym i po jego ukończeniu zamierzał zaprzestać dalszej kariery sportowej w motorowodniactwie. Po około trzydziestu minutach zawodów doszło do wypadku. Prowadzona przez Casiraghiego łódź "Pinot di Pinot", przy prędkości 108 mph, uderzyła w jedną z wysokich fal i odwróciła się do góry dnem. Pilot Patrice Innocenti wypadł z łodzi i przeżył wypadek. Casiraghi został znaleziony po kilkunastu minutach, ale nie udało się go uratować.
Do zdarzenia doszło osiem lat po tym, jak księżna Grace (teściowa Casiraghiego, której nigdy nie poznał) zginęła w wypadku samochodowym. W oficjalnym oświadczeniu Pałacu przyznano, że rodzina książęca "jest w stanie szoku".
W dniu wypadku 33-letnia księżniczka Karolina przebywała w Paryżu, gdzie miała uczestniczyć w pokazie kolekcji Karla Lagerferda. Po usłyszeniu tragicznej wiadomości wróciła do Monako, a jej miejsce na widowni pokazu udekorowano czarną wstążką.
Biegli badający sprawę wypadku uznali, że gdyby łódź włoskiego zawodnika wyposażona była w specjalny baldachim, mógłby on przeżyć to zdarzenie.
Msza pogrzebowa Stefana Casiraghiego miała miejsce w ósmą rocznicę pogrzebu księżnej Grace w katedrze Świętego Mikołaja w Monako. Został pochowany w Kaplicy Pokoju w Monako obok Pierre’a, księcia Valentinois. W uroczystości uczestniczyli członkowie monakijskiej rodziny książęcej i francuski aktor Alain Delon.
Spuścizna.
Stefan Casiraghi osierocił troje dzieci, sześcioletniego Andreę, pięcioletnią Charlotte i trzyletniego Pierre’a. Najmłodszy syn, uznawany za najbardziej podobnego do ojca, również studiował ekonomię na Uniwersytecie w Mediolanie.
Nieco ponad osiem lat po śmierci męża, księżniczka Karolina ponownie wyszła za mąż, za Ernesta Augusta V, księcia Hanoweru i otrzymała tytuł Jej Królewskiej Wysokości Księżnej Hanoweru. W 1999 urodziła córkę, księżniczkę Aleksandrę.
Jego imię noszą: jego syn Pierre Rainier Stefan Casiraghi (ur. 1987), jego pierwszy wnuk Aleksander Andrea Stefan Casiraghi (syn Andrei i Tatiany Casiraghich, ur. 21 marca 2013) i jego czwarty wnuk Stefan Herkules Karol Casiraghi (syn Pierre’a i Beatrice Casiraghich, ur. 28 lutego 2017).
Genealogia.
Rodzina Casiraghich.
 Giancarlo Casiraghi (1925-1998)
 m. Fernanda Casiraghi z d. Biffi (1926-)
 s. Marco Casiraghi (1947)
 m. Cecilia Casiraghi z d. Fossa
 c. Gaia Boroni z d. Casiraghi
 m. Mauro Boroni
 s. syn Boroni (2005/6)
 c. córka Boroni (2005/6)
 c. Afra Marchetti z d. Casiraghi
 m. Carlo Marchetti (2006-nadal)
 s. Gianmarco Marchetti (1988)
 c. Rosalba Bianchi z d. Casiraghi (1950)
 m. Massimo Bianchi
 c. Francesca Bianchi
 c. Nicole Bianchi (1981)
 s. Stefan Casiraghi (1960-1990)
 m. księżniczka Karolina z Monako (1983-1990, jego śmierć)
 s. Andrea Casiraghi (1984-)
 m. Tatiana Casiraghi z d. Santo Domingo (2013-nadal)
 s. Aleksander Casiraghi (2013-)
 c. India Casiraghi (2015-)
 s. Maks Casiraghi (2018-)
 c. Charlotte Casiraghi (1986)
 r. Gad Elmaleh
 s. Rafał Elmaleh (2013-)
 s. Pierre Casiraghi (1987-)
 m. Beatrice Casiraghi z d. Borromeo (2015-nadal)
 s. Stefan Casiraghi (2017-)
 s. Daniele Casiraghi (1953/4-2016)
 m. Laura Casiraghi z d. Sabatini (1956-2009)
 c. Fernanda Casiraghi (1977)
 c. Marzia Casiraghi
 m. (2013-nadal)

</doc>
<doc id="555799" url="https://pl.wikipedia.org/wiki?curid=555799" title="Justa">
Justa

Justa - imię żeńskie pochodzenia łacińskiego, odpowiednik męskiego imienia Just. Oznacza "słuszna, sprawiedliwa, właściwa". Wśród świętych - św. Justa, męczennica z Sewilli, zmarła razem z siostrą Rufiną ok. 287.
Justa imieniny obchodzi 19 lipca.

</doc>
<doc id="555802" url="https://pl.wikipedia.org/wiki?curid=555802" title="Shutter">
Shutter



</doc>
<doc id="555807" url="https://pl.wikipedia.org/wiki?curid=555807" title="Charlotte Casiraghi">
Charlotte Casiraghi

Charlotte Casiraghi, zamężna Rassam ("Charlotte Marie Pomeline Casiraghi", ur. 3 sierpnia 1986 w Monte Carlo) – potomkini monakijskiej rodziny książęcej, córka Stefana Casiraghi i Karoliny, księżnej Hanoweru; filozof.
Charlotte urodziła się w Monte Carlo jako drugie dziecko Stefana Casiraghi i księżniczki Karoliny z Monako.
W 2007 ukończyła studia na kierunku filozofia na Sorbonie w Paryżu.
Zajmuje jedenaste miejsce w linii sukcesji monakijskiego tronu.
Nie posiada tytułów szlacheckich. Regularnie bierze udział w oficjalnych wydarzeniach, które odbywają się w Księstwie Monako. Jej obszary zainteresowań obejmują przede wszystkim filozofię i jeździectwo. Angażuje się w działalność monakijskich fundacji.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Powiązania rodzinne i edukacja.
Charlotte urodziła się 3 sierpnia 1986 roku w klinice imienia księżnej Grace w Monte Carlo.
Jej rodzicami są Stefano Casiraghi, pochodzący z rodziny włoskich przemysłowców branży naftowej i Karolina, księżna Hanoweru, księżniczka Monako, w latach 1957 - 1958 oraz 2005 - 2014 następczyni monakijskiego tronu. Poprzez trzecie małżeństwo matki jej ojczymem jest Ernest August V, książę Hanoweru.
Jej dziadkami są ze strony matki Rainier III, władca Monako w latach 1949 - 2005 i Grace, księżna Monako, amerykańska aktorka, zdobywczyni Nagrody Akademii Filmowej; natomiast ze strony ojca Giancarlo Casiraghi i Fernanda Casiraghi.
Ma dwóch braci, Andreę i Pierre’a, przyrodnią siostrę ze strony matki, księżniczkę Aleksandrę oraz dwoje przybranych braci z małżeństwa matki z księciem Hanoweru, księcia Ernesta Augusta i księcia Krystiana.
Imię otrzymała na cześć swojej prababki, Charlotte, księżnej Valentinois. Jej rodzicami chrzestnymi zostali Massimo Bianchi i Albina de Boisrouvray.
W 1990 roku ojciec Charlotte zginął w wypadku podczas wyścigów łodzi motorowych.
Edukacja.
Charlotte ukończyła École de la République w Saint-Rémy-de-Provence, a w 2004 roku także Lycée François Couperin w Fontainebleau. W 2007 roku uzyskała dyplom filozofii na Sorbonie w Paryżu.
Kariera zawodowa.
Charlotte Casiraghi pracowała jako dziennikarka. W 2007 roku współpracowała z brytyjską gazetą "The Independent", w 2008 z "AnOther", a w 2009 z "Above". Poprzez pracę w ostatnim z wymienionych magazynów zaprzyjaźniła się ze Stellą McCartney, z którą przeprowadzała wywiad do pierwszego wydania gazety. Wraz z dwoma przyjaciółmi otworzyła magazyn "Ever Manifesto", traktujący o sprawach ekologii, ale wiążący je z modą. 21 września 2009 ogłosiła, że planuje wydać 3000 kopii tej gazety o wpływie rozwoju mody na światowe środowisko. Dokonała tego podczas tygodni mody w Paryżu i Mediolanie.
Od najmłodszych lat uprawia skoki przez przeszkody. W latach 2001–2004 była członkinią drużyny Marionnaud Marcela Roziera i dzięki temu brała udział w zawodach, zarówno juniorskich, jak i amatorskich. Trenowana była przez obydwu synów Roziera, Philippe i Thierry’ego.
W czerwcu 2009 pojawiła się razem ze swoim wujem Albertem w programie na antenie francuskiej telewizji "Stade 2", gdzie poinformowała, że rozpoczyna występy w Global Champions Tour – oficjalnym tourze zajmującym się zawodami w skokach przez przeszkody. Po czterech i pół roku przerwy od sportu, wciąż trenowana przez Thierry’ego Roziera, zadebiutowała w zawodach wspomnianego cyklu w Monte Carlo. W sezonie 2010 odnotowała osiem występów; w 2011 w swoim ojczystym księstwie odnotowała najlepszy występ w dotychczasowej karierze.
Obecnie występuje jedynie w pokazowych zawodach jeździeckich w Monako.
Jest ambasadorką "Gucci". 20 stycznia 2015 została ogłoszona globalnym ambasadorem niemieckiej marki "Montblanc".
Jako dyplomowany filozof, uczestniczy w dorocznych debatach filozoficznych w księstwie.
19 lutego 2018 wydana została jej książka pod tytułem "Archipel des passions". Casiraghi napisała ją wspólnie ze swoim profesorem filozofii, Robertem Maggiori. Książkę zadedykowała swojemu ojcu.
1 czerwca ogłoszono, że Casiraghi przyjęła rolę patrona w misji odbudowy i restauracji Horseshoe Staircase w królewskiej rezydencji w Fontainebleau.
W marcu 2019 została współproducentem filmu "Notre Dame du Nil"
Osoba związana z rodziną książęcą.
Charlotte Casiraghi nie jest członkinią monakijskiej rodziny książęcej, dlatego tylko okazyjnie bierze udział w oficjalnych wystąpieniach. Regularnie uczestniczy w publicznych świętach w księstwie, obchodach Narodowego Dnia Monako, balach charytatywnych i wydarzeniach sportowych, głównie zawodach jeździeckich. Ponadto jest gościem europejskich tygodni mody i ceremonii wręczenia nagród filmowych.
Od 28 lutego 2017 zajmuje dziewiąte miejsce w linii sukcesji monakijskiego tronu. Zgodnie z Konstytucją Księstwa Monako, zostanie wykreślona z tej listy, gdy władcą zostanie jej wujeczny brat, książę Jakub. Casiraghi nie posiada żadnych szlacheckich tytułów, bo te dziedziczone są tylko w linii męskiej, a jej ojciec takowych nie posiadał. W mediach niekiedy referowana jest jako "księżniczka Monako", co jest błędem.
W dniu narodzin nie była brana pod uwagę jako potencjalna kandydatka do dziedziczenia tronu Monako, ponieważ związek jej rodziców nie był uznany za legalny (Karolina i Stefan byli związani wyłącznie ślubem cywilnym - księżniczka zawarła wcześniej ślub kościelny i była rozwiedziona). W 1992 (dwa lata po śmierci ojca Charlotte) papież Jan Paweł II stwierdził kościelną nieważność pierwszego małżeństwa księżniczki Karoliny, dzięki czemu jej drugi związek uznano za ważny, a Charlotte, Andrea i Pierre zostali wpisani do listy sukcesji.
Od kwietnia 2005 do grudnia 2014 jej matka była następczynią monakijskiego tronu i objęłaby go w przypadku bezpotomnej śmierci swojego młodszego brata, księcia Alberta II. Narodziny jego dwójki dzieci, księcia Jakuba i księżniczki Gabrieli, zminimalizowały szanse rodziny Casiraghich na przejęcie władzy w państwie.
Charlotte jest patronką, jednym ze sponsorów i regularnym uczestnikiem jeździeckiego turnieju "Longines Pro-Am Cup". Rozgrywany jest on każdego roku w ramach International Jumping Monte Carlo, profesjonalnych zawodów, odbywających się w ramach Longines Global Champions Tour. Dochód z imprezy zasila konta fundacji "AMADE", której prezydentem jest matka Casiraghi, księżna Hanoweru. Charlotte wygrała ten turniej w 2014 roku w parze ze swoją przyjaciółką, Edwiną Tops-Alexander.
Życie prywatne.
W 2011 roku związała się z francuskim aktorem komediowym marokańskiego pochodzenia, Gadem Elmaleh.
17 grudnia 2013 w Monako urodził się syn pary, Rafał Elmaleh. O jego narodzinach w oficjalnym oświadczeniu poinformowała księżna Hanoweru. Chłopiec nie został wpisany do linii sukcesji monakijskiego tronu, bo jego rodzice nie zawarli dynastycznego związku małżeńskiego.
12 maja 2016 Elmaleh potwierdził, że rozstał się z Casiraghi. Mężczyzna wyjechał do Stanów Zjednoczonych, gdzie kontynuuje karierę aktorską; natomiast syn pary wychowuje się z matką we Francji i w Monako.
W grudniu 2016 związała się z Dimitrim Rassamem, producentem filmowym, synem francuskiej aktorki Carole Bouquet i producenta filmowego Jeana-Pierre’a Rassama. 24 marca 2018 w czasie dorocznego Rose Ball potwierdzili swoje zaręczyny.
23 października 2018 w Monako przyszło na świat ich pierwsze dziecko, syn Baltazar Rassam. O wydarzeniu poinformowały w oficjalnym oświadczeniu księżna Hanoweru i Carole Bouquet.
1 czerwca 2019 Casiraghi i Rassam zawarli cywilny związek małżeński w Pałacu Książęcym w Monako, wskutek czego ich syn Baltazar został wpisany na dwunaste miejsce linii sukcesji. Panna młoda wystąpiła w sukni zaprojektowanej przez włoskiego projektanta Giambattistę Balli oraz w biżuterii należącej do jej babki, księżnej Grace. Świadkiem ceremonii była księżniczka Aleksandra z Hanoweru. Casiraghi zdecydowała o pozostawieniu swojego panieńskiego nazwiska.
29 czerwca 2019 miała miejsce religijna ceremonia zaślubin w wierze katolickiej w Abbaye Sainte-Marie de Pierredon w Saint-Rémy-de-Provence we Francji. Casiraghi wystąpiła w sukni, którą zaprojektował Giambattista Valli.

</doc>
<doc id="555808" url="https://pl.wikipedia.org/wiki?curid=555808" title="Minneapolis-Saint Paul">
Minneapolis-Saint Paul

 
Minneapolis-Saint Paul – The Twin Cities – to piętnasta pod względem liczby ludności aglomeracja w Stanach Zjednoczonych i najgęściej zaludniony obszar w Minnesocie. Największe miasta to Minneapolis, Saint Paul i Bloomington. Cała aglomeracja liczy ponad trzy miliony mieszkańców.

</doc>
<doc id="555810" url="https://pl.wikipedia.org/wiki?curid=555810" title="Funkcja kardynalna">
Funkcja kardynalna

Funkcja kardynalna – funkcja, której wartościami są liczby kardynalne. Zwykle tej nazwy używa się gdy, dodatkowo, wartości funkcji są "nieskończonymi" liczbami kardynalnymi. Często funkcje te są klasami.
Funkcje kardynalne są jednym z najbardziej widocznych "połączeń" teorii mnogości z innymi dziedzinami matematyki. Dostarczają one wygodnego języka do opisu różnych własności obiektów matematycznych i są również interesującym obiektem badań samym w sobie.
Funkcje kardynalne w topologii.
Funkcje kardynalne są szeroko używane w topologii, gdzie są bardzo wygodnym narzędziem w opisie własności przestrzeni topologicznych. Na przykład rozważa się następujące funkcje kardynalne:
Funkcje kardynalne w teorii algebr Boole’a.
Funkcje kardynalne są często używanym narzędziem do opisu i badania algebr Boole’a. Rozważa się, na przykład, następujące funkcje:
Funkcje kardynalne w algebrze.
Funkcje kardynalne w algebrze są mniej wyeksponowane, niemniej jednak są one tam obecne. Przykładami takich funkcji są:

</doc>
<doc id="555812" url="https://pl.wikipedia.org/wiki?curid=555812" title="Komunistyczna Partia Ukrainy">
Komunistyczna Partia Ukrainy

Komunistyczna Partia Ukrainy, KPU (ukr. Комуністи́чна па́ртія Украї́ни) – ukraińska partia polityczna, założona 19 czerwca 1993 na zjeździe komunistów w Doniecku (oficjalnie zarejestrowana została 5 października tego samego roku). 
Od 1994 do 2014 partia posiadała swoją reprezentację w Radzie Najwyższej Ukrainy. Aż do wydarzeń pomarańczowej rewolucji Komunistyczna Partia Ukrainy była największą ukraińską partią i siłą polityczną. Od 1993 liderem ugrupowania jest nieprzerwanie Petro Symonenko.
Od 24 lipca 2015 wszystkie partie komunistyczne na Ukrainie nie mogą uczestniczyć w wyborach, na podstawie decyzji wydanej przez Ministerstwo Sprawiedliwości Ukrainy, która opiera się na ustawie „O potępieniu komunistycznego i narodowo-socjalistycznego reżimu totalitarnego na Ukrainie i zakazie propagowania ich symboli” z 9 kwietnia 2015. Ciągle jednak nie weszła w życie decyzja o wykreśleniu KPU z ewidencji partii politycznych.
Historia.
26 sierpnia 1991 Rady Najwyższej Ukrainy wydała dekret „O tymczasowym rozwiązaniu Komunistycznej Partii Ukrainy”. 30 sierpnia tego samego roku ukraiński parlament wydał dekret o „O zakazie działalności Komunistycznej Partii Ukrainy”.
Po tym wydarzeniu część byłych działaczy partii wstąpiło do nowo powstałej Socjalistycznej Partii Ukrainy. Przełomowym wydarzeniem na drodze do reaktywowania partii komunistycznej była decyzja parlamentu ukraińskiego z 14 maja 1993 mówiąc, że obywatele Ukrainy podzielający idee komunistyczne mogą tworzyć organizacje partyjne zgodnie z obowiązującym w państwie ustawodawstwem. 19 czerwca 1993 na ogólnokrajowym zjeździe komunistów w Doniecku Komunistyczna Partia Ukrainy została ponownie utworzono. Na jej lidera wybrano Petra Symonenkę. Oficjalnie zarejestrowana została w październiku tego samego roku.
KPU uważa się za następcę Komunistycznej Partii Ukrainy, która działała w Ukraińskiej Socjalistycznej Republice Radzieckiej do 1991. Sąd Konstytucyjny Ukrainy stwierdził jednak w swojej decyzji, że „"Komunistyczna Partia Ukrainy, która została zarejestrowana 22 lipca 1991 jako stowarzyszenie obywateli, nie jest następcą prawnym KPZR i Komunistycznej Partii Ukrainy w ramach KPZR"”.
W wyborach parlamentarnych w 1994 Komunistyczna Partia Ukrainy osiągnęła ogromny sukces wyborczy. Komuniści uzyskali 12,72% poparcia wyborców, zdobywając ponad 80 mandatów i tworząc największą frakcję w Radzie Najwyższej Ukrainy. Zdobyli również stanowiska szefów kluczowych komisji parlamentarnych. W wyborach prezydenckich w tym samym roku partia nie wystawiła własnego kandydata, wspierając kandydaturę kandydata socjalistów, Ołeksandra Moroza.
W 1997 z KPU połączyła się istniejąca od 1993 Komunistyczna Partia Krymu.
W wyborach parlamentarnych w 1998 KPU uzyskała poparcie rzędu 24,7%. W wyborach prezydenckich w 1999 kandydatem partii był lider ugrupowania, Petro Symonenko. W pierwszej turze Symonenko otrzymał 5 849 077 głosów, co dało mu drugie miejsce z 36,49% poparcia. W drugiej turze uzyskał 37,80% głosów (10 665 420 głosów) i przegrał z ubiegającym się o kolejną kadencję Łeonidem Kuczmą.
W wyborach parlamentarnych w 2002 Komunistyczna Partia Ukrainy zdobyła 19,98% poparcia. W wyborach prezydenckich w 2004 kandydatem partii na urząd prezydenta został ponownie Petro Symonenko. Zajął on czwarte miejsce, zdobywając 1 388 045 głosów, co przełożyło się 4,97% poparcia.
W wyborach parlamentarnych w 2006 KPU osiągnęła bardzo słaby wynik rzędu 3,66% poparcia. 7 lipca 2006 partia podpisała umowę koalicyjną z Partią Regionów i Socjalistyczną Partią Ukrainy. Z ramienia Komunistycznej Partii Ukrainy do rządu weszli kolejno: Anatolij Hołowko (jako minister polityki przemysłowej) oraz Jurij Melnyk (minister rolnictwa). Pierwszy zastępcą przewodniczącego parlamentu został działacz KPU, Adam Martyniuk. W przedterminowych wyborach parlamentarnych w 2007 partia uzyskała 5,39% poparcia. W wyborach prezydenckich w 2010 po raz trzeci jako kandydat ugrupowania wystartował Petro Symonenko. Polityk otrzymał także poparcie od Zjednoczonej Socjaldemokratycznej Partii Ukrainy. Symonenko zajął dopiero szóste miejsce, otrzymał 872 908 głosów (3,55% poparcia). 11 marca 2010 Komunistyczna Partia Ukrainy ponownie zawarła koalicję z Partią Regionów. 27 kwietnia 2010 deputowani partii głosowali za ratyfikacją porozumienia ukraińsko-rosyjskiego w sprawie pobytu Floty Czarnomorskiej na terytorium Ukrainy.
30 stycznia 2013 KPU złożyła projekt ustawy o powrocie do kary śmierci za szczególnie ciężkie przestępstwa.
Partia ta sprzeciwiała się podpisaniu umowy stowarzyszeniowej z Unią Europejską, a także protestom, które doprowadziły do obalenia prezydenta Wiktora Janukowycza, uznając je za zamach stanu i wskazując na udział w nich ukraińskiej skrajnej prawicy.
W wyborach prezydenckich 2014 roku partia najpierw zgłosiła kandydaturę Petra Symonenki, lecz później ją wycofała. W wyborach parlamentarnych tego samego roku nie przekroczyła progu wyborczego.
16 grudnia 2015 roku okręgowy sąd administracyjny w Kijowie zakazał dalszej działalności partii, przychylając się do wniosku ukraińskiego ministerstwa sprawiedliwości. KPU zapowiedziała odwołanie się od tej decyzji do sądu wyższej instancji oraz do Europejskiego Trybunału Praw Człowieka. Amnesty International skrytykowała działania przeciwko komunistom na Ukrainie, określając je jako cios dla wolności słowa w tym państwie.
Na początku 2019 ukraińska Centralna Komisja Wyborcza odmówiła zarejestrowania kandydatury Petra Symonenki w nadchodzących wyborach prezydenckich.
Program polityczny partii.
Sfera polityczna: likwidacja instytucji prezydenta, wzmocnienie demokratycznych środków państwa i życia publicznego, reforma ordynacji wyborczej zapewniająca odpowiednią reprezentację robotników, chłopów, inteligencji, kobiet oraz młodzieży w Radzie Najwyższej Ukrainy i samorządzie terytorialnym. Wprowadzenie praktyki odwoływania deputowanych i sędziów, którzy otrzymali wotum nieufności, zwalczanie korupcji, przestępczości zorganizowanej, eliminacja korzyści i przywilejów dla urzędników. Federalizacja Ukrainy, wszechstronny rozwój języka i kultury ukraińskiej, nadanie językowi rosyjskiemu statusu języka państwowego, zmiana symbolu państwowego Ukrainy oraz tekstu i muzyki hymnu państwowego.
Sfera ekonomiczna: modernizacja i kontrola publiczna nad gospodarką, nacjonalizacja strategicznych przedsiębiorstw, stworzenie konkurencyjnego państwowego sektora gospodarki, osiągnięcie niezależności energetycznej.
Sfera społeczna: likwidacja ubóstwa, sprawiedliwość społeczna, system progresywnego opodatkowania i państwowa regulacja cen, bezpłatna służba zdrowia oraz szkolnictwo średnie i wyższe.
Sfera duchowa: dobra polityka młodzieżowa; zachowanie dziedzictwa historycznego i kulturowego, w tym radzieckiego. Zwiększone kary za dystrybucję narkotyków, handel ludźmi, prostytucję, propagowanie pornografii, przemoc. Zwalczanie niemoralności, wulgarności, cynizmu, szowinizmu narodowego, ksenofobii, fałszowania historii, faszyzmu, neonazizmu, antykomunizmu, antysowietyzmu. Zakaz organizacji neonazistowskich na Ukrainie, sankcje karne za akty faszyzmu. Wolność światopoglądu i wyznania oraz świeckie państwo.
Polityka zagraniczna: Niezależna polityka zagraniczna, aktywne stanowisko w sprawie tworzenia nowego europejskiego systemu bezpieczeństwa zbiorowego, reforma Sił Zbrojnych Ukrainy, renegocjowanie umów międzynarodowych z Międzynarodowym Funduszem Walutowym i Światową Organizacją Handlu. Członkostwo i aktywna pozycja we Wspólnocie Niepodległych Państw, a także w Euroazjatyckiej Unii Celnej i Euroazjatyckiej Wspólnocie Gospodarczej.
Członkostwo międzynarodowe.
Komunistyczna Partia Ukrainy jest zrzeszona w Związku Partii Komunistycznej - Komunistycznej Partii Związku Radzieckiego.

</doc>
<doc id="555813" url="https://pl.wikipedia.org/wiki?curid=555813" title="AC Torino">
AC Torino



</doc>
<doc id="555814" url="https://pl.wikipedia.org/wiki?curid=555814" title="Torino Calcio">
Torino Calcio



</doc>
<doc id="555817" url="https://pl.wikipedia.org/wiki?curid=555817" title="FC Crotone">
FC Crotone

FC Crotone jest włoskim klubem piłkarskim z miasta Crotone, występującym w rozgrywkach Serie C. W 2018 roku klub spadł z Serie A. Wrócił do najwyższej klasy rozgrywek w 2020 roku, w 2021 ponownie spadł.

</doc>
<doc id="555818" url="https://pl.wikipedia.org/wiki?curid=555818" title="Autarchoglossa">
Autarchoglossa

Autarchoglossa – podrząd gadów łuskonośnych. Definiowany przez Estesa, de Queiroza i Gauthiera (1988) jako klad obejmujący ostatniego wspólnego przodka grup Scincomorpha i Anguimorpha oraz wszystkich jego potomków; Conrad (2008) zdefiniował Autarchoglossa jako klad obejmujący gatunki "Lacerta viridis", "Scincus scincus" i "Anguis fragilis" oraz wszystkich innych potomków ich ostatniego wspólnego przodka. Tak definiowany klad Autarchoglossa obejmuje rodziny:
Dodatkowo w obrębie kladu Scleroglossa niepewna jest pozycja filogenetyczna węży i amfisben – niewykluczone, że aby Autarchoglossa były grupą monofiletyczną, należałoby zaliczyć do niej również wspomniane dwa klady.
Vidal &amp; Hedges (2005) stwierdzili, że Iguania, dotąd uznawane za grupę siostrzaną do kladu Scleroglossa, w rzeczywistości są bardzo bliskimi krewnymi węży i kladu Anguimorpha (obejmującego warany, helodermy i rodzinę Anguidae); Vidal i Hedges zaproponowali dla kladu obejmującego Iguania, Anguimorpha i węże (prawie 60% wszystkich znanych gatunków gadów łuskonośnych) nazwę Toxicofera. Jednocześnie opowiedzieli się za całkowitą rezygnacją z dalszego wyróżniania kladów Autarchoglossa i Scleroglossa, jako parafiletycznych. Dokładna systematyka gadów łuskonośnych (a więc i status Autarchoglossa) jest jeszcze przedmiotem sporu wśród herpetologów.

</doc>
<doc id="555819" url="https://pl.wikipedia.org/wiki?curid=555819" title="F.C. Crotone">
F.C. Crotone



</doc>
<doc id="555820" url="https://pl.wikipedia.org/wiki?curid=555820" title="Adam Jurgielewicz">
Adam Jurgielewicz

Adam Jurgielewicz vel Adam Adamek (ur. 9 stycznia 1895 w Donosach, zm. 22 stycznia 1959 w Łodzi) – żołnierz Legionów Polskich, oficer Wojska Polskiego, kawaler Orderu Virtuti Militari, biskup starokatolicki.
Życiorys.
Urodził się 9 stycznia 1895 we wsi Donosy, w rodzinie Aleksandra. 
W 1921 służył jako podporucznik w 43 Pułku Piechoty. Na początku 1922 został przeniesiony do rezerwy i przydzielony w rezerwie do 43 pp. 8 stycznia 1924 został zatwierdzony w stopniu podporucznika ze starszeństwem z 1 czerwca 1919 i 3087. lokatą w korpusie oficerów rezerwy piechoty. Posiadał wówczas przydział w rezerwie do 10 Pułku Piechoty w Łowiczu.
Zanim przystąpił do Kościoła Narodowego był klerykiem w rzymskokatolickim seminarium duchownym diecezji wileńskiej. Został z niego karnie usunięty. Święcenia kapłańskie otrzymał w 1927 roku. Prowadził działalność na Kielecczyźnie. Był dziekanem dekanatu w Tarłowie diecezji misyjnej Polskiego Narodowego Kościoła Katolickiego. Wielokrotnie wchodził w konflikt z rzymskokatolicką kurią diecezji sandomierskiej, która oskarżała go o podburzanie ludności wiejskiej do zamieszek. 
Na początku lat trzydziestych XX wieku przystąpił do Polskiego Kościoła Starokatolickiego. W 1934 został konsekrowany w Zamościu na biskupa przez Władysława Farona. Od 1936 po konflikcie ze zwierzchnikiem Kościoła działał niezależnie.
W 1934, jako oficer rezerwy pozostawał w ewidencji Powiatowej Komendy Uzupełnień Wierzbnik. Posiadał przydział w rezerwie do 4 Pułku Piechoty Legionów w Kielcach. 4 kwietnia 1938 na posiedzeniu Komitetu Krzyża i Medalu Niepodległości odrzucono wniosek o odznaczenie go Krzyżem Niepodległości „z powodu ujemnej opinii”. Mieszkał wówczas w Olszynie Pustkowiu, poczta Ostrzeszów.
Po II wojnie światowej pracował jako instruktor w Komendzie Wojewódzkiej Milicji Obywatelskiej w Łodzi. W okresie Polski Ludowej powrócił do Polskiego Narodowego Kościoła Katolickiego. Pełnił funkcje biskupa pomocniczego diecezji polskiej PNKK. Był proboszczem parafii Wniebowzięcia Najświętszej Maryi Panny w Hucisku i parafii Świętej Rodziny w Łodzi. 15 lutego 1951 roku przewodniczył Ogólnopolskiemu Zjazdowi Kapłanów PNKK, na którym podjęto uchwałę o autokefalii Kościoła Polskokatolickiego. 
W 1952 roku był współkonsekratorem pierwszych biskupów Kościoła Polskokatolickiego w PRL. Brał ponadto udział w konsekracji jednego z biskupów mariawickich. W 1957 roku dokonał potajemnie w Łodzi konsekracji biskupiej Piotra Filipowicza. Przed śmiercią przeszedł ponownie do Polskiego Kościoła Starokatolickiego. 
Pochowany na Starym Cmentarzu w Łodzi.

</doc>
<doc id="555821" url="https://pl.wikipedia.org/wiki?curid=555821" title="Flaga Osetii Południowej">
Flaga Osetii Południowej

Flaga Osetii Południowej – trójkolorowa, od góry: biała, czerwona i żółta. Wygląd flagi reguluje konstytucja z 26 listopada 1990. Kolory symbolizują: odwagę wojenną (czerwony), czystość (biały) oraz bogactwo (żółty). Flaga ta jest identyczna z flagą autonomicznej rosyjskiej republiki Północnej Osetii-Alanii.
Niekiedy stosowana jest odmienna wersja flagi, z umieszczonym w jej centrum godłem Osetii Południowej.

</doc>
<doc id="555822" url="https://pl.wikipedia.org/wiki?curid=555822" title="Mantova 1911">
Mantova 1911

Mantova 1911 – włoski klub piłkarski z miasta Mantua. Obecnie gra w rozgrywkach Serie C. 

</doc>
<doc id="555825" url="https://pl.wikipedia.org/wiki?curid=555825" title="Jan Perkowski">
Jan Perkowski

Jan Piotr Perkowski (ur. 1901, zm. 22 lipca 1963) – biskup starokatolicki.
Jan Perkowski w okresie międzywojennym był duchownym diecezji polskiej Polskiego Narodowego Kościoła Katolickiego. Należał do sympatyków polityki biskupa Władysława Farona i razem z nim uczestniczył w organizacji Polskiego Kościoła Starokatolickiego. 3 maja 1934 został konsekrowany przez Władysława Farona na biskupa pomocniczego. Po 1936 roku podjął się misji w Brazylii. Prowadził korespondencję z Salomão Barbosa Ferrazem z zamiarem zawarcia unii Polskiego Kościoła Starokatolickiego z Wolnym Kościołem Katolickim w Brazylii (ICL), który to miał przyjąć z rąk. abp. Władysława Farona sakrę biskupią w 1939 r.; zabiegi przerwała jednak II wojna światowa.
Po 1945 roku Jan Perkowski przebywał nadal w Brazylii, gdzie zarejestrował Kościół starokatolicki z siedzibą w São Paulo. Wspólnota ta miała być kontynuacją misji prowadzonej od 1932 roku w Kurytybie przez księdza Teofila Bartnickiego. 
Biskup Jan Perkowski współpracował z Brazylijskim Katolickim Kościołem Apostolskim (ICAB). 29 maja 1951 w Rio de Janeiro uczestniczył w konsekracji biskupiej Manoela Ceia Laranjeira, celebrowanej przez Salomão Barbosa Ferraza.

</doc>
<doc id="555826" url="https://pl.wikipedia.org/wiki?curid=555826" title="Reprezentacyjne Komnaty Królewskie na Wawelu">
Reprezentacyjne Komnaty Królewskie na Wawelu

Komnaty Królewskie na Wawelu – ekspozycja muzealna Zamku Królewskiego na Wawelu – Państwowych Zbiorów Sztuki, powstała z połączenia 3 sal parteru, tworzących mieszkanie wielkorządcy wawelskiego z komnatami 2 piętra zamku wawelskiego, które od czasów królewskich przeznaczone były do celów reprezentacyjnych.
Pierwsza ekspozycja muzealna została stworzona w latach 30. XX wieku po odzyskaniu zamku z rąk austriackich w 1905 i koniecznych zabiegach konserwatorskich. Dzisiejszy wygląd wnętrz jest bliski pierwotnemu, dzięki udanej rekonstrukcji przeprowadzonej w okresie międzywojennym pod kierunkiem Adolfa Szyszko-Bohusza. W tym okresie zrekonstruowano stropy i część malowanych fryzów. Obecny układ zwiedzania wnętrz to koncepcja z 1995.
Mieszkanie wielkorządcy.
Składa się ono z 3 komnat, w których prezentowane są meble niemieckie i niemieckie malarstwo dla podkreślenia faktu, iż najznakomitsi wielkorządcy z czasów króla Zygmunta I Starego – Jan Boner i Seweryn Boner – pochodzili właśnie z Niemiec. W jednej z sal podziwiać można masywne skrzynie kasowe do przechowywania i przewożenia pieniędzy.
Funkcje sal reprezentacyjnych II piętra.
II piętro Zamku Królewskiego na Wawelu to kondygnacja reprezentacyjna – piano nobile. Była miejscem uroczystych wydarzeń państwowych i dworskich. W tym miejscu odbywały się audiencje oficjalnych gości, przyjęcia i bale. W Sali Turniejowej zbierała się Rada królewska.
W komnatach wawelskich obradowali również przedstawiciele parlamentarni Rzeczypospolitej w okresie kształtowania się ustroju państwowego. Sala Poselska była miejscem obrad posłów, a Sala Senatorska – miejscem obrad senatorów. Wymienione uroczyste funkcje wymagały odpowiedniej oprawy, dlatego Sale II piętra są wyższe od pozostałych. Zdobiły je bogate kasetonowe stropy – złocone i polichromowane. Malowane krańce i fryzy podstropowe były tu szczególnie szerokie i bogate.
Style architektoniczne.
Komnaty urządzone są w stylu włoskiego renesansu. Salę Poselską zdobi unikatowy strop zdobiony głowami wawelskimi. Fryzy, stanowiące dekorację komnat, malował Hans Dürer – brat słynnego niemieckiego malarza Albrechta Dürera oraz mistrz Andrzej z Wrocławia. Prawdziwą perłą wyposażenia sal zamkowych są jednak ocalałe z licznych burz dziejowych słynne arrasy, zamawiane przez króla Zygmunta Augusta. Meble, które można oglądać w salach renesansowych, pochodzą z warsztatów włoskich.
Skrzydło północne zamku królewskiego uległo pożarowi w 1595 i w następnych latach zostało odnowione przez Jana Trevano na zlecenie króla Zygmunta III Wazy. Przebudowa zupełnie zmieniła wnętrza, które utrzymano w monumentalnym i poważnym stylu baroku ówczesnego, zwanego niekiedy stylem Wazów.
Oryginalne plafony zdobiące stropy zamkowe nie przetrwały do naszych czasów i odtworzone zostały jedynie ich ramy. Zdobiące je obrazy w latach 1929-1937 malowali różni artyści, między innymi Feliks Szczęsny Kowarski i Leonard Pękalski.
Zachowała się znaczna część autentycznej kamieniarki z przełomu XVI i XVII wieku wykonanej w brązowym marmurze oraz stiukowe dekoracje sklepień w kaplicy i gabinecie króla.
Wyposażenie sal reprezentacyjnych.
Do powyższych elementów nawiązał Adolf Szyszko-Bohusz kierujący pracami renowacyjnymi w okresie międzywojennym. Ściany pokryto kurdybanem z początku XVIII zakupionymi w Zamku Moritzburg w Saksonii.
W każdej sali znajdował się piec z dekoracyjnymi kaflami pokrytymi brązową polewą. Niestety nie zachowała się większość wspaniałej dekoracji w salach II piętra. Stropy nie są oryginalne, z pieców odnaleziono jedynie pojedyncze kafle. Natomiast pierwotne fryzy znajdują się tylko w trzech salach południowej części skrzydła wschodniego.
Wyposażenie sal stanowią meble gdańskie z XVII wieku i holenderskie. Na ścianach zawieszono gobeliny m.in. według projektów Piotra Pawła Rubensa oraz portrety polskich władców. Na szczególną uwagę zasługuje portret królewicza Władysława IV Wazy pędzla Rubensa z 1624, stanowiący depozyt Metropolitan Museum of Art w Nowym Jorku.
Ramowe stropy o konstrukcji zupełnie odmiennej od renesansowych zrekonstruowano na podstawie zamku w Podhorcach koło Lwowa. W ich pola wprawiono obrazy wykonane specjalnie w tym celu przez najwybitniejszych ówczesnych malarzy polskich. Wprowadzenie dzieł najnowszej sztuki do historycznych wnętrz było odważnym eksperymentem konserwatorskim, który zakończył się pozytywnym wynikiem.

</doc>
<doc id="555829" url="https://pl.wikipedia.org/wiki?curid=555829" title="Aracely Arámbula">
Aracely Arámbula

Aracely Arámbula Jaques (ur. 6 marca 1975 w Chihuahua, Chihuahua, Meksyk) - meksykańska aktorka i piosenkarka. 
Była związana z Luisem Miguelem. Mają dwóch synów: Miguela (ur. 1 stycznia 2007 r.) i Daniela (ur. 18 grudnia 2008). 
W 2012 roku aktorka i Sebastián Rulli wzięli ślub w Las Vegas, ale ich małżeństwo nie jest ważne w Meksyku. We wrześniu 2013 Sebastian Rulli poinformował za pomocą swojego profilu na portalu społecznościowym Twitter, że para rozstała się, a żadne z nich nie chce komentować powodów rozstania.

</doc>
<doc id="555830" url="https://pl.wikipedia.org/wiki?curid=555830" title="Modena FC">
Modena FC

Modena FC jest włoskim klubem piłkarskim z miasta Modena. Klub założony został w roku 1912. Barwy drużyny to niebieski i żółty. Obecnie gra w Serie B.
Modena F.C. to jedyny klub, który dwukrotnie (w 1981 i 1982) wygrał puchar Włosko-Angielski.

</doc>
<doc id="555831" url="https://pl.wikipedia.org/wiki?curid=555831" title="Aracely Arámbula Jaques">
Aracely Arámbula Jaques



</doc>
<doc id="555832" url="https://pl.wikipedia.org/wiki?curid=555832" title="AC Modena">
AC Modena



</doc>
<doc id="555834" url="https://pl.wikipedia.org/wiki?curid=555834" title="John Kundla">
John Kundla

John Albert Kundla Jr. (ur. 3 lipca 1916 w Star Junction, Pensylwania, zm. 23 lipca 2017 w Minneapolis) – amerykański trener koszykówki.
Życiorys.
Kundla grał w koszykówkę w czasie nauki w szkole średniej (Central High School w Minneapolis) oraz na studiach na Uniwersytecie Minnesoty, które ukończył w 1939. W drużynie akademickiej Golden Gophers pełnił funkcję kapitana i trzykrotnie zdobył dla zespołu najwięcej punktów w sezonie. W latach 1939–1942 był asystentem trenera drużyny University of Minnesota oraz uzupełniał wykształcenie w szkole trenerskiej. Prowadził następnie drużynę szkoły De La Salle High School w Minneapolis, a w latach 1944–1945 służył w marynarce wojennej.
Po wojnie pracował ponownie jako asystent trenera reprezentacji University of Minnesota oraz trener na Uniwersytecie Świętego Tomasza w Saint Paul. W 1948 został pierwszym trenerem zawodowej ekipy Minneapolis Lakers (późniejsze Los Angeles Lakers). Poprowadził Lakers do tytułów mistrzowskich NBA w 1950, 1952, 1953 i 1954 oraz mistrzostwa w NBL ("National Basketball League", 1948) i BAA ("Basketball Association of America", 1949). Był również trenerem zespołów w meczach "All-Star". W 1958 oddał na krótko prowadzenie drużyny jednemu ze swoich dotychczasowych podopiecznych George’owi Mikanowi, by ponownie prowadzić Lakers w latach 1958–1959. Łącznie poprowadził zespół do 466 zwycięstw i poniósł 319 porażek (w tym w fazie "play-off" 70 wygranych i 38 porażek).
W latach 1959–1968 powrócił do pracy z akademickim zespołem Minnesota Golden Gophers, tym razem jako pierwszy trener. W pierwszej połowie lat 80. prowadził reprezentację narodową Maroka. Był jednym z trzech trenerów, którzy mogli pochwalić się trzema z rzędu tytułami mistrzowskimi NBA (obok Reda Auerbacha i Phila Jacksona). W 1995 Kundla został wpisany do Basketball Hall of Fame, gdzie znalazło się także kilku jego podopiecznych (m.in. George Mikan i Vern Mikkelsen).
Zmarł 23 lipca 2017 w wieku 101 lat.

</doc>
<doc id="555838" url="https://pl.wikipedia.org/wiki?curid=555838" title="Delfino Pescara 1936">
Delfino Pescara 1936

Delfino Pescara 1936 – włoski klub piłkarski z siedzibą w mieście Pescara.
W sezonie 2011/2012 drużyna zajęła 2. miejsce w tabeli Serie B i uzyskała awans do najwyższej klasy rozgrywkowej we Włoszech. W sezonie 2016/2017 zajęła 20. miejsce w tabeli Serie A i powróciła do Serie B.

</doc>
<doc id="555841" url="https://pl.wikipedia.org/wiki?curid=555841" title="Terpsichori Chrisulaki-Wlachu">
Terpsichori Chrisulaki-Wlachu

Terpsichori Chrisulaki-Wlachou (; ur. w 1926 w Sitii, zginęła w 1944) – operatorka radiowa pracująca dla greckiego ruchu oporu podczas II wojny światowej. Została ujęta i zamordowana przez niemieckich nazistów.
Życiorys.
Urodzona w 1926 roku na Krecie, Terpsichori była jedną z wielu kreteńskich kobiet, które z zapałem odpowiedziały na narodowe wezwanie greckiego rządu do podjęcia walki z nazistowską okupacją podczas II wojny światowej.
Ukryta w klasztorze w Toplu pomagała greckiemu ruchowi oporu.
W czerwcu 1944 roku została aresztowana i skazana na śmierć. W wieku 18 lat została zabrana do więzienia Aja. Przed egzekucją napisała w na ścianie w więziennej celi:

</doc>
<doc id="555842" url="https://pl.wikipedia.org/wiki?curid=555842" title="Tankred i Klorynda">
Tankred i Klorynda

Tankred i Klorynda – grupa rzeźbiarska z białego marmuru, wykonana we Florencji na zamówienie króla Stanisława Augusta Poniatowskiego pod koniec XVIII wieku, znajdująca się obecnie w Puławach na terenie zespołu pałacowo-parkowego.
Rzeźba przedstawia bohaterów rozgrywającego się w epoce krucjat włoskiego poematu autorstwa Torquato Tasso "Jerozolima wyzwolona" z 1581. Ukazuje moment śmierci Saracenki Kloryndy na rękach kochającego ją krzyżowca Tankreda, który wcześniej, nieświadomy, z kim walczy, zadał jej śmiertelne rany. Napis na pomniku głosi: "”Giniesz, śliczna Kloryndo, od miłosnej dłoni, a twój Tankred nad własnym zwycięstwem łzy roni”". 
Grupa "„Tankred i Klorynda”" stanowiła przykład najnowszych trendów romantycznych w rzeźbie. Prezentując uniwersalny temat tragicznej miłości sięgnięto tu do tradycji średniowieczno – renesansowej. 
Rzeźbę wykonał prawdopodobnie Francesco Lazzaroni, a była przeznaczona dla parku łazienkowskiego w Warszawie. W Łazienkach została ustawiona około 1791 w pobliżu Starej Pomarańczarni, a następnie, przed 1795, przeniesiono ją w okolice Amfiteatru i Salonu Tureckiego. Po śmierci króla jego spadkobierca, książę Józef Poniatowski, sprzedał rzeźbę (w 1806) księciu B. Jabłonowskiemu, który podarował ją następnie Izabeli i Adamowi Kazimierzowi Czartoryskim. Przewieziony do Puław posąg miał być ustawiony w ciągu jednej nocy przed oknami pałacowymi jako prezent na imieniny księżnej Izabeli. Posąg stał poniżej skarpy w prześwicie widokowym z pałacu na Kępę. W 1831, po konfiskacie pałacu i parku przez rząd carski, rzeźbę wraz z zespołem innych zabytków udało się wywieźć siostrze księcia Adama Jerzego Czartoryskiego, Zofii z Czartoryskich Zamoyskiej, do swojej posiadłości w Podzamczu koło Maciejowic. Posąg powrócił do Puław dopiero w 1947. 
Oryginał rzeźby znajduje się wewnątrz Altany Chińskiej na terenie zespołu pałacowo-parkowego. Wierną kopię rzeźby wykonaną przez Andrzeja Pruskiego można oglądać w Łazienkach Królewskich w Warszawie.

</doc>
<doc id="555843" url="https://pl.wikipedia.org/wiki?curid=555843" title="Gekkota">
Gekkota

Gekkota (gekonowe) – infrarząd zauropsydów z rzędu łuskonośnych (Squamata). 
Podział systematyczny.
Do Gekkota zaliczane są następujące rodziny:
Niektóre analizy kladystyczne sugerują, że z gekonowymi nie są blisko spokrewnione Dibamidae, które w przeszłości były lokowane w obrębie Gekotta, inne natomiast potwierdzają ich bliskie pokrewieństwo. Wypunktowana wyżej klasyfikacja oparta jest na Integrated Taxonomic Information System. Obejmuje wnioski naukowców: Gamble i współpracownicy (2008), Vidal i Hedges (2009), Wiens i współpracownicy (2012) oraz Pyron, Burbrink i Wiens (2013), którzy wydzielili dodatkowo z Gekkonidae odrębne rodziny Diplodactylidae, Carphodactylidae (bliżej spokrewnione z Pygopodidae niż z Gekkonidae), Eublepharidae, Sphaerodactylidae i Phyllodactylidae (bliżej spokrewnione z Gekkonidae niż z Pygopodidae).

</doc>
<doc id="555847" url="https://pl.wikipedia.org/wiki?curid=555847" title="Sugoj">
Sugoj

Sugoj, "Buksunda" (ros. Сугой) – rzeka w azjatyckiej części Rosji, w obwodzie magadańskim; prawy dopływ Kołymy. Długość 347 km, powierzchnia dorzecza 26 100 km².
Źródła w Górach Kołymskich, opływa od wschodu i północy Góry Omsukczańskie, płynie w głębokiej dolinie, dzieląc się na ramiona. W dorzeczu występują złoża węgla kamiennego.
Zasilanie śniegowo-deszczowe; zamarza od października do maja.

</doc>
<doc id="555848" url="https://pl.wikipedia.org/wiki?curid=555848" title="Współczynnik Angstroma">
Współczynnik Angstroma

Współczynnik Angstroma (Ångström) – wykładnik we wzorze opisującym zależność głębokości optycznej od długości fali.
Zależność ta opisana jest wzorem
gdzie:
W zależności od rozkładu wielkości cząstek aerozoli atmosferycznych współczynnik Angstroma zmienia się od bliskiego zeru dla dużych cząstek do wartości bliskich 4 dla małych pyłków – rozpraszanie Rayleigha.
W praktyce współczynnik Angstroma wyznacza się z powyższego wzoru na podstawie pomiarów w przynajmniej dwóch długościach fal

</doc>
<doc id="555850" url="https://pl.wikipedia.org/wiki?curid=555850" title="Buksunda">
Buksunda



</doc>
<doc id="555851" url="https://pl.wikipedia.org/wiki?curid=555851" title="Wiaczesław Swiderski">
Wiaczesław Swiderski

Wiaczesław Mychajłowycz Swiderski, ukr. Вячеслав Михайлович Свідерський (ur. 1 stycznia 1979 w Kijowie, Ukraińska SRR) – ukraiński piłkarz, grający na pozycji obrońcy, reprezentacji Ukrainy.
Kariera piłkarska.
Kariera klubowa.
Wychowanek Szkoły Piłkarskiej Obołoni Kijów, w którym rozpoczął karierę piłkarską. Pierwszy trener Hryhorij Matijenko. W latach 1999–2000 próbował swoich sił w Dynamie Kijów, ale na jego pozycji grał bardziej doświadczony Serhij Fedorow. Na początku 2002 przeniósł się do rosyjskiej Ałanii Władykaukaz, dokąd zaprosił go były trener Obołoni Wołodymyr Muntian. Potem występował w klubach Dinamo Moskwa i Saturn Ramienskoje. Latem 2005 powrócił do Ukrainy, gdzie podpisał kontrakt z Szachtarem Donieck. Przez bardzo wysoką konkurencji na jego pozycji został wypożyczony najpierw do Arsenału Kijów, a potem do Czornomorca Odessa. Latem 2007 przeszedł do Dnipra Dniepropetrowsk. Nieczęsto wychodził na boisko, dlatego został wystawiony na transfer, a w marcu 2009 podpisał kontrakt z Tawrią Symferopol, w której występował do końca 2009 roku. Po 2 latach przerwy na początku 2012 powrócił do gry w klubie Howerła-Zakarpattia Użhorod, ale rozegrał jeden mecz i po zakończeniu sezonu 2012/13 opuścił zakarpacki klub.
Kariera reprezentacyjna.
Debiutował w reprezentacji w meczu Ukrainy z Danią 30 marca 2005. Do tej pory rozegrał dla swojej reprezentacji 10 spotkań (stan na 16 października 2006), brał udział w Mistrzostwach Świata w Niemczech 2006 (zagrał w trzech spotkaniach).

</doc>
<doc id="555852" url="https://pl.wikipedia.org/wiki?curid=555852" title="Iguania">
Iguania

Iguania (legwanowe) – podrząd gadów łuskonośnych z grupy jaszczurek obejmujący rodziny:
Kladogram prezentujący miejsce grupy Iguania na drzewie rodowym łuskonośnych autorstwa Vidala i Hedgesa z 2005 wykonany w oparciu o badania 9 genów DNA jądrowego kodujących białka:

</doc>
<doc id="555853" url="https://pl.wikipedia.org/wiki?curid=555853" title="Benito Archundia">
Benito Archundia

Benito Archundia (ur. 21 marca 1966) – meksykański sędzia międzynarodowy. Jest jednym z najdłużej sędziujących arbitrów, który uczestniczył na Mistrzostwach Świata w Niemczech. Jego kariera sędziowska trwa od: 1 stycznia 1993 – międzynarodowa: od 28 maja 1994 roku (mecz: USA – Grecja) i zahacza o: Igrzyska Olimpijskie w Atlancie, Copa América 1999, Puchar Konfederacji z 2001 roku, Igrzyska Olimpijskie w Sydney. Sędziował również mecz: São Paulo FC – w 2005 roku, który był finałem Klubowych Mistrzostw Świata, a także jeden mecz Polaków (reprezentacja do lat 17) z 1 września 1993 roku z Nigerią.

</doc>
<doc id="555854" url="https://pl.wikipedia.org/wiki?curid=555854" title="Carlos Marchena">
Carlos Marchena

Carlos Marchena López (ur. 31 lipca 1979 w Sewilli) – hiszpański piłkarz grający na pozycji obrońcy, wielokrotny reprezentant Hiszpanii, z którą zdobył m.in. Mistrzostwo Europy i Mistrzostwo Świata.
19 stycznia 2016 zakończył karierę zawodniczą.
Kariera klubowa.
Carlos Marchena karierę rozpoczął w Sevilli. Mimo młodego wieku, stał się podstawowym obrońcą ówczesnego zespołu Segunda División. W sezonie 1999/2000 przeniósł się do Lizbony, by grać w tamtejszej Benfice. Równie szybko stał się tam jednym z podstawowych graczy i już rok później został sprowadzony do Valencii.
W tym czasie stoperami Valencii byli Roberto Ayala oraz Mauricio Pellegrino. Marchena rywalizował z nimi o miejsce w składzie i rozegrał 16 spotkań. Przyczynił się także do zdobycia przez Valencię mistrzostwa Hiszpanii, które ostatni raz klub ten zdobył w 1971 roku. W następnym sezonie Marchena grał częściej. Zadebiutował także w rozgrywkach Ligi Mistrzów.
W sezonie 2003/2004 rozegrał 31 meczów w lidze i 8 w europejskich pucharach, a Valencia zdobyła dublet składający się z mistrzostwa Hiszpanii i Pucharu UEFA. W sezonach 2005/2006 i 2006/2007 grywał często, jednak nie regularnie – przegrywał rywalizację o miejsce w pierwszej jedenastce z Roberto Ayalą oraz Raulem Albiolem. Sytuacja uległa zmianie w kolejnym sezonie, kiedy zespół z Estadio Mestalla opuścił Ayala. Marchena zastąpił go i szybko stał się podstawowym obrońcą klubu Quique Floresa, później Ronalda Koemana i Unaia Emery’ego. 1 sierpnia 2010 roku przeszedł do drużyny Villarreal CF. W 2012 roku po spadku Villarrealu do Segunda División przeszedł do Deportivo La Coruña.
Kariera reprezentacyjna.
W 1999 roku Marchena uczestniczył w młodzieżowych Mistrzostwach Świata, a rok później zdobył srebrny medal na Igrzyskach Olimpijskich w Sydney. W dorosłej reprezentacji zadebiutował w sierpniu 2002 roku w meczu z Węgrami. Pojechał na ME w 2004 roku i MŚ w 2006 roku. W 2008 roku na Mistrzostwach Europy w Austrii i Szwajcarii wraz z Carlesem Puyolem tworzył duet stoperów zwycięskiej reprezentacji Hiszpanii. Następnym sukcesem było wywalczenie w 2010 roku Mistrzostwa Świata. Marchena ustanowił rekord w ilości kolejnych spotkań swojej reprezentacji bez porażki – od 2004 roku Hiszpania nie przegrała kolejnych 54 spotkań, w których wziął udział.

</doc>
<doc id="555855" url="https://pl.wikipedia.org/wiki?curid=555855" title="Dekanat Podwyższenia Krzyża Świętego (świętokrzyski) w Częstochowie">
Dekanat Podwyższenia Krzyża Świętego (świętokrzyski) w Częstochowie



</doc>
<doc id="555863" url="https://pl.wikipedia.org/wiki?curid=555863" title="Herb Grudziądza">
Herb Grudziądza

Herb Grudziądza – jeden z symboli miejskich Grudziądza w postaci herbu.
Wygląd i symbolika.
Herb Grudziądza o srebrnym polu herbowym przedstawia czerwone mury miejskie z blankami, na których stoi biskup w złotych szatach liturgicznych. Biskup trzyma w prawej ręce miniaturę kościoła, w lewej – pastorał. Stoi w czarnej, otwartej bramie zamku, koloru czerwonego, z dziewięcioma wieżyczkami nakrytymi daszkami. Na szczycie każdego z nich znajduje się flaga koloru złotego.
Herb nawiązuje do Christiana – biskupa misyjnego Prus, założyciela Grudziądza – oraz zamku krzyżackiego.
Historia.
 (wizerunek ten jest używany w herbie powiatu grudziądzkiego). Wizerunek herbowy z biskupem w bramie miejskiej widoczny był na pieczęciach miejskich począwszy od XIII wieku i był sukcesywnie rozbudowywany. Herb zatwierdzono 18 czerwca 1937, następnie 28 listopada 2012.
Kontrowersje.
W 2012 z herbu usunięto szaty pontyfikalne biskupa oraz znak krzyża. Zdaniem Krzysztofa Mikulskiego w herbie Grudziądza budowla powinna dochodzić do skraju tarczy. Ponadto, według opisu z 1937 r., dodatkowe okna w bocznych wieżach należy usunąć. Herb powinien być również spójny stylistycznie, tzn. postać biskupa jest wyobrażona przestrzennie, bez czarnych obrysów konturowych, za to obwiedziona niemożliwą do przyjęcia poświatą. Na uwagę zasługuje także tarcza herbowa, bowiem we współczesnej heraldyce samorządowej stosuje się tzw. tarczę hiszpańską, zaokrągloną u dołu. Nielogiczne są także elementy chorągiewek. Część z nich kieruje się w prawo, a inne w lewo. Innym problemem jest sylwetka kościoła trzymanego przez biskupa, która obecnie przypomina bardziej relikwiarz lub kielich.

</doc>
<doc id="555865" url="https://pl.wikipedia.org/wiki?curid=555865" title="Mickaël Landreau">
Mickaël Landreau

Mickaël Landreau (ur. 14 maja 1979 w Machecoul) – francuski piłkarz występujący podczas kariery na pozycji bramkarza. Trener piłkarski.
Kariera klubowa.
Mickaël Landreau zawodową karierę rozpoczynał w 1996 roku w FC Nantes. W zespole „Kanarków” zadebiutował w zremisowanym 0:0 spotkaniu przeciwko SC Bastia. Od razu wywalczył sobie miejsce w podstawowej jedenastce, którego jak się później okazało, nie oddał przez kolejne dziesięć sezonów spędzonych na Stade de la Beaujoire. W 1999 i 2000 roku francuski bramkarz wraz z Nantes zdobył Puchar Francji, a w 2001 roku sięgnął po pierwszy w swojej karierze tytuł mistrza kraju. Po zakończeniu sezonu 2005/2006 Landreau nie przedłużył wygasającego kontraktu z francuską drużyną i opuścił Nantes. Łącznie rozegrał dla niego 335 ligowych meczów.
15 maja 2006 roku Francuz przeniósł się do Paris Saint-Germain. Na Parc des Princes miał zastąpić Lionela Letiziego, który trafił do Rangers. Z ekipą PSG Mickaël podpisał czteroletnią umowę. W pierwszym sezonie występów w nowej drużynie Landreau zagrał we wszystkich 38 pojedynkach, jednak Paris Saint-Germain ligowe zmagania zakończyło dopiero na piętnastym miejscu w ligowej tabeli. W kolejnych rozgrywkach Francuz ponownie wystąpił we wszystkich 38 spotkaniach rozgrywek, a PSG w lidze uplasowało się na szesnastej pozycji.
Pod koniec czerwca 2009 roku piłkarz odszedł do Lille OSC, z którym podpisał trzyletnią umowę. Do PSG sprowadzono w zamian za niego Grégory’ego Coupet. W nowym klubie Landreau początkowo był rezerwowym dla Ludovica Butelle, a następnie podstawowym bramkarzem w drużynie.
W grudniu 2012 roku Landreau rozwiązał kontrakt za porozumieniem stron z Lille OSC, po czym podpisał półroczną umowę z francuskim klubem SC Bastia, w którym skończył sezon. SC Bastia był jego ostatnim klubem, ponieważ w 2014 roku zakończył piłkarską karierę.
Kariera reprezentacyjna.
W 1997 roku Landreau razem z reprezentacją Francji do lat 20 wystąpił na młodzieżowych mistrzostwach świata, na których Francuzi dotarli do ćwierćfinału. W dorosłej kadrze zadebiutował 3 czerwca 2001 roku w wygranym 4:0 meczu przeciwko Meksykowi w rozgrywkach Pucharu Konfederacji.
W 2004 roku Landreau dostał powołanie od Jacques’a Santiniego na mistrzostwa Europy. Francuzi w 1/4 finału musieli jednak uznać wyższość późniejszych triumfatorów turnieju – Greków. Na imprezie tej Landreau pełnił rolę trzeciego bramkarza i nie zagrał w żadnych pojedynku. Kolejną wielką imprezą w karierze Francuza były Mistrzostwa Świata 2006. „Trójkolorowi” wywalczyli na nich srebrny medal przegrywając w meczu finałowym z Włochami po rzutach karnych. Na mundialu tym Mickaël był zmiennikiem dla Fabiena Bartheza i nie rozegrał ani minuty.

</doc>
<doc id="555867" url="https://pl.wikipedia.org/wiki?curid=555867" title="Bebe Stevens">
Bebe Stevens



</doc>
<doc id="555870" url="https://pl.wikipedia.org/wiki?curid=555870" title="Marco Rodríguez">
Marco Rodríguez

Marco Antonio Rodríguez Moreno (ur. 11 listopada 1973) – meksykański arbiter międzynarodowy. Międzynarodowy sędzia FIFA od 1999 roku. Sędziował m.in.: turniej Copa América w 2004 roku i Mistrzostwa Świata w Niemczech. Z zawodu jest nauczycielem wychowania fizycznego, zna hiszpański i angielski. Był jedynym sędzią, obok Benito Archundii, który pochodził z Ameryki Środkowej, sędziującym na Mistrzostwach w Niemczech.

</doc>
<doc id="555871" url="https://pl.wikipedia.org/wiki?curid=555871" title="Rajmund Kaczyński">
Rajmund Kaczyński

Rajmund Kaczyński herbu Pomian, ps. „Irka” (ur. 1 września 1921 w Grajewie, zm. 17 kwietnia 2005 w Warszawie) – porucznik Wojska Polskiego, uczestnik powstania warszawskiego, inżynier, nauczyciel akademicki Politechniki Warszawskiej.
Ojciec polskich polityków, Lecha i Jarosława Kaczyńskich, mąż Jadwigi z Jasiewiczów Kaczyńskiej, teść Marii Kaczyńskiej.
Rodzina.
Był synem urzędnika kolejowego Aleksandra Kaczyńskiego (1891–1956) oraz Franciszki ze Świątkowskich (1893–1958). Pochodził z rodziny szlacheckiej Kaczyńskich herbu Pomian, wywodzącej się z Kaczyna Starego i Kaczyna-Herbasów na Podlasiu. Dziad Rajmunda po mieczu był oficerem carskiej armii, zasłużonym w wojnie turecko-rosyjskiej. Miał majątek w okolicach Łomży. Matka pochodziła z rodziny ziemiańskiej z okolic Odessy. Rodzice Rajmunda Kaczyńskiego osiedli w Grajewie tuż po ślubie. Tam też urodziły się ich dzieci, z których dwoje zmarło w młodości: czteroletni Piotr zmarł w 1924, a Jadwiga, studentka Uniwersytetu Warszawskiego, zmarła w 1938.
Życiorys.
Od 1927 wraz z rodzicami mieszkał w Baranowiczach, gdzie jego ojciec został naczelnikiem ekspedycji węzła kolejowego a matka zajęła się obrotem nieruchomościami. Tam chodził do liceum, do którego uczęszczał również Lucjan Jasiewicz, syn Wincentego, brat stryjeczny jego przyszłej żony Jadwigi. Tuż przed wojną Kaczyńscy przeprowadzili się do Brześcia nad Bugiem.
Po wybuchu wojny w obawie przed zsyłką na Sybir rodzina Kaczyńskich wyjechała do Warszawy. Tam Rajmund uczył się od 1940 w Zawodowej Szkole Technicznej (Technische Fachschule), którą ukończył w 1943 i rozpoczął studia na Wydziale Mechanicznym Państwowej Wyższej Szkoły Budowy Maszyn im. Wawelberga, potem w Państwowej Wyższej Szkole Technicznej odbywając naukę do 1944. Od 1941 należał do Związku Walki Zbrojnej, następnie w czerwcu 1942 został zaprzysiężony do Armii Krajowej przybierając pseudonim „Irka”. Po ukończeniu Szkoły Podchorążych Rezerwy Piechoty w 1943 otrzymał stopień plutonowego podchorążego.
W pierwszym dniu powstania warszawskiego 1 sierpnia 1944, jako dowódca 7 drużyny 2 plutonu kompanii K 1 pułku „Baszta”, brał udział w szturmie na tor wyścigów konnych na Służewcu, w trakcie którego został raniony w rękę. W wyniku tego postrzału stracił kciuk prawej dłoni. W szpitalu spędził dwa tygodnie, opiekowała się nim wówczas sanitariuszka Halina Wołłowicz „Rena” (jej siostrzeńcem jest Bronisław Komorowski). Z ręką na temblaku walczył na Mokotowie do końca września. 2 października 1944 został awansowany do stopnia podporucznika rezerwy piechoty (rozkaz dowódcy AK nr. 512 z 02.10.1944). Po kapitulacji Mokotowa 27 września 1944 trafił do obozu Dulag 121 w Pruszkowie, a następnie przeniesiono go do obozu przejściowego w Skierniewicach (numer jeniecki 140792), skąd zbiegł. Do stycznia 1945 ukrywał się w okolicach Warszawy.
Po wojnie, w 1945 podjął studia na Oddziale Technologicznym Politechniki Łódzkiej, które ukończył w 1947 z tytułem magistra inżyniera. Podczas studiów pracował w Zakładach Samochodowych w Głownie, a po uzyskaniu dyplomu i przeprowadzce do Warszawy w marcu 1947 pracował w Polskich Zakładach Optycznych w Warszawie, a od grudnia 1947 jako kierownik robót w Społecznym Towarzystwie Budowlanym. Od 1947 był zatrudniony na Politechnice Warszawskiej z przerwami do emerytury w 1987. Prowadził również wykłady z termodynamiki na tzw. Sorbonie przy Politechnice Warszawskiej, głównie jako skrócone studia dla wyższych członków PZPR. Pracował także nad wynalazczością w zakresie ciepłownictwa.
W 1948 ożenił się z Jadwigą Jasiewicz, poznaną na jednym z balów karnawałowych na Politechnice Warszawskiej. W 1949 przyszły na świat ich dzieci, bliźniacy – Jarosław i Lech. Matkami chrzestnymi chłopców zostały siostry bliźniaczki Ludwika i Zofia Woźnickie. Początkowo rodzina mieszkała przy ulicy Pawła Suzina 3 w mieszkaniu Jasiewiczów, a od 1950 przy ulicy Lisa-Kuli 8/2 (przemianowanej później na ulicę Pochyłą) na Żoliborzu, w wynajmowanym od rodziny Kowalskich mieszkaniu, wykupionym dopiero w 1981, później przeprowadzili się do bliźniaka przy ul. Mickiewicza.
W latach 1956–1957 pracował również w Biurze Projektów Zaplecza Technicznego. W 1958 uzyskał pełny etat na Wydziale Inżynierii Sanitarnej Politechniki Warszawskiej. Służbowo przebywał krótko w Belgii, Holandii, Republice Federalnej Niemiec (w związku z budową ambasady amerykańskiej) oraz służbowo kilka dni w Libii w 1966 i Mińsku w ZSRR w 1977. W 1961 i 1966 prywatnie na zaproszenie rodziny wyjeżdżał do Anglii. Projektował instalacje sanitarne w budynku Ambasady USA w Warszawie. Jeszcze przez wiele lat pracował w rozmaitych pracowniach projektowych. Był autorem prac z zakresu teorii niezawodności pracy systemów energetycznych.
W latach osiemdziesiątych prowadził zajęcia z Teorii Maszyn Cieplnych na Wydziale Mechanicznym Energetyki i Lotnictwa Politechniki Warszawskiej. Był członkiem Związku Nauczycielstwa Polskiego, a od 1980 był członkiem NSZZ „Solidarność”. Był inwigilowany przez komunistyczny Urząd Bezpieczeństwa w związku z jego służbą w Armii Krajowej, a później przez Służbę Bezpieczeństwa w związku z opozycyjną działalnością jego synów. Nie wstąpił do PZPR, od 1976 należał do ZBoWiD; w okresie PRL nie uzyskał awansów i odznaczeń kombatanckich (otrzymał Złoty Krzyż Zasługi). 30 kwietnia 2001 postanowieniem ministra obrony narodowej Bronisława Komorowskiego został awansowany na stopień porucznika.
Zmarł 17 kwietnia 2005. Po mszy świętej, którą koncelebrował biskup polowy Wojska Polskiego gen. dyw. Tadeusz Płoski, został pochowany na Starych Powązkach, w grobowcu swoich rodziców (kwatera 154b-6-10).

</doc>
<doc id="555877" url="https://pl.wikipedia.org/wiki?curid=555877" title="Huby (Wrocław)">
Huby (Wrocław)

Huby (niem. "Huben") – osiedle w południowo-wschodniej części Wrocławia, w byłej dzielnicy Krzyki. W przeszłości wieś, przyłączona do miasta w 1868 wraz z sąsiednią wsią Glinianki. Obecne granice osiedla wyznaczają ul. Hubska (wraz z budynkami po wschodniej stronie i z ulicą Boczną), ul. Paczkowska, ul. Bardzka (numery nieparzyste 1-7C), aleja Armii Krajowej (numery parzyste 2-50), ul. Ślężna (numery parzyste 2-86), ul. Borowska (nr 1-3) oraz tory kolejowe stacji Wrocław Główny i bocznicy kolejowej. 
Obszar pomiędzy torami a ulicą Kamienną to tzw. Stare Huby gdzie dominują kamienice sprzed II wojny, natomiast obszar między ulicą Kamienną a aleją Armii Krajowej to tzw. Nowe Huby zbudowane w latach 70 XX wieku. 
Na Hubach znajdują się dwa rzymskokatolickie kościoły parafialne pod wezwaniami: św. Henryka i św. Stanisława Kostki. Część osiedla należy do parafii Ducha Świętego. 
W centrum handlowym Wroclavia przy ul. Suchej znajduje się główny dworzec autobusowy obsługiwany przez przewoźników krajowych i międzynarodowych (m.in. PKS, Neobus, FlixBus, Sindbad), natomiast przy ulicy Dawida znajdują się przystanki prywatnych przewoźników operujących w powiecie wrocławskim i województwie dolnośląskim. 
Przy ul. Hubskiej znajduje się nieczynny już Browar Mieszczański.
Na Hubach przy ulicy Borowskiej wybudowano największy w Polsce park wodny – Aquapark Wrocław, oddany do użytku w marcu 2008. 
Huby graniczą z sześcioma osiedlami: Przedmieście Oławskie, Tarnogaj, Gaj, Borek, Powstańców Śląskich, Przedmieście Świdnickie.

</doc>
<doc id="555880" url="https://pl.wikipedia.org/wiki?curid=555880" title="Tomasz Zamoyski">
Tomasz Zamoyski

Tomasz Zamoyski herbu Jelita (ur. 1 kwietnia 1594 roku, zm. 8 stycznia 1638) – kanclerz wielki koronny od 1635, podkanclerzy koronny od 1628, marszałek Trybunału Głównego Koronnego w 1622 roku, wojewoda kijowski od 1619, wojewoda podolski od 1618, starosta generalny krakowski w latach 1628-1638, starosta knyszyński, nowotarski, kałuski, goniądzki, rzeczycki, starosta sokalski w 1631 roku, starosta rabsztyński w 1631 roku.
Życiorys.
W 1614 i 1622 był deputatem do Trybunału Głównego Koronnego w Lublinie. W 1615 roku rozpoczął podróż po krajach Europy Zachodniej. Poseł województwa bełskiego na sejm 1618 roku. Na jego cześć zostało nazwane nowo utworzone miasto Tomaszów Lubelski. Był elektorem Władysława IV Wazy z województwa krakowskiego w 1632 roku, podpisał jego "pacta conventa".
Cerkiew Podwyższenia Krzyża Świętego w Tarnopolu z przodu ma trójkondygnacyjną masywną wieżę, która została zbudowana w 1627 przez ówczesnego właściciela tego miasta Tomasza Zamoyskiego oraz jego żony Katarzyny.
Jako senator brał udział w sejmach: 1620, 1623, 1624, 1626 (I), 1627, 1628, 1629 (I), 1629 (II), 1631, 1632 (I), 1632 (II), 1632 (III), 1633, 1635 (I), 1635 (II) i na sejm zwyczajny 1637 roku.
Miał zatarg z Walentym Aleksandrem Kalinowskim, któremu zarzucił, że do posiadłości ostatniego – Mohylowa – zbiegli 4 poddani Zamoyskiego wraz ze swoimi rodzinami.
Fundator budynków mieszczących Akademię Zamojską ufundowaną przez jego ojca.
Rodzina.
Jedyny syn i spadkobierca kanclerza i hetmana wielkiego koronnego Jana Zamoyskiego i Barbary z Tarnowskich, po śmierci ojca odziedziczył jego znaczne dobra. Poślubił Katarzynę Ostrogską, wojewodziankę wołyńską. Mieli troje dzieci: Gryzeldę Konstancję (przyszłą żonę księcia Jeremiego Wiśniowieckiego), Joannę Barbarę (wydaną za mąż za Aleksandra Koniecpolskiego) oraz syna Jana Zamoyskiego, w przyszłości III ordynata zamojskiego.

</doc>
<doc id="555884" url="https://pl.wikipedia.org/wiki?curid=555884" title="Niko Kovac">
Niko Kovac



</doc>
<doc id="555885" url="https://pl.wikipedia.org/wiki?curid=555885" title="Grubość optyczna">
Grubość optyczna



</doc>
<doc id="555886" url="https://pl.wikipedia.org/wiki?curid=555886" title="Bebe (ujednoznacznienie)">
Bebe (ujednoznacznienie)



</doc>
<doc id="555887" url="https://pl.wikipedia.org/wiki?curid=555887" title="Piacenza Calcio 1919">
Piacenza Calcio 1919

Piacenza Calcio 1919 S.r.l. jest włoskim klubem piłkarskim z miasta Piacenza.

</doc>
<doc id="555889" url="https://pl.wikipedia.org/wiki?curid=555889" title="Aleksandra Hanowerska (ur. 1999)">
Aleksandra Hanowerska (ur. 1999)

Księżniczka Aleksandra z Hanoweru ("Alexandra Charlotte Ulrike Maryam Virginia von Hannover", ur. 20 lipca 1999 w Vöcklabruck, Austria) – księżniczka Hanoweru z dynastii Welfów, córka Ernesta Augusta, księcia Hanoweru i jego żony, Karoliny, księżnej Hanoweru, wnuczka Rainiera III, księcia Monako; zajmuje trzynaste miejsce w linii sukcesji monakijskiego tronu.
Aleksandra urodziła się w Vöcklabruck jako pierwsze dziecko Ernesta Augusta V, księcia Hanoweru i Karoliny, księżnej Hanoweru.
Od urodzenia nosi honorowy tytuł Jej Królewskiej Wysokości Księżniczki Hanoweru. Jako dynastyczna potomkini Zofii, elektorowej Hanoweru wpisana była do linii sukcesji brytyjskiego tronu, ale utraciła to miejsce w 2018 po przyjęciu sakramentu bierzmowania w wierze katolickiej. Zajmuje trzynaste miejsce w linii sukcesji tronu Monako (jest siostrzenicą Alberta II, księcia Monako).
Po rozstaniu rodziców w 2009 zamieszkała z matką na dworze monakijskim. Towarzyszy członkom rodziny książęcej w oficjalnych wystąpieniach i innych wydarzeniach odbywających się w Księstwie Monako.
Uprawiała łyżwiarstwo figurowe i reprezentowała Monako w Olimpijskim festiwalu młodzieży Europy w 2015.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Powiązania rodzinne i edukacja.
Ernest August, książę Hanoweru poślubił księżniczkę Karolinę z Monako w ceremonii cywilnej 23 stycznia 1999. Media podały wówczas informację o ciąży księżnej.
Księżniczka Aleksandra urodziła się 20 lipca 1999 roku w austriackim Vöcklabruck, gdzie przebywali akurat jej rodzice. Informacje o narodzinach potomkini książęcej pary podała austriacka telewizja.
Jej rodzicami są Ernest August V, książę Hanoweru i Karolina, księżna Hanoweru, pochodząca z dynastii monakijskich książąt Grimaldich, przez wiele lat następczyni monakijskiego tronu.
Jej dziadkami są ze strony ojca Ernest August IV, książę Hanoweru i jego żona, Orturd, księżna Hanoweru, urodzona jako księżniczka z dynastii Schleswig-Holstein-Sonderburg-Glücksburg; natomiast ze strony matki Rainier III, książę Monako w latach 1949–2005 i księżna Grace, amerykańska aktorka, zdobywczyni Nagrody Akademii Filmowej.
Ma dwóch przyrodnich braci z pierwszego małżeństwa ojca: księcia Ernesta Augusta VI i księcia Krystiana oraz troje przyrodniego rodzeństwa z drugiego małżeństwa matki: Andreę, Charlotte i Pierre’a Casiraghich.
Księżniczka otrzymała imiona na cześć wszystkich swoich matek chrzestnych. Imię Aleksandra dzieli z dwiema innymi hanowerskimi księżniczkami: siostrą ojca, księżną Leiningen oraz Aleksandrą, wielką księżną Meklemburgii i Schwerinu.
Religia.
Księżniczka została ochrzczona w wierze luterańskiej 19 września 1999 roku w posiadłości swojego ojca w Auerbach w pobliżu Grünau im Almtal w Górnej Austrii. Jej rodzicami chrzestnymi zostali: Aleksandra, księżna Leiningen (starsza siostra ojca), Charlotte Casiraghi, Ulrike Ulmschneider, Maryam Sachs, Virginia Gallico, George Condo i Eric Maier. Ceremonii przewodniczył biskup Hanoweru Horst Hirschler. Przyjęcie sakramentu w wierze protestanckiej miało zapewnić jej miejsce w linii sukcesji tronu brytyjskiego, które jej ojciec utracił wskutek ślubu z katoliczką (księżniczką Karoliną).
W 2018 przyjęła sakrament bierzmowania w wierze katolickiej. Z tego powodu jej nazwisko usunięto z linii sukcesji tronu Wielkiej Brytanii.
Jest matką chrzestną przynajmniej jednej osoby:
Edukacja.
Swoją edukację rozpoczęła od prywatnej szkoły katolickiej François d’Assise Nicolas Barré, znajdującej się w Monako. Następnie uczęszczała do szkoły podstawowej w Fontainebleau. W 2015 poinformowała, że jest uczennicą specjalnej szkoły sportowej w Annecy.
Kariera sportowa.
Księżniczka Aleksandra uprawia kilka sportów: tenis, pływanie, jazdę na łyżwach i łyżwiarstwo figurowe (w konkurencji solistek).
27 lutego 2010 wywalczyła srebrny medal w czasie Mistrzostw Monako w Łyżwiarstwie Figurowym. Wynik ten powtórzyła w tych zawodach rok później. 2 kwietnia 2011 zajęła 27. miejsce w Coupe d’Avignon, a 3 maja 12. podczas pokazowych zmagań w Cannes.
W styczniu 2015 reprezentowała Monako na Zimowym Olimpijskim Festiwalu Młodzieży Europy w Dornbirn. Zajęła 29. miejsce spośród 30 zawodniczek.
W zawodach sportowych występowała jako "Alexandra De Hanovre".
Księżniczka Hanoweru.
Jako córka księcia Hanoweru, Aleksandra uprawniona jest do używania honorowego tytułu Jej Królewskiej Wysokości Księżniczki Hanoweru i jest jedyną wnuczką księcia Rainiera III, której przysługuje predykat Jej Królewskiej Wysokości. Od urodzenia wpisana jest do linii sukcesji monakijskiego tronu; obecnie - od lipca 2019 - zajmuje miejsce trzynaste, za swoim siostrzeńcem Baltazarem, a przed ciotką, księżniczką Stefanią. Od 1999 do 2018 zajmowała miejsce w linii sukcesji brytyjskiego tronu, ale utraciła je po przyjęciu sakramentu w wierze katolickiej.
Działalność w Monako.
Po raz pierwszy wystąpiła publicznie 19 listopada 1999 na balkonie Pałacu Książęcego podczas obchodów Narodowego Dnia Monako.
W kwietniu 2002 po raz pierwszy pojawiła się podczas zawodów jeździeckich International Jumping of Monte Carlo.
W styczniu 2008 zadebiutowała na widowni Międzynarodowego Festiwalu Cyrkowego w Monte Carlo.
W 2009 rodzice księżniczki rozstali się, a ona przeniosła się wraz z matką na dwór monakijski, z którym związana jest większość jej publicznych aktywności.
W czerwcu 2014 razem z matką, księciem i księżną Monako otworzyła Monaco Yacht Club.
W styczniu 2015 wystąpiła na balkonie Pałacu Książęcego podczas prezentacji poddanym następcy monakijskiego tronu, księcia Jakuba i jego siostry bliźniaczki, księżniczki Gabrieli.
W listopadzie 2015 uczestniczyła w ceremonii, w czasie której uczczono pamięć ofiar ataków terrorystycznych w Paryżu.
W marcu 2016 po raz pierwszy wzięła udział w Monaco Rose Ball, z którego dochody zasilają konta Fundacji Księżnej Grace.
W 2018 była gościem spotkań filozoficznych, które organizowała w Monako jej siostra, Charlotte.
Działalność charytatywna.
31 stycznia 2016 wzięła udział w charytatywnym marszu dla Fundacji Flavien, zajmującej się pomocą dzieciom, cierpiącym z powodu chorób nowotworowych.
W listopadzie uczestniczyła w charytatywnym maratonie NO FINISH LINE.
Inne aktywności.
W maju 2011 wzięła udział w pokazowym meczu piłki nożnej World Stars Football Match, organizowanym przez księcia Alberta.
9 października 2015 w Weronie wystąpiła jako modelka na łyżwach w ramach Intimissimi On Ice Show
Związki z innymi rodzinami królewskimi.
Uczestniczyła w ceremoniach zaślubin: Alberta II, księcia Monako z Charlene Wittstock (Monako, 2011), Krystiana, dziedzicznego księcia Hanoweru z Katarzyną Małyszewą {Hanower, 2017), księcia Krystiana z Hanoweru z Aleksandrą Osmą (Lima, 2018).
Życie prywatne.
Od 2017 jej partnerem jest Ben-Sylwester Strautmann, niemiecki milioner i koszykarz (ur. 31 grudnia 1998). Mężczyzna towarzyszył jej w czasie ślubów jej przyrodnich braci, księcia Ernesta Augusta z Katarzyną Małyszewą i księcia Krystiana z Aleksandrą de Osmą w 2017 i 2018 roku.

</doc>
<doc id="555890" url="https://pl.wikipedia.org/wiki?curid=555890" title="Piacenza F.C.">
Piacenza F.C.



</doc>
<doc id="555892" url="https://pl.wikipedia.org/wiki?curid=555892" title="Dramat mieszczański">
Dramat mieszczański

Dramat mieszczański - odmiana dramatu popularna w XVIII i pierwszej połowie XIX wieku. Swą tematyką i formą przeciwstawiał się regułom dramatu klasycystycznego. Dramat mieszczański miał duże znaczenie dla rozwoju nowych form inscenizacyjnych i przyczynił się do powstania melodramatu. Do najważniejszych twórców dramatu mieszczańskiego należeli Denis Diderot i Friedrich Schiller, Stanisław Trembecki, Wojciech Bogusławski, Michał Bałucki.

</doc>
<doc id="555895" url="https://pl.wikipedia.org/wiki?curid=555895" title="Klis">
Klis

Klis () – osada na przełęczy o tej samej nazwie w Chorwacji, w żupanii splicko-dalmatyńskiej, siedziba gminy Klis. Leży ok. 10 km na północny wschód od Splitu. W 2011 roku liczyło 3001 mieszkańców.
Wieś leży na przełęczy między górami Mosor i Kozjak, na wysokości 360 m n.p.m. Dzięki swemu położeniu Klis już od czasów imperium rzymskiego posiadał strategiczne znaczenie. Przebiegała przez niego jedyna łatwo przejezdna droga łącząca wnętrze kontynentu z wybrzeżem Adriatyku. Nic dziwnego, że nadano mu nazwę „klucza” (gr. "Kleisa" – klucz). Twierdzę na wznoszącym się nad osadą wzgórzu postawili już Rzymianie, następnie przechodziła ona kolejno w ręce Chorwatów, Wenecjan, Turków, Francuzów i Austriaków. Twierdza Klis przez wieki stanowiła najważniejszą fortecę w rejonie dzisiejszej Chorwacji. Aktualnie uznawana jest za jeden z cenniejszych zabytków tego kraju.
Z powodu położenia Klis narażony jest na stosunkowo silne wiatry bora.

</doc>
<doc id="555897" url="https://pl.wikipedia.org/wiki?curid=555897" title="Rimini FC">
Rimini FC

Rimini Football Club 1912 (w skrócie Rimini FC 1912) - włoski klub piłkarski z miasta Rimini. Powstał w 1912 jako Libertas Rimini. W 2010 reaktywowany w miejscu Rimini Calcio.

</doc>
<doc id="555898" url="https://pl.wikipedia.org/wiki?curid=555898" title="Pierre Casiraghi">
Pierre Casiraghi

Pierre Casiraghi ("Pierre Rainier Stefano Casiraghi", ur. 5 września 1987 w Monako), potomek monakijskiej rodziny książęcej, syn Stefana Casiraghiego i Karoliny, księżnej Hanoweru; ekonomista, motorowodniak.
Pierre urodził się w Monte Carlo jako trzecie dziecko Stefana Casiraghiego i księżniczki Karoliny z Monako.
W 2008 ukończył studia na kierunku ekonomia międzynarodowa na Uniwersytecie Bocconi w Mediolanie.
Zajmuje ósme miejsce w linii sukcesji monakijskiego tronu.
W 2015 poślubił Beatrice Borromeo, z którą ma dwoje dzieci: Stefana Casiraghi (ur. 2017) i Franciszka Casiraghi (ur. 2018).
Nie posiada tytułów szlacheckich. Regularnie bierze udział w oficjalnych wydarzeniach, które odbywają się w Księstwie Monako.
Jest motorowodniakiem i uczestniczy w wyścigach łodzi motorowych.
Mieszka w Mediolanie.
Powiązania rodzinne i edukacja.
Pierre urodził się 5 września 1987 roku w klinice imienia księżnej Grace w Monte Carlo.
Jego rodzicami są Stefano Casiraghi, pochodzący z rodziny włoskich przemysłowców branży naftowej i Karolina, księżna Hanoweru, monakijska księżniczka. Poprzez trzecie małżeństwo matki jego ojczymem jest Ernest August V, książę Hanoweru.
Jego dziadkami byli ze strony ojca Rainier III, władca Monako w latach 1949 - 2005 i Grace, księżna Monako, amerykańska aktorka, zdobywczyni Nagrody Akademii Filmowej dla najlepszej aktorki za rolę Georgie Elgin w filmie "Dziewczyna z prowincji"; natomiast ze strony ojca Giancarlo Casiraghi i Fernanda Pulici.
Ma dwoje starszego rodzeństwa, Andreę Casiraghiego i Charlotte Casiraghi, młodszą przyrodnią siostrę, księżniczkę Aleksandrę z Hanoweru oraz dwóch przybranych braci, księcia Ernesta Augusta VI z Hanoweru i księcia Krystiana z Hanoweru.
Jego rodzicami chrzestnymi są Albert II, książę Monako i Laura Casiraghi. Imiona otrzymał na cześć swojego pradziadka, Pierre’a, księcia Valentinois, dziadka, księcia Rainiera i ojca, Stefano.
W 1990 roku ojciec Pierre’a zginął w wypadku podczas wyścigów łodzi motorowych. Po tym wydarzeniu wraz z całą rodziną przeprowadził się do Prowansji.
Edukacja.
Mówi płynnie w języku francuskim, włoskim i angielskim, pobieżnie także w niemieckim. Potrafi grać na saksofonie. W 2005 ukończył studia na uniwersytecie w Bocconi, a następnie studiował ekonomię międzynarodową w Mediolanie.
Kariera zawodowa.
Pierre Casiraghi regularnie bierze udział w wyścigach łodzi motorowych.
W lipcu 2016 startował w regatach we włoskiej miejscowości Malcesine, kiedy na Morzu Śródziemnym jego łódź zderzyła się z łodzią dziennikarzy i przewróciła. W zdarzeniu nikt nie został ranny, a sprzęt uległ zniszczeniu. Casiraghi oskarżył dziennikarzy o nie dostosowanie się do zasad bezpieczeństwa.
W czerwcu 2009 został włączony do zarządu firmy konstrukcyjnej założonej przez jego ojca w 1984 roku. Pozycję prezesa utrzymał jednak jego wuj, Marco Casiraghi.
W maju 2013 zadebiutował jako model w sesji fotograficznej dla włoskiego domu mody Berluti.
W sierpniu 2019 przepłynął Ocean Atlantycki i dopłynął do Nowego Jorku w towarzystwie aktywistki Grety Thunberg na pokładzie łodzi Malizia II. Wyprawa miała za zadanie promować ochronę środowiska poprzez unikanie lotów samochodem, a celem był Nowy Jork z powodu odbywającego się tam szczytu klimatycznego.
Osoba związana z rodziną książęcą.
Pierre jako osoba związana z rodziną książęcą regularnie bierze udział w ważnych dla Monako wydarzeniach, do których należą obchody Narodowego Dnia Monako, doroczny "Rose Ball" i "Red Cross Ball", a także imprezy sportowe, głównie mecze piłkarskie i wyścig o Grand Prix Formuły 1 w Monte Carlo. Ponadto jest gościem licznych bali charytatywnych i pokazów mody.
Księżniczka Karolina zaprezentowała swojego syna po raz pierwszy 7 września 1987, dwa dni po jego narodzinach. W listopadzie 1991 pierwszy raz uczestniczył w oficjalnych obchodach Narodowego Dnia Monako ze swoim dziadkiem, matką i rodzeństwem. Brał udział w festiwalu cyrkowym w Monte Carlo.
W 2006 zagrał po raz pierwszy w charytatywnym meczu "World Stars Football Match", zorganizowanym przez księcia Alberta na stadionie imienia księcia Ludwika II.
Od 30 stycznia do 13 lutego 2007 Pierre towarzyszył matce w humanitarnej wyprawie do Afryki w ramach działalności fundacji AMADE. Odwiedzili wówczas Niger, Burundi, Demokratyczną Republikę Konga i Republikę Południowej Afryki.
21 września 2013 reprezentował dwór monakijski w uroczystościach kościelnych zaślubin księcia Feliksa z Luksemburga z Claire Lademacher. W Prowansji, gdzie miało miejsce wesele, towarzyszyła mu dziewczyna, Beatrice Borromeo.
6 października 2016 wraz z Robertem Calcagno, monakijskim politykiem i prezydentem Instytutu Oceanografii, pływali w Monako specjalną łodzią podwodną.
Zajmuje siódme miejsce w linii sukcesji monakijskiego tronu, za bratanicą Indią Casiraghi, a przed synem Stefanem Casiraghi. Zgodnie z obowiązującymi przepisami, zostanie skreślony z tej listy, jeżeli na tron wstąpi potomek księcia Alberta II.
Życie prywatne.
W lutym 2012 trafił do szpitala po tym, jak wdał się w bójkę w jednym z nocnych klubów w Nowym Jorku. Świadkowie wydarzenia stwierdzili, że zaatakował właściciela lokalu, który był tam w towarzystwie między innymi polskiej modeli Anji Rubik, a przyczyną była zazdrość o dziewczynę.
Pierre Casiraghi mieszka we Włoszech, dzieląc swój czas pomiędzy Mediolan i Rzym. W latach studenckich kojarzono go z wieloma dziewczynami, między innymi Fernandą Lessą, Caroline Winberg, Olympią Scarry oraz Alice Dellal, której brat był związany z Charlotte, siostrą Pierre’a.
Od maja 2008 związany jest z Beatrice Borromeo, potomkinią włoskiej rodziny hrabiowskiej.
10 grudnia 2014 para potwierdziła, że są zaręczeni. 14 kwietnia 2015 ogłoszono, że ślub odbędzie się w wakacje. 25 lipca Casiraghi i Borromeo zawarli cywilny związek małżeński w ceremonii w Pałacu Książęcym w Monako. W uroczystości uczestniczyło 70 gości. Książę Albert zorganizował obiad w pałacowych ogrodach, na który zaproszono około siedmiuset osób. Panna młoda wystąpiła w czterech kreacjach, w tym głównej z domu mody Valentino.
1 sierpnia na włoskiej wyspie Isola Bella, należącej do Wysp Boromejskich na Lago Maggiore, będących w posiadaniu rodziny panny młodej, miała miejsce religijna ceremonia zaślubin pary. Wśród gości znaleźli się członkowie rodzin Grimaldich, Casiraghich i Borromeo, a także przedstawiciele zagranicznej arystokracji: księżna Claire z Luksemburga, księżniczka Maria Annuncjata z Lichetensteinu, Haakon, następca tronu Norwegii z żoną, księżną Mette-Marit i jej synem Mariusem Borg; zabrakło natomiast księcia Alberta, który uczestniczył w tym czasie w spotkaniu Międzynarodowego Komitetu Olimpijskiego. Panna młoda wystąpiła w sukni Giorgia Armaniego. Świadkami ceremonii byli Andrea Casiraghi, starszy brat pana młodego i Marta Marzotto, babka ze strony matki panny młodej.
3 listopada 2016 hiszpański magazyn "Hola" podał do wiadomości, że Casiraghi i Borromeo spodziewają się narodzin swojego pierwszego dziecka w styczniu 2017 r.. 9 listopada doniesienia o ciąży włoskiej dziennikarki zostały potwierdzone po opublikowaniu w prasie jej zdjęć z Nowego Jorku, gdzie przebywała wraz z mężem i jego rodziną.
28 lutego 2017 siostra Beatrice, Matylda, poinformowała za pośrednictwem "Instagrama" o narodzinach chłopca w Księstwie Monako. Dziecko przyszło na świat w Klinice imienia Księżnej Grace i zostało wpisane na ósme miejsce linii sukcesji monakijskiego tronu, za swoim ojcem, a przed ciotką Charlotte. 1 marca matka i teściowa Pierre’a potwierdziły w oficjalnym oświadczeniu wiadomość o narodzinach wnuka, a 2 marca ogłoszono jego imiona - Stefan Herkules Karol Casiraghi.
24 marca 2018 w czasie dorocznego Rose Ball Pierre i Beatrice potwierdzili, że spodziewają się narodzin drugiego dziecka. Ich drugi syn, Franciszek Karol Albert Casiraghi, urodził się w Monte Carlo dnia 21 maja 2018. Chłopiec zajął dziesiąte miejsce w linii sukcesji monakijskiego tronu, za starszym bratem Stefanem.

</doc>
<doc id="555899" url="https://pl.wikipedia.org/wiki?curid=555899" title="Rimini Calcio">
Rimini Calcio



</doc>
<doc id="555900" url="https://pl.wikipedia.org/wiki?curid=555900" title="Cesena Calcio">
Cesena Calcio



</doc>
<doc id="555901" url="https://pl.wikipedia.org/wiki?curid=555901" title="Vicente Del Bosque">
Vicente Del Bosque



</doc>
<doc id="555903" url="https://pl.wikipedia.org/wiki?curid=555903" title="Park Jana Kasprowicza w Szczecinie">
Park Jana Kasprowicza w Szczecinie

Park Kasprowicza (oficjalna nazwa: „park Jana Kasprowicza”; do 1945 niem. "Quistorp Park") – największy park miejski Szczecina położony w całości w granicach administracyjnych osiedla Łękno przy zbiegu granic z osiedlem Niebuszewo-Bolinko i północnej części Śródmieścia. Wraz z fragmentem Parku Leśnego Arkońskiego tworzy zespół przyrodniczo-krajobrazowy „Zespół Parków Kasprowicza-Arkoński” o łącznej powierzchni 96,8 ha. Na północy sąsiaduje z Ogrodem Dendrologicznym im. Stefana Kownasa.
Charakterystyka.
Park jest ograniczony ulicami: J. Słowackiego, B. Zaleskiego, S. Wyspiańskiego i P. Skargi, ma powierzchnię ok. 27 ha. Został założony w 1900 r. i otrzymał nazwę "Quistorp Park" na cześć Johannesa Heinricha Quistorpa, który przekazał miastu sąsiadujące tereny: plac Jasne Błonia (zwany wówczas niem. "Quistorp Aue") i Las Arkoński (do 1945 niem. "Eckerberger Wald"). Park położony jest na zboczach tzw. Doliny Niemierzyńskiej nad jeziorem Rusałka i stanowi krańcowy fragment Puszczy Wkrzańskiej. Na przedłużeniu obecnej ul. Monte Cassino stał pomnik Ernsta Moritza Arndta, który obecnie nie istnieje.
W parku występują liczne gatunki drzew, które są rzadko spotykane w Polsce takie jak sosny: żółta i górska, świerk serbski i Brewera, cis, cypryśnik błotny, platan, ambrowiec balsamiczny, jesion mannowy oraz gatunki brzozy, wierzby, buku, jesionu i dębu. Spośród rzadziej spotykanych rosną tu także: skrzydłorzech kaukaski, kłęk amerykański, sosna Jeffreya, jodła Veitcha, topola chińska, grujecznik japoński oraz krzewy: berberysy, irgi, tawuły, perukowiec, parocja perska, oczar wirginijski, oczar japoński, kłokoczka, klon okrągłolistny.
W 1976 r. został zbudowany amfiteatr na ok. 4.500 miejsc oraz otaczające go po bokach rzeźby z kamienia. W amfiteatrze noszącym nazwę Teatr Letni im. Heleny Majdaniec, głównie w sezonie letnim, odbywają się występy gwiazd, imprezy itp. W 2000 r. jedna trzecia widowni została zadaszona. W latach 2020-22 wykonano gruntowną przebudowę amfiteatru polegającą m.in. na jego całkowitym zadaszeniu.
Na przełomie wieków w bezpośrednim sąsiedztwie amfiteatru umieszczono rzeźbę „Ogniste ptaki” (1975) autorstwa Władysława Hasiora.
3 września 1979 r. został odsłonięty Pomnik Czynu Polaków autorstwa Gustawa Zemły.
20 kwietnia 2007 oddano do użytku odtworzoną Różankę, leżącą niemal na skraju Parku Kasprowicza.
9 grudnia 2016 roku odsłonięto Pomnik Chłopca Węgierskiego upamiętniający pomoc udzieloną przez mieszkańców Szczecina mieszkańcom Budapesztu podczas powstania węgierskiego w 1956. Autorem rzeźby jest Richárd Juha.

</doc>
<doc id="555904" url="https://pl.wikipedia.org/wiki?curid=555904" title="Ożogina">
Ożogina

Ożogina (ros. Ожогина) – rzeka w azjatyckiej części Rosji, w Jakucji; lewy dopływ Kołymy. Długość 523 km (od źródeł rzeki Sułakkan 689 km); powierzchnia dorzecza 24 300 km².
Powstaje z połączenia rzek Sułakkan i Delkiu; płynie w kierunku południowo-wschodnim szeroką doliną między Górami Momskimi a Płaskowyżem Ałazejskim, w środkowym i dolnym biegu liczne meandry i starorzecza. W dorzeczu około 2800 jezior o łącznej powierzchni 908 km².
Zasilanie śniegowo-deszczowe; zamarza od października do maja. Żeglowna w dolnym biegu.

</doc>
<doc id="555906" url="https://pl.wikipedia.org/wiki?curid=555906" title="Hrabstwo Cumberland (New Jersey)">
Hrabstwo Cumberland (New Jersey)

Cumberland – hrabstwo w stanie New Jersey w USA. Populacja liczy 146 438 mieszkańców (stan według spisu z 2000 roku).
Powierzchnia hrabstwa to 1267 km². Gęstość zaludnienia wynosi 116 osób/km².

</doc>
<doc id="555907" url="https://pl.wikipedia.org/wiki?curid=555907" title="Grupa Armii Północ">
Grupa Armii Północ

Grupa Armii Północ (niem. "Heeresgruppe Nord") – jedna z grup armii Wehrmachtu formowanych w trakcie II wojny światowej.
Formowania i walki.
Po raz pierwszy wystawiona w trakcie uderzenia na Polskę we wrześniu 1939, na bazie dowództwa 2 Armii. W tym czasie składała się z dwóch armii – 3 Armii uderzającej z rejonu Prus Wschodnich i 4 Armii atakującej z rejonu Pomorza Zachodniego. Po zakończeniu działań bojowych w Polsce przemianowana na Grupę Armii B (10 października 1939).
Po raz drugi wystawiona w związku z planowanym atakiem na ZSRR poprzez przemianowanie dowództwa Grupy Armii C (20 czerwca 1941). Dowodzący Grupą Armii Północ von Leeb, miał pod swoimi rozkazami 23 dywizje piechoty, 3 dywizje pancerne i 3 dywizje zmotoryzowane oraz 1 flotę powietrzną . Wymienione jednostki tworzyły: 18 armię (uderzająca wzdłuż wybrzeża Bałtyku poprzez kraje bałtyckie) oraz 16 armię (uderzająca na jej prawym skrzydle przez Dyneburg na wyżynę Wałdaj). Obie armie poprzedzała 4 Grupa Pancerna jako siła uderzeniowa całej grupy armii atakująca przez Psków na Leningrad. We wrześniu do uderzenia na Moskwę oddano Grupie Armii „Środek” grupę pancerną. Następnie po zablokowaniu Leningradu i przegranej pod Tichwinem, całe zgrupowanie przeszło do obrony, w której pozostało do stycznia 1944 roku, kiedy rozpoczął się powolny odwrót. W lecie tego roku grupa została odcięta w Kurlandii, a w styczniu 1945 została przemianowana w Grupę Armii „Kurlandia”.
Po raz trzeci wystawiona 25 stycznia 1945 poprzez przemianowanie Grupy Armii „Środek” w Prusach Wschodnich. Składała się z 4 Armii oraz Zgrupowania Armijnego „Samland”. Okrążona w tym rejonie została rozbita i rozwiązana 2 kwietnia.
Skład.
Jednostki grupy armii:
Związki operacyjne:

</doc>
<doc id="555909" url="https://pl.wikipedia.org/wiki?curid=555909" title="Ternana Calcio">
Ternana Calcio

Ternana Calcio – włoski klub piłkarski z miasta Terni.

</doc>
<doc id="555911" url="https://pl.wikipedia.org/wiki?curid=555911" title="Ernst August von Hannover">
Ernst August von Hannover

Ernest August (V), książę Hanoweru i Brunszwiku ("Ernst August Albert Otto Rupprecht Oskar Berthold Friedrich Ferdinand Christian Ludwig von Hannover", ur. 26 lutego 1954 w Hanowerze) – hanowerski książę z dynastii Welfów, syn Ernesta Augusta (IV), księcia Hanoweru i jego małżonki, księżnej Ortrud; pretendent do tronu byłego Królestwa Hanoweru i Księstwa Brunszwiku.
Powiązania rodzinne i edukacja.
Książę Ernest August urodził się 26 lutego 1954 roku w Hanowerze. Jego rodzicami byli Ernest August (IV), książę Hanoweru i jego pierwsza małżonka, Ortrud, urodzona jako księżniczka Schleswig-Holstein-Sonderburg-Glücksburg. Poprzez drugie małżeństwo ojca jego macochą była Monika, księżna Hanoweru, z domu hrabianka zu Solms-Laubach (zm. 2015). Jego dziadkami byli ze strony ojca Ernest August (III), książę Brunszwiku i księżniczka Wiktoria Luiza z dynastii Hohenzollernów, księżniczka pruska; natomiast ze strony matki książę Albrecht Schleswig-Holstein-Sonderburg-Glücksburg i księżna Hertha, pochodząca z rodziny książąt Isenburgu i Büdingen.
Ma dwóch braci, księcia Ludwika i księcia Henryka oraz trzy siostry: hrabinę Marię z Hochbergu, księżniczkę Olgę i Aleksandrę, księżną Leiningen. Jest potomkiem królowej Wiktorii i króla Krystiana IX, a przez to jest spokrewniony ze wszystkimi rodzinami królewskimi w Europie. Został ochrzczony i wychowany w wierze protestanckiej, ale utracił miejsce w linii sukcesji brytyjskiego tronu w 1999 wskutek ślubu z katolicką księżniczką Karoliną.
Członek rodziny książęcej.
W 1919 roku wszystkie tytuły arystokratyczne w Niemczech zostały zniesione i obecnie mają one znaczenie wyłącznie zwyczajowe i historyczne. Jako potomek brytyjskich królów, Ernest August V jest księciem Hanoweru, księciem Brunszwiku, księciem Wielkiej Brytanii i Irlandii. Znajdował się w linii sukcesji brytyjskiego tronu, ale utracił to miejsce wskutek zaślubin z osobą wyznającą religię katolicką.
Po 1999 roku regularnie przebywał na monakijskim dworze i występował razem z żoną, córką i pasierbami w różnych okolicznościach. Brał udział w obchodach Narodowego Dnia Monako (ostatnio w 2008), dorocznych galach charytatywnych, zawodach sportowych. Był wśród zaproszonych gości na obchodach objęcia tronu Monako przez księcia Alberta II. W czerwcu 2009 po raz ostatni towarzyszył swojej żonie w publicznym wystąpieniu.
19 września 2014 był gościem obchodów pięćdziesiątej rocznicy zaślubin Konstantyna II, króla Greków i królowej Anny Marii.
W lipcu 2017 książę Ernest August V oficjalnie sprzeciwił się małżeństwu swojego starszego syna z Katarzyną Małyszewą. Na łamach niemieckiego pisma "Handelsblatt" wydał oświadczenie, w którym podał, że za jego decyzją stoją względy majątkowe i ma ona na celu dobro dynastii hanowerskiej i zachowanie jej dziedzictwa kulturowego. Zażądał, by książę Ernest August zwrócił mu dwie posiadłości (w tym pałac Marienborg), które otrzymał w prezencie w latach 2004 i 2006. Książę Hanoweru nie uczestniczył w uroczystościach zaślubin swojego następcy.
Życie prywatne.
Małżeństwo z Chantal Hochuli.
24 sierpnia 1981 ojciec księcia Ernesta Augusta, książę Ernest August (IV), wydał specjalne oświadczenie, w którym zezwolił na ślub swojego syna i następcy z Chantal Hochuli, pochodzącą ze Szwajcarii kobietę bez arystokratycznych korzeni. Dodatkowo w dokumencie stwierdzono, że małżeństwo to będzie uznawane za dynastyczne. Do ślubu cywilnego pary doszło 28 sierpnia w Pattensen, natomiast dwa dni później odbyła się ceremonia religijna w obrządku luterańskim na Zamku Marienburg w Dolnej Saksonii. Hochuli otrzymała tytuł Jej Królewskiej Wysokości Księżnej Brunszwiku-Lüneburg. Została pierwszą w dziejach dynastyczną żoną członka rodziny hanowerskiej, nie mającą arystokratycznego pochodzenia.
Para książęca dzieliła swoje życie pomiędzy domy w Monachium i Londynie.
19 lipca 1983 w Londynie księżna urodziła pierwszego syna pary i przyszłego dziedzica tytułu księcia Hanoweru. Chłopiec otrzymał imiona Ernest August Andrzej Filip Konstantyn Maksymilian Rolf Stefan Ludwik Rudolf i znany jest jako książę Ernest August z Hanoweru. Został ochrzczony 15 października 1983 w Zamku Marienburg.
Drugi syn pary, książę Krystian Henryk Klemens Paweł Franciszek Piotr Welf Wilhelm Ernest Fryderyk Franz urodził się w Londynie dnia 1 czerwca 1985. Został ochrzczony 14 lipca w Zamku Marienburg, a imiona otrzymał po wszystkich swoich ojcach chrzestnych.
Dzieci Chantal i Ernesta Augusta V zostały wpisane do linii sukcesji brytyjskiego tronu i wychowane są w wierze protestanckiej.
9 grudnia 1987 zmarł książę Ernest August IV i Ernest August (V) został kolejnym tytularnym księciem Hanoweru, a jego żona księżną Hanoweru.
W połowie lat 90. znajomość księcia Hanoweru z córką władcy Monako, księżniczką Karoliną, stawała się coraz bardziej jawna i często była tematem doniesień prasowych. Księżna Hanoweru o niewierności męża dowiedziała się z gazet i złożyła pozew o rozwód na początku marca 1996 w Londynie. Brak dyskrecji w jego kontaktach z innymi kobietami kosztował księcia Ernesta około 160 milionów dolarów, które stracił wskutek zakończenia małżeństwa.
Księżna i książę Hanoweru uzyskali rozwód we wrześniu 1997. Księżna utraciła predykat Jej Królewskiej Wysokości i tytułowana jest Chantal, księżna Hanoweru.
8 sierpnia 2016 Pałac Książęcy ogłosił zaręczyny księcia Ernesta Augusta, syna Ernesta Augusta (V) i Chantal, z Katarzyną Małyszewą, urodzoną w Rosji czeską projektantką mody. Para zawarła cywilny związek małżeński 6 lipca 2017 w Hanowerze, mimo oficjalnego sprzeciwu ojca narzeczonego. 8 lipca miała miejsce ceremonia religijna w Market Church w Hanowerze. W roli świadków wystąpili książę Krystian i księżniczka Aleksandra, młodsze rodzeństwo pana młodego. Małyszewa po ślubie otrzymała tytuł Jej Królewskiej Wysokości Księżnej Katarzyny z Hanoweru i może w przyszłości zostać tytularną księżną Hanoweru. 22 lutego 2018 roku przyszła na świat pierwsza córka pary i pierwsza wnuczka księcia Ernesta Augusta V, księżniczka Elżbieta.
26 kwietnia 2017 ogłoszono zaręczyny młodszego syna księcia, księcia Krystiana, z Aleksandrą de Osmą, pochodzącą z Peru. Para zawarła cywilny związek małżeński 24 listopada w Londynie, gdzie mieszka Chantal, księżna Hanoweru. Książę Hanoweru nie wziął udziału w uroczystości. 17 marca 2018 w bazylice Świętego Piotra w Limie miała miejsce religijna ceremonia zaślubin pary. Książę Ernest August V wyraził zgodę na ślub młodszego syna i wziął udział w uroczystości w Limie.
Małżeństwo z księżniczką Karoliną.
Książę Ernest August poznał księżniczkę Karolinę, córkę Rainiera III, księcia Monako i księżnej Grace, w latach 70. XX wieku. Był głównym faworytem księżnej Monako do ręki jej najstarszej córki, ale Karolina odrzuciła tę propozycję. Ponownie spotkali się w 1990 roku, ponieważ Grimaldi była w bliskiej przyjaźni z księżną Chantal. Ich relacja zaczęła być jawna w 1995 roku. Książę Hanoweru rozwiódł się ze swoją pierwszą żoną i zdecydował na małżeństwo z katolicką księżniczką.
Dla Karoliny było to trzecie małżeństwo. Jej pierwszy związek z bankowcem Filipem Junot zakończył się rozwodem, a następnie kościelnym stwierdzeniem jego nieważności; natomiast jej drugi mąż, Stefan Casiraghi, zginął w 1990 roku w wypadku łodzi motorowych.
11 stycznia 1999 królowa Elżbieta II wyraziła zgodę na ślub księcia Hanoweru, ale ponieważ jego narzeczona była wyznania rzymskokatolickiego, utracił on miejsce w linii sukcesji do brytyjskiego tronu. Karolina postanowiła pozostać przy swojej religii, ale zgodziła się, by ich ewentualne potomstwo było wychowywane w wierze protestanckiej. Ślub pary odbył się 23 stycznia 1999, w dniu czterdziestych drugich urodzin ciężarnej już wówczas narzeczonej. 20 lipca 1999 w austriackim Vocklabruck urodziła się jedyna córka pary, księżniczka Aleksandra Charlotte Ulrike Maryam Virginia z Hanoweru. Dziewczynka została ochrzczona w kościele luterańskim i wpisana do linii sukcesji brytyjskiego i monakijskiego tronu.
Ernest August został ojczymem dla trójki dzieci swojej żony, Andrei, Charlotte i Pierre’a Casiraghich.
6 kwietnia 2005 roku w Monako zmarł ojciec księżnej Hanoweru, książę Rainier III i na tron wstąpił jej młodszy brat, książę Albert II. Ponieważ nowy władca nie posiadał dynastycznych potomków, Karolina została pierwszą osobą w kolejce do monakijskiej korony i zajmowała to miejsce do 10 grudnia 2014 roku, kiedy to urodzili się księżniczka Gabriela i książę Jakub.
Karolina i Ernest August pozostają od 2009 roku w separacji. Księżna wraz z najmłodszą córką powróciła do Monako. W styczniu 2010 w prasie pojawiły się zdjęcia księcia Ernesta, bawiącego się w towarzystwie innej kobiety podczas wakacji w Tajlandii.
W 2010 związał się z Simone, rumuńską tancerką i modelką, która była od niego młodsza o ponad trzydzieści lat. Relacja zakończyła się w 2015 roku.
Zdrowie.
3 kwietnia 2005 książę Hanoweru w ciężkim stanie trafił do Kliniki Imienia Księżnej Grace w Monte Carlo z powodu ostrego zapalenia trzustki. W kolejnym komunikacie poinformowano, że zapadł w śpiączkę. W tym samym czasie w księstwie umierał jego teść, książę Rainier III.
25 lipca 2011 został przyjęty na oddział intensywnej terapii szpitala na Ibizie z rozpoznaniem kolejnego epizodu ostrego zapalenia trzustki. Hospitalizacja zakończyła się 30 lipca.
W kwietniu 2017 przeszedł w Austrii w trybie nagłym operację układu naczyniowego.
17 marca 2018 uczestniczył w przyjęciu weselnym swojego młodszego syna, skąd trafił do szpitala z podejrzeniem zatrucia pokarmowego. W Klinice Delgado towarzyszył mu pasierb, Pierre Casiraghi. Książę poczuł się źle, zemdlał i został przyjęty na oddział intensywnej terapii.
W lutym 2019 przeszedł operacje ostrego zapalenia trzustki i pękniętego wrzodu żołądka. Rozpoznano u niego nowotwór okolicy szyi.
Genealogia.
Dynastia hanowerska.
 Ernest August (IV), książę Hanoweru (1914-1987)
 m. Ortrud, księżna Hanoweru (księżniczka Schleswig-Holstein-Sonderburg-Glücksburg, oo 1951-1980)
 c. Hrabina Maria z Hochbergu (księżniczka Hanoweru, 1952-)
 m. Hrabia Michał z Hochbergu (oo 1982-)
 s. Hrabia Konrad z Hochbergu (1985-)
 s. Hrabia Jerzy z Hochbergu (1987-)
 s. Ernest August V, książę Hanoweru (1954-)
 m. Chantal, księżna Hanoweru (Hochuli, oo 1981-1997)
 s. Książę Ernest August z Hanoweru (1983-)
 m. Katarzyna, Księżna Ernest August z Hanoweru (Małyszewa, oo 2017-)
 c. Księżniczka Elżbieta z Hanoweru (2018-)
 s. Książę Krystian z Hanoweru (1985-)
 m. Aleksandra, Księżna Krystian z Hanoweru (de Osma, oo 2017-)
 m. Karolina, księżna Hanoweru (księżniczka Monako, oo 1999-)
 c. Księżniczka Aleksandra z Hanoweru (1999-)
 s. Książę Ludwik z Hanoweru (1955-1988)
 m. Księżna Izabela z Hanoweru (von Thurn and Valsassina-Como-Vercelli, oo 1987-1988)
 s. Książę Otto z Hanoweru (1988-)
 c. Księżniczka Olga z Hanoweru (1958-)
 c. Aleksandra, księżna Leiningen (księżniczka Hanoweru, 1959-)
 m. Andrzej, 8. książę Leiningen (oo 1981-)
 s. Ferdynand, dziedziczny książę Leiningen (1982-)
 m. Wiktoria-Ludwika, dziedziczna księżna Leiningen (księżniczka Prus, oo 2017-)
 c. Księżniczka Olga z Leiningen (1984-)
 s. Książę Herman z Leiningen (1987-)
 m. Księżna Izabela z Leiningen (Heubach, oo 2017-)
 s. Książę Henryk z Hanoweru (1961-)
 r. "Désirée Nick"
 s. "Oscar Nick" (1996-)
 m. Księżna Thyra z Hanoweru (von Westernhagen, oo 1999-)
 s. Książę Albert z Hanoweru (1999-)
 c. Księżniczka Eugenia z Hanoweru (2001-)
 s. Książę Juliusz z Hanoweru (2006-)
 m. Monika, księżna-wdowa Hanoweru (hrabianka zu Solms-Laubach, oo 1981-1987)
Pokrewieństwo z europejskimi rodzinami królewskimi.
Królowa Wiktoria.
 Wiktoria, królowa Wielkiej Brytanii i Irlandii (1819-1901)
 c. Wiktoria, cesarzowa Niemiec (1840-1901)
 s. Wilhelm II, cesarz Niemiec (1859-1941)
 c. Wiktoria Luiza, księżna Hanoweru (1892-1980)
 s. Ernest August IV, książę Hanoweru (1914-1987)
 s. Ernest August V, książę Hanoweru (1954-), żona Karolina
 s. Książę Ernest August z Hanoweru (1983-)
 s. Książę Krystian z Hanoweru (1985-)
 c. Księżniczka Aleksandra z Hanoweru (1999-)
 s. Książę Jerzy z Hanoweru (1915-2006)
 c. Fryderyka, królowa Greków (1917-1981), mąż Paweł I
 c. Zofia, królowa Hiszpanii (1938-), mąż Jan Karol I
 s. Filip VI, król Hiszpanii (1968-), żona Letycja
 s. Konstantyn II, król Greków (1940-), żona Anna Maria
 c. Zofia, królowa Greków (1870-1932)
 s. Jerzy II, król Greków (1890-1947)
 s. Aleksander, król Greków (1893-1920)
 c. Aleksandra, królowa Jugosławii (1921-1993)
 s. Aleksander, książę koronny Serbii (1945-)
 c. Helena, królowa Rumunii (1896-1982)
 s. Michał, król Rumunii (1921-)
 s. Paweł I, król Greków (1901-1964), żona Fryderyka
 c. Zofia, królowa Hiszpanii (1938-), mąż Jan Karol I
 s. Filip VI, król Hiszpanii (1968-), żona Letycja
 s. Konstantyn II, król Greków (1940-), żona Anna Maria
 s. Edward VII, król Wielkiej Brytanii i Irlandii (1841–1910)
 s. Jerzy V, król Wielkiej Brytanii (1865-1936)
 s. Edward, książę Windsor (1894-1972)
 s. Jerzy VI, król Wielkiej Brytanii (1895-1952)
 c. Elżbieta II, królowa Wielkiej Brytanii (1926-)
 c. Maud, królowa Norwegii (1869-1938)
 s. Olaf V, król Norwegii (1903-1991)
 s. Harald V, król Norwegii (1937-)
 c. Alicja, wielka księżna Hesji (1843-1878)
 c. Wiktoria, księżna Ludwika z Battenbergów (1863-1950)
 c. Alicja, księżna Grecji i Danii (1885-1969)
 s. Filip, książę Edynburga (1921-), żona Elżbieta II
 c. Ludwika, królowa Szwecji (1889-1965), mąż Gustaw VI Adolf
 c. Elżbieta, wielka księżna Rosji (1864-1918)
 c. Aleksandra, cesarzowa Rosji (1872-1918)
 c. Olga, wielka księżna Rosji (1895-1918)
 c. Tatiana, wielka księżna Rosji (1897-1918)
 c. Maria, wielka księżna Rosji (1899-1918)
 c. Anastazja, wielka księżna Rosji (1901-1918)
 s. Aleksy, carewicz Rosji (1904-1918)
 s. Alfred, książę Sachsen-Coburg-Gotha (1844-1900)
 c. Maria, królowa Rumunii (1875-1938), mąż Ferdynand I
 s. Karol II, król Rumunii (1893-1953)
 s. Michał I, król Rumunii (1921-)
 c. Elżbieta, królowa Greków (1894-1956), mąż Jerzy II
 c. Maria, królowa Jugosławii (1900-1961), mąż Aleksander I
 s. Piotr II, król Jugosławii (1923-1970)
 s. Aleksander, książę koronny Serbii (1945-)
 c. Helena, księżna Szlezwiku-Holsztynu (1846-1923)
 c. Ludwika, księżna Argyll (1848-1939)
 s. Artur, książę Connaught i Strathearn (1850-1942)
 c. Małgorzata, księżna koronna Szwecji (1882-1920), mąż Gustaw VI Adolf
 s. Gustaw Adolf, książę Västerbotten (1906-1947)
 s. Karol XVI Gustaw, król Szwecji (1946-)
 c. Ingrid, królowa Danii (1910-2000), mąż Fryderyk IX
 c. Małgorzata II, królowa Danii (1940-)
 c. Anna Maria, królowa Greków (1946-), mąż Konstantyn II
 s. Leopold, książę Albany (1853-1884)
 c. Beatrycze, księżna Henrykowa z Battenbergu (1857-1944)
 c. Wiktoria, królowa Hiszpanii (1887-1969)
 s. Jan, hrabia Barcelony (1913-1993)
 s. Jan Karol I, król Hiszpanii (1938-), żona Zofia
 s. Filip VI, król Hiszpanii (1968-), żona Letycja
Odznaczenia.
Lista odznaczeń przyznanych księciu Hanoweru:
Tytuły.
Tytuły książęce są wyłącznie honorowe. W Niemczech w 1919 r. zniesiono tytuły arystokratyczne (art. 109 konstytucji weimarskiej i ustawa z 23 czerwca 1920 o zniesieniu przywilejów stanowych szlachty). Stały się one częścią nazwiska rodowego.

</doc>
<doc id="555913" url="https://pl.wikipedia.org/wiki?curid=555913" title="Hrabstwo Gloucester (New Jersey)">
Hrabstwo Gloucester (New Jersey)

Gloucester – hrabstwo w stanie New Jersey w USA. Populacja liczy 254 673 mieszkańców (stan według spisu z 2000 roku).
Powierzchnia hrabstwa to 837 km². Gęstość zaludnienia wynosi 303 osób/km².

</doc>
<doc id="555914" url="https://pl.wikipedia.org/wiki?curid=555914" title="US Triestina Calcio 1918">
US Triestina Calcio 1918

US Triestina Calcio 1918 (wł. Unione Sportiva Triestina Calcio 1918) – włoski klub piłkarski, mający siedzibę w mieście Triest, w północno-wschodniej części kraju, grający od sezonu 2017/18 w rozgrywkach Serie C.
Historia.
Chronologia nazw: 
Klub sportowy US Triestina został założony w miejscowości Triest 18 grudnia 1918 roku w wyniku fuzji klubów CS Ponziana i "Foot-Ball Club Trieste". W 1919 roku klub otrzymał oficjalną nazwę US Triestina Calcio.
W sezonie 1920/21 zespół debiutował w rozgrywkach Terza Categoria Giuliana (D3). W 1924 awansował do Seconda Divisione Nord (obecnie Serie B). W sezonie 1928/29 zajął 9 miejsce, ale na mocy rezolucji FIGC otrzymał promocję do Serie A. Na najwyższym poziomie włoskiej piłki nożnej grał ponad 20 sezonów aż do 1957 roku. Wtedy w klubie występowały takie utalentowane piłkarze jak Gino Colaussi, Piero Pasinati i Nereo Rocco. Rocco wrócił do Triestiny jako trener w 1947 roku, osiągając drugie miejsce w lidze po Juventusie, jest to nadal najlepszy wynik w historii występów klubu w Serie A. W 1953 Nereo Rocco ponownie wrócił do klubu, ale został zwolniony po 21 dniach z powodu słabych wyników. W 1957 roku po raz pierwszy Triestina spadła do Serie B. W następnym roku wrócił do Serie A, ale nie utrzymał się w niej i ponownie spadł do Serie B. Był to jego ostatni sezon w najwyższej klasie jak do tej pory. Klub został zdegradowany do Serie C w 1961 roku, ale w 1962 powrócił do Serie B. W 1965 spadł do Serie C. W 1971 zaliczył spadek do Serie D, w 1972 powrócił do Serie C, w 1974 ponownie do Serie D, gdzie rozgrywał lokalne derby przeciwko "Ponziana" w 1975 roku. Klub powrócił do Serie C w 1976 roku i po reorganizacji systemu lig został przyjęty do Serie C1 w 1978 roku. W 1983 roku powrócił do Serie B. W 1988 został zdegradowany do Serie C1, po roku powrócił do Serie B, ale w 1991 ponownie spadł do Serie C1. W 1994 zdobył Puchar Serie C w piłce nożnej, jednak potem klub został rozwiązany.
30 czerwca 1994 został zarejestrowany przez FIGC nowy klub o nazwie Nuova US Triestina Calcio, który rozpoczął występy w amatorskim Campionato Nazionale Dilettanti (D5). W 1995 awansował do Serie C2, w 2001 do Serie C1, a w 2002 roku do Serie B, w której przebywał do 2011 roku. W sezonie 2010/11 zajął 20 miejsce i został zdegradowany do Lega Pro Prima Divisione.
25 stycznia 2012 roku Stowarzyszenie orzekło o bankructwie spółki, jednak zachował działalność w dziedzinie sportowej.
7 sierpnia 2012 klub został ponownie reorganizowany i z nazwą Unione Triestina 2012 SSD rozpoczął swoje występy na 6 poziomie hierarchii piłkarskiej w lidze Eccellenza Friuli-Venezia Giulia. 30 listopada tego roku, pakiet kontrolny w klubie wykupił Prezes US Palermo Maurizio Zamparini, obiecując przez trzy lata inwestować pieniądze w klub i wypożyczać absolwentów Akademii Palermo w celu zapewnienia im większej praktyki piłkarskiej.
W 2013 powrócił do Serie D.
1 lutego 2016 w trakcie trwania mistrzostw klub zbankrutował, ale zespół został przejęty przez nowe SSD US Triestina Calcio 1918 a r.l., który absorbował branżę sportową. Po zakończeniu sezonu 2016/17 zespół zajął drugie miejsce w grupie C Serie D, a następnie po wygraniu finału playoff otrzymał promocję do Serie C. Latem 2017 klub zmienił nazwę na US Triestina Calcio 1918.
Barwy klubowe, strój.
Klub ma barwy czerwono-białe. Zawodnicy swoje domowe spotkania zazwyczaj grają w czerwonych koszulkach, białych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Nereo Rocco w mieście Triest o pojemności 28 565 widzów. Do 1994 klub rozgrywał na Stadio Giuseppe Grezar, który mógł pomieścić 6 200 widzów.

</doc>
<doc id="555915" url="https://pl.wikipedia.org/wiki?curid=555915" title="Fotoradar">
Fotoradar

Fotoradar – urządzenie służące do rejestrowania przekroczenia dopuszczalnej prędkości pojazdów. Jest montowane na statywie i może być zasilane z akumulatora albo umieszczone w obudowie na specjalnym słupie i wówczas zasilane z sieci miejskiej lub akumulatora. Fotoradar fotografuje pojazdy, które przekraczają określoną w danym miejscu prędkość. W zależności od sposobu umieszczenia może mierzyć prędkość pojazdu zbliżającego się lub oddalającego od obiektywu. Wtedy jednak nie może zarejestrować twarzy kierowcy, co może być ważne jeśli pojazd został pożyczony. W starszych urządzeniach zdjęcia są zapisywane na kliszy fotograficznej, w nowszych na elektronicznym nośniku danych lub przesyłane na bieżąco do centrali systemu.
Fotoradar rejestruje:
Zaletą tego urządzenia jest to, że rejestruje wykroczenia bez konieczności zatrzymywania kierowców. Fotoradar musi posiadać ważne świadectwo legalizacji, które jest niezbędne podczas jego użytkowania.
W celu uporządkowania i centralizacji systemu fotoradarów wprowadzono system CANARD w ramach którego 576 masztów do fotoradarów należących do Policji i 445 do GDDKiA, przekazano Inspekcji Transportu Drogowego. Część urządzeń (atrapy, maszty bez podłączonej energii elektrycznej) została zdemontowana, puste maszty mają zostać wyposażone w urządzenia rejestrujące, oprócz tego powstaną zupełnie nowe maszty. Obecnie Inspekcja Transportu Drogowego ma w dyspozycji 870 masztów.
W Polsce w 2016 samorządy terytorialne straciły prawo do używania fotoradarów. Około 400 fotoradarów zostało wyłączonych, ponieważ Inspekcja Transportu Drogowego nie otrzymała pieniędzy na ich przejęcie. W ocenie Krajowej Rady Bezpieczeństwa Ruchu Drogowego działającą przy Ministerstwie Infrastruktury był to główny powód wzrostu liczby wypadków drogowych i ich ofiar w 2016. Było to odwróceniem tendencji spadkowej trwającej od 2011.
W miejscach, gdzie są tylko znaki ograniczenia prędkości, nie stosuje się do nich 52 - 61% kierowców, w miejscach gdzie stoją fotoradary 14 - 24% .

</doc>
<doc id="555916" url="https://pl.wikipedia.org/wiki?curid=555916" title="US Triestina">
US Triestina



</doc>
<doc id="555918" url="https://pl.wikipedia.org/wiki?curid=555918" title="Fernández Borja">
Fernández Borja



</doc>
<doc id="555920" url="https://pl.wikipedia.org/wiki?curid=555920" title="Bebe">
Bebe

Bebe, właśc. María Nieves Rebolledo Vila (ur. 9 maja 1978 w Valencia de Alcántara) – hiszpańska piosenkarka.
Życiorys.
Urodziła się 9 maja 1978 jako María Nieves Rebolledo Vila w miejscowości Valencia de Alcántara, w regionie Estremadura w Hiszpanii. Jej rodzice byli członkami folkowego zespołu Surberina. Jej przełomowy album w Hiszpanii nosił tytuł "Pafuera Telarañas", ale na scenie międzynarodowej zaczęła być rozpoznawana po tym, jak otrzymała nagrodę Best New Artist w ramach Grammy w 2005. W sumie nominowana była do pięciu nagród. Jej pierwszy singiel z płyty "Pafuera Telarañas", "Malo" znalazł się na listach przebojów na całym świecie.

</doc>
<doc id="555924" url="https://pl.wikipedia.org/wiki?curid=555924" title="Gronowo Elbląskie">
Gronowo Elbląskie

Gronowo Elbląskie (niem. "Grunau") – wieś w Polsce położona w województwie warmińsko-mazurskim, w powiecie elbląskim, w gminie Gronowo Elbląskie. W latach 1975–1998 miejscowość administracyjnie należała do województwa elbląskiego. Miejscowość jest siedzibą gminy Gronowo Elbląskie.
Położenie.
Gronowo Elbląskie położone jest na Żuławach Elbląskich, około 13 km od Elbląga.
Historia.
Nadanie aktu lokacyjnego wsi nastąpiło w 1370 roku. Okoliczne tereny zasiedlano jednak znacznie wcześniej. Wskazują na to archeologiczne znaleziska z epoki brązu z lat 1500–800 p.n.e. oraz z czasów rzymskich. W czasach świetności osady Truso przez ziemie położone obok Gronowa przebiegał Szlak bursztynowy, co również sprzyjało osiedlaniu się ludności. Podobnie daty lokacji okolicznych miejscowości świadczą o wcześniejszej kolonizacji okolic Gronowa.
Wieś okręgu sędziego ziemskiego Elbląga w XVII i XVIII wieku. 
W 1852 zakończyła się budowa kolei Malbork – Braniewo, prowadzącej przez Gronowo Elbląskie, co pozwoliło skomunikować miejscowość z siedzibą powiatu – Elblągiem. Na przełomie XIX i XX wieku we wsi funkcjonowała mleczarnia.
Jeszcze kilka lat temu na budynku dworca znajdowała się tabliczka, która wskazywała poziom wody w Gronowie w czasie wielkiej powodzi z 1888 roku. W niedzielę palmową 25 marca Gronowo Elbląskie i wiele innych miejscowości w powiatach elbląskim i malborskim znalazło się pod wodą, wskutek pęknięcia wału przeciwpowodziowego nad Nogatem.
5 lipca 1982 roku wmurowano kamień węgielny pod budowę kościoła w Gronowie, a w 1983 rozpoczęto jego budowę. 20 czerwca 1985 roku biskup warmiński Jan Obłąk erygował w Gronowie parafię św. Jana Chrzciciela. Budowa kościoła zakończyła się w 1987 roku.
Turystyka.
Trasy rowerowe.
Przez Gronowo Elbląskie przebiegają cztery szlaki rowerowe:

</doc>
<doc id="555925" url="https://pl.wikipedia.org/wiki?curid=555925" title="Nemezja">
Nemezja

Nemezja – imię żeńskie pochodzenia greckiego, żeński odpowiednik imion: Nemezjusz i Nemezy. Wywodzi się od słowa "némesis", oznaczającego „przydzielenie tego, co się komu należy”, które stało się w mitologii nazwą uosobienia sprawiedliwości (Nemezis). Patronką tego imienia jest bł. Nemezja Valle.
Nemezja imieniny obchodzi 18 grudnia.

</doc>
<doc id="555929" url="https://pl.wikipedia.org/wiki?curid=555929" title="Szymona">
Szymona

Szymona (hebr. שמעון "Szim'eon" – "Bóg wysłuchał") – imię żeńskie, żeński odpowiednik imienia Szymon, pochodzenia biblijnego. Innym, bardziej rozpowszechnionym w Polsce żeńskim odpowiednikiem imienia Szymon jest Ksymena, zapośredniczona przez język hiszpański. 
Szymona imieniny obchodzi 5 stycznia, 6 lutego, 16 lutego, 24 marca, 20 kwietnia, 16 maja, 1 lipca, 18 lipca, 3 września, 14 września i 28 października. 
Znane osoby o imieniu Szymona:
Znane postaci fikcyjne:

</doc>
<doc id="555930" url="https://pl.wikipedia.org/wiki?curid=555930" title="Simona">
Simona



</doc>
<doc id="555931" url="https://pl.wikipedia.org/wiki?curid=555931" title="L.R. Vicenza">
L.R. Vicenza

L.R. Vicenza – włoski klub piłkarski z miasta Vicenza, grający w Serie C. Klub ten jest zdobywcą Coppa Italia za sezon 1996/97, kiedy to w finale Biancorossi pokonali SSC Napoli. Vicenza doszła do półfinału Pucharu Zdobywców Pucharów, ulegając ostatecznie w dwumeczu Chelsea F.C. Od tego czasu rozpoczęła się degrengolada Vicenzy. Od kilku lat klub bronił się przed spadkiem do Serie C, jednak wraz z przyjściem nowego trenera – Angelo Gregucciego, Vicenza zanotowała znaczny postęp.
Historia.
Chronologia nazw:
Klub piłkarski Associazione Del Calcio In Vicenza został założony w miejscowości Vicenza 9 marca 1902 roku. 4 grudnia 1908 klub wchłania Olympię, kolejny klub z Vicenza, i od tego włączenia nazwa zmienia się na Associazione Del Calcio Di Vicenza.
18 stycznia 2018 Vicenza Calcio S.p.A. ogłasza upadłość i kończy sezon w tymczasowej funkcjonalności. 31 maja 2018 Bassano S.p.A. di Bassano del Grappa, która na aukcji likwidacyjnej przejmuje majątek starej spółki, zmienia jej nazwę na L.R. Vicenza Virtus S. p. A. oraz przenosi siedzibę do Vicenza.
11 lutego 2021 klub skrócił nazwę do L.R. Vicenza.
Osiągnięcia.
Vicenza to klub o bogatych tradycjach, sięgających początku XX wieku. Piłkarze ze Stadio Romeo Menti dwukrotnie zdobywali wicemistrzostwo Włoch oraz raz Coppa Italia. Dwukrotnie zawodnik Vicenzy zostawał królem strzelców Serie A. Byli to Luis Vinicio w sezonie 1965/66 oraz Paolo Rossi w sezonie 1977/78.
Sprawa Julio Valentína Gonzáleza.
W grudniu 2005 dwaj piłkarze Vicenzy – Julio Valentín González oraz Gerardo Ruben Grighini – brali udział w wypadku samochodowym, w wyniku którego Grighini doznał złamania nogi, a Julio Valentín González ucierpiał na tyle, iż musiała mu zostać amputowana lewa ręka. Julio Valentín González mimo tej tragedii cały czas chce wrócić do uprawiania sportu i liczy na zgodę lekarzy oraz władz związkowych, by móc występować z protezą. Klub, solidaryzując się z piłkarzem, przedłużył z nim kontrakt.

</doc>
<doc id="555932" url="https://pl.wikipedia.org/wiki?curid=555932" title="Empoli CF">
Empoli CF



</doc>
<doc id="555933" url="https://pl.wikipedia.org/wiki?curid=555933" title="Treviso CF">
Treviso CF



</doc>
<doc id="555934" url="https://pl.wikipedia.org/wiki?curid=555934" title="Vicenza CF">
Vicenza CF



</doc>
<doc id="555935" url="https://pl.wikipedia.org/wiki?curid=555935" title="Vicenza FC">
Vicenza FC



</doc>
<doc id="555937" url="https://pl.wikipedia.org/wiki?curid=555937" title="Paulina Ducruet">
Paulina Ducruet

Paulina Ducruet ("Pauline Grace Maguy Ducruet"; ur. 4 maja 1994 w Monako) – potomkini monakijskiej rodziny książęcej, córka Daniela Ducruet i księżniczki Stefanii z Monako; projektantka mody; zajmuje szesnaste miejsce w linii sukcesji monakijskiego tronu.
Życiorys.
Paulina Ducruet rodziła się w Monako jako drugie dziecko Daniela Ducruet i księżniczki Stefanii z Monako.
W 2017 ukończyła studia na kierunku projektowanie ubrań w Parsons School of Design w Nowym Jorku.
Zajmuje szesnaste miejsce w linii sukcesji monakijskiego tronu.
Nie posiada tytułów szlacheckich. Regularnie bierze udział w oficjalnych wydarzeniach, które odbywają się w Księstwie Monako. Jej obszary zainteresowań obejmują przede wszystkim projektowanie mody i sport.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Mieszka w Monte Carlo i w Nowym Jorku.
Powiązania rodzinne.
Paulina urodziła się 4 maja 1994 w Klinice imienia Księżnej Grace w Monte Carlo.
Jej rodzicami są Daniel Ducruet, niegdyś ochroniarz monakijskiej rodziny książęcej i Stefania, księżniczka Monako. Poprzez trzecie małżeństwo ojca jej macochą jest Kelly Marie Lancien.
Jej dziadkami ze strony ojca są Henri Ducruet i Maguy Barbero; natomiast ze strony matki Rainier III, władca Monako w latach 1949–2005 i Grace, księżna Monako, amerykańska aktorka, zdobywczyni Nagrody Akademii Filmowej dla najlepszej aktorki za rolę Georgie Elgin w filmie "Dziewczyna z prowincji".
Ma starszego brata Ludwika Ducruet, starszego przyrodniego brata Michała Ducruet oraz młodsze przyrodnie siostry Kamilę Gottlieb i Linoué Ducruet.
Została ochrzczona razem ze swoim bratem 17 kwietnia 1995 w prywatnej ceremonii w Katedrze Świętego Devote w Monako. Jej rodzicami chrzestnymi zostali brat matki, Albert II, markiz Baux (obecnie książę Monako) i siostra matki księżniczka Karolina (obecnie księżna Hanoweru).
Otrzymała imiona cześć obydwu swoich babć, Grace, księżnej Monako i Maguy Barbero.
Edukacja.
W 2011 ukończyła Liceum Księcia Alberta I w Monako. Następnie podjęła naukę w monakijskiej szkole języków obcych. Posługuje się językiem francuskim, angielskim i dialektem monakijskim. W latach 2012–2015 była studentką Istituto Marangoni w Paryżu; jest to prywatna włoska szkoła mody i projektowania. 19 grudnia 2017 ukończyła Parsons School of Design w Nowym Jorku na kierunku projektowania odzieży.
Kariera zawodowa.
Paulina Ducruet uprawiała nurkowanie i reprezentowała Monako podczas oficjalnych zawodów sportowych, między innymi na Mistrzostwach Świata Juniorów w Nurkowaniu w Akwizgranie, Mistrzostwach Europy Juniorów w Pływaniu i Nurkowaniu w Helsinkach i w pierwszych w historii Letnich Igrzyskach Olimpijskich Młodzieży w Singapurze, jako jedna z czterech reprezentantów swojego kraju. W czasie ceremonii otwarcia igrzysk pełniła funkcję chorążego reprezentacji.
W listopadzie 2010 nominowana była do nagrody Sportowca Roku w Monako.
We wrześniu 2014 została ambasadorem firmy "Lancaster" w Azji.
Ducruet jest dyplomowaną projektantką mody. W lutym 2017 znalazła się na okładce magazynu "Point de Vue" i udzieliła w nim swojego pierwszego wywiadu. W czerwcu 2017 poinformowała o wydaniu we współpracy z Marią Zarco pierwszej kolekcji ubrań, która nazwana została "altered.designs". W lutym 2018 znalazła się na okładce hiszpańskiego "Harpers Bazaar".
31 marca 2018 ukończyła wyścig samochodowy Rallye Aicha des Gazelles du Maroc, przeznaczony tylko dla kobiet, w którym brała udział również jej wujeczna siostra, Jaśmina Grimaldi.
W październiku 2018 w wywiadzie dla magazynu "Madame Figaro" zapowiedziała wydanie swojej pierwszej ulicznej kolekcji ubrań na 2019 rok. 18 czerwca w Paryżu miała miejsce premiera serii "Alter Designs".
Zaprojektowała suknię ślubną dla swojej bratowej Marii Chevallier, w której Francuzka wystąpiła w czasie religijnej ceremonii zaślubin w lipcu 2019 roku.
5 grudnia 2019 została ogłoszona ambasadorem i dyrektorem kreatywnym "ICONIC Digital Summit", będącego częścią dorocznego Forum Grimaldich.
Osoba związana z rodziną książęcą.
Paulina Ducruet nie jest członkinią monakijskiej rodziny książęcej, dlatego tylko okazyjnie bierze udział w oficjalnych wystąpieniach. Regularnie uczestniczy w publicznych świętach w księstwie, obchodach Narodowego Dnia Monako, balach charytatywnych i wydarzeniach sportowych. Ponadto jest gościem europejskich tygodni mody oraz festiwali cyrkowych i telewizyjnych.
Zajmuje szesnaste miejsce w linii sukcesji monakijskiego tronu, za swoim bratem Ludwikiem. Zgodnie z Konstytucją Księstwa Monako, zostanie wykreślona z tej listy, gdy władcą zostanie jej wujeczny brat, książę Jakub. Ducruet nie posiada żadnych szlacheckich tytułów, bo te dziedziczone są tylko w linii męskiej, a jej ojciec takowych nie posiadał. W mediach niekiedy referowana jest jako „księżniczka Monako”, co jest błędem.
Paulina urodziła się jako dziecko nieślubne. Jej rodzice wstąpili w związek małżeński 1 lipca 1995, co spowodowało włączenie Pauliny i Ludwika do linii sukcesji.
Po rozwodzie rodziców w październiku 1996 pozostała z matką na dworze monakijskim.
2 grudnia 2013 towarzyszyła matce w charytatywnej zbiórce pieniędzy z okazji Światowego Dnia AIDS.
W lutym 2017 została prezydentem Festiwalu Cyrkowego Nowej Generacji, który odbywa się w Fontevielle.
W czerwcu 2018 została włączona do jury "Monakijskich Nagród dla Influencerów", których pierwsze rozdanie miało miejsce w październiku tego samego roku.
Działalność w Monako.
Paulina uczestniczy w wydarzeniach, odbywających się regularnie w księstwie Monako, do których należą:
Paulina współpracuje z fundacjami, kierowanymi przez członków rodziny książęcej:
Życie prywatne.
Od 2011 do 2013 jej partnerem był Paul-Noel Ettori, monakijski piłkarz.
W listopadzie 2014 poinformowała, że jest w związku z Maxime Giaccardi.

</doc>
<doc id="555938" url="https://pl.wikipedia.org/wiki?curid=555938" title="Sylwester Kaczyński">
Sylwester Kaczyński

Sylwester Kaczyński (ur. 25 października 1937 w Warszawie) – polski bokser, trzykrotny indywidualny mistrz Polski.
W 1958 zdobył pierwszy medal mistrzostw Polski – brąz w kategorii lekkopółśredniej. Po raz pierwszy mistrzem kraju został w 1965 w kategorii półśredniej, złote medale zdobył także w 1968 i 1969. Osiem razy był mistrzem Polski w rozgrywkach ligowych, występując w barwach Legii Warszawa. W 1963 triumfował w Turnieju Przedolimpijskim Polskiego Związku Bokserskiego i „Trybuny Ludu” (w kategorii półśredniej), miał na koncie ponadto dwa medale Mistrzostw Armii Zaprzyjaźnionych (1963 srebro, 1969 brąz, oba w kategorii półśredniej).
W latach 1963-1969 wystąpił w 4 meczach międzypaństwowych reprezentacji Polski, odnosząc 3 zwycięstwa przy 1 przegranej.
Stoczył 365 walk z czego 319 wygrał, 8 zremisował i 38 przegrał.
Po zakończeniu kariery zawodniczej pracuje jako trener.

</doc>
<doc id="555939" url="https://pl.wikipedia.org/wiki?curid=555939" title="Diego Fabbri">
Diego Fabbri

Diego Fabbri (ur. 1911 w Forli, zm. 1980) – włoski dramaturg.
Był aktorem teatralnym, redaktorem czasopisma i dyrektorem biura filmowego w Watykanie. W jego sztukach odnaleźć można silną inspirację chrześcijaństwem. Jego debiut artystyczny nastąpił w 1942 roku.
Zasiadał w jury konkursu głównego na 13. MFF w Cannes (1960).

</doc>
<doc id="555941" url="https://pl.wikipedia.org/wiki?curid=555941" title="AC Ternana">
AC Ternana



</doc>
<doc id="555943" url="https://pl.wikipedia.org/wiki?curid=555943" title="Hrabstwo Hudson">
Hrabstwo Hudson

Hudson – hrabstwo w stanie New Jersey w USA. Populacja liczy 634 266 mieszkańców (stan według spisu z 2010 roku).
Geografia.
Powierzchnia hrabstwa to 162 km². Gęstość zaludnienia wynosi 3915 osób/km².
Sąsiednie hrabstwa.
Hrabstwo posiada granicę lądową tylko z hrabstwem Bergen.

</doc>
<doc id="555947" url="https://pl.wikipedia.org/wiki?curid=555947" title="Modena F.C.">
Modena F.C.



</doc>
<doc id="555948" url="https://pl.wikipedia.org/wiki?curid=555948" title="AC Vicenza">
AC Vicenza



</doc>
<doc id="555950" url="https://pl.wikipedia.org/wiki?curid=555950" title="Materna (imię)">
Materna (imię)

Materna – imię żeńskie pochodzenia łacińskiego, notowane w Polsce po raz pierwszy w 1459 roku, żeński odpowiednik imienia Matern, które pochodzi od wyrazu pospolitego (później przydomka) oznaczającego „macierzyński”. Materna oznacza zatem „macierzyńska”.
Materna imieniny obchodzi 2 czerwca, jako wspomnienie św. Materny, towarzyszki św. Fotyna, biskupa Lyonu, wspominanego razem z towarzyszami, m.in. św. Blandyną.

</doc>
<doc id="555954" url="https://pl.wikipedia.org/wiki?curid=555954" title="Hrabstwo Hunterdon">
Hrabstwo Hunterdon

Hunterdon – hrabstwo w stanie New Jersey w USA. Populacja liczy 121 989 mieszkańców (stan według spisu z 2000 roku).
Powierzchnia hrabstwa to 1134 km². Gęstość zaludnienia wynosi 110 osób/km².

</doc>
<doc id="555958" url="https://pl.wikipedia.org/wiki?curid=555958" title="Malta Ski">
Malta Ski

Malta Ski – ośrodek sportowo-rekreacyjny w Poznaniu, na południowym brzegu Jeziora Maltańskiego.
Charakterystyka.
Historia ośrodka sięga lat 80. XX wieku, gdy rozpoczęto zagospodarowywać tereny otaczające Jezioro Maltańskie. Powstała wówczas koncepcja usypania sztucznego stoku narciarskiego. Usypano go na zboczu Kopca Wolności. Początkowo można było z niego korzystać tylko w okresie zimy. W 1992 powstał pomysł by stworzyć w tym miejscu pierwsze w byłym bloku wschodnim całoroczne centrum narciarstwa. Pomysł zrealizowano i pokryty sztuczną nawierzchnią stok otwarto 21 lutego 1993. Z czasem zrezygnowano z nart w sezonie letnim, obecnie sezon narciarski trwa od października do kwietnia, w ciągu którego trwa szereg kursów i szkoleń narciarskich. Przy stoku funkcjonuje również serwis oraz wypożyczalnia sprzętu narciarskiego. W ciągu kolejnych lat powstawały następne atrakcje takie jak: letni tor saneczkowy, zjazd pontonami ze stoku, pole do minigolfa, a także darmowe letnie kino. W maju 2012 oddano do użytku kolejkę górską Adrenaline.
Obiekty.
W ciągu roku na terenach Malta Ski odbywa się szereg cyklicznych imprez, m.in.: Grand Prix w Narciarstwie zjazdowym i Snowboardzie, Lejdis na Malcie, Bieg z klasą.
Kluby narciarskie i snowboardowe.
Ze stoków narciarskich ośrodka korzysta kilka poznańskich klubów narciarskich i snowboardowych. Zawodnik jednego z tych klubów, KS Malta Ski, narciarz alpejski Mateusz Garniewicz, brał udział w zimowych igrzyskach olimpijskich w Soczi 2014. 
Właściciel.
Od 2013 właścicielem obiektu jest firma DSW Inwestycje.

</doc>
<doc id="555959" url="https://pl.wikipedia.org/wiki?curid=555959" title="Krescenty">
Krescenty

Krescenty, Krescencjusz, Krescens – imię męskie pochodzenia łacińskiego, wywodzące się od nazwy rodu, która z kolei pochodzi od słowa "crescere" – "wzrastać, narastać". Wśród patronów – św. Krescencjusz (Krescenty), jeden z synów św. Symforozy (II wiek).
Krescenty imieniny obchodzi 10 marca, 15 kwietnia, 19 kwietnia, 18 lipca, 4 sierpnia, 29 sierpnia, 1 października, 28 listopada i 29 grudnia.
Żeński odpowiednik: Krescencja

</doc>
<doc id="555961" url="https://pl.wikipedia.org/wiki?curid=555961" title="Krescencjusz">
Krescencjusz



</doc>
<doc id="555962" url="https://pl.wikipedia.org/wiki?curid=555962" title="Leo Franco">
Leo Franco

Leonardo Neoren „Leo” Franco (ur. 20 maja 1977 w San Nicolás de los Arroyos) – argentyński trener i piłkarz występujący na pozycji bramkarza.
Ze względu na pochodzenie przodków posiada również obywatelstwo włoskie.
Kariera klubowa.
Leo Franco zawodową karierę rozpoczynał w 1995 w Independiente. Przez dwa sezony rozegrał dla niego dwa spotkania w argentyńskiej Primera División, po czym w 1997 został zawodnikiem hiszpańskiej Méridy. Pierwszym bramkarzem tego zespołu był jednak wówczas Kolumbijczyk Carlos Navarro Montoya, który wystąpił we wszystkich 38 ligowych pojedynkach. Latem 1998 Leo Franco trafił do Mallorki, jednak w sezonie 1998/1999 występował tylko w rezerwach tej drużyny.
Do kadry pierwszego zespołu Mallorki Argentyńczyk został włączony na kolejne rozgrywki, podczas których 29 sierpnia 1999 w przegranym 2:1 wyjazdowym meczu z Rayo Vallecano zadebiutował w hiszpańskiej Primera División. Mallorca w lidze zajęła dziesiąte miejsce oraz dotarła do ćwierćfinału Pucharu UEFA. W sezonie 2000/2001 „Barralets” w końcowej tabeli uplasowali się na trzeciej pozycji, co zapewniło im prawo startu w eliminacjach do Ligi Mistrzów. Mallorca wyeliminowała w nich Hajduk Split, natomiast w rundzie grupowej zajęła trzecie miejsce za Panathinaikosem oraz Arsenalem i rozpoczęła rywalizację w Pucharze UEFA. W trzeciej rundzie tych rozgrywek została jednak pokonana przez Slovan Liberec, a w dwumeczu tym Leo Franco wpuścił pięć goli. W sezonie 2002/2003 Mallorca po raz pierwszy w historii klubu wywalczyła Puchar Króla, a w spotkaniu finałowym pokonała Recreativo Huelva 3:0. Przez pięć lat gry dla pierwszego zespołu „Barralets” Leo Franco wystąpił w 151 pojedynkach Primera División.
Latem 2004 argentyński bramkarz podpisał kontrakt z Atlético Madryt i od razu wywalczył sobie w nim miejsce w podstawowej jedenastce. W barwach „Los Rojiblancos” zadebiutował 28 sierpnia w wygranym 2:0 ligowym spotkaniu z Málagą. W lidze Atlético uplasowało się na jedenastej pozycji oraz dotarło do półfinału Pucharu Króla. Przez pierwsze trzy sezony gry na Estadio Vicente Calderón Leo Franco miał zapewnione miejsce w wyjściowym składzie, jednak w trakcie sezonu 2007/2008 21 występów w lidze zaliczył dla Atlético wypożyczony z Milanu Christian Abbiati. Po zakończeniu rozgrywek do hiszpańskiego zespołu został natomiast sprowadzony Grégory Coupet, jednak w pierwszej części sezonu to Leo Franco był podstawowym bramkarzem Atlético.
Pod koniec czerwca 2009 Leo Franco przeszedł za darmo do tureckiego Galatasaray SK, gdzie miał zastąpić Morgana De Sanctisa. W lidze tureckiej zadebiutował 9 sierpnia w spotkaniu z Gaziantepsporem. W Turcji piłkarz spędził tylko jeden sezon, po czym w lipcu 2010 powrócił do Hiszpanii, a dokładniej do Realu Saragossa.
Kariera reprezentacyjna.
Razem z młodzieżową reprezentacją Argentyny Leo Franco wywalczył w 1997 młodzieżowe Mistrzostwo Świata. Na turnieju tym był pierwszym bramkarzem swojego zespołu i nie wystąpił tylko w spotkaniu 1/8 finału przeciwko Anglii, kiedy to między słupkami stanął Cristián Muñoz.
W dorosłej kadrze Franco zadebiutował 18 sierpnia 2004 w wygranym 2:1 towarzyskim meczu z Japonią. Następnie wziął udział w Pucharze Konfederacji 2005 i razem z reprezentacją wywalczył na nim drugie miejsce. 6 maja 2006 José Pekerman powołał wychowanka Independiente do kadry na Mistrzostwa Świata 2006. Na mundialu tym „Albicelestes” w ćwierćfinale przegrali po rzutach karnych z Niemcami 4:2, a w 71 minucie tego meczu Leo Franco musiał zastąpić kontuzjowanego Roberto Abbondanzieriego. W 80. minucie został pokonany przez Miroslava Klose, a w serii rzutów karnych nie obronił ani jednej jedenastki. Łącznie dla zespołu narodowego Leo Franco rozegrał cztery mecze.

</doc>
<doc id="555964" url="https://pl.wikipedia.org/wiki?curid=555964" title="Boidae">
Boidae



</doc>
<doc id="555965" url="https://pl.wikipedia.org/wiki?curid=555965" title="Całoroczne centrum narciarstwa Malta-Ski">
Całoroczne centrum narciarstwa Malta-Ski



</doc>
<doc id="555966" url="https://pl.wikipedia.org/wiki?curid=555966" title="RoboSapien">
RoboSapien



</doc>
<doc id="555968" url="https://pl.wikipedia.org/wiki?curid=555968" title="Hrabstwo Mercer (New Jersey)">
Hrabstwo Mercer (New Jersey)

Mercer – hrabstwo w stanie New Jersey w USA. Populacja liczy 350 761 mieszkańców (stan według spisu z 2000 roku).
Powierzchnia hrabstwa to 593 km². Gęstość zaludnienia wynosi 599 osób/km².

</doc>
<doc id="555969" url="https://pl.wikipedia.org/wiki?curid=555969" title="Krescencja">
Krescencja

Krescencja – imię żeńskie pochodzenia łacińskiego, wywodzące się od nazwy rodu, która z kolei pochodzi od słowa "crescere" – "wzrastać, narastać". Wśród patronów – św. Maria Krescencja Höss (1682-1744).
Krescencja imieniny obchodzi 5 kwietnia.
Męskie odpowiedniki: Krescencjusz, Krescenty, Krescens.

</doc>
<doc id="555970" url="https://pl.wikipedia.org/wiki?curid=555970" title="Juan Gómez González">
Juan Gómez González

Juanito, właśc. Juan Gómez González (ur. 10 listopada 1954 w Fuengiroli, zm. 2 kwietnia 1992 w Méridzie) – hiszpański piłkarz występujący na pozycji napastnika. 
Życiorys.
W latach 70. i 80. był czołowym graczem Realu Madryt.
Zginął w wypadku samochodowym.
Juan Gómez González zawodową karierę rozpoczynał w 1972 roku w Atlético Madrid. W 1974 roku trafił do Burgos CF, by w 1977 roku przenieść się do Realu Madryt. W ekipie „Królewskich” grał u boku takich piłkarzy jak Vicente del Bosque, José Antonio Camacho, Santillana czy Uli Stielike.
Razem z drużyną „Królewskich” Juanito odnosił wiele sukcesów. Pięć razy wywalczył mistrzostwo Hiszpanii, dwa razy zwyciężył w rozgrywkach Pucharu Króla oraz Pucharu UEFA. W sezonie 1983/84 Juanito wspólnie z Jorge da Silva został królem strzelców hiszpańskiej ekstraklasy. Dla Realu rozegrał łącznie 284 ligowe spotkania, w których strzelił 85 bramek. Karierę w Madrycie zakończył czteroletnią dyskwalifikacją za brutalny faul na Lotharze Matthaeusie w półfinale Pucharu Europy.
Juanito w reprezentacji Hiszpanii rozegrał 34 mecze i strzelił 8 bramek. Razem z drużyną narodową wystąpił na Mistrzostwach Europy 1980 i Mistrzostwach Świata 1982.
Każdej niedzieli, kiedy nadchodzi siódma minuta meczu, z Fondo Sur rozbrzmiewa słynne „Illa, Illa, Illa, Juanito Maravilla!”. Tak „Madridistas” oddają cześć Juanito, który w Realu spędził dziesięć lat swojej kariery. Hiszpanowi został nadany przydomek „Maravilla”, który w tłumaczeniu na język polski oznacza „cud”.

</doc>
<doc id="555973" url="https://pl.wikipedia.org/wiki?curid=555973" title="Jaca">
Jaca

Jedynym prawowitym twórcą jest Dominik Jackowiak (Jaca).
Jaca (arag. "Chaca") − miasto w północnowschodniej Hiszpanii, położone w prowincji Huesca, niedaleko granicy z Francją.Dwukrotnie w 1981 i 1995 odbyła się tu Zimowa Uniwersjada.Miasto 4-krotnie ubiegało się o organizację zimowych igrzysk olimpijskich w 1998, 2002, 2010 i w 2014.
Historia i zabytki.
Na przełomie VIII/IX wieku wraz z otaczającym terytorium (Jacetania) współtworzyło Marchię Hiszpańską; odniesiono tutaj jedno z pierwszych zwycięstw nad Maurami. Miasto miało strategiczne znaczenie przez 1200 lat, jako broniące wstępu do Pirenejów Aragońskich.
Najważniejszym zabytkiem miasta jest ogromna nisko położona katedra św. Piotra, której budowę rozpoczęto w XI wieku za czasów panowania króla Aragonii Ramira I - jedna z najstarszych w całej Hiszpanii. W katedrze zachowały się m.in. freski w stylu romańskim, renesansowe rzeźby i imponujący ołtarz w stylu plateresco.
W XVI wieku celem obrony przed Francją w mieście zbudowano twierdzę (hiszp. "Ciudadela de Jaca").
W 2003 roku na bronionym w przeszłości szlaku wybudowano Tunel Somport łączący Hiszpanię i Francję.

</doc>
<doc id="555975" url="https://pl.wikipedia.org/wiki?curid=555975" title="Symforoza">
Symforoza

Symforoza – imię żeńskie pochodzenia greckiego oznaczające „towarzyszkę podróży” lub „pomocną” z . Wśród patronek – , chrześcijańska męczennica zmarła na początku II wieku.
Symforoza imieniny obchodzi 18 lipca.

</doc>
<doc id="555978" url="https://pl.wikipedia.org/wiki?curid=555978" title="Hrabstwo Monmouth">
Hrabstwo Monmouth

Monmouth – hrabstwo w stanie New Jersey (Stany Zjednoczone). Populacja liczy 615 301 mieszkańców (stan według spisu z 2000 roku).
Powierzchnia hrabstwa to 1723 km². Gęstość zaludnienia wynosi 503 osób/km².

</doc>
<doc id="555981" url="https://pl.wikipedia.org/wiki?curid=555981" title="Juanito">
Juanito



</doc>
<doc id="555983" url="https://pl.wikipedia.org/wiki?curid=555983" title="Aryskotraci">
Aryskotraci

Aryskotraci () – film animowany powstały w 1970 roku w wytwórni Walta Disneya. Film ten uważa się za ostatni, który został zaaprobowany przez Walta Disneya (który zmarł w 1966 roku, kiedy film był jeszcze we wczesnym etapie produkcji). "The Aristocats" był po raz pierwszy wyświetlony w kinach 11 grudnia 1970 roku przez Buena Vista Distribution Company. Tytuł filmu jest rodzajem kalamburu nawiązującego do słów arystokraci i kot.
Fabuła.
Głównymi bohaterami filmu jest kocia rodzina – kotka Duchessa i trójka jej uroczych dzieci: Marie, Toulouse i Berlioz. Ich właścicielką jest bogata dama Adelajda, która bardzo kocha swoich podopiecznych. Pewnego dnia sprowadza do domu adwokata i spisuje testament, według którego całą jej fortunę odziedziczyć mają jej koty, a dopiero po ich śmierci majątek i dom mają przypaść jej mało inteligentnemu lokajowi, Edgarowi. Ten, dowiedziawszy się o zapisie testamentu, pozbywa się kotów, porzucając je na francuskiej wsi.
Kocia rodzina poznaje Thomasa O’Malleya, kocura wagabundę żyjącego na własny rachunek, który postanawia pomóc im wrócić do właścicielki. W drodze do domu spotyka ich wiele przygód. Gdy wreszcie docierają do Paryża, w ich własnym domu chciwy Edgar postanawia nie dopuścić do spotkania kotów z Adelajdą. Dzwoni po ciężarówkę i chce wysłać kocią rodzinę do Timbuktu. Z pomocą przychodzi myszka Roquefort, Thomas O’Malley i jego przyjaciele. W wyniku ich działań to Edgar zostaje wysłany do Timbuktu, a koty wracają do domu i właścicielki.
Thomas i Duchessa zakochują się w sobie i zamieszkują razem z dziećmi w domu Adelajdy, która postanowiła założyć fundację dla wszystkich bezdomnych kotów z Paryża.
Wersja polska (1994).
Opracowanie wersji polskiej: Studio Opracowań Filmów w Warszawie – na zlecenie Disney Character Voices
Reżyseria: Miriam Aleksandrowicz
Dialogi polskie: Elżbieta Łopatniukowa
Dźwięk i montaż: Jerzy Januszewski
Teksty piosenek: Marcin Sosnowski
Kierownik muzyczny: Marcin Głuch
Organizacja produkcji: Elżbieta Araszkiewicz
Udział wzięli:
i inni
Piosenki śpiewali:

</doc>
<doc id="555986" url="https://pl.wikipedia.org/wiki?curid=555986" title="Anatolij Tymoszczuk">
Anatolij Tymoszczuk

Anatolij Ołeksandrowycz Tymoszczuk (; ur. 30 marca 1979 w Łucku) – ukraiński piłkarz, grający na pozycji pomocnika, wielokrotny reprezentant Ukrainy. Od 2017 roku jest asystentem trenera Zenitu Petersburg.
Kariera piłkarska.
Kariera klubowa.
Wychowanek klubu Wołyń Łuck, w składzie którego 10 września 1995 roku debiutował w Mistrzostwach Ukrainy. Pierwszy trener Wołodymyr Bajsarowycz. Po dwóch sezonach zimą 1998 roku przeniósł się do Szachtara Donieck. Na początku 2002 roku został kapitanem drużyny.
W sierpniu 2006 roku, Tymoszczuk wraz z Szachtarem dwukrotnie zmierzył się z Legią Warszawa w eliminacjach do Ligi Mistrzów. Szachtar wygrał w pierwszym meczu 1:0, a w rewanżu zwycięstwo 3:2 dało awans Ukraińcom.
27 lutego 2007 roku, kapitan Szachtara przeszedł do rosyjskiego Zenitu Petersburg za 30 milionów dolarów. Już na początku kariery w tym klubie otrzymał opaskę kapitana.
29 sierpnia 2008 roku wraz ze swoją drużyną klubową zdobył Superpuchar Europy, pokonując Manchester United 2:1. Na swoim koncie ma również triumf w Pucharze UEFA i jeden tytuł mistrza Rosji.
Od lipca 2009 roku Tymoszczuk był graczem Bayernu Monachium. Po zdobyciu z klubem Ligi Mistrzów w 2013 roku jako wolny agent odszedł z Bayernu i powrócił do Zenitu Petersburg podpisując z rosyjskim klubem dwuletni kontrakt. Grał z numerem 44. Po wygaśnięciu kontraktu latem 2015 opuścił Zenit. 5 lipca 2015 roku podpisał półtoraroczny kontrakt z Kajratem Ałmaty. W listopadzie 2016 roku po wygaśnięciu kontraktu opuścił Kajrat.
Kariera reprezentacyjna.
26 marca 2000 roku Anatolij Tymoszczuk debiutował w reprezentacji Ukrainy w wygranym 1:0 meczu towarzyskim z Bułgarią, grając do 61 minuty, kiedy to został zmieniony.
22 grudnia 2005 roku wziął udział w Meczu Przeciwko Ubóstwu, który odbył się na LTU Arena w Düsseldorfie w Niemczech. Wówczas to zespół przyjaciół Zidane’a, w którym grał Tymoszczuk, pokonał drużynę przyjaciół Ronaldo 4:2.
Doświadczony zawodnik wziął udział w Mistrzostwach Świata w 2006 roku w Niemczech, gdzie z zespołem Ukrainy doszedł do przegranego 0:3 ćwierćfinału z Włochami.
11 października 2010 roku Tymoszczuk rozegrał swój setny mecz reprezentacyjny, którym było przegrane 0:2 spotkanie z Brazylią. Jest drugim po Andriju Szewczence ukraińskim piłkarzem, któremu udało się zaliczyć 100 występów, za co otrzymał nagrodę od UEFA
Tymoszczuk zagrał we wszystkich trzech meczach fazy grupowej na Mistrzostwach Europy w 2012 roku w Polsce i w Ukrainie. W ostatnim meczu z Anglią wyszedł w podstawowej jedenastce z opaską kapitana.
W sierpniu 2016 roku zakończył reprezentacyjną karierę, mając na koncie 144 rozegrane mecze (rekord Ukrainy) i 4 strzelone gole.
Kariera trenerska.
11 lutego 2017 roku Tymoszczuk otrzymał licencję trenerską PRO po uczestnictwie w programie szkoleniowym UEFA. 17 marca 2017 roku dołączył do sztabu trenerskiego Zenitu Petersburg w charakterze asystenta trenera.
Kontrowersje.
Po inwazji Rosji na Ukrainę w lutym 2022 roku Anatolij Tymoszczuk nie zrezygnował z pracy asystenta trenera w Zenicie Petersburg, a także nie potępił samej inwazji. Jedyną reakcją Tymoszczuka na rosyjską agresję było oświadczenie, że z powodu nałożonych na Rosję sankcji nie będzie w stanie płacić alimentów na swoje dwie córki.
Jego postawa wzbudziła na Ukrainie wiele krytyki. W związku z nią 11 marca 2022 roku Ukrajinśka asociacija futbołu pozbawiła Tymoszczuka:
Były agent Tymoszczuka przedstawił dokumenty mogące potwierdzać, że piłkarz był agentem rosyjskiej Federalnej Służby Bezpieczeństwa (FSB).
6 stycznia 2023 roku prezydent Ukrainy Wołodymyr Zełenski wydał realizujący decyzję Rady Bezpieczeństwa Narodowego i Obrony dekret o nałożeniu sankcji na 119 rosyjskich i ukraińskich-prorosyjskich osób publicznych, wśród których znalazł się również Tymoszczuk. Na mocy dekretu Tymoszczuk nie może wjechać na terytorium Ukrainy przez okres dziesięciu lat, ponadto wszystkie jego aktywa na Ukrainie zostały zamrożone.
Sukcesy i odznaczenia.
Sukcesy klubowe.
 Szachtar Donieck
 Zenit Petersburg
 Bayern Monachium
 Kajrat Ałmaty

</doc>
<doc id="555987" url="https://pl.wikipedia.org/wiki?curid=555987" title="Megalopolis (Grecja)">
Megalopolis (Grecja)

Megalopolis (gr. Μεγαλόπολη, Megalopoli) – miejscowość w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Arkadia. Siedziba gminy Megalopolis. W 2011 roku liczyła 5748 mieszkańców.
Założona około 369 p.n.e. z inicjatywy Epaminondasa dla obrony przed Spartanami. Ojczyste miasto Polibiusza. Najbardziej znanym zabytkiem z tego okresu jest teatr antyczny Megalopolis.
Mieści się tu zakład produkcji energii elektrycznej, o łącznej mocy 850 MW w oparciu o lokalnie eksploatowane złoża węgla brunatnego, z wydobyciem ok. 14 mln ton, przy łącznym greckim wydobyciu tej kopaliny sięgającym 70 mln ton rocznie. Aktualnie trwa też rozbudowa zakładu produkcji energii fotowoltaicznej. Łącznie, w górnictwie i przy produkcji energii, Państwowe Przedsiębiorstwo Energetyczne (Δ.Ε.Η) Megalopolis zatrudnia około 1000 osób.

</doc>
<doc id="555989" url="https://pl.wikipedia.org/wiki?curid=555989" title="Jean d’Orgeix">
Jean d’Orgeix

Jean-François de Thonel, markiz d’Orgeix (ur. 15 kwietnia 1921 w Cap-d'Ail, zm. 4 lipca 2006), arystokrata francuski, medalista olimpijski w jeździectwie, pilot, aktor.
d’Orgeix, występujący jako aktor pod pseudonimami Jean Pâqui, le Chevalier d’Orgeix i l'Africain blanc, miał na koncie kilkadziesiąt ról filmowych, w tym wiele jako aktor dziecięcy. Odnosił sukcesy jako pilot w akrobacjach lotniczych, był członkiem władz francuskiej federacji tego sportu ("L'association Française de Voltige Aérienne"). 
W 1948 zdobył na igrzyskach w Londynie brązowy medal olimpijski w indywidualnym konkursie jeździeckim skoków. Później zajmował się działalnością trenerską, poprowadził m.in. kadrę francuską do mistrzostwa olimpijskiego w drużynowym konkursie skoków na olimpiadzie w Montrealu w 1976. 
Opublikował kilkanaście książek, w tym podręczniki jeździeckie i wspomnienia. 
Zmarł w wyniku obrażeń odniesionych w wypadku samochodowym.

</doc>
<doc id="555990" url="https://pl.wikipedia.org/wiki?curid=555990" title="Okręg mariampolski">
Okręg mariampolski

Okręg mariampolski (lit. "Marijampolės apskritis") – jeden z dziesięciu okręgów Litwy, położony w południowej części kraju przy granicy z Polską i rosyjskim obwodem kaliningradzkim. Stolicą okręgu jest miasto Mariampol. Polacy stanowią 2% ludności okręgu.
Podział administracyjny.
Okręg dzieli się na 5 rejonów:
W okręgu znajduje się 9 miast i 1567 wsi.
Miasta.
W okręgu jest 9 miast, spośród których największe to:

</doc>
<doc id="555992" url="https://pl.wikipedia.org/wiki?curid=555992" title="Pomnik Wdzięczności Żołnierzom Armii Radzieckiej w Warszawie">
Pomnik Wdzięczności Żołnierzom Armii Radzieckiej w Warszawie

 Pomnik Wdzięczności Żołnierzom Armii Radzieckiej, także pomnik Wdzięczności Armii Radzieckiej, pomnik Wdzięczności, pomnik Poległych Żołnierzy Armii Czerwonej – pomnik, który w latach 1946–2018 znajdował się na osi alei głównej parku Skaryszewskiego w Warszawie. Monument wzniesiono w miejscu grobu 26 żołnierzy, którzy zginęli 13 września 1944 w pobliżu ronda Waszyngtona nacierając od strony ul. Grochowskiej. 
Historia.
Monument upamiętniający żołnierzy radzieckich poległych w dniach 10–15 września 1944 w walkach o Pragę został odsłonięty 15 września 1946, w drugą rocznicę wyzwolenia Pragi (14 września 1944).
Podczas przebudowy ronda w 1968 ciała żołnierzy zostały ekshumowane i przeniesione na Cmentarz Mauzoleum Żołnierzy Radzieckich przy ul. Żwirki i Wigury, a sam pomnik przesunięto w głąb głównej alei parku Skaryszewskiego. W pobliżu pierwotnej lokalizacji pomnika znajduje się obecnie popiersie Ignacego Jana Paderewskiego.
Po 1989 monument był wielokrotnie dewastowany, a środowiska prawicowe żądały jego usunięcia.
Pomnik został rozebrany w październiku 2018 na zlecenie Zarządu Zieleni m.st. Warszawy na podstawie przepisów ustawy z dnia 1 kwietnia 2016 r. o zakazie propagowania komunizmu. Nie zrealizowano pomysłu przeniesienia go na teren Cmentarza Mauzoleum Żołnierzy Radzieckich. Z monumentu zachowano 10 kamiennych płyt z przeznaczeniem dla Muzeum Zimnej Wojny w Podborsku.
Projekt i wymowa.
Pomnik został zaprojektowany przez A. Nenko (według innego źródła – mjr Antonienko), został wykonany z piaskowca przez Stanisława Sikorę, Stefana Mamota i Józefa Trenarowskiego. Na rozbudowanym postumencie z podniesioną częścią środkową umieszczono stelę z płaskorzeźbą żołnierza Armii Radzieckiej pod którą znajdowały się złożone sztandary.
Na monumencie znajdowały się dwie tablice z napisem po polsku i rosyjsku.
Treść napisu po polsku (układ oryginalny):
WIECZNA CHWAŁA
BOHATEROM
ARMII CZERWONEJ
POLEGŁYM W WALKACH
O WYZWOLENIE
STOLICY POLSKI
WARSZAWY
Treść napisu w języku rosyjskim (układ oryginalny):
ВЕЧНАЯ СЛАВА
ГЕРОЯМ
КРАСНОЙ АРМИИ
ПАВШИМ В БОЯХ
ЗА ОСВОБОЖДЕНИЕ
СТОЛИЦЫ ПОЛЬШИ
г. ВАРШАВЫ
Z tyłu pomnika umieszczono wiersz Tadeusza Kubiaka z 1946:
ZIEMIO, Z KTÓREJ NIE WRÓCĘ,
ZIEMIO, NA KTÓREJ POLEGŁEM,
WITAJ I ŻEGNAJ MIASTO,
TO ZA KAMIEŃ Z TWYCH BRUKÓW, ZA CEGŁĘ
ZA TO BY WIŚLE WOŁGA,
A WISŁA WOŁDZE ODDAŁA
OSTATNIĄ KROPLĘ SWEJ WODY
JAK JA TOBIE KREW MEGO CIAŁA.
/Tadeusz Kubiak 1946/

</doc>
<doc id="555993" url="https://pl.wikipedia.org/wiki?curid=555993" title="Opus (zespół muzyczny)">
Opus (zespół muzyczny)

Opus – austriacki zespół poprockowy.
Historia.
Zespół został założony w 1973. Zasłynął wydanym w 1984 singlem „Live Is Life”, który osiągnął szczyty list przebojów. Piosenka dołączyła między innymi do „We Will Rock You” i „We Are the Champions” zespołu Queen i stała się jednym z przebojów śpiewanym podczas wydarzeń sportowych.
Opus nadal jest aktywny, kolejne płyty nie podzieliły jednak sukcesu „Live Is Life”, obecnie grupa traktowana jest jako „zespół jednego przeboju”. Niektóre z ich utworów wznosiły się również na niemieckie, szwajcarskie i austriackie listy przebojów, nie zostały jednak przyjęte w ten sposób w krajach nieniemieckojęzycznych.

</doc>
<doc id="555995" url="https://pl.wikipedia.org/wiki?curid=555995" title="Castilla Madryt">
Castilla Madryt



</doc>
<doc id="555996" url="https://pl.wikipedia.org/wiki?curid=555996" title="Elapidae">
Elapidae



</doc>
<doc id="555998" url="https://pl.wikipedia.org/wiki?curid=555998" title="Hrabstwo Morris (New Jersey)">
Hrabstwo Morris (New Jersey)

Morris – hrabstwo w stanie New Jersey w USA. Populacja liczy 470 212 mieszkańców (stan według spisu z 2000 roku).
Powierzchnia hrabstwa to 1247 km². Gęstość zaludnienia wynosi 387 osób/km².

</doc>
<doc id="555999" url="https://pl.wikipedia.org/wiki?curid=555999" title="Twierdza Klis">
Twierdza Klis

Twierdza Klis (wł. "Clisso") – forteca położona w miejscowości Klis nieopodal Splitu w Chorwacji. Twierdza istniała już od czasów imperium rzymskiego, strzegąc przełęczy łączącej wybrzeże Adriatyku z wnętrzem kontynentu. Przechodziła kolejno w ręce Chorwatów, Węgrów, Wenecjan, Turków, Francuzów i Austriaków. Przez wieki stanowiła najważniejszą fortecę w rejonie dzisiejszej Chorwacji. Uznawana jest za jeden z cenniejszych zabytków tego kraju.
Nazwa.
Pierwotnie twierdza nosiła grecką nazwę "„Kleisa”", oznaczającą "klucz". Stąd do dziś Klis często określa się mianem „klucza Dalmacji”. W późniejszym okresie nazwa rozciągnięta została na okoliczną wieś i gminę.
Historia.
Okolice Klisu były zamieszkane przez plemiona Delmatów od II wieku p.n.e. Pierwsze wzmianki o znajdującej się tutaj rzymskiej fortecy Kleisa pochodzą z X wieku. i zawierają informacje o oblężeniu jej przez Słowian i Awarów w VII wieku. Ostatecznie garnizon przeszedł w ręce Chorwatów dwieście lat później i stał się jednym z centralnych ośrodków tworzonego państwa. W dokumencie z 852 roku. książę Trpimir I wspomina dwór w Klisie jako swoją własność i stolicę hrabstwa. U schyłku XI wieku wygasła chorwacka dynastia narodowa i Klis przeszedł w ręce królów węgierskich. Jeden z nich, Bela IV, schronił się w twierdzy podczas najazdu tatarskiego w 1242 roku. W fortecy urodziła się jego córka Margarita, czczona przez katolików jako św. Margarita Kliska.
Do końca XIII w. Klis pozostawał w rękach książąt z jednego z najpotężniejszych chorwackich rodów – Šubiców. Przez krótki czas posiadali go także wielmożowie z rodu Nelipić i bośniacki król Tvrtko. W 1335 został ponownie przejęty przez króla węgierskiego.
Najburzliwszy okres historii twierdzy rozpoczął się wraz z początkiem XVI wieku i turecką ofensywą na Dalmację. Dzięki sprawnemu dowodzeniu obroną przez diuka Petara Kruzica, forteca przez 25 lat odpierała tureckie ataki. Dopiero po śmierci Kružica w 1537 roku Klis został zajęty przez wojska osmańskie. W efekcie Węgry utraciły swoją najpotężniejsza fortecę w regionie. Przez kolejne 111 lat rzeka Jadro wyznaczała granicę między Splitem (należącym do Wenecjan, którzy odkupili Dalmację od Węgier) i tureckim Klisem (nazwanym Kliški Sandžak). Nowi właściciele dodatkowo umocnili twierdzę i wybudowali w niej meczet z minaretem.
W międzyczasie, w kwietniu 1596, Chorwatom dowodzonym przez splickiego szlachcica Ivana Alberti udało się zaskoczyć Turków i odbić twierdzę, ale miesiąc później Klis ponownie dostał się w ręce tureckie. Kolejne próby przejęcia fortecy kończyły się porażkami, aż do 1648 roku, kiedy wenecka armia pod dowództwem Leonarda Foscolo zdobyła Klis po 10 dniach oblężenia. Był to jeden z największych sukcesów Wenecji w Wojnie Kandyjskiej.
Twierdza została gruntownie odnowiona i rozbudowana. Pozostawała w rękach Wenecji do 1797 roku, gdy zajęli ją Austriacy. Od 1805 do 1813 należała do Francuzów, po czym ponownie stała się własnością państwa Habsburgów. Sytuacja ta trwała do końca I wojny światowej. Wtedy Klis wszedł w skład Królestwa Serbów, Chorwatów i Słoweńców, a następnie Jugosławii. Ostatni raz wykorzystano Klis w celach wojskowych podczas II wojny światowej. Od 1941 do 1944 stacjonował w nim garnizon włoskich i niemieckich oddziałów okupacyjnych. Po wojnie twierdza wróciła do Jugosławii, by w 1990 stać się własnością niepodległej Chorwacji.
Stan obecny.
Twierdza ma długość 204 metrów, a w najwęższym miejscu szerokość 53 metrów. W systemie umocnień przeważają fortyfikacje wykonane przez Wenecjan i Austriaków. Do dziś Klis zachował wiele ze swojego średniowiecznego charakteru. Ruiny fortecy znajdują się w dobrym stanie, umożliwiającym swobodne zwiedzanie. Wprawdzie część budynków kompleksu została silnie uszkodzona, ale zachowały się wszystkie bramy, kościół św. Wita (dawny meczet), mury, wieże i stanowiska dla artylerii i strzelców. Do twierdzy można dojechać oznakowaną drogą z Solina.

</doc>
<doc id="556000" url="https://pl.wikipedia.org/wiki?curid=556000" title="Kaptorga">
Kaptorga

Kaptorga − rodzaj woreczka bądź pudełka noszonego na szyi, w którym umieszczano nawęzy, pachnidła, a w późniejszym okresie relikwie. Kaptorga miała trapezowaty lub prostokątny kształt, z wierzchu zdobiono ją ornamentami geometrycznymi lub figuralnymi. Wykonywana była z różnych materiałów, zależnie od zasobności właściciela, od wełny aż po srebro.
Pierwsze znane kaptorgi pojawiły się w III wieku p.n.e. na północnych wybrzeżach Morza Czarnego, skąd rozprzestrzeniły się z czasem na Azję Mniejszą i cały basen Morza Śródziemnego. Nazwa pochodzi z języka tureckiego i pierwotnie odnosiła się do prawosławnych relikwiarzy, a z czasem została przeniesiona na biżuterię za sprawę mylnej interpretacji ich funkcji.
Znaleziska kaptorg z terenów obecnej Polski pochodzą przede wszystkim z cmentarzysk i pochówków bogatych elit monarchii wczesnopiastowskiej. Spotykane są również na terenie całej Skandynawii i Rusi skąd mogły trafić do Polski. 

</doc>
<doc id="556003" url="https://pl.wikipedia.org/wiki?curid=556003" title="Njitap Geremi">
Njitap Geremi



</doc>
<doc id="556004" url="https://pl.wikipedia.org/wiki?curid=556004" title="Hrabstwo Ocean">
Hrabstwo Ocean

Ocean – hrabstwo w stanie New Jersey w USA. Populacja liczy 510 916 mieszkańców (stan według spisu z 2000 roku).
Powierzchnia hrabstwa to 2372 km². Gęstość zaludnienia wynosi 310 osób/km².

</doc>
<doc id="556006" url="https://pl.wikipedia.org/wiki?curid=556006" title="Popiersie Ignacego Jana Paderewskiego w Warszawie">
Popiersie Ignacego Jana Paderewskiego w Warszawie

Popiersie Ignacego Jana Paderewskiego – pomnik znajdujący się przed wejściem do parku Skaryszewskiego na Saskiej Kępie w Warszawie. 
Opis.
Popiersie autorstwa Stanisława Sikory znajduje się na osi głównej alej parku, przy wejściu od strony ronda Waszyngtona. Zostało ufundowane przez Janinę i Zbigniewa Porczyńskich. 
Popiersie odsłonięto w 1989.

</doc>
<doc id="556008" url="https://pl.wikipedia.org/wiki?curid=556008" title="Theatre of Tragedy (demo)">
Theatre of Tragedy (demo)

Theatre of Tragedy – demo norweskiej grupy muzycznej Theatre of Tragedy, wydane w roku 1994.

</doc>
<doc id="556009" url="https://pl.wikipedia.org/wiki?curid=556009" title="Soczewka (geologia)">
Soczewka (geologia)

Soczewka – forma występowania skał osadowych lub metamorficznych albo złóż mineralnych.
Jest to ciało (złoże) zajmujące niewielką przestrzeń w górotworze, którego miąższość jest największa w części centralnej i stopniowo maleje we wszystkich kierunkach, aż do zaniku (kształt soczewki).

</doc>
<doc id="556011" url="https://pl.wikipedia.org/wiki?curid=556011" title="Richard Nugent">
Richard Nugent

Richard L. Nugent (ur. w 1955 roku w Nowym Jorku) – amerykański astronom, szeroko zajmuje się popularyzowaniem astronomii m.in. w Internecie.
Życiorys.
Ukończył astronomię na Uniwersytecie Południowej Florydy w 1979. Pracował w Centrum Kosmicznym NASA w Houston. Interesuje się głównie astronomią pozycyjną, czyli precyzyjnym ustalaniem współrzędnych, odległości i ruchów obiektów niebieskich. Jest autorem wielu prac naukowych, publikował w profesjonalnych magazynach. Jedną z jego ostatnich znanych prac jest "The Nature of the Double Star M40" z 2002 roku.

</doc>
<doc id="556012" url="https://pl.wikipedia.org/wiki?curid=556012" title="John Mallas">
John Mallas

John H. Mallas (ur. ? – zm. 7 października 1975) – amerykański inżynier komputerowy, astronom amator. Urodził się w Boone w stanie Iowa.
W swojej pracy z niebem zajmował się systematyzowaniem informacji o gwiazdach podwójnych, mgławicach, gromadach i galaktykach. Wspólnie z Everedem Kreimerem stworzył "The Messier Album" – jedno z pierwszych poważnych, profesjonalnych opracowań katalogu obiektów Messiera.
Około roku 1965 zauważył i udowodnił tożsamość obiektów M40 i Winnecke 4, co opisał w liście do redakcji „Sky and Telescope”, opublikowanym tam następnie w 1966.

</doc>
<doc id="556013" url="https://pl.wikipedia.org/wiki?curid=556013" title="Okręg olicki">
Okręg olicki

Okręg olicki (lit. "Alytaus apskritis") – jeden z dziesięciu okręgów Litwy, położony w południowej części kraju przy granicy z Polską i Białorusią. Stolicą okręgu jest miasto Olita.
Podział administracyjny.
Okręg dzieli się na 5 rejonów:
W okręgu znajduje się 7 miast i 1171 wsi.
Miasta.
W okręgu jest 7 miast, spośród których największe to:

</doc>
<doc id="556014" url="https://pl.wikipedia.org/wiki?curid=556014" title="Evered Kreimer">
Evered Kreimer

Evered Kreimer (ur. 1921) – jeden z najbardziej znanych amerykańskich astrofotografów XX wieku.
Kreimer, wspólnie z Johnem Mallasem, jest autorem "The Messier Album" – jednego z pierwszych poważnych, profesjonalnych opracowań katalogu obiektów Messiera. Kreimer sam wykonał fotografie wszystkich tych obiektów (oprócz M102). Użył w tym celu czarno-białego filmu Kodaka Tri-X, schłodzonego do temperatury –78 °C oraz specjalnie skonstruowanej kamery.

</doc>
<doc id="556015" url="https://pl.wikipedia.org/wiki?curid=556015" title="Brian Skiff">
Brian Skiff

Brian A. Skiff – amerykański astronom, zajmujący się głównie astrometrią.
Życiorys.
Ukończył Uniwersytet Północnej Arizony w 1977 roku. Przez prawie 40 lat pracował w Lowell Observatory. Brał udział w projekcie LONEOS, poszukującym obiektów zagrażających Ziemi.
Odkrył kilkanaście komet (np. 114P/Wiseman-Skiff, 140P/Bowell-Skiff, 223P/Skiff), a także 62 planetoidy (58 samodzielnie oraz 4 wspólnie z Normanem Thomasem). Odkrył m.in. trojańczyka (15398) 1997 UZ23 oraz planetoidę z grupy Atiry – 2004 JG6. Na jego cześć nazwano planetoidę (2554) Skiff.

</doc>
<doc id="556016" url="https://pl.wikipedia.org/wiki?curid=556016" title="Messier 24">
Messier 24

Messier 24 (znana również jako M24, IC 4715, Delle Caustiche lub Chmura gwiazd Strzelca) – chmura gwiazd w konstelacji Strzelca. Została odkryta w 1764 roku przez Charles’a Messiera.
M24 nie jest jednolitym obiektem – to raczej grupa różnych obiektów, lub po prostu fragment Drogi Mlecznej (dokładniej – Ramienia Strzelca), wyróżniający się w swym otoczeniu nieco większą jasnością (około 3,5 magnitudo).
M24 znajduje się w odległości trochę ponad 10 tysięcy lat świetlnych od Ziemi i ciągnie się jeszcze 6 tysięcy lat świetlnych w głąb. Zajmuje na niebie spory obszar o średnicy 1,5° (około 600 lat świetlnych).
W bliskich okolicach M24, czy nawet wewnątrz, znajduje się sporo innych ciekawych obiektów (również kilka z katalogu Messiera), w tym dwie duże ciemne mgławice – Barnard 92 oraz Barnard 93.
Jest tam też historycznie ciekawy obiekt, NGC 6603, o jasności 11m i szerokości 5 minut. Niektóre źródła nieprawidłowo identyfikują M24 z NGC 6603, mimo że Messier jawnie podał jasność i wymiary swojego M24, dodatkowo opisując go jako "wielką mgławicę z wieloma gwiazdami o różnych jasnościach".

</doc>
<doc id="556017" url="https://pl.wikipedia.org/wiki?curid=556017" title="Messier 26">
Messier 26

Messier 26 (również M26 lub NGC 6694) – luźna gromada otwarta, z asteryzmem w kształcie rombu zbudowanym z czterech jaśniejszych gwiazd blisko centrum, w gwiazdozbiorze Tarczy. Odkrył ją Charles Messier 20 czerwca 1764 roku.
Wiek M26 szacuje się na 89 milionów lat. Znajduje się w odległości 5000 lat świetlnych (1534 pc). Niewidoczna nieuzbrojonym okiem, można ją zobaczyć przez mały teleskop, jej jasność to 8 magnitudo. Ma ona rzeczywistą średnicę 22 lat świetlnych; jej widoma średnica to 15 minut kątowych.
M26 zawiera około 100 gwiazd. Najjaśniejsza z nich, typu widmowego B8, ma jasność wizualną 11,9 magnitudo. Wewnątrz M26, blisko środka, znajduje się ciemny obszar o średnicy 3,1 minut. Ten rejon jest prawdopodobnie zasłaniany przez chmurę materii międzygwiezdnej.

</doc>
<doc id="556018" url="https://pl.wikipedia.org/wiki?curid=556018" title="Kanał Górnonotecki">
Kanał Górnonotecki

Kanał Górnonotecki – kanał żeglugowy w województwie kujawsko-pomorskim, w Kotlinie Toruńskiej (części Pradoliny Toruńsko-Eberswaldzkiej); oddany do użytku w 1882 roku.
Charakterystyka.
Kanał powstał z potrzeby zaopatrywania w wodę Kanału Bydgoskiego oraz połączenia systemu jezior kujawskich i wielkopolskich z drogą wodną Wisła-Odra. Łączy Kanał Bydgoski z jeziorem Gopło, poprzez górną Noteć. Jest ostatnim odcinkiem drogi wodnej Warta – Kanał Bydgoski (od 121,6 do 146,6 km). Ma długość 25 km, zaś długość całego systemu skanalizowanej Noteci Gopło – Kanał Bydgoski wynosi 114,6 km. Wykorzystano w nim śluzy, których jest 6 plus dwie na Noteci. Kanał jest zaliczony do żeglownych dróg wodnych klasy Ia. Na niektórych odcinkach nośność przepływającego kanałem statku może wynosić 300 ton, ale dopuszczalna jest do 150 ton.
Kanał został wykonany na obszarze tzw. Bydgoskich Łąk Nadnoteckich, które znajdują się częściowo w depresji względem poziomu wody w kanale. Na tym odcinku oba brzegi kanału są ogroblowane i obsadzone szpalerem topól. W Dębinku znajduje się wodny węzeł rozrządowy, gdzie na odcinku 600 m poprzez dwie śluzy i trzy jazy następuje podział nurtu wodnego (w sposób umożliwiający regulację) na dwie odnogi: jedną zasilającą Noteć i drugą poprowadzoną do Kanału Bydgoskiego. Końcowy odcinek cieku o długości 9 km poprowadzono krzywiznami wśród zalesionych wydm, co tworzy atrakcyjny turystycznie krajobraz. W odcinku dolnym Kanał pokrywa się z działem wodnym Wisła-Odra. Jest elementem wodnej Pętli Wielkopolskiej oraz Pętli Kujawskiej.
Szerokość szlaku żeglownego wynosi od 15 do 20 m i jest on oznakowany znakami żeglugowymi brzegowymi. Głębokość wody w kanale waha się od 0,80 do 1,20 m w zależności od poziomu piętrzenia. Okres nawigacji występuje od kwietnia do listopada.
Historia.
Poprzednikiem dolnej części Kanału Górnonoteckiego był kanał zasilający, prowadzący wody od Noteci w Dębinku do Kanału Bydgoskiego w miejscowości Lisi Ogon. Został zbudowany w 1774 r. i służył wyłącznie zaopatrywaniu w wodę najwyższej przegrody Kanału Bydgoskiego, między śluzą Osowa Góra i Józefinki.
Pierwsze projekty kanalizacji górnej Noteci pochodzą z I połowy XIX wieku, wywołane postulatami właścicieli nadnoteckich łąk, którym wylewy rzeki wyrządzały szkody (1807, 1830). Władze pruskie, obawiając się obniżenia lustra wody w Gople i zmniejszenia zasilania w wodę Kanału Bydgoskiego, dość długo wstrzymywały się z realizacją inwestycji. W latach 1857–1859 miejscowe spółki prywatne rozpoczęły jednak meliorację zabagnionych nizin nadgoplańskich oraz łąk nadnoteckich.
Szczegółowe projekty kanalizacji górnej Noteci od jeziora Gopło do Kanału Bydgoskiego opracowano w latach 70. XIX w. i zaczęto realizować równocześnie z kanalizacją dolnej Brdy oraz regulacją Wisły na odcinku pruskim.
Rozpoczęte w 1878 r. prace polegały na rozbudowie śluz i jazów dla statków o wyporności do 150 ton. Prowadzono je nie tylko na górnej Noteci, ale również na kanale zasilającym. Prace prowadzono przez cztery lata.
25 września 1882 r. otwarto skanalizowany szlak wodny, który liczył 105 km długości, z czego ponad 30 km przypadało na przekopy omijające kręte koryto rzeki. Zamknięto m.in. łożysko Noteci pod Leszczycą i poprowadzono nowe pomiędzy Leszczycami a Pakością. Kolejny kanał o długości 8,7 km przekopano na odcinku Oburznia-Dębinek na Bydgoskich Łąkach Nadnoteckich. Pogłębiono i przystosowano do żeglugi również kanał zasilający od Dębinka do ujścia do Kanału Bydgoskiego.
Cały szlak od Gopła wyposażono w osiem śluz, z czego trzy przypadały na kanał zasilający w pobliżu Bydgoszczy (Lisi Ogon, Łochowo, Dębinek), a 5 na rzekę Noteć (Dębinek, Frydrychowo, Antoniewo, Łabiszyn, Pakość). Odcinek Noteci od Dębinka do Nakła pozostawiono w stanie naturalnym, nie planując dla niego funkcji żeglugowej. W latach późniejszych ze szlakiem wodnym górnej Noteci zostały połączone: jezioro Bronisławskie (1882 r.) oraz jeziora żnińskie (Kierzkowskie, Ostrowieckie, Foluskie, wraz z dwiema śluzami: w Wójcinie i Ostrowcach 1905 r.)
Budowa Kanału Górnonoteckiego przyniosła korzyści gospodarcze regionom: Kujaw i Wielkopolski, gdyż przez Noteć zostały połączone ze szlakiem Odra-Wisła prowadzącym na zachód Europy. Kanał stał się również elementem Bydgoskiego Węzła Wodnego, który łączył szlak Wisły prowadzący do Królestwa Polskiego oraz nad Bałtyk ze szlakiem Kanału Bydgoskiego prowadzącym do Szczecina i Berlina. Wykorzystanie gospodarcze Kanału malało stopniowo po II wojnie światowej. Stan ten utrwaliło zaniechanie w latach 80. systematycznych prac pogłębiarskich. W 1959 roku przepływało Kanałem ok. 530 statków rocznie, w 1980 r. 360 jednostek, w 1990 r. zaledwie 12.
Od 1984 do II połowy lat 90. XX w. nad ujściowym odcinkiem Kanału do Kanału Bydgoskiego, na południe od miejscowości Kruszyniec, znajdował się most drogowy, który następnie rozebrano z uwagi na zły stan techniczny.
Na początku 2020 zakończył się remont śluzy nr 8 Lisi Ogon, prowadzony w ramach modernizacji stopni wodnych na Dolnej i Górnej Skanalizowanej Noteci. Zakres prac o wartości prawie 2,17 mln zł obejmował m.in. modernizację górnego i dolnego awanportu, częściową wymiany licowanej cegły w komorze śluzy, naprawę płyty dennej, wrót górnych i dolnych z ich ręcznym napędem mechanicznym; renowację pomostów i naprawę urządzeń kontrolno-pomiarowe.
Latem 2020 przystąpiono do remontu śluzy nr 7 w Łochowie. W ramach prac o wartości 1.887.316,83 zł brutto skuto uszkodzoną cegłę licową wewnątrz komory, a na wschodniej jej ścianie ułożono nowe lico; wyremontowano górną głowę śluzy, a mechanizmy napędowe wrót (które pozostały na miejscu) zdemontowano. Poza remontem komory śluzy i wrót zakres prac obejmuje modernizację awanportów (górnego i dolnego), płyty dennej, pomostów, urządzeń kontrolno-pomiarowych oraz ciągów pieszych.
Śluzy.
Kanał Górnonotecki posiada sześć śluz żeglugowych, jednokomorowych o wymiarach komór 42,0 × 5,00 m wykonanych z betonu, cegły klinkierowej i ciosów kamiennych. Za pomocą nich statki pokonują spad wynoszący 13,68 m w kierunku Kanału Bydgoskiego.
Przy każdej śluzie jest zbudowany jaz służący do odprowadzania nadmiaru wód z Noteci krzyżującej się z kanałem lub z własnych lokalnych zlewni.
Śluzy na Kanale Górnonoteckim:
Śluzować można się o dowolnej godzinie po wcześniejszym ustaleniu telefonicznym.

</doc>
<doc id="556019" url="https://pl.wikipedia.org/wiki?curid=556019" title="Messier 25">
Messier 25

 
Messier 25 (znana również jako M25 lub IC 4725) – gromada otwarta w gwiazdozbiorze Strzelca. Odkrył ją Philippe Loys de Chéseaux w 1745 roku.
Jasność obserwowana M25 wynosi 4,6. Mimo iż jest doskonale widoczna przez najprostsze teleskopy (w dostatecznych warunkach nawet nieuzbrojonym okiem), nie została dołączona do katalogu "NGC". Znalazła się dopiero w "Indeksie", otrzymując identyfikator IC 4725.
Odległość M25 od Ziemi wynosi ok. 2 tysiące lat świetlnych, to znaczy, że widoczna średnica 32 minut odpowiada rzeczywistej 19 lat świetlnych. Wiek M25 ocenia się na 90 milionów lat.
W skład M25 wchodzi około 86 gwiazd. Zawiera m.in. gwiazdę zmienną typu delta Cephei, U Sagittarii –żółty nadolbrzym oraz dwa olbrzymy typu M i dwa typu G, ale jedynie te drugie są fizycznie częścią gromady.

</doc>
<doc id="556020" url="https://pl.wikipedia.org/wiki?curid=556020" title="Kropla">
Kropla

Kropla – ciało ciekłe, zazwyczaj małej objętości, ograniczone w całości lub większości powierzchnią swobodną. Przykładem są krople deszczu, rosy lub tłuszczu w śmietanie.
Z wyjątkiem miejsc styku kropli z dwiema różnymi substancjami, powierzchnia swobodna kropli jest zbliżona do sfery. W warunkach naturalnych na Ziemi, kropla wody spadająca w powietrzu może mieć średnicę do kilku milimetrów. Chmury składają się w większości z kropel o rozmiarach rzędu kilku mikrometrów. W terminach stosowanych w meteorologii, większe krople wody nazywa się deszczowymi, a mniejsze chmurowymi. Krople mogą w odpowiednich warunkach mieć niemal dowolne wymiary. Szczególnie łatwo jest wytworzyć duże krople z cieczy w stanie nieważkości.
Decydujący wpływ na kształt powierzchni swobodnej kropli mają siły napięcia powierzchniowego powstające wskutek oddziaływań międzycząsteczkowych. Kropla w stanie swobodnym, gdy nie działają na nią żadne siły zewnętrzne lub siły te się znoszą, przybiera kształt idealnej kuli, gdyż jest to bryła o najmniejszej możliwej powierzchni. Na kształt kropli wpływ mają też inne oddziaływania zewnętrzne i wewnętrzne, a także wzbudzone fale. Często powoduje to, że kształt kropli znacznie odbiega od kulistego, co dotyczy zwłaszcza kropel znajdujących się na powierzchni ciał stałych oraz dużych kropel w atmosferze.
Powstawanie.
Krople w laboratorium wytwarza się poprzez wolny wypływ cieczy z pionowej rurki o małej średnicy, gdy formująca się wisząca kropla przekroczy określoną wielkość. Zjawisko to jest stosowane w praktyce we wkraplaczach, biuretach i pipetach. Tę metodę wykorzystuje się również w polarografii prowadzonej na kroplowej (kapiącej) elektrodzie rtęciowej. Krople powstają też przez rozpad strumienia cieczy wskutek zawirowań wewnętrznych lub drgań na granicy ciecz-powietrze. Zawirowania i fale w cieczy oraz otaczającym je ośrodku zmniejszają wielkość kapiących kropel.
Wytwarzanie kropel o odpowiedniej średnicy wymaga malowanie rozpryskowe, wykonywanie oprysku roślin w rolnictwie i ogrodnictwie. Drukarki atramentowe nanoszą tusz na papier poprzez wystrzeliwanie malutkich kropel środka barwiącego przez mikroskopijne dysze znajdujące się w głowicy drukarki przechodzącej nad zadrukowywaną powierzchnią.
Małe krople chmurowe powstają poprzez kondensację pary wodnej zawartej w atmosferze, a znacznie większe krople deszczowe przez proces koagulacji (zderzania się i zlewania kropli chmurowych) lub przez proces kondensacyjny z udziałem kryształów lodu i kropel wody. Proces ten jest złożony, zajmuje się nim dział meteorologii zwany mikrofizyką chmur.
Własności fizyczne i znaczenie.
Formująca się kropla, wypływająca z pionowej rurki, jest przyciągana przez siły ciężkości, a utrzymywana przez siły napięcia powierzchniowego, jednocześnie gdy kropla rośnie powstaje przewężenie ze zmniejszającą się średnicą. Po oderwaniu się kropli siły lepkości tłumią powstałą na jej powierzchni falę, a siły napięcia powierzchniowego formują bryłę o jak najmniejszej powierzchni przy danej objętości – kulę.
Dla danej średnicy rurki wielkość kropli odrywającej się od rurki zależy od napięcia powierzchniowego cieczy. Własność ta jest wykorzystywana do odmierzania cieczy lub w warunkach laboratoryjnych do wyznaczania napięcia powierzchniowego cieczy za pomocą stalagmometru.
Zastosowano je w zaliczanym do jednego z najpiękniejszych eksperymentów fizycznych doświadczalnym wyznaczeniu ładunku elektronu, przeprowadzonym przez R. Millikana.
Krople wody znajdujące się w atmosferze nazwane są mgłą, zamgleniem, chmurą, deszczem w zależności od wielkości kropel i ich koncentracji. Na kroplach wody tworzą się różnego rodzaju zjawiska optyczne, takie jak tęcza. Tęcza powstaje w wyniku załamania i odbicia światła w kropli wody w powietrzu, a szczególnie jest efektem zależności współczynnika załamania światła dla wody od długości fali świetlnej.
Ciśnienie w kropli.
Siły napięcia powierzchniowego sprawiają, że w kropli panuje większe ciśnienie niż na zewnątrz, ciśnienie to określa wzór:
gdzie:
Przykładowo dla kropli wody o średnicy 1 nanometra przyrost jest teoretycznie równy 170 MPa, czyli około 1700 atm. Kropla o średnicy 1 nanometra jest jednak tworem czysto teoretycznym, gdyż pojedyncza cząsteczka wody zajmuje objętość ok. 0,03 nanometra sześciennego, zatem kropla o takiej średnicy składałaby się z około 18 cząsteczek. Można uznać, że na jej powierzchni jest około 10 cząsteczek. Przy takiej skali trudno mówić o kulistej powierzchni i jednakowym ciśnieniu, większy wpływ na jej własności mają zjawiska związane z pojedynczymi cząsteczkami w tym i zjawiska kwantowe, a nie makroskopowe.
Kształt.
Krople swobodnie spadające w powietrzu.
Na temat kształtu spadającej kropli potocznie istnieją m.in. poniższe błędne poglądy:
W rzeczywistości siły napięcia powierzchniowego sprawiają, że swobodnie spadające krople o średnicy do 1 mm mają kształt niemal doskonale kulisty. Znajdują się one w jednorodnym polu grawitacyjnym, a więc nie deformuje ono kształtu kropel. W przypadku spadania w powietrzu są one deformowane przez siłę aerodynamiczną – krople rozszerzają się i spłaszczają, te o średnicy powyżej 2 mm są wyraźnie spłaszczone.
Im większa jest kropla, tym prędkość jej spadania w powietrzu jest większa, a ze względu na większy promień siły napięcia powierzchniowego odgrywają coraz mniejszą rolę. Dla kropel o średnicy większej niż około 3 milimetry powstaje u dołu kropli wgłębienie, a kształt przekroju kropli jest zbliżony do przekroju ziarna fasoli, przy promieniu około 5 mm wgłębienie jest tak duże, że kropla na środku staje się cienka. Kropla taka jest niestabilna i niewielkie zaburzenie sprawia, że rozpada się na mniejsze krople.
Deformacje kształtu można analizować, stosując równanie Bernoulliego. Najszybszy przepływ powietrza, względem kropli, jest z boku kropli, a tam gdzie jest najszybszy przepływ, tam też jest najmniejsze ciśnienie gazu. Zmniejszenie ciśnienia określa zależność formula_6
Krople stykające się z ciałem stałym.
Ciecz, stykając się z ciałem stałym, może rozpływać się po całej jego powierzchni lub tworzyć krople przylegające do niego. Na granicy styku cieczy, ciała stałego i gazu ciecz tworzy zawsze taki sam kąt z powierzchnią ciała stałego, który nazywa się kątem zwilżania. Kropla przylegająca do powierzchni tworzy kształt odpowiadający minimum energii wszystkich sił działających na nią:
W zależności od warunków krople mogą przybierać kształt najczęściej spłaszczonej elipsoidy lub rzadziej wycinka kuli.
Przykładem cieczy o bardzo dużym napięciu powierzchniowym jest rtęć, jej powierzchnia styku z większością materiałów jest bardzo mała, kulki łatwo toczą się. Ciecze o małym napięciu powierzchniowym formują na powierzchni bardziej spłaszczone struktury zwane "batonnetami".
Na krople spływające po powierzchni ciał stałych silny wpływ ma też faktura i kształt tej powierzchni. Krople spływające bardzo rzadko miewają kształt zbliżony do kuli, są one dodatkowo deformowane przez niesymetryczność zjawiska przylegania (histereza adhezji), polegające na tym, że w miejscu napływania (dolegania) cieczy kąt zwilżania jest większy od statycznego, a w miejscu odpływania – mniejszy. Przy dużej prędkości spływu istotne znaczenia dla kształtu ma też tarcie wewnętrzne oraz dynamika płynu.
Spadanie kropli.
Kropla, w tym i kropla deszczu, spadając pod wpływem przyciągania ziemskiego doznaje oporu powietrza i już po kilku metrach przebytej drogi osiąga prędkość końcową. Dla małych liczb Reynoldsa prędkość końcowa spadania ciał o kształcie kuli określa prawo Stokesa, które daje dobre rezultaty tylko dla kropel o średnicy mniejszej niż 0,3 mm, natomiast dla większych stosuje się wzory aproksymujące dane eksperymentalne lub wynikające z rozwiązania pełnego równania Naviera-Stokesa. Przeprowadzone liczne pomiary prędkości spadania kropel deszczu pozwoliły stwierdzić, że prędkość końcowa kropel zależy w skomplikowany sposób od ich średnicy.
Przyczyną niezgodności równania Stokesa dla dużych kropel jest wzrost ich prędkości przy wzroście średnicy. Wraz z prędkością rosną zaburzenia przepływu wokół kropli. Parametrem opisującym rodzaj przepływu jest liczba Reynoldsa. Drugim czynnikiem jest deformacja, zwiększająca powierzchnię poprzeczną kropli, a także zwiększająca turbulencje wokół kropli.
Zagadnieniem wyrażenia prędkości końcowej kropli empirycznym wzorem matematycznym zajmowało się wielu badaczy, a w wyniku ich prac zaproponowano szereg wzorów zależności prędkości końcowej kropli "V" w m/s od średnicy "d" w mm, jak poniższe dwa przykładowe wykorzystane w załączonym obok wykresie podającym też dane eksperymentalne:
Wzory można stosować dla kropel o średnicy do 6 mm, przy czym dla średnic do 1 mm oba wzory wykazują podobny przebieg, natomiast w przedziale 1 do 6 mm dokładniej rzeczywistość odwzorowuje wzór Uplingersa. Dla wartości powyżej 6 mm oba wzory dają wyniki coraz bardziej rozbieżne, ponadto i tak nie można ich zweryfikować empirycznie, gdyż krople takich rozmiarów są niestabilne w warunkach panujących na Ziemi. Z danych zebranych przez różnych autorów wynika, że wzory te nie opisują dobrze prędkości spadania kropel o średnicy mniejszej od 1 mm.
Prędkość poruszania się kropli w powietrzu odgrywa ważną rolę w meteorologii, gdyż radary dopplerowskie mierzą prędkość powietrza poprzez pomiar prędkości ruchu kropel, która różni się od prędkości ruchu powierza o szybkość spadania kropel. W pomiarach tych zakłada się, że krople dostosowują się natychmiast do zmian prędkości powietrza, w rzeczywistości kropla o średnicy 1 mm potrzebuje na to ok. 1–2 sekund. Istnieją jednak radary meteorologiczne, w których prędkość powietrza można oszacować na podstawie pomiaru odbicia fal od czystego nieba (rozproszonego na atomach).
Kropla jako jednostka objętości.
Krople stosowane są jako pozaukładowe jednostki objętości:
Historia badań.
Jednym z badaczy kropli w powietrzu był Philipp Lenard, który opublikował swe badania w 1904 roku.

</doc>
<doc id="556021" url="https://pl.wikipedia.org/wiki?curid=556021" title="Messier 40">
Messier 40

Messier 40 (w skrócie M40, również Winnecke 4, WNC4) – gwiazda optycznie podwójna, znajdująca się w gwiazdozbiorze Wielkiej Niedźwiedzicy.
Historia odkrycia.
Pierwszym udokumentowanym odkrywcą obiektu jest Charles Messier, który dokonał tego w roku 1764. Przeszukiwanie tego fragmentu nieba Messier rozpoczął sugerując się notatkami Jana Heweliusza. Nie znajdując tam jednak żadnej mgławicy, skatalogował zamiast niej, dla porządku, tę gwiazdę podwójną. Nieporozumienie dwóch astronomów zauważył i skomentował w 1966 roku John Mallas w liście do redakcji sierpniowego „Sky and Telescope”.
Obiekt został ponownie niezależnie odkryty w 1863 roku przez Friedricha Winnecke, poszukującego układów wielokrotnych.
Winnecke zmierzył odległość między składnikami na 49,2". W 1966 wyznaczona ponownie wynosiła 51,7", a w 1991 już 52,8". Obecnie wiadomo, że tak naprawdę M40 jest obiektem jedynie optycznie podwójnym, a nie, jak sądzono dawniej, układem blisko związanym grawitacją.
Podstawowe dane.
Jasności obserwowane tych dwóch gwiazd wynoszą 9 oraz 9,3m, a typy widmowe bliskie G0 oraz F8, odpowiednio.
Próby zmierzenia odległości do obu obiektów podjął się Richard Nugent w pracy opublikowanej w 2002 roku, studiując widma obu gwiazd, potem jasności absolutne i masy. Doszedł do niezbyt precyzyjnych wyników 1900 +/- 750 lat świetlnych (jaśniejszy składnik) i 550 +/- 230 lat świetlnych (ciemniejszy).
W 2018 roku, na podstawie pomiarów z sondy kosmicznej Gaia, opublikowano wartości paralaks obu tych gwiazd; obliczone na ich podstawie odległości wynoszą odpowiednio: 317,1 parseków (1034 lata świetlne) i 145,8 parseków (476 lat świetlnych).

</doc>
<doc id="556022" url="https://pl.wikipedia.org/wiki?curid=556022" title="Storting">
Storting

Storting (norw. "Stortinget") – jednoizbowy parlament Królestwa Norwegii. Najwyższy organ władzy politycznej w Norwegii, ma władzę ustawodawczą oraz sprawuje kontrolę nad rządem. Wybierany co 4 lata, liczy 169 posłów (do 2005 r. – 165). W ciągu trwania kadencji Storting nie może zostać rozwiązany. Storting jest jednoizbowy. Jednak do 2009 r. na pierwszym posiedzeniu posłowie dzielili się na dwie grupy, pracujące nad projektami ustaw osobno. Były to Lagting (1/4 posłów) oraz Odelsting (3/4 posłów). Podział izby na dwie części został zniesiony 20 lutego 2007. Mandaty przydzielane są według systemu proporcjonalnego.
Historia.
Storting po raz pierwszy został powołany w roku 1814, na mocy konstytucji z Eidsvoll, która proklamowała niepodległość Norwegii. Początkowo wybory odbywały się przy dużym cenzusie majątkowym, jednak już w 1833 roku chłopi norwescy zdołali zapewnić sobie w nim większość na kilka lat. Wpływ na to miał przywódca chłopski Ole Gabriel Ueland. Od 1898 posłów do norweskiego parlamentu wybiera się w głosowaniu powszechnym. W 1937 została wprowadzona 4-letnia kadencja parlamentu.
Obecny skład Stortingu.
Ostatnie wybory do Stortingu zostały przeprowadzone w Norwegii 13 września 2021. Do parlamentu weszło 10 partii. Partie Arbeiderparteit oraz Senterpartiet, utworzyły rząd mniejszościowy. Łącznie zdobyły 76 mandatów i tym samym utworzyły pierwszy Rząd Jonasa Gahra Større.

</doc>
<doc id="556023" url="https://pl.wikipedia.org/wiki?curid=556023" title="Metro w Oslo">
Metro w Oslo

Metro w Oslo (norw. "T-banen i Oslo") – system kolei podziemnej w stolicy Norwegii (przy czym większość stacji poza centrum miasta znajduje się na powierzchni ziemi). Operatorem metra jest Sporveien T-banen. Po Sztokholmie, Helsinkach i Petersburgu jest jednym z najdalej na północ wysuniętych systemów metra na świecie. Sieć metra złożona jest z 5 linii o łącznej długości 85 km i 101 stacji (z czego 17 jest pod ziemią). Wszystkie linie łączą się we Wspólnym Tunelu ("Fellestunnelen") w centrum. W 2015 roku metro przewiozło ponad 94 miliony pasażerów.
Historia.
Dzieje metra w Oslo sięgają roku 1854, kiedy to otwarto najstarszą linię kolejową w Norwegii Hovedbanen, do miasta Eidsvoll przez dolinę Groruddalen. W 1872 roku otwarto linię Drammenbanen przechodzącą przez zachodnie Oslo, a w 1879 roku linię Østfoldbanen przecinającą dzielnicę Nordstrand, oferując ograniczone usługi kolejowe do tych części miasta. W roku 1898 otwarto podmiejską linię tramwajową Holmenkollbanen, która połączyła stacje Majorstuen z Holmenkollen. W roku 1916 trasa linii została wydłużona do Tryvann, z czego ostatni fragment od Frognerseteren jest wykorzystywany tylko przez pociągi towarowe.
Pierwsza część szybkiego transportu miejskiego została uruchomiona w 1912 roku linia Ekeberg. Mając ten sam rozstaw szyn co trasa Holmenkollen, miała łączyć się z nią przez tunel tramwajowy biegnący pod miastem, jednak z powodów finansowych pomysł zarzucono. Metro oficjalnie otwarto 22 maja 1966 roku, kiedy otwarto fragment Wspólnego Tunelu między stacjami Brynseng i Jernbanetorget. W październiku otwarto fragment linii Grorud (linia 4 i 5) do stacji o tej samej nazwie. Linia Østensjø została połączona z systemem metra rok później, kiedy to wydłużono ją do stacji Skullerud.
Linie.
Metro działa we wszystkich 15 gminach Oslo, a także ma połączenie z pobliską gminą Bærum. Wszystkie pięć linii przechodzi przez Wspólny Tunel w centrum miasta. Fragment linii 4 i 5 pełni rolę kolei obwodowej w śródmieściu. Pociągi jeżdżą zazwyczaj pomiędzy 5 rano (6 rano w weekendy), a 1 w nocy.
Tabor.
Metro w Oslo obsługuje 115 pojazdów typu MX3000. Pojazdy te zostały zamówione w 2003 roku, w 2006 roku dostarczono 83 wagony. W 2010 roku zamówiono kolejne 32 sztuki, które dostarczono dwa lata później.
Zajezdnie.
Metro w Oslo ma cztery zajezdnie (Vognhall):

</doc>
<doc id="556024" url="https://pl.wikipedia.org/wiki?curid=556024" title="Frank De Bleeckere">
Frank De Bleeckere

Frank De Bleeckere (ur. 1 lipca 1966 roku w Oudenaarde) - belgijski sędzia piłkarski.
Kariera.
24 marca 2001 roku prowadząc mecz eliminacyjny do MŚ 2002 między Cyprem a Irlandią zadebiutował jako międzynarodowy sędzia. Goście wygrali ten mecz 4-0. Sędziował 4 mecze na MŚ 2006. Prowadził półfinał Pucharu UEFA pomiędzy Hamburger SV a Werder Brema w 2009 roku. Arbiter główny Superpucharu UEFA pomiędzy FC Barcelona, a Szachtarem Donieck w 2009 roku. 

</doc>
<doc id="556025" url="https://pl.wikipedia.org/wiki?curid=556025" title="Colin Jackson">
Colin Jackson

Colin Ray Jackson (ur. 18 lutego 1967 w Cardiff) – brytyjski lekkoatleta pochodzenia jamajskiego, były rekordzista świata w biegu na 110 metrów przez płotki. Jest obecnie komentatorem sportowym i prezenterem telewizyjnym stacji BBC.
Kariera sportowa.
Colin Jackson w swojej bogatej karierze zdobył na najważniejszych imprezach 20 złotych medali, 14 srebrnych, a tylko raz był brązowym medalistą. Jednak na igrzyskach olimpijskich udało mu się zdobyć tylko jeden medal – srebrny w Seulu.
20 sierpnia 1993 pobił w Stuttgarcie rekord świata na 110 metrów przez płotki, który wyrównał dopiero 27 sierpnia 2004 w Atenach Chińczyk Liu Xiang (Chińczyk poprawił ten rekord w lipcu 2006). Do 24 lutego 2021 był również rekordzistą świata w hali w biegu na 60 metrów przez płotki (7,30 s., w 1994 w Sindelfingen, aktualnie jest drugim wynikiem w historii światowej lekkoatletyki).
Zakończył karierę w 2003 roku.

</doc>
<doc id="556026" url="https://pl.wikipedia.org/wiki?curid=556026" title="Krakowski Festiwal Filmowy">
Krakowski Festiwal Filmowy

Krakowski Festiwal Filmowy (KFF; dawniej: "Ogólnopolski Festiwal Filmów Krótkometrażowych", a także "Międzynarodowy Festiwal Filmów Krótkometrażowych") – festiwal filmowy poświęcony filmom krótkometrażowym i dokumentalnym oraz animowanym. Odbywa się na przełomie maja i czerwca w Krakowie, jest jednym z najważniejszych wydarzeń tego typu w Europie.
W ramach festiwalu odbywają się cztery konkursy: dokumentalny, krótkometrażowy, muzycznych dokumentów DocFilmMusic oraz polski. Obecnie do konkursów kwalifikowane są filmy o czasie trwania do 30 minut (konkurs krótkometrażowy oraz filmy fabularne i animowane w konkursie polskim) oraz powyżej 30 minut (konkurs dokumentalny, konkurs DocFilmMusic), dokumenty zgłaszane do konkursu polskiego mogą mieć dowolną długość
W ramach imprez festiwalowych organizowane są także liczne przeglądy i pokazy pozakonkursowe – retrospektywy uznanych twórców, projekcje szkół artystycznych, krótkie formy mistrzów kina, etiudy studenckie, bloki tematyczne i wiele innych.
Na festiwal składają się nie tylko pokazy filmowe, lecz także koncerty, warsztaty, debaty, konferencje oraz wystawy. Gale otwierające i kończące festiwal urozmaicone są zazwyczaj występami muzycznymi uznanych artystów.
Obecnym dyrektorem artystycznym KFF, odpowiadającym za selekcję filmów, jest Krzysztof Gierat.
Historia.
Pierwsza edycja festiwalu odbyła się w 1961 roku pod nazwą Ogólnopolski Festiwal Filmów Krótkometrażowych. Trzy lata później dołączony został festiwal międzynarodowy. Na początku lat 90., w związku z kryzysem polskiej produkcji filmowej, zaprzestano organizacji festiwalu ogólnopolskiego. Powrócono do niego w 1997 roku. Od 2001 roku festiwal nosi obecną nazwę.
Od 2006 roku Festiwalowi towarzyszą Krakowskie Targi Filmowe (KFF Market) przeznaczone dla profesjonalistów z branży. Celem Targów jest zaprezentowanie filmów dokumentalnych, animowanych i krótkometrażowych przedstawicielom europejskich festiwali, stacji telewizyjnych i firm dystrybucyjnych. Podczas Targów setki filmów zostaje udostępnionych akredytowanym gościom na stanowiskach przeglądowych.

</doc>
<doc id="556027" url="https://pl.wikipedia.org/wiki?curid=556027" title="Pojęcie forsingu">
Pojęcie forsingu

Pojęcie forsingu – praporządek używany w teorii forsingu i jej zastosowaniach.
Jeśli formula_1 jest pojęciem forsingu, to elementy zbioru formula_2 są nazywane warunkami, a dla formula_3 takich że formula_4 mówimy, że warunek formula_5 jest silniejszy niż warunek formula_6. Ponieważ część matematyków używa odwrotnej notacji (głównie Saharon Szelach i jego współpracownicy), to zwyczajowo przyjmuje się "konwencję alfabetyczną": warunki silniejsze są oznaczane przez późniejsze litery alfabetu.
Gdy nie istnieje warunek silniejszy od każdego z dwóch warunków q oraz r, to mówimy, że te dwa warunki są sprzeczne.
W artykule o forsingu, teoria leżąca u jego podstaw jest rozwinięta w oparciu o zupełne algebry Boole’a, jednak często rozwija się tę teorię bazując całkowicie na pojęciach forsingu.
Związek z zupełnymi algebrami Boole’a.
Każde pojęcie forsingu jest bardzo blisko związane z pewną zupełną algebrą Boole’a. Aby przedstawić ten związek, musimy wprowadzić algebry Boole’a regularnie otwartych podzbiorów przestrzeni topologicznej.
Niech formula_7 będzie przestrzenią topologiczną. Powiemy, że zbiór formula_8 jest regularnie otwarty jeśli formula_9 (gdzie int jest operacją wnętrza zbioru a cl oznacza operację domknięcia). Na rodzinie formula_10 wszystkich regularnie otwartych podzbiorów przestrzeni "X" wprowadzamy operacje +, · oraz ∼ przez:
Wówczas formula_14 jest zupełną algebrą Boole’a.
Powiemy, że częściowy porządek formula_1 jest separatywny jeśli "dla każdych warunków formula_3 takich że formula_17 można znaleźć warunek formula_18 który jest silniejszy niż "q" (tzn. formula_19) oraz sprzeczny z "p" (tzn. nie ma żadnego warunku formula_20 który by spełniał jednocześnie formula_21 oraz formula_22)."
Przypuśćmy teraz, że formula_1 jest separatywnym porządkiem częściowym. Dla formula_24 połóżmy formula_25 Wówczas rodzina formula_26 jest bazą pewnej topologii τ na zbiorze formula_27 Każdy zbiór formula_28 jest regularnie otwarty w tej topologii a odwzorowanie
jest zanurzeniem porządkowym którego obraz jest gęstym podzbiorem algebry formula_30 (tzn. każdy niepusty regularnie otwarty podzbiór formula_2 zawiera pewien zbiór formula_28 formula_33).
Tak więc każdy separatywny porządek częściowy może być traktowany jako gęsty podzbiór pewnej zupełnej algebry Boole’a. (Algebra ta jest wyznaczona jednoznacznie z dokładnością do izomorfizmu tożsamościowego na formula_27)
W ogólnym przypadku pojęć forsingu (czyli praporządków), dokonuje się najpierw pewnych utożsamień, aby otrzymać separatywny porządek częściowy.
Przykłady.
Rodzina pojęć forsingu stosowanych w teorii mnogości jest olbrzymia. Duża część publikacji prezentujących nowe wyniki niezależnościowe wprowadza też nowe pojęcia forsingu używane w dowodach. Poniżej dajemy przykłady jednych ze starszych pojęć forsingu.
Algebra Boole’a odpowiadająca temu pojęciu forsingu to algebra ilorazowa formula_39 gdzie formula_40 jest formula_41-ciałem borelowskich podzbiorów prostej rzeczywistej formula_42 a formula_43 jest rodziną wszystkich zbiorów formula_44 które są pierwszej kategorii.
Algebra Boole’a odpowiadająca temu pojęciu forsingu to algebra ilorazowa formula_48 gdzie formula_40 jest formula_41-ciałem borelowskich podzbiorów formula_42 a formula_52 jest rodziną tych zbiorów formula_44 które są miary zero.
Rozważane własności.
W teorii forsingu rozważa się szereg własności pojęć forsingu które mają wpływ na własności odpowiadającym im rozszerzeń generycznych modeli teorii mnogości. Poniżej wymieniamy parę najbardziej znanych własności tego typu.

</doc>
<doc id="556028" url="https://pl.wikipedia.org/wiki?curid=556028" title="Millennium Docs Against Gravity">
Millennium Docs Against Gravity

Millennium Docs Against Gravity (wcześniej: Planete Doc Review) – największy festiwal filmów dokumentalnych w Polsce odbywający się corocznie w maju. W 2020 roku największy festiwal filmowy w historii Polski z widownią ponad 170 tysięcy osób. Jako jedyny festiwal filmowy w Europie odbywa się naraz w 7 miastach: Warszawie, Wrocławiu, Gdyni, Poznaniu, Katowicach, Lublinie i Bydgoszczy. Dodatkowo, w jeden z weekendów festiwalu, w ramach projektu „Weekend z Millennium Docs Against Gravity”, gości w ponad 20 miastach w całej Polsce.
Profil i misja festiwalu.
Festiwal ma profil dokumentalny. Hasło przewodnie festiwalu zmienia się, w 2021 roku brzmiało: Świat się budzi! Misja wydarzenia brzmi: Zobacz, czy rozumiesz świat i czy świat rozumie ciebie. . W programie festiwalu znajdują się filmy odnoszące się do aktualnych problemów współczesnego świata - polityki, społeczeństwa, ekologii, mediów, technologii, psychologii, nauki, sportu, sztuki, architektury i mody.
Historia.
Pierwsza edycja pod nazwą Warsaw Doc Review, o charakterze przeglądu, miała miejsce w 2004 roku. Od 2005 roku festiwal nosił nazwę Planete Doc Review, a od 2006 ma charakter konkursowy. W 2015 roku festiwal zmienił nazwę z Planete+ Doc Film Festival na Docs Against Gravity Film Festival. Od 2016 jego nazwa to Millennium Docs Against Gravity. Organizatorem festiwalu jest firma Against Gravity, a współorganizatorem Fundacja Okonakino. Mecenat od roku 2006 zapewnia Bank Millennium SA, którego nazwa stanowi człon oficjalnej nazwy festiwalu (patronat tytularny od 2016) i który jest fundatorem głównej nagrody festiwalu - Grand Prix Nagroda Banku Millennium.
Festiwal Millennium Docs Against Gravity odbywa się jednocześnie w 7 miastach: Warszawie, Wrocławiu, Gdyni, Lublinie, Bydgoszczy, Katowicach (od 2019 r.) i Poznaniu (od 2020 r.) 
W 2020 roku festiwal Millennium Docs Against Gravity w związku z obowiązującymi w Polsce ograniczeniami pandemii COVID-19 odbył się po raz pierwszy w formie hybrydowej. W programie 17. edycji zaprezentowano 160 filmów dokumentalnych (długo i krótkometrażowych). 149 z nich wyświetlono stacjonarnie w kinach w 7 miastach Polski. Kolejny etap 17. edycji festiwalu Millennium Docs Against Gravity został zorganizowany w formule online dzień po zakończeniu kinowej edycji gdyńskiej, tj. od 19 września do 4 października. Na oficjalnej stronie festiwalu mdag.pl udostępniono widzom 111 filmów dokumentalnych. 
17. edycję festiwalu Millennium Docs Against Gravity wieńczył projekt „Podłącz się. Kino dokumentalne on-line”, dofinansowany ze środków Narodowego Centrum Kultury w ramach programu Kultura w sieci. W dniach 9-30 października widzowie mogli oglądać wybrane filmy online bezpłatnie z programu Festiwalu, także w wersji z audiodeskrypcją i napisami, oraz uczestniczyć w warsztatach i spotkaniach z ekspertami.
W 17. edycji Millennium Docs Against Gravity uczestniczyło ponad 170 700 odbiorców, co uczyniło festiwal największym festiwalem filmowym zorganizowanym w historii Polski. 
Od 9 do 16 grudnia 2020 roku festiwalowe filmy zostały pokazane także w Nowym Jorku. Millennium Docs Against Gravity zorganizowało pokazy wirtualnych salach kinowych Museum of Moving Image (MoMI) we współpracy z Polish Cultural Institute New York.
18 grudnia 2020 r. festiwal uruchomił autorski serwis VoD (VOD.MDAG.PL). Prezentowane są w nim filmy dokumentalne z poprzednich edycji wydarzenia oraz premierowe, a także filmy fabularne dystrybuowane przez Against Gravity oraz innych polskich dystrybutorów.
Dyrektorem i założycielem festiwalu jest Artur Liebhart. Od 2020 roku funkcję Dyrektora Artystycznego pełni Karol Piekarczyk. 
Frekwencja festiwalu.
Festiwal Millennium Docs Against Gravity notuje rosnącą frekwencję na przestrzeni lat. W 2016 roku było to 45 200 uczestników, w 2017 - 48 500 uczestników, w 2018 - 65 000, a w 2019 - 91 400. W 2020 roku festiwal uzyskał blisko 84% wzrostu liczby widzów w stosunku do roku poprzedniego. Uczestniczyło w nim ponad 170 700 odbiorców.
Nagrody i wyróżnienia.
Założyciel i dyrektor festiwalu - Artur Liebhart otrzymał w 2013 roku Złoty Krzyż Zasługi z rąk Prezydenta RP. W 2021 roku został nagrodzony Paszportem „Polityki” - przyznanym po raz pierwszy w specjalnej kategorii "Kultura Zdalna". W uzasadnieniu przyznania Nagrody Kultura Zdalna: „Za błyskawiczne dostosowanie do nowych warunków festiwalu filmowego w trudnym sezonie. Za sukces potwierdzony nie tylko utrzymaniem, ale wręcz powiększeniem zasięgu imprezy, za stworzenie platformy cyfrowej dystrybucji filmów i świetnego przykładu dla innych. [...]".
Millennium Docs Against Gravity jest też członkiem Doc Alliance – wspólnej inicjatywy siedmiu kluczowych europejskich festiwali filmów dokumentalnych: Copenhagen International Documentary Festival (CPH:DOX), Dok Leipzig, Jihlava International Documentary Film Festival, Millennium Docs Against Gravity, Festival international de cinéma de Marseille, Visions du Réel i Doclisboa.
Konkurs główny.
Festiwal był pierwszym w Polsce, który wprowadził konkurs na najlepszy pełnometrażowy film dokumentalny - Grand Prix Nagroda Banku Millennium. 
Pozostałe konkursy.
Millennium Docs Against Gravity był pierwszym w Polsce festiwalem, który zorganizował konkurs dla filmów o tematyce ekologicznej. Nagroda Green Warsaw Award jest wspierana przez M.st. Warszawę. Festiwal przyznaje także nagrodę filmową Amnesty International dla najlepszego filmu opowiadającego o prawach człowieka, a także Nagrodę Fiction/Non-Fiction dla filmów na pograniczu dokumentu i fabuły. 
Na festiwalu przyznawane są również nagrody lokalne, w tym m.in. Grand Prix Dolnego Śląska, Grand Prix Miasta Gdyni, Bydgoszcz ART/DOC Award, Grand Prix Silesia Film, Nagroda Wolności Ufundowana Przez Miasto Poznań oraz Nagrody Publiczności w poszczególnych miastach festiwalowych. 
Od 2020 roku festiwal organizuje również Konkurs Polski, w którym przyznawane są dwie nagrody – Nagroda dla Najlepszego Polskiego Filmu oraz Nagroda za Najlepszą Produkcję od studia post-produkcyjnego Smakjam.
Goście festiwalu.
Gośćmi festiwalu byli m.in. Werner Herzog, Michel Gondry, Siergiej Dworcewoj, Jorgen Leth, Raymond Depardon, Jane Goodall, Garri Kasparow, Roberto Minervini, Charlotte Rampling, Siergiej Łoźnica, Witalij Manski i Mads Brügger.
Linki zewnętrzne.
__ZESPISEM__

</doc>
<doc id="556029" url="https://pl.wikipedia.org/wiki?curid=556029" title="Forsing">
Forsing

Forsing (forcing) – metoda dowodzenia niesprzeczności i niezależności zdań teorii mnogości względem aksjomatów Zermela-Fraenkla. Forsing to jedna z metod używanych w matematyce do ścisłego udowodnienia, że pewnych stwierdzeń nie można ani udowodnić, ani obalić (ten ostatni termin oznacza udowodnienie zaprzeczenia).
Polska terminologia w teorii forsingu nie jest jednoznacznie ustalona, chociaż polskojęzyczni matematycy mieli (i mają) wkład w rozwój tej teorii. Angielskie zwroty "forcing" i "forcing relation" tłumaczone są jako "forsing", "forcing", "wymuszanie" oraz "relacja forsingu", "relacja forcingu" lub "relacja wymuszania". W tym artykule zastosowano fonetyczną interpretację nazewnictwa angielskiego.
Rys historyczny.
Metodę forsingu stworzył Paul Cohen na przełomie lat 1963 i 1964. Pierwszym jej zastosowaniem był dowód, że zarówno aksjomat wyboru, jak i hipoteza continuum, są niezależne od aksjomatów ZF. Oryginalna metoda użyta przez Cohena była dużo bardziej skomplikowana niż forsing używany dzisiaj. Rozwój współczesnego forsingu (tzw. "unramified forcing") datuje się od pracy Josepha Shoenfielda.
Około roku 1965 amerykańscy matematycy Robert Solovay i Stanley Tennenbaum rozwinęli metodę forsingu, wprowadzając forsing iterowany, aby udowodnić niezależność hipotezy Suslina. We współczesnej terminologii metoda wprowadzona przez Solovaya i Tennenbauma to "forsing iterowany z nośnikami skończonymi".
W 1976 amerykański matematyk Richard Laver zastosował metodę "forsingu iterowanego z nośnikami przeliczalnymi", aby wykazać niesprzeczność hipotezy Borela. W okresie 1976–1978 Saharon Szelach rozwinął teorię forsingów właściwych, która dzisiaj jest najbardziej rozwiniętą i najczęściej stosowaną częścią teorii iterowanego forsingu.
W latach 90. XX wieku W. Hugh Woodin rozwinął teorię wokół forsingu formula_1 który okazuje się być kluczowym elementem badań struktury formula_2 przy założeniu aksjomatu determinacji w formula_3 (gdzie formula_4 jest ideałem niestacjonarnych podzbiorów formula_5 a formula_6 jest rodziną zbiorów dziedzicznie mocy formula_7).
Metoda działania: modele boole’owskie.
Poniżej przedstawione zostało, w formie szkicu, omówienie jednego ze sposobów wprowadzania i interpretacji forsingu. Wywody te nie są ani kompletne, ani całkowicie poprawne – ze względu na jasność ekspozycji trzeba było zrezygnować z części szczegółów technicznych.
W przypadku, gdy dokonuje się wartościowania zdań rachunku kwantyfikatorów, używanie dwóch wartości logicznych nie jest owocne. Jeśli jesteśmy zainteresowani zdaniami języka (pierwszego rzędu) teorii mnogości, to możemy wartościować zdania w pewnej algebrze Boole’a. Użycie algebry Boole’a pozwala na naturalne obchodzenie się ze spójnikami logicznymi, dalej jednak istnieje problem kwantyfikatorów, który można rozwiązać następująco: o kwantyfikatorze ogólnym formula_8 możemy myśleć jak o "dużej" koniunkcji formula_9 po wszystkich możliwych formula_10 Taka "duża koniunkcja" powinna się tłumaczyć na przekrój w algebrze Boole’a i to sugeruje, że należy ograniczyć się do takich algebr, w których istnieją wszystkie kresy dolne i górne. Ponadto obliczając boole’owską wartość logiczną zdania formula_11 należy redukować problem do wyznaczenia kresu dolnego formula_12 Pytanie, jakie może powstać, dotyczy formula_13 które powinny być brane pod uwagę. Okazuje się, że otrzymamy użyteczną teorię, jeśli ograniczymy się do tzw. termów boole’owskich.
Spróbujmy nieco sformalizować idee przedstawione wyżej.
Niech formula_14 będzie zupełną algebrą Boole’a. Przez indukcję po wszystkich liczbach porządkowych formula_15 definiujemy zbiory formula_16 złożone z "termów boole’owskich rangi formula_17"
Kładziemy też formula_26
Następnie, dla formuł formula_27 języka teorii mnogości z parametrami formula_28 definiujemy wartość boole’owską formula_29 Zaczynamy od wartości boole’owskich formuł atomowych (tutaj mamy do czynienia z indukcją po randze termów boole’owskich formula_30 formula_31):
Teraz, przez indukcję po złożoności formuł, definiujemy wartość boole’owską dla bardziej skomplikowanych formuł:
Okazuje się, że jeśli formula_40 jest jednym z aksjomatów ZFC, to formula_41 Co więcej, jeśli istnieje dowód zdania formula_40 w oparciu o aksjomaty ZFC, to formula_41 Podobnie, jeśli istnieje dowód negacji formula_44 w oparciu o aksjomaty ZFC, to formula_45 (Te stwierdzenia są twierdzeniami teorii ZFC).
Rozważając zdanie formula_40 języka teorii mnogości, można dla dowolnej algebry Boole’a formula_47 wyznaczyć wartość boole’owską formula_48 Jeśli dla "pewnej" algebry formula_47 odkryjemy, że formula_50 jest 1 (jedynką algebry), to nasze zdanie jest niesprzeczne z ZFC (tzn. nie można udowodnić jego zaprzeczenia). Jeśli zauważymy, że formula_51 to nasze zdanie nie może być twierdzeniem ZFC. Oczywiście, gdy formula_52 to nasze zdanie nie może być ani udowodnione, ani odrzucone.
Forsing w praktyce: rozszerzenia modeli ZFC.
Rozszerzenia generyczne.
W praktyce matematycznej obliczanie wartości formuł okazuje się zwykle być zajęciem dość skomplikowanym. Łatwiej jest nam myśleć o formułach jako zdaniach opisujących pewną rzeczywistość (choćby "idealną"), niż traktować je jako czysto formalne napisy. Z tego powodu w zastosowaniach forsingu najczęściej używane jest podejście semantyczne. To podejście, używające generycznych rozszerzeń modeli teorii mnogości może być całkowicie sformalizowane i poprawne, często budzi jednak pewne opory u adeptów forsingu (być może jest to spowodowane przez typowe rozpoczęcie rozważań od "niech formula_53 będzie przeliczalnym tranzytywnym modelem dostatecznie dużego fragmentu ZFC"). Należy jednak podkreślić, że wszystkie argumenty używające języka rozszerzeń generycznych mogą być przetłumaczone na obliczenia pewnych wartości boole’owskich (sama możliwość takiego przetłumaczenia jest dla specjalistów wystarczająca i nikt tego w praktyce nie robi).
Tak jak w sekcji wcześniejszej, nasze rozważania tutaj mają charakter szkicu tylko i nie są "całkowicie" poprawne ani kompletne. Czytelnika zainteresowanego tematem odsyłamy do cytowanej wcześniej literatury.
Załóżmy, że (tranzytywne) uniwersum teorii mnogości V jest zanurzone w większym (tranzytywnym) uniwersum formula_54 (tzn. formula_55). Niech formula_56 będzie zupełną (z punktu widzenia uniwersum V) algebrą Boole’a. Powiemy, że zbiór formula_57 należący do formula_54 jest filtrem generycznym w algebrze formula_47 nad modelem formula_60, jeśli
Przypuśćmy formula_71 jest filtrem generycznym w algebrze formula_47 nad modelem formula_73 Dla tego filtru definiujemy interpretację termów boole’owskich oraz model formula_74
Okazuje się, że
Model formula_84 nazywany jest rozszerzeniem generycznym uniwersum V. Badania modeli tej postaci zastępują obliczanie wartości boole’owskich formuł.
Pojęcia forsingu.
Pozostaje jeszcze jeden aspekt forsingu, związany z odpowiedzią na pytanie "skąd się biorą rozważane zupełne algebry Boole’a?" Algebry Boole’a używane w dowodach niesprzecznościowych są zwykle powiązane bezpośrednio ze zdaniem, którego niesprzeczność ma być udowodniona. Często to zdanie postuluje istnienie pewnego obiektu dla którego rozważa się "przybliżenia przez obiekty mniejsze". Zwykle zbiór tych "przybliżeń" ma naturalną strukturę częściowego porządku lub, w najogólniejszym przypadku, przynajmniej praporządku. Tak otrzymujemy dużą część pojęć forsingu używanych w teorii mnogości. Każde pojęcie forsingu związane jest z pewną zupełną algebrą Boole’a i to jest właśnie źródło badanych algebr.
Należy zauważyć, że jeśli pojęcie forsingu formula_86 jest separatywnym porządkiem częściowym, to może być ono traktowane bezpośrednio jako gęsty podzbiór algebry zupełnej formula_87 (W ogólnym przypadku należy najpierw dokonać pewnych utożsamień). Wówczas elementy naszego pojęcia forsingu są również elementami algebry Boole’a i możemy porównywać je do wartości boole’owskich formuł, a także pytać czy należą one do filtru generycznego. Z rozważaniami tego typu związana jest relacja forsingu (zwana też relacją wymuszania). Przypuśćmy, że formula_80 jest formułą języka teorii mnogości, formula_89 są termami boole’owskimi oraz formula_90 Definiujemy wówczas
Warto zauważyć, że formula_91 wtedy i tylko wtedy, gdy dla każdego filtru generycznego formula_95 nad V takiego, że formula_96 mamy formula_97
W rozumowaniach forsingowych często jako narzędzia używa się relacji formula_98 W niektórych prezentacjach teorii forsingu ta właśnie relacja, a nie model boole’owski, jest punktem wyjścia do rozwinięcia teorii.
Aksjomaty forsingowe.
Metoda forsingu i jej stosowanie mogą być dość skomplikowane, dlatego wielu matematyków woli swoje rozumowania opierać na tzw. aksjomatach forsingowych. Aksjomaty forsingowe to zdania matematyczne, które postulują istnienie obiektów "zbliżonych do filtrów generycznych". Pierwszym (i chyba najbardziej popularnym) aksjomatem forsingowym był aksjomat Martina.
Źródło popularności aksjomatów forsingowych tkwi w możliwości wyeliminowania dość skomplikowanych dowodów niesprzeczności pewnych stwierdzeń przy użyciu forsingu iterowanego. Mają więc one pewne znaczenie dydaktyczne jako wprowadzenie do metody forsingu oraz praktyczne jako narzędzie dla matematyków nie zaznajomionych z metodą forsingu. Oczywiście za każdym aksjomatem forsingowym (a ściśle mówiąc jego niesprzecznością) stoją dość głębokie rozumowania w teorii forsingu iterowanego.
Uwagi.
Na mocy klasycznego lematu Heleny Rasiowej i Romana Sikorskiego formula_120 jest prawdziwe (w ZFC). Można też wykazać, że jeśli formula_86 jest porządkiem bezatomowym i separatywnym, to formula_122 jest zdaniem fałszywym (w ZFC).
Jeśli CCC oznacza klasę wszystkich porządków częściowych spełniających ccc, to aksjomat Martina jest zdaniem formula_123 Aksjomat formula_124 był uogólniony przez Szelacha do PFA.
Należy zauważyć, że w literaturze matematycznej istnieją pewne rozbieżności dotyczące terminologii związanej z aksjomatami forsingowymi. Niektórzy autorzy rezerwują nazwę "aksjomat Martina" i symbol formula_125 dla formula_126 a dla pozostałych przypadków używają oznaczenia formula_127 Istnieją również pewne niekonsekwencje w formułowaniu definicji i roli liczby formula_128 Czasami formula_125 jest rozumiany jako formula_130 tzn. postulat istnienia filtru przecinającego zadane formula_131 zbiorów gęstych.

</doc>
<doc id="556030" url="https://pl.wikipedia.org/wiki?curid=556030" title="Agnostic Front">
Agnostic Front

Agnostic Front – amerykańska grupa muzyczna grająca hardcore punk oraz crossover thrash.
Historia.
Została założona w 1982 roku w Nowym Jorku przez Vinniego Stigmę (gitara) i Rogera Mireta. Do oryginalnego składu w 1982 roku dołączyli Ray Barbieri (perkusja), późniejszy lider grupy Warzone i Adam Moochie (bas). Grupa w swej twórczości łączyła m.in. stylistykę oi! i hardcore. W późniejszym czasie również oscylowała wokół thrash metalu.
Ich debiutancka EP-ka "United Blood" ujrzała światło dzienne w 1983 roku. Płytą, która wyniosła Agnostic Front na czoło amerykańskiej sceny hardcore skupionej wokół słynnego klubu CBGB's, była "Victim In Pain" (1984). Za bębnami zasiadł wtedy Dave Jones zastępując Barbieriego.
AF dali sporo koncertów m.in. z takimi grupami jak Cro-Mags i Murphy’s Law.
Wydany w 1986 roku album "Cause For Alarm" był produkcją, którą trudno było ukończyć ze względu na stałe zmiany składu i problemy osobiste członków zespołu. Wydany w "Combat Records" "Cause For Alarm" zawierał thrashmetalowe wpływy, kreując nowy gatunek nazwany crossover. Z nowym składem w 1987 roku nagrali kolejny album "Liberty And Justice". Scena hardcore przeżywała wtedy pewien kryzys, dlatego na płycie usłyszeć można punkowe dźwięki z wtrętami thrashowymi i metalowymi gitarowymi solówkami. Niedługo później Miret został aresztowany za posiadanie i zażywanie narkotyków. W więzieniu pisał nowe kawałki, podczas gdy Stigma z resztą zespołu odbył pierwszą trasę koncertową po Europie. Teksty napisane przez Mireta pojawiły się na płycie "One Voice" (1992), w której nagrywaniu udział wzięli członkowie zespołów Madball i Sick of It All.
Ostatni koncert przed pierwszym czteroletnim zawieszeniem działalności grupy miał miejsce w CBGB's w 1993 roku pod nawą "Last Warning". Został potem wydany razem z pierwszą, odświeżoną EP-ką "United Blood". Vinnie Stigma stwierdzi jednak, że nie podobało mu "Last Warning" i że nie cierpi tego albumu.
W 1997 roku muzycy Agnostic Front za sprawą Stigmy i Mireta wrócili do grania. Zaczęli nagrywać dla Epitaph Records. Za bębnami usiadł Jim Colletti, a Rob Kabula grał na gitarze basowej. W tym składzie nagrali album "Someting's Gotta Give" z utworem „Gotta Go”, który stał się dla wielu swoistym hymnem. W Wielkiej Brytanii płyta wyszła pod tytułem „Today, Tomorrow, Forever”. W 1999 roku wyszła "Riot, Riot, Upstart".
W 2001 wyszła kolejna płyta "Dead Yuppies". W 2002 roku Miret pracował nad solowym projektem „Roger Miret And The Disasters”, będącym typową grupą punk/oi!.
Następnymi dwoma albumami, niezbyt dobrze przyjętymi przez słuchaczy, były "Another Voice" (2005) oraz wydany w 2006 double DVD/CD pack "Live In CBGB's" zarejestrowany 14 kamerami koncert w stylu „powrotu do korzeni”. Grupa wydając ten koncert starała się uratować podupadające CBGB's.

</doc>
<doc id="556031" url="https://pl.wikipedia.org/wiki?curid=556031" title="Kapiści">
Kapiści



</doc>
<doc id="556032" url="https://pl.wikipedia.org/wiki?curid=556032" title="Friedrich August Theodor Winnecke">
Friedrich August Theodor Winnecke

Friedrich August Theodor Winnecke (ur. 5 lutego 1835, zm. 3 grudnia 1897) – niemiecki astronom, znany z poszukiwania komet i opisywania gwiazd podwójnych.
Życiorys.
Urodził się 5 lutego 1835 roku w Groß-Heere, niedaleko Hildesheim w Niemczech. Studiował astronomię w Getyndze, później w Berlinie i Bonn. Współpracował z Gaussem. Po siedmioletniej pracy w obserwatorium w Pułkowie w Rosji (1858–1865), powrócił do Bonn z powodu słabego zdrowia. Po dojściu do zdrowia w 1872, przejął kierownictwo nad zakładem astronomii w Strasburgu, które oddał w 1881 zmuszony powracającą chorobą. Zmarł w Bonn 3 grudnia 1897 roku.
Odkrył 10 komet, wśród nich 7P/Pons-Winnecke. W 1869 opublikował w czasopiśmie „Astronomische Nachrichten” swoją najbardziej znaną pracę, "Doppelsternmessungen" ("Pomiary gwiazd podwójnych"), gdzie oprócz znanych wcześniej gwiazd podwójnych umieścił siedem, które uznał za nowo odkryte. Czwartą z nich, WNC4, John Mallas w 1966 roku zidentyfikował jako M40 z katalogu Messiera. Trzy inne również były znane już wcześniej.
W latach 1853–1876 Winnecke odkrył także 8 obiektów, które znalazły się później w katalogu NGC, dziewiątego nie udało się odnaleźć.
Jedna z planetoid została nazwana (207) Hedda od imienia Hedwig, żony Friedricha Winnecke'go.

</doc>
<doc id="556033" url="https://pl.wikipedia.org/wiki?curid=556033" title="Pianka do golenia">
Pianka do golenia

Pianka do golenia – pianka nakładana na skórę w celu zapobieżenia jej podrażnienia ostrzami maszynki do golenia. Sprzedawana w pojemnikach pod dużym ciśnieniem.
Początkowo pojemniki z pianką do golenia zawierały freon, jednak, aby uniknąć ograniczeń patentowych zaczęto stosować mieszankę propanu, butanu oraz izobutanu. Ze względu na dużą zawartość wody w piance mieszanka tych węglowodorów nie jest łatwopalna. Są one także bardziej przyjazne dla środowiska naturalnego.
Podczas golenia maszynką elektryczną nie jest konieczne używanie pianki, jednak nowsze modele tych urządzeń umożliwiają także golenie na mokro.
Zamiast pianki stosować można także kremy oraz mydła do golenia.

</doc>
<doc id="556034" url="https://pl.wikipedia.org/wiki?curid=556034" title="Edward Emerson Barnard">
Edward Emerson Barnard

Edward Emerson Barnard (ur. 16 grudnia 1857 w Nashville, zm. 6 lutego 1923 w Williams Bay) – amerykański astronom, powszechnie znany jako E. E. Barnard. Interesował się głównie astrometrią. Był pionierem fotografowania nieba oraz wiodącym obserwatorem swoich czasów.
Odkrycia.
W 1889 wykonał pierwszą fotografię Drogi Mlecznej przy użyciu soczewek o dużej aperturze, co przyczyniło się do zaobserwowania wielu szczegółów.
Odkrył w sumie szesnaście komet, pierwszą w 1881 roku. W 1892 odkrył Amalteę, piąty księżyc Jowisza, i tym samym stał się drugim, po Galileuszu, historycznym odkrywcą satelitów tej planety.
Obserwował też Marsa, a w latach 90. XIX wieku obserwował marsjańskie kratery (jednak żadnego z wyników tych obserwacji nie podał wówczas do wiadomości publicznej).
33 obiekty typu „mgławicowego” skatalogowane przez niego jako nowo odkryte znalazły się w New General Catalogue (NGC), a 172 w suplementach Index Catalogue (IC); później okazało się, że część z nich była już obserwowana przez innych astronomów, a dziesięciu obiektów IC nie udało się odnaleźć. Odkryte przez niego obiekty to głównie galaktyki i mgławice.
W 1916 roku odkrył, że nazwana potem jego imieniem Gwiazda Barnarda jest najszybciej poruszającą się po niebie gwiazdą widzianą z Ziemi.
Zajmował się wyszukiwaniem i katalogowaniem ciemnych mgławic – stworzył katalog złożony z 370 takich obiektów, opublikowany w całości w 1919 roku.
Odkryte komety.
Wszystkie znalezione w latach od 1881 do 1892.
Wyróżnienia.
Nagrody
Nazwane jego imieniem

</doc>
<doc id="556035" url="https://pl.wikipedia.org/wiki?curid=556035" title="Zofia Wilhelmina Nassau">
Zofia Wilhelmina Nassau

Zofia Wilhelmina Marianna Henrietta szw: "Sophia Wilhelmina Mariana Henrietta av Nassau" (ur. 9 lipca 1836 na zamku Biebrich, zm. 30 grudnia 1913 w Sztokholmie) – królowa Szwecji i Norwegii.
Rodzina.
Przodkowie.
Zofia była córką Jerzego Wilhelma, księcia Nassau w latach 1816–1839 i jego drugiej żony Pauliny Wirtemberskiej. Rodzicami jej ojca byli: książę Nassau Fryderyk Wilhelm oraz jego żona Ludwika Sayn-Hachenburg. Natomiast dziadkiem Zofii ze strony matki był książę Wirtembergii – Paweł, syn króla Wirtembergii Fryderyka I.
Bratem przyrodnim Zofii był pierwszy wielki książę Luksemburga – Adolf.
Małżeństwo.
6 czerwca 1857 na zamku Wiesbaden-Biebrich Zofia poślubiła księcia Oskara II, późniejszego króla Szwecji. Na królową Szwecji została koronowana 12 maja 1873 w katedrze sztokholmskiej. Koronę norweską przyjęła 18 czerwca 1873 w Trondheim.
Potomstwo.
Zofia i Oskar II mieli czterech synów:
Prawnukiem Zofii jest obecny król Norwegii – Harald V, natomiast król Szwecji Karol XVI Gustaw jest jej praprawnukiem w linii prostej.

</doc>
<doc id="556036" url="https://pl.wikipedia.org/wiki?curid=556036" title="Barnard 92">
Barnard 92

Barnard 92 – ciemna mgławica w gwiazdozbiorze Strzelca, jedna z pierwszych zaobserwowanych, odkryta w 1913 przez Edwarda Barnarda.
Barnard 92 znajduje się w odległości 10 tysięcy lat świetlnych od Ziemi. Jej wymiary to 15 na 9 minut kątowych. Jest bliskim sąsiadem innej ciemnej mgławicy, Barnard 93.
Leżąc w obszarze M24, Barnard 92 jest doskonale widoczną czarną plamą. Dlatego została z początku nazwana "Czarną Dziurą", na długo przed tym, gdy pojęciu czarnej dziury nadano obecne, zupełnie inne znaczenie.

</doc>
<doc id="556037" url="https://pl.wikipedia.org/wiki?curid=556037" title="Barnard 93">
Barnard 93

Barnard 93 – ciemna mgławica w gwiazdozbiorze Strzelca, jedna z pierwszych zaobserwowanych, odkryta w 1913 przez Edwarda Barnarda, razem z większą ciemną mgławicą, Barnard 92, leżącą w jej bliskim sąsiedztwie.
Barnard 93 znajduje się w odległości 10 tysięcy lat świetlnych od Ziemi. Jej wymiary to 15 na 2 minuty kątowe.
Doskonale wyróżniająca się na tle M24, Barnard 93 podobna jest do czarnej komety, i tak jest czasami nazywana.

</doc>
<doc id="556038" url="https://pl.wikipedia.org/wiki?curid=556038" title="Wiktoria Badeńska">
Wiktoria Badeńska

Wiktoria Badeńska, właśc. Sophia Maria Victoria (ur. 7 sierpnia 1862 w Karlsruhe, zm. 4 kwietnia 1930 w Rzymie) – królowa Szwecji, żona Gustawa V. 
Życiorys.
Miała duży wpływ na swojego męża i jego proniemieckie sympatie. Jako jedna z pierwszych szwedzkich królowych otrzymała prawo noszenia Królewskiego Orderu Serafinów.
Rodzina.
Przodkowie.
Wiktoria była córką Fryderyka I, wielkiego księcia badeńskiego w latach 1856–1907 i jego żony Ludwiki Marii, księżniczki pruskiej.
Jej dziadkami ze strony ojca byli: wielki książę Badenii Leopold oraz jego żona Zofia Wilhelmina Oldenburg, córka króla szwedzkiego Gustawa IV Adolfa. Rodzicami jej matki byli: król Prus Wilhelm I Hohenzollern oraz Augusta Sachsen-Weimar, księżniczka weimarska.
Małżeństwo.
20 września 1881 Wiktoria poślubiła księcia Gustawa V, późniejszego króla Szwecji. 8 grudnia 1907 po śmierci swojego teścia Oskara II, została wraz z mężem koronowana w Storkyrkan – katedrze sztokholmskiej. Wiktoria i Gustaw V mieli trzech synów:

</doc>
<doc id="556039" url="https://pl.wikipedia.org/wiki?curid=556039" title="Théodore Rousseau">
Théodore Rousseau

Théodore Rousseau (ur. 15 kwietnia 1812 w Paryżu, zm. 22 grudnia 1867 w Barbizon) – malarz i grafik francuski. 
Rousseau to autor takich dzieł jak "Telegraf z Montmartre" (1826), "Dolina Tiffange" (1837), "Aleja kasztanowa" (1837). W swojej twórczości Rousseau starał się zerwać z panującym wówczas akademizmem, przez co stał się obiektem licznych krytyk konserwatystów. Inicjator i przywódca grupy barbizończyków. Uznanie zdobył dopiero po 1848. Obecnie jego styl malowania krajobrazów jest uznawany za zapowiedź impresjonizmu.

</doc>
<doc id="556040" url="https://pl.wikipedia.org/wiki?curid=556040" title="Edward Barnard">
Edward Barnard



</doc>
<doc id="556041" url="https://pl.wikipedia.org/wiki?curid=556041" title="Friedrich Winnecke">
Friedrich Winnecke



</doc>
<doc id="556043" url="https://pl.wikipedia.org/wiki?curid=556043" title="August Winnecke">
August Winnecke



</doc>
<doc id="556045" url="https://pl.wikipedia.org/wiki?curid=556045" title="Stortinget">
Stortinget



</doc>
<doc id="556046" url="https://pl.wikipedia.org/wiki?curid=556046" title="Wymuszanie">
Wymuszanie



</doc>
<doc id="556047" url="https://pl.wikipedia.org/wiki?curid=556047" title="Teoria forsingu">
Teoria forsingu



</doc>
<doc id="556048" url="https://pl.wikipedia.org/wiki?curid=556048" title="Allen Johnson">
Allen Johnson

Allen Kenneth Johnson (ur. 1 marca 1971 w Waszyngtonie) – amerykański lekkoatleta płotkarz, mistrz olimpijski i czterokrotny mistrz świata. 
Jako płotkarz nie miał idealnych warunków fizycznych (wzrost 182 cm, waga 78 kg).
Studiował na University of North Carolina w Chapel Hill, gdzie wyróżniał się jako wszechstronny lekkoatleta – obok biegu płotkarskiego uprawiał skoki w dal i wzwyż oraz dziesięciobój. Potem skoncentrował się na biegu na 110 metrów przez płotki (oraz na biegu na 60 metrów przez płotki w hali).
W 1994 zajął drugie miejsce w zawodach pucharu świata w Londynie w biegu na 110 metrów przez płotki. Na halowych mistrzostwach świata w 1995 w Barcelonie ostał zwycięzcą w biegu na 60 metrów przez płotki, wyprzedzając swego kolegę z reprezentacji USA Courtneya Hawkinsa i Tony’ego Jarretta z Wielkiej Brytanii. W tym samym roku został złotym medalistą mistrzostw świata w Göteborgu w biegu na 110 metrów przez płotki, przed Jarretem i Rogerem Kingdomem ze Stanów Zjednoczonych.
Został mistrzem igrzysk olimpijskich w 1996 w Atlancie w biegu na 110 metrów przez płotki, wyprzedzając Marka Creara z USA i Floriana Schwarthoffa z Niemiec. Obronił tytuł mistrzowski na tym dystansie na mistrzostwach świata w 1997 w Atenach, przed Colinem Jacksonem z Wielkiej Brytanii i Igorem Kováčem. Na tych samych mistrzostwach wystąpił w zwycięskim biegu eliminacyjnym w sztafecie 4 × 400 metrów (sztafeta USA wygrała również bieg finałowy, bez udziału Johnsona, po latach została zdyskwalifikowana z powodu dopingu Antonia Pettigrewa). W 1998 zajął 2. miejsce w biegu na 110 metrów przez płotki na Igrzyskach Dobrej Woli w Uniondale. Na mistrzostwach świata w 1999 w Sewilli nie stanął wskutek kontuzji do biegu półfinałowego (tytuł przypadł jego głównemu rywalowi Colinowi Jacksonowi).
Na igrzyskach olimpijskich w 2000 w Sydney uplasował się tuż za podium na 4. miejscu. Zdobył swój trzeci tytuł w biegu na 110 metrów przez płotki na mistrzostwach świata w 2002 w Edmonton, wyprzedzając Aniera Garcíę z Kuby i Dudleya Dorivala z Haiti. W tym samym roku wygrał tę konkurencję na Igrzyskach Dobrej Woli w Brisbane. Zajął 2. miejsce w tej konkurencji w zawodach pucharu świata w 2002 w Madrycie. W 2003 został najpierw mistrzem w biegu na 60 metrów przez płotki na halowych mistrzostwach świata w Birmingham (przed Anierem Garcíą i Liu Xiangiem z Chin), a następnie po raz czwarty w biegu na 110 metrów przez płotki na mistrzostwach świata w Paryżu (wyprzedzając Terrence’a Trammella z USA i Liu Xianga).
Zwyciężył po raz trzeci w biegu na 60 metrów przez płotki na halowych mistrzostwach świata w 2004 w Budapeszcie, przed Liu Xiangiem i Maurice’em Wignallem z Jamajki. Na igrzyskach olimpijskich w Atenach w tym samym roku upadek w biegu eliminacyjnym na 110 metrów przez płotki pozbawił go szansy walki o medal. Na mistrzostwach świata w 2005 w Helsinkach sięgnął po brąz w tej konkurencji (wyprzedzili go Ladji Doucouré z Francji i Liu Xiang). Zwyciężył na tym dystansie w pucharze świata w 2006 w Atlancie. Został srebrnym medalistą w biegu na 60 metrów przez płotki na (halowych mistrzostwach świata w 2008 w Walencji (za Liu Xiangiem).
W 2010 ogłosił zakończenie kariery sportowej.
Rekordy życiowe:

</doc>
<doc id="556049" url="https://pl.wikipedia.org/wiki?curid=556049" title="Okręg kłajpedzki">
Okręg kłajpedzki

Okręg kłajpedzki (lit. "Klaipėdos apskritis") – jeden z dziesięciu okręgów Litwy, położony w zachodniej części kraju przy granicy z rosyjskim obwodem kaliningradzkim i Łotwą nad Morzem Bałtyckim. Stolicą okręgu jest miasto Kłajpeda.
Podział administracyjny.
Okręg dzieli się na 7 rejonów:
W okręgu znajduje się 1001 wsi i 9 miast.
Miasta.
W okręgu jest 9 miast, spośród których największe to:

</doc>
<doc id="556050" url="https://pl.wikipedia.org/wiki?curid=556050" title="Sofa (zespół muzyczny)">
Sofa (zespół muzyczny)

SOFA – polska grupa wykonująca muzykę z pogranicza hip-hopu, soulu, funku, jazzu i R&amp;B. Powstała w 2003 roku w Toruniu.
Historia.
Zespół powstał w pierwszych miesiącach 2003 roku z inicjatywy czterech muzyków: Adama Staszewskiego, Michała Bryndala, Tomasza Organka i Bartosza Staszkiewicza. Również w 2003 roku formacja wzięła udział w toruńskich eliminacjach do festiwalu FAMA. Podczas finału w Świnoujściu zespół wystąpił z wokalistką Anią Karamon. Wkrótce potem do zespołu dołączył do grupy dołączył urodzony w RPA raper o polskich korzeniach – Iwo „S.T.U.B.” Naumowicz. W październiku 2003 roku Annę Karamon zastąpiła Katarzyna Kurzawska.
W 2004 roku zespół wziął udział w 4 AM Hip-Hop Festival 2004. Latem i jesienią tego samego roku formacja nagrała minialbum "Wicked Skills". Nagrania spotkały się z zainteresowaniem prezentera radiowego, dziennikarza muzycznego i znawcy czarnych brzmień – Hirka Wronę. Dzięki niemu doszło do spotkania łódzkiego rapera – Adam Ostrowskiego znanego jako O.S.T.R. i SOFY. W lutym 2005 perkusistę Michała Bryndala zastąpił Robert Markiewicz.
10 lipca 2005 roku SOFA podpisała kontrakt z wytwórnią fonograficzną Kayax i w sierpniu rozpoczęto pracę nad debiutanckim albumem. Płyta "Many Stylez" miała premierę 15 maja 2006 roku. W maju 2006 roku, po premierze albumu, został opublikowany teledysk do pierwszego singla zatytułowanego „Moje życie to…” wyreżyserowanego przez Annę Maliszewską, a tytułowy utwór z płyty "Many Stylez" zakwalifikował się do festiwalu TOPtrendy. Dzięki poparciu publiczności SOFA wzięła udział w etapie finałowym i wystąpiła na koncercie Trendy 15 lipca 2006. 21 lipca grupa otrzymała statuetkę „Flisaka” oraz tytuł „Nowej Twarzy Roku” plebiscytu „Toruńskie Gwiazdy”, w którym o zwycięzcach decydowali słuchacze Radia GRA, czytelnicy Gazety Wyborczej, a także internauci portalu Wirtualny Toruń.
Wraz z początkiem września przyszedł kolejny sukces podczas Vena Festival. Spośród 1100 utworów zgłoszonych do konkursu 200-osobowe, międzynarodowe jury zdecydowało o tym, że SOFA obok wielu twórców znalazła się w finałowej 15. W ramach festiwalu wybrano 5 zespołów spośród wspomnianej 15, które zagrały koncert w londyńskim klubie Scala! Finał festiwalu odbył się 16 września w Łodzi, gdzie SOFA zajęła 7 miejsce.Podczas letniej trasy 2006 zespół SOFA archiwizował swoje koncerty na wideo. Z połączenia tych materiałów powstał teledysk do „F.A.Q.” m.in. zawierający fragmenty z koncertu zarejestrowanego 24 września 2006 roku w Muzyczny Studiu Polskiego Radia im. Agnieszki Osieckiej dla Programu 3 PR.
Wiosną 2007 SOFA została uznana za "fonograficzny debiut roku" i uhonorowana statuetką „Fryderyka” w kategorii "nowa twarz fonografii". Formacja uzyskała także nominację do Paszportu „Polityki”. Latem 2007 roku zespół wystąpił na KFPP w Opolu w Konkursie Premier z piosenką „Szkoda słów” oraz został twarzą Pepsi i 17 września zagrał przed amerykańską grupą The Black Eyed Peas w Warszawie. SOFA po raz kolejny zaklasyfikowała się do finału Vena Festival 2007, gdzie zajęli 7. pozycję. Piosenka „Keep On Shakin'” walczyła o laur tego konkursu. Latem 2008 roku, w ramach festiwalu „Toruńskie Gwiazdy”, SOFA otrzymała certyfikat Astra Registry, poświadczający posiadanie własnej gwiazdy o nazwie SOFA, znajdującej się w konstelacji Wężownika.
Przygotowania i realizacja drugiej płyty trwały cały rok 2008 oraz początek 2009 roku. Albumu zatytułowany "Doremifasofa" ukazał się 30 marca 2009 roku nakładem wytwórni Kayax. 21 czerwca 2009 SOFA po raz drugi zagościła na antenie PR Trójki w studio im. Agnieszki Osieckiej promując nowe wydawnictwo. W lutym 2010 roku płyta uzyskała nominację do nagrody polskiego przemysłu fonograficznego Fryderyka w kategorii: "album roku hip-hop/R&amp;B".

</doc>
<doc id="556053" url="https://pl.wikipedia.org/wiki?curid=556053" title="Theodore Rousseau">
Theodore Rousseau



</doc>
<doc id="556055" url="https://pl.wikipedia.org/wiki?curid=556055" title="Pamiętnik znaleziony w wannie">
Pamiętnik znaleziony w wannie

Pamiętnik znaleziony w wannie – powieść Stanisława Lema, wydana po raz pierwszy nakładem Wydawnictwa Literackiego w roku 1961. 
Fabuła.
"Pamiętnik ..." to powieść, której akcja osadzona jest w roku 3149 nowego kalendarza (ok. 5000 rok licząc według teraz obowiązującego), gdy odnaleziony zostaje tytułowy pamiętnik. Zasadnicze wydarzenia są opisane właśnie w pamiętniku i dotyczą wydarzeń sprzed 1680 lat. 
"Pamiętnik..." to relacja z pierwszej ręki, dotycząca przeżyć agenta uwięzionego głęboko w podziemnym kompleksie wojskowym "Nowego Pentagonu", gdzieś pod Górami Skalistymi. Świat i życie tajnego kompleksu rządowego przypominają "kafkowskie" wizje biurokracji i zagubienia w trybach maszyn urzędniczych. Bohater w tym nieprzyjaznym świecie, gdzie tylko on wydaje się być normalnym, musi pod zagrożeniem życia kontynuować tajną misję agenta wojskowego, skierowaną przeciwko nieznanym wrogom wewnętrznym. Wszystko zorganizowane w stylu ultratajnych szpiegowskich awantur.
Narrator znajduje się w paranoicznej dystopii, gdzie nic nie jest tym na co wygląda, a wszystkim zdaje się rządzić chaos. Każdy jest podejrzliwy wobec każdego. Zagrożony postradaniem zmysłów, bohater zaczyna prowadzić tytułowy pamiętnik, w którym zapisuje szczegóły ostatnich kilku dni. Właśnie te zapiski zostaną w przyszłości wydobyte z ruin "Nowego Pentagonu" w wannie, która była jedynym schronieniem bohatera. Jako nieliczny zachowany papierowy nośnik danych (po katastrofie "papyrolizy"), dziennik ten jest świadectwem dawnych czasów.
Analiza.
Tytuł stanowi aluzję do powieści "Rękopis znaleziony w Saragossie"

</doc>
<doc id="556057" url="https://pl.wikipedia.org/wiki?curid=556057" title="Akcja Łom">
Akcja Łom



</doc>
<doc id="556058" url="https://pl.wikipedia.org/wiki?curid=556058" title="Akcja &quot;Łom&quot;">
Akcja &quot;Łom&quot;



</doc>
<doc id="556061" url="https://pl.wikipedia.org/wiki?curid=556061" title="Biuro do spraw Indian">
Biuro do spraw Indian

Biuro do spraw Indian (, BIA) – agencja rządu federalnego Stanów Zjednoczonych odpowiedzialna za całość relacji władz amerykańskich z zamieszkującymi ten kraj i uznawanymi przez nie formalnie plemionami północnoamerykańskich Indian.
Historia.
Biuro do spraw Indian powstało w 1824 roku jako część ówczesnego Departamentu Wojny, by nadzorować kontakty polityczne i handlowe z niezależnymi plemionami Indian z amerykańskiego pogranicza. Kilka mniejszych urzędów, mających regulować m.in. kwestie lukratywnego handlu z Indianami i zabiegać o ich przychylność podczas wojen toczonych przez młode Stany Zjednoczone istniało już wcześniej, od chwili powstania USA, ale likwidacja systemu faktorii w 1822 roku wymusiła ich centralizację. Przeniesione w 1849 roku do Departamentu Spraw Wewnętrznych Biuro stało się narzędziem amerykańskiej administracji kolonialnej, odpowiedzialnym za utrzymywanie pokoju na pograniczu, pozyskiwanie nowych terenów pod osadnictwo w drodze zawierania (lub wymuszania) kolejnych traktatów z Indianami, osiedlanie ich na Terytorium Indiańskim i w innych rezerwatach, asymilację, akulturację i edukację.
Poszczególne rezerwaty przez całe dziesięciolecia administrowane były w sposób arbitralny przez nadzorców (tzw. "superintendentów"), wyznaczanych przez kierującego Biurem Komisarza do spraw Indian (obecnie w randze zastępcy sekretarza Departamentu Spraw Wewnętrznych). Utrudniało to adaptację Indian do nowych warunków ekonomicznych i społecznych, sprzyjało nadużyciom ze strony przedstawicieli lokalnej administracji i ich współpracowników oraz powstawaniu patologii społecznych, nękających większość indiańskich rezerwatów do dziś.
Dopiero przyznanie w 1924 roku obywatelstwa amerykańskiego wszystkim tubylczym Amerykanom żyjącym w granicach USA, krytyka rządowej polityki wobec Indian przez "Raport Meriama" z 1928 roku, a przede wszystkim uchwalenie w 1934 roku reformatorskiej "ustawy o reorganizacji Indian" umożliwiło stopniowe uzyskiwanie przez nich praw samorządowych oraz zwiększanie roli samych Indian w działalności Biura i kształtowaniu jego polityki.
Pomimo wprowadzonych w latach 30. XX w. przez Biuro preferencji w zatrudnianiu tubylczych Amerykanów i zarządzania nim przez Indian od roku 1966, większość amerykańskich Indian długo jeszcze uważała BIA za symbol rządowego paternalizmu, nieskuteczności i nepotyzmu, a w latach 70. młodzi działacze Ruchu Indian Amerykańskich (AIM) i inni radykalni przywódcy tubylczy domagali się jego likwidacji. Kulminacja indiańskich protestów przeciw BIA miała miejsce na początku lat 70., po publikacji prezentujących indiański punkt widzenia pierwszych książek Vine’a Delorii juniora, podczas marszu Szlakiem Złamanych Traktatów do Waszyngtonu i tygodniowej okupacji tamtejszej siedziby BIA jesienią 1972 roku, aż wreszcie podczas okupacji Wounded Knee wiosną 1973 roku.
Współczesność.
Począwszy od lat 80. XX w. część uprawnień zaczęto przekazywać rezerwatowym samorządom (tzw. radom plemiennym), ograniczając stopniowo kompetencje Biura (i jego oddziałów regionalnych) do zarządzania tzw. zobowiązaniami powierniczymi władz federalnych wobec indiańskich "wewnętrznych narodów zależnych" (jak określa tubylcze plemiona amerykańskie prawo). Powiernictwo to obejmuje m.in. nadzorowany przez Biuro obrót należącymi formalnie do tubylczych plemion ziemiami oraz administrowanie indiańskimi funduszami powierniczymi (plemiennymi i indywidualnymi) zasilanymi m.in. z tytułu zobowiązań traktatowych oraz opłat za ich dzierżawę i eksploatację indiańskich bogactw naturalnych. Biuro zarządza terenami powierniczymi o powierzchni 55,7 mln akrów (225 tys. km ²) i administruje szkołami dla ok. 48 tys. indiańskich dzieci i Indiańską Służbą Zdrowia (IHS).
Poważne, prawdopodobnie nawet wielomiliardowe, straty, związane z niekompetencją i nadużyciami urzędników administrujących tymi funduszami, są obiektem toczącego się w ostatnich latach śledztwa. Kwestii tej, niewygodnej dla administracji Republikanów, a także problemu pozostałości dawnej centralizacji decyzji w kluczowych sprawach politycznych i ekonomicznych, dotyczą obecnie główne zarzuty części indiańskich środowisk i organizacji (jak Krajowy Kongres Indian Amerykańskich (NCAI)) wobec całego Biura i kolejnych szefów BIA.

</doc>
<doc id="556062" url="https://pl.wikipedia.org/wiki?curid=556062" title="Akwesasne Notes">
Akwesasne Notes

„Akwesasne Notes” – czasopismo północnoamerykańskich Indian z plemienia Mohawków, powstające w latach 1969–1992 w położonym po obu stronach granicy amerykańsko-kanadyjskiej rezerwacie St. Regis (Akwesasne) (stan Nowy Jork).
Historia.
Ukazujące się ze zmienną częstotliwością (zwykle jako kwartalnik) „Akwesasne Notes” (ISSN:5 M105650) było jednym z pierwszych anglojęzycznych panindiańskich pism wydawanych przez współczesnych Indian z Ameryki Północnej "dla ludów tubylczych i naturalnych" (jak głosił jego podtytuł). Mimo skromnego zaplecza finansowego i organizacyjnego, czasopismo – przygotowywane po części przez wolontariuszy przyjeżdżających do Akwesasne – w latach 70. XX w. było najbardziej znanym głosem młodego i często radykalnego pokolenia tubylczych Amerykanów. W szczytowym okresie swojej popularności (na przełomie lat 70. i 80.) było wydawane – formalnie przez Radę Wodzów Narodu Mohawków – w nakładzie do 100 tys. egzemplarzy i znane na całym kontynencie amerykańskim, a także poza nim (w Polsce czytywali je i tłumaczyli m.in. uczestnicy PRPI). Pismo prenumerowali nie tylko zaangażowani w walkę o swoje prawa i obronę własnych kultur amerykańscy tubylcy, ale także indiańskie i nieindiańskie organizacje i instytucje kulturalne, edukacyjne i społeczno-polityczne, grupy poparcia Indian i ich miłośnicy w wielu krajach. Uboższej części czytelników – a także indiańskim więźniom – zaangażowana społecznie redakcja nierzadko wysyłała pismo bezpłatnie.
Linia programowa pisma łączyła tradycyjną mądrość i wiedzę tubylczych ludów obu Ameryk, poglądy współczesnych filozofów i działaczy indiańskich (jak Vine Deloria Jr., John Mohawk, czy Winona LaDuke), nurty ekologiczne (z głęboką ekologią włącznie), poglądy lewicowe (nierzadko antykapitalistyczne i antykorporacyjne), egalitarne i antyrasistowskie z przekonaniem, że istnienie, różnorodność i obrona praw tubylczych kultur to wartości, które należy aktywnie wspierać i szeroko upowszechniać.
Łamiąc nierzadko blokadę informacyjną i utarte schematy powierzchownych doniesień europocentrycznych i proamerykańskich mediów, czasopismo obszernie relacjonowało wydarzenia związane z bieżącą walką Indian obu Ameryk (a także innych ludów tubylczych) z dyskryminacją rasową, etniczną, kulturową i religijną, prześladowaniami mniejszości (w tym kobiet i dzieci), łamaniem historycznych traktatów i praw człowieka. Pisało obszernie m.in. o indiańskiej okupacji Alcatraz i Wouned Knee, protestach Indian Kri nad Zatoką Jamesa w Kanadzie, cierpieniach indiańskich chłopów podczas wojen domowych w Gwatemali i Nikaragui oraz o ludobójstwie amazońskich Indian Aché z Paragwaju i tubylczych mieszkańców Timoru Wschodniego. Prowadziło też dystrybucję alternatywnych publikacji, etnicznych nagrań muzycznych, tubylczych materiałów propagandowych (plakaty, nalepki itp.) oraz wyrobów tradycyjnego irokeskiego rękodzieła.
„Akwesasne Notes” ukazywało się do 1992 roku (wydano łącznie 135 numerów w 23. rocznikach), gdy zmiana nastrojów społecznych w USA, przemiany we współczesnych ruchach i organizacjach indiańskich (jak NCAI, AIM i W.A.R.N.), powstawanie nowych profesjonalnych tubylczych czasopism (a później także rozgłośni radiowych i serwisów internetowych) oraz lokalne napięcia w samym przygranicznym Akwesasne doprowadziły najpierw do spadku znaczenia i nakładu, a następnie – do zamknięcia pisma. Osoby związane z jego redakcją przygotowywały też później dwa roczniki nowej serii „Akwesasne Notes. A Journal of Native and Natural Peoples” (w latach 1995-1997, ISSN 0002-3949) oraz inne pisma społeczno-kulturalne Mohawków (np. „Native Americas”, ISSN 1092-3527), ale wobec zwiększonej konkurencji rynkowej ze strony nowych mediów tubylczych i nie-tubylczych nie udało im się powtórzyć sukcesu pierwowzoru.

</doc>
<doc id="556063" url="https://pl.wikipedia.org/wiki?curid=556063" title="Akicita">
Akicita

Akicita – (w lakota "wojownik") u północnoamerykańskich Indian z plemienia Lakotów członek jednego z kilku tradycyjnych, znanych od stuleci, męskich stowarzyszeń wojowników, (np. Stowarzyszenia Lisów lub Stowarzyszenia Dzielnych Serc), które w dawnych społecznościach Indian Wielkich Równin odpowiadały za przestrzeganie porządku w dużych letnich obozach, organizowały wyprawy myśliwskie i pilnowały podczas nich dyscypliny, a także broniły mieszkańców poszczególnych wiosek przed wrogami i innymi niebezpieczeństwami.
Żeby zostać członkiem jednego z lakockich stowarzyszeń wojowników młody (zwykle) mężczyzna musiał spełnić określone warunki, wyróżnić się swoim zachowaniem i cechami charakteru wymaganymi od "akicita". Stowarzyszenia te przetrwały okres przymusowego osiedlenia Indian w rezerwatach pod koniec XIX w. oraz czasy akulturacji i asymilacji tubylczych Amerykanów w XX w. Dziś ich działalność, dostosowana do nowych warunków kulturowych i społeczno-ekonomicznych, jest jednym z wielu sposobów na odradzanie i kultywowanie dawnych plemiennych tradycji przez współczesnych Lakotów.

</doc>
<doc id="556065" url="https://pl.wikipedia.org/wiki?curid=556065" title="Bob C. Riley">
Bob C. Riley

Bob Cowley Riley (ur. 18 września 1924, zm. 16 lutego 1994) – amerykański polityk ze stanu Arkansas, związanym z Partią Demokratyczną. Riley pozostaje znany głównie jako gubernator rodzinnego stanu przez dziesięć dni na początku roku 1975.
Urodził się w Little Rock, gdzie też uczęszczał do publicznych szkół. W czasie II wojny światowej służył w szeregach US Army. W roku 1950 ukończył University of Arkansas, a dyplom "master's degree" uzyskał rok później (1951).
W latach 1946–1950 był członkiem stanowej Izby Reprezentantów. Następnie przez cztery (1951–1955) lata wykładał na Little Rock University. W 1957 uzyskał dyplom doktorski swej dawnej uczelni.
W latach 1960–1966 był radnym miejskim w Arkadelphii, gdzie również pracował w miejscowej uczelni. Burmistrzem tego miasta został w roku 1966 i sprawował ten urząd do 1967.
W roku 1970 wybrano go wicegubernatorem Arkansas u boku Dale'a Bumpersa, przy czym wybrano ich ponownie w 1972. Pełnili swe funkcję przez dwie dwuletnie (1971–1975) kadencje.
Kiedy Dale Bumpers musiał ustąpić 3 stycznia 1975 z urzędu gubernatora, aby móc objąć stanowisko senatora federalnego, Riley został zaprzysiężony na gubernatora. Urząd pełnił 10 (3–13 stycznia 1975) dni.
Po swoim krótkim zasiadaniu na fotelu szefa stanowej władzy wykonawczej Riley powrócił do nauczania na Ouachita Baptist University w Arkadelphii. Śmierć w wielu niespełna 70 lat przerwała jego pracę akademicką.

</doc>
<doc id="556066" url="https://pl.wikipedia.org/wiki?curid=556066" title="1840 w literaturze">
1840 w literaturze



</doc>
<doc id="556067" url="https://pl.wikipedia.org/wiki?curid=556067" title="Mrukokształtne">
Mrukokształtne

Mrukokształtne, mruki, mrukowce (Mormyroidea) – grupa ryb promieniopłetwych z nadrzędu kostnojęzykopodobnych (Osteoglossomorpha) charakteryzujących się wydłużonym pyskiem, dużym móżdżkiem i obecnością narządów elektrycznych. Mruki są poławiane gospodarczo dla smacznego mięsa, mniejsze gatunki są hodowane w akwariach.
Występowanie.
Zamulone wody wielkich rzek Afryki (m.in. Nil, Senegal, Kongo).
Cechy charakterystyczne.
Ciało silnie bocznie spłaszczone, wydłużone, pokryte grubym naskórkiem. Głowa zakończona długim pyskiem, u niektórych w kształcie trąby słonia, oczy małe. Silnie rozwinięta linia boczna.
Najbardziej znaną cechą mrukowców jest zdolność do czynnej elektrolokacji. Przy pomocy narządów elektrycznych ryby te zarówno generują, jak i rejestrują pole elektryczne, orientując się w ten sposób w otoczeniu i komunikując między sobą. Oprócz odpowiednio czułych elektroreceptorów w skórze, posiadają też wyspecjalizowane struktury w ośrodkowym układzie nerwowym, służące do analizy odbieranych bodźców elektrycznych i do ich wytwarzania. Mocno z tego powodu rozwinięty móżdżek tych ryb powoduje, że ciężar mózgowia w stosunku do ciężaru ciała osiąga rekordowe rozmiary. Co za tym idzie, zużycie tlenu przez mózgi tych ryb jest również znaczące i może osiągać do kilkudziesięciu procent całkowitego zapotrzebowania na tlen.
Systematyka.
Mrukowce są klasyfikowane w randze nadrodziny Mormyroidea obejmującej rodziny Gymnarchidae i Mormyridae liczące około 200 gatunków pogrupowanych w ponad 20 rodzajach. W pierwszej edycji "Fishes of the World, First Edition" (Nelson, 1976) klasyfikowane były w randze rzędu Mormyriformes.
Rodzina Gymnarchidae zawiera tylko jeden gatunek. Jest nim gymnarchus nilowy ("Gymnarchus niloticus"). Rodzina Mormyridae składa się z dwóch podrodzin: Petrocephalinae, z jednym rodzajem "Petrocephalus" i około 26 gatunkami oraz Mormyrinae, która zawiera ok. 20 rodzajów i ponad 170 gatunków, nie licząc wielu jeszcze niesklasyfikowanych taksonów.

</doc>
<doc id="556068" url="https://pl.wikipedia.org/wiki?curid=556068" title="Mochokidae">
Mochokidae



</doc>
<doc id="556069" url="https://pl.wikipedia.org/wiki?curid=556069" title="Synodontis">
Synodontis

Synodontis – rodzaj słodkowodnych ryb sumokształtnych z rodziny pierzastowąsowatych (Mochokidae). Obejmuje około 130 gatunków żyjących w Afryce, w języku polskim określanych nazwą giętkoząb.
Występowanie.
Giętkozęby spotykane są przede wszystkim w wodach Afryki równikowej, w dorzeczu takich rzek jak Niger, czy Kongo, w dorzeczu Jeziora Czad, w Wielkich Jeziorach Afrykańskich (przede wszystkim Jezioro Wiktorii i Tanganika) oraz w jeziorze Malawi.
Taksonomia.
Nazwa rodzaju pochodzi od łac. przedrostka "syn-" oznaczającego "współ-", "razem" oraz gr. " odóntos" oznaczającego "ząb". "Synodontis" jest rodzaju żeńskiego, ale w literaturze często spotykane są nazwy gatunków pisane w rodzaju męskim, np. "S. decorus, eupterus, multipunctatus" zamiast "S. decora, euptera, multipunctata".
Wygląd.
W wieku dorosłym sumy te osiągają rozmiary od kilku do kilkudziesięciu centymetrów. Ich czaszka jest osłonięta pancerzem kostnym, a z pokrywą skrzelową zrośnięty jest mocny i nierzadko długi kolec barkowy, często odchylany prostopadle do osi tułowia (szczególnie w czasie walki z innymi osobnikami). Ryby te mają dużą płetwę tłuszczową, a w płetwach piersiowych i grzbietowej mocne kolce. Ich ubarwienie zależy nie tylko od gatunku, ale też od wieku osobnika, często zmieniając się wraz z rozwojem od linii i geometrycznych wzorów do cętek, bądź odwrotnie.
Biologia.
Ryby te prowadzą często, ale nie zawsze nocny tryb życia. Na ogół unikają nadmiernego oświetlenia, chowając się w kryjówkach. Część żyje w głębszych partiach wód. Są to ryby terytorialne, aktywnie broniące swojego rewiru przed innymi rybami z tego samego gatunku. Giętkozęby wydają głośne sygnały dźwiękowe, szczególnie w czasie walk terytorialnych. Niektóre gatunki wytwarzają złożone impulsy elektryczne, najprawdopodobniej służące komunikacji międzyosobniczej.
Sumy te są jajorodne – składają ikrę, ale o ich rozrodzie niewiele wiadomo. Żyjący w jeziorze Tanganika giętkoząb cętkowany ("S. multipunctata") jest pasożytem lęgowym pielęgnic z rodzaju "Simochromis", "Cyphotilapia" i innych pyszczaków z plemienia Tropheini i Haplochromini.
Znaczenie gospodarcze.
Ryby te mają pewne znaczenie gospodarcze. Większe gatunki są ważnym źródłem mięsa. Ze względu na wygląd i ciekawe zachowanie mniejsi przedstawiciele rodzaju są często trzymani w akwariach, a niektóre gatunki są w nich z powodzeniem, aczkolwiek rzadko, rozmnażane. Osobniki niektórych gatunków, np. "S. nigriventris" pływają, szczególnie w młodszym wieku, brzuchem równolegle do powierzchni dna, skał lub powierzchni wody (podobnie jak naskalniki) bez względu na kierunek ruchu. Płynąc wzdłuż powierzchni wody są więc obrócone brzuchem do góry, stąd potoczna nazwa "opaczek".
Klasyfikacja.
Gatunki zaliczane do tego rodzaju:
Gatunkiem typowym jest "Silurus clarias" ("Synodontis clarias").

</doc>
<doc id="556070" url="https://pl.wikipedia.org/wiki?curid=556070" title="Interneuron">
Interneuron

Interneuron – komórka nerwowa, której aksony nie wychodzą poza obręb struktury bądź niewielkiego obszaru, w której się znajduje, na ogół osiągając nie więcej niż kilkaset mikrometrów długości. W przypadku niektórych interneuronów (np. koszyczkowych w zakręcie zębatym) aksony ich mogą jednak docierać na spore odległości (do kilku milimetrów od ciała neuronu). W odróżnieniu od interneuronów, neurony projekcyjne i inne komórki pryncypalne to komórki wysyłające połączenia do innych, często odległych struktur.
Interneurony najczęściej wykorzystują jako główny, klasyczny przekaźnik, kwas gamma-aminomasłowy (GABA), będący neurotransmiterem hamującym. Niektóre typy interneuronów wydzielają jednak kwas glutaminowy, czyli przekaźnik pobudzający (np. komórki mszyste we wnęce zakrętu zębatego). Nie wszystkie komórki GABAergiczne to jednak interneurony, co widać na przykładzie komórek Purkinjego móżdżku, które, chociaż wydzielają GABA, są głównymi neuronami projekcyjnymi móżdżku i wysyłają swoje aksony do głębokich jąder móżdżku.
Istnieje wiele typów interneuronów. Najczęściej klasyfikowane są one na podstawie morfologii (wyglądu) i połączeń tworzonych z innymi neuronami. Interneurony mają różne kształty komórek, mogą być wielobiegunowe, piramidalne lub wrzecionowate. Inną bardzo ważną cechą różnicującą typy interneuronów jest zawartość neuropeptydów, takich jak wazoaktywny peptyd jelitowy (VIP), neuropeptyd Y (NPY), somatostatyna (SS) czy cholecystokinina (CCK), a także obecność w tych komórkach białek wiążących wapń, takich jak parwalbumina, kalbindyna, czy kalretynina. Wreszcie, choć jest to trudne technicznie, interneurony klasyfikuje się też na podstawie ich charakterystyki elektrofizjologicznej, w tym biernych i czynnych właściwości błony plazmatycznej oraz generowanych potencjałów czynnościowych.
Poszczególne typy interneuronów są wyspecjalizowane funkcjonalnie. Na przykład pewne interneurony są wyspecjalizowane w kontrolowaniu funkcji innych interneuronów, często konkretnego typu. Z kolei wiele interneuronów wpływa na aktywność neuronów pryncypalnych danej struktury, lecz czynią to za pomocą różnych środków. I tak, neurony koszyczkowe oplatają ciała neuronów docelowych, tworząc wokół nich charakterystyczny „koszyczek” zakończeń synaptycznych. Neurony kandelabrowe za to, oplatają zakończeniami synaptycznymi wzgórki aksonalne komórek pryncypalnych, tworząc struktury przypominające kształtem świeczki (stąd nazwa tego typu interneuronów). 
Przypuszcza się, że te wyspecjalizowane komórki są głównymi neuronami umożliwiającymi sprawną kontrolę nad przetwarzaniem informacji w układzie nerwowym. Pełnią one szczególną rolę w generowaniu oscylacji w sieciach neuronalnych. Interneurony, prawdopodobnie dzięki kilku właściwościom, a między innymi ich dużej częstości wyładowań, istnienia między nimi synaps elektrycznych i posiadania rozległych sieci aksonalnych, mogą zapewnić odpowiednie środowisko dla skutecznej rytmogenezy.

</doc>
<doc id="556071" url="https://pl.wikipedia.org/wiki?curid=556071" title="Zakręt zębaty">
Zakręt zębaty

Zakręt zębaty, inaczej zawój zębaty (łac. "gyrus dentatus") – obszar kory starej mózgu ssaków (archicortex), wchodzący w skład formacji hipokampa. Zakręt zębaty jest położony w przyśrodkowej części płata skroniowego, a u tych ssaków, które nie posiadają wykształconego płata skroniowego, występuje w części przyśrodkowej półkul kresomózgowia.
Budowa zakrętu zębatego jest trójwarstwowa, z jedną wyraźną warstwą neuronów ziarnistych. Ich szczytowe dendryty tworzą warstwę drobinową (molekularną), która jest głównym odbiornikiem połączeń z kory śródwęchowej oraz z kontralateralnego (leżącego w drugiej półkuli mózgu) zakrętu zębatego. Pod warstwą ziarnistą znajduje się warstwa komórek wielokształtnych, zwana też wnęką (hilus) zakrętu zębatego, w której występuje wiele rodzajów interneuronów modulujących aktywność komórek ziarnistych zakrętu zębatego, jak i innych interneuronów. W skład tej populacji wchodzą zarówno interneurony GABAergiczne (hamujące), jak i interneurony glutamatergiczne (pobudzające). W przypadku zakrętu zębatego te ostatnie znane są jako komórki mszyste (ang. mossy cells).
Głównym celem połączeń wychodzących z zakrętu zębatego jest pole CA3 hipokampa, co jest realizowane za pomocą aksonów neuronów ziarnistych. Aksony te tworzą tzw. drogę mszystą, która dociera do komórek piramidalnych pola CA3, tworząc z nimi połączenia synaptyczne. Poza polem CA3 zakręty zębate obu półkul tworzą ścisłe wzajemne połączenia.
Zakręt zębaty znany jest jako jedno z dwóch dobrze udokumentowanych źródeł nowych neuronów w dorosłym mózgu ssaków. Nowe neurony powstają w wyniku podziału komórek progenitorowych rezydujących w warstwie podziarnistej zakrętu zębatego. Później te młode komórki zostają dodane do warstwy ziarnistej i tam zostają wbudowane w normalne obwody funkcjonalne.

</doc>
<doc id="556072" url="https://pl.wikipedia.org/wiki?curid=556072" title="Elektrolokacja">
Elektrolokacja

Elektrolokacja – wykorzystywanie informacji zdobytej z pomocą detekcji bodźców elektrycznych (elektrorecepcji) do orientowania się w otoczeniu. Elektrolokacja może być bierna lub czynna. W pierwszym przypadku wykrywane jest pole elektryczne wytwarzane przez zewnętrzne źródła. Elektrolokacja czynna polega na wytwarzaniu pola elektrycznego i potem wykrywaniu zmian powstałych w tym polu pod wpływem jego oddziaływania z otoczeniem. Pozwala na stworzenie elektrycznego „obrazu” otoczenia, w którym widoczne mogą być na przykład wielkość, kształt, odległość przedmiotu oraz jego właściwości elektryczne, takie jak pojemność elektryczna czy impedancja.
Elektrolokacja jest wykorzystywana przez wiele gatunków ryb. Spodouste (ryby chrzęstnoszkieletowe) posiadają najczulsze receptory, służące do wykrywania pola elektrycznego, natomiast w dwóch rzędach ryb promieniopłetwych – strętwokształtnych (Gymnotiformes) i mrukokształtnych (Mormyriformes) – niezależnie wyewoluowały bardzo podobne mechanizmy służące aktywnej elektrolokacji. Ryby te generują pole elektryczne za pomocą narządów elektrycznych i odbierają powstałe zmiany w wytwarzanym polu. Dzięki temu mogą się orientować w otoczeniu i zdobywać pokarm nawet bez udziału wzroku.
Niektóre gatunki ryb strętwokształtnych wykorzystują pole elektryczne do komunikowania się.
Jedynymi ssakami znanymi ze zdolności do elektrolokacji są stekowce.

</doc>
<doc id="556073" url="https://pl.wikipedia.org/wiki?curid=556073" title="Christopher Fry">
Christopher Fry

Christopher Fry, właśc. Christopher Harris (ur. 18 grudnia 1907 w Bristolu, zm. 30 czerwca 2005) – angielski poeta i dramaturg.
Jego pierwszym zawodem była praca nauczyciela, lecz wkrótce postanowił poświęcić się karierze aktorskiej. Następnie został reżyserem. Po zakończeniu II wojny światowej zajął się wyłącznie pracą literacką, lecz debiutował w tej dziedzinie już w 1935. Jego utwory przepełnione są oniryzmem, czasami mają charakter egzystencjalny. Inspiracją dla niego była twórczość Yeatsa, Eliota, Giraudouxa, a także elementy nauk chrześcijańskich i działania irlandzkiego ruchu oporu.

</doc>
<doc id="556075" url="https://pl.wikipedia.org/wiki?curid=556075" title="Kora gruszkowata">
Kora gruszkowata

Kora gruszkowata (łac. "cortex piriformis", ang. "piriform cortex") – struktura korowa w kresomózgowiu ssaków, zaliczana do tzw. kory dawnej (paleocortex). Charakteryzuje się prostą budową trójwarstwową, z jedną, gęsto upakowaną warstwą komórkową. Kora gruszkowata jest położona na brzusznej lub brzuszno-bocznej ścianie półkul mózgowych, w ich przedniej części.
Kora gruszkowata łączy się głównie z opuszkami węchowymi i innymi strukturami związanymi z przetwarzaniem węchowym w mózgu. Poza opuszkami węchowymi są to: przednie pole węchowe, jądro wewnątrzwęchowe, kora śródwęchowa i kora oczodołowo-czołowa (łac. cortex orbitofrontalis, ang. orbitofrontal cortex). Dodatkowo, neurony piramidalne kory gruszkowatej posiadają bardzo rozległe rozgałęzienia aksonalne, docierające jednocześnie do wielu okalających ją struktur, w tym, oprócz wymienionych, do kory perirynalnej.
Kora gruszkowata jest funkcjonalnie związana przede wszystkim z układem percepcji bodźców węchowych w mózgu ssaków. Jednakże rozległość połączeń jej neuronów i zachodząca dzięki temu integracja przetwarzania sygnałów sugeruje, że być może obszar ten pełni rolę kory asocjacyjnej dla zmysłu węchu.

</doc>
<doc id="556080" url="https://pl.wikipedia.org/wiki?curid=556080" title="Zawady (Poznań)">
Zawady (Poznań)

Zawady – prawobrzeżna część Poznania; także główna ulica tej części miasta. Zawady wraz z niektórymi sąsiednimi częściami tworzą jednostkę pomocniczą osiedle Ostrów Tumski-Śródka-Zawady-Komandoria.
Nazwa.
Etymolodzy spierają się o pochodzenie nazwy "Zawady". Ksiądz Stanisław Kozierowski w dziele pt. "Najdawniejszy Poznań i jego okolica w świetle nazw topograficznych i najstarszych źródeł" wydanym w 1922 roku pisze: "(...) bardzo pospolitą nazwą młynów jest "zawada", dziś Zawady przy Poznaniu, bo stawidła zawadzały w wodzie". Współcześni sugerują, że Zawady to umocnienia lub naturalne przeszkody chroniące książęcy gród na Ostrowie Tumskim podczas najazdu wojsk Miecława, idących naprzeciw wojskom księcia Kazimierza Odnowiciela.
Historia.
Po raz pierwszy Zawady wzmiankowane są w XV wieku m.in. u Jana Długosza. Jest to okres, kiedy osada jest już w pełni rozwinięta, dlatego też trudno określić lata założenia, a tym bardziej pierwszych właścicieli. Sądzi się, że były to tereny książęce, które w XII wieku zostały nadane biskupowi bądź kapitule katedralnej. Osada mogła powstać na cyplu niewysokiego wzniesienia pomiędzy ulicą Zawady, a starorzeczem Warty, trochę niżej niż obecna ulica. Około XIV wieku zabudowa sięgnęła wschodniej strony ulicy Zawady, a do wieku XVI osiągnęła rejon ulicy Koronkarskiej. Do XVIII wieku zabudowa kierowała się ku północy. Zawady należały do parafii pw. św. Małgorzaty na Śródce, podobnie jak pozostałe prawobrzeżne wsie. Od początku XVI wieku kapituła będąca właścicielem Zawad dzierżawiła osadę i ziemię, od około 1521 roku weszły w skład ziem stołowych, czyli bezpośrednio zarządzanych przez kapitułę. Przez następne dekady Zawadzianie zajmowali się ogrodnictwem i uprawą roli, a także świątnictwem, czyli pomaganiem w utrzymaniu porządku w pobliskiej katedrze. Ponadto mieściła się tu cegielnia i staw rybny. W 1728 wieś po raz pierwszy ukazała się na planie Poznania i okolic autorstwa Jana Rzepeckiego. Po wprowadzeniu w 1796 roku regulacji przepisów hipotecznych Zawady liczyły 47 numerów hipotecznych (dla porównania: Poznań - 411, Chwaliszewo - 139, Śródka - 51). Do dziś zachował się tu zespół starych domów szkieletowych. W 1800 roku wieś została włączona do miasta Poznania (miała wtedy 345 mieszkańców). Władze pruskie nadały przy tym urzędową nazwę "Vorstadt Zawade".
W XIX i XX w. Zawady uległy znaczącej industrializacji - rozwinął się tutaj na dużą skalę przemysł, podobnie, jak na sąsiedniej Głównej. Powstały m.in. nowoczesne zakłady PEBECO. W 1872 powstała linia kolejowa Poznań-Bydgoszcz, która oddzieliła Zawady od Śródki. W ślad za rozwojem przemysłu szła rozbudowa budownictwa komunalnego - to właśnie na Zawadach i sąsiedniej Komandorii powstały awangardowe modernistyczne osiedla mieszkaniowe dla robotników poznańskich zakładów:
Również na Zawadach zlokalizowano pierwsze w Polsce nowoczesne przytulisko dla bezdomnych, późniejszy szpital zakaźny. W 1928 wybudowano wiadukt kolejowy i osiedle barakowe dla bezdomnych w jego sąsiedztwie. W 1931 planowano przebicie ulicy od strony Śródki, do ulicy Bałtyckiej, tyłami Zawad i Głównej, do czego nie doszło z uwagi na wielki kryzys i protesty mieszkańców planowanych do wyburzenia domów (Trasa Hlonda powstała dopiero w 2010)
W styczniu 1929 magistrat postanowił przenieść na Zawady drobne zakłady rzemieślnicze, przemysłowe i firmy transportowe z zagęszczonego Starego Miasta. Była to jedna z głównych przyczyn industrializacji tych terenów i wygaszenia ich rolniczego charakteru.
W czasie II wojny światowej władze okupacyjne przemianowały nazwę ulicy Zawady na "Grosse Bromberger Strasse".
W 2013 roku na terenie należącym do zakładów Beiersdorf-Lechia SA wybudowano osiedle mieszkaniowe "Tumski Park""."
Ulica.
Ulica Zawady stanowi oś tej części miasta, dawniej także fragmentem drogi krajowej nr 5 i szlaku europejskiego E261. Ulica Zawady jest drogą jednojezdniową z dwoma pasami ruchu, jedną z ważniejszych arterii Poznania. Po obu jej stronach biegną ponadto pasy dla rowerów. W najbliższym czasie planowane jest wybudowanie trasy tramwajowej będącej przedłużeniem odcinka Rondo Śródka - Zawady (pętla) do dworca kolejowego Poznań Wschód.

</doc>
<doc id="556081" url="https://pl.wikipedia.org/wiki?curid=556081" title="BIA">
BIA



</doc>
<doc id="556082" url="https://pl.wikipedia.org/wiki?curid=556082" title="Biuro ds. Indian">
Biuro ds. Indian



</doc>
<doc id="556083" url="https://pl.wikipedia.org/wiki?curid=556083" title="Bureau of Indian Affairs">
Bureau of Indian Affairs



</doc>
<doc id="556084" url="https://pl.wikipedia.org/wiki?curid=556084" title="Wysad (geologia)">
Wysad (geologia)

Wysad, egzemat – forma występowania złoża. Jest to złoże powstałe pod wpływem ruchów tektonicznych przez wciśnięcie skał starszych w leżące nad nimi młodsze utwory.
Wysady tworzą wyłącznie skały, które pod wpływem wysokich ciśnień stają się plastyczne, przeważnie jest to sól lub ił. Wysady noszą nazwę słupów, diapirów. Często górna partia wysadów przykryta jest czapą, powstałą w wyniku wyługowania rozpuszczalnych związków.

</doc>
<doc id="556085" url="https://pl.wikipedia.org/wiki?curid=556085" title="Indian Bureau">
Indian Bureau



</doc>
<doc id="556087" url="https://pl.wikipedia.org/wiki?curid=556087" title="Forcing">
Forcing



</doc>
<doc id="556088" url="https://pl.wikipedia.org/wiki?curid=556088" title="Nintendo Dual Screen">
Nintendo Dual Screen



</doc>
<doc id="556090" url="https://pl.wikipedia.org/wiki?curid=556090" title="Jarosław Krawczyk">
Jarosław Krawczyk

Jarosław Krawczyk (ur. 1955 w Warszawie) – doktor historii sztuki, felietonista, od 1995 do 2014 roku redaktor naczelny miesięcznika historycznego "Mówią Wieki". Autor książek "Matejko i historia", "Jan Matejko. Mistrz Legendy św. Stanisława" oraz "O Polsce i Polakach". W 2008 roku pod jego redakcją ukazał się zbiór artykułów "Mówią Wieki. Antologia tekstów 1958-2007". W listopadzie 2010 roku ukazała się książka "Wilanowski widnokrąg. Szkice o pałacu i sztuce europejskiej", której jest współautorem (wraz z Krzysztofem Chmielewskim). Książka ta jest historią sztuki europejskiej opartą na dziełach sztuki z kolekcji Muzeum Pałacu w Wilanowie.
W dniu 30 kwietnia 2009 został powołany przez Ministra Kultury i Dziedzictwa Narodowego na członka Rady Muzeum II Wojny Światowej w Gdańsku pierwszej kadencji (2009–2013).
W 2015 roku był członkiem jury Nagrody Literackiej i Historycznej Identitas.

</doc>
<doc id="556091" url="https://pl.wikipedia.org/wiki?curid=556091" title="Bieriozowka">
Bieriozowka

Bieriozowka (ros. "Берёзовка") – rzeka w azjatyckiej części Rosji, w Jakucji; prawy dopływ Kołymy. Długość 517 km, powierzchnia dorzecza 24 800 km².
Płynie w kierunku północno-zachodnim i północnym po Płaskowyżu Jukagirskim, w środkowym i dolnym biegu silnie meandruje.
Zasilanie śniegowo-deszczowe; zamarza od października do połowy maja.
W 1901 r. nad Bieriozowką znaleziono idealnie zachowanego w wiecznej zmarzlinie mamuta (ze skórą, mięśniami, sierścią). Znajduje się on obecnie w Muzeum Zoologii w Petersburgu.

</doc>
<doc id="556093" url="https://pl.wikipedia.org/wiki?curid=556093" title="Wybory prezydenckie we Francji w 1965 roku">
Wybory prezydenckie we Francji w 1965 roku

Wybory prezydenckie we Francji w roku 1965 były pierwszymi od czasu II Republiki (w 1848) powszechnymi wyborami głowy państwa. Urzędujący prezydent Charles de Gaulle zwyciężył w drugiej turze, pokonując ostatecznie przyszłego prezydenta François Mitterranda.
Sytuacja.
Wybory były ważne dla prezydenta de Gaulle’a i jego stronników. Chciał bowiem utwierdzić swój mandat w głosowaniu powszechnym i to już w pierwszej turze. Poprzednio prezydent był wybierany przez parlament, lub (w 1958) przez kolegium elektorskie. Poprawkę wprowadzającą głosowanie bezpośrednie uchwalono w 1963, mimo opozycji wielu sił politycznych. Poprzednio nie chciał wprowadzić jej sam de Gaulle, gdyż prezydent Francji był z urzędu prezydentem Wspólnoty Francuskiej i wtedy kolonie domagałyby się udziału w głosowaniu, co dałoby im, wedle słów samego generała, "zbyt wielki wpływ na losy Francji".
Kandydaci.
Przedtem pod uwagę brano takich kandydatów, jak np. socjalistyczny mer Marsylii Gaston Deffere z ramienia lewicy i centrum, ale przeciwko komunistom, czy były premier Antoine Pinay (prawica)

</doc>
<doc id="556097" url="https://pl.wikipedia.org/wiki?curid=556097" title="Trylogia miłosna (film)">
Trylogia miłosna (film)

Trylogia miłosna (ang. "Torch Song Trilogy") – amerykański dramat obyczajowy, nakręcony przez Paula Bogarta na podstawie scenariusza trzech sztuk teatralnych granych na Broadwayu, autorstwa Harveya Fiersteina (gra również w filmie): "International Stud" (z roku 1978), "Fugue in a Nursery" (z roku 1979) oraz "Widows and Children First" (z roku 1979), które w całości zaprezentowano w 1981 r.
Opis fabuły.
Akcja filmu toczy się w społeczności gejów z Nowego Jorku, którzy pochodzą z różnych kultur i środowisk (w tym z żydowskich). Arnold, mężczyzna o niezwykle niskim głosie, zarabiający na życie występami jako drag queen poszukuje miłości i oparcia w stałym partnerze. W czasie jednego z występów poznaje Eda, który nie akceptuje w pełni swojego homoseksualizmu. Ed uwikłany jest w kontakty z Laurel w fałszywym przekonaniu, że "to" można zmienić. We wspólnym mieszkaniu decydują się zamieszkać Arnold i Ed. Po jakimś czasie dołącza do nich Alan, w którym zakochany jest Arnold, tracący nadzieję na trwały związek z Edem. Tworzący komórkę rodzinną mężczyźni otrzymują zgodę władz oświatowych na adopcję nastoletniego przestępcy Davida, którego nikt nie chciał adoptować. Żyjąca w żydowskiej tradycji matka Arnolda oficjalnie akceptuje styl życia syna, ale bez świadków wciąż stawia synowi zarzuty, że bycie gejem nie jest zgodne z żydowską tradycją.
W wyniku napadu bandytów na gejów ginie młody Alan, który stanął w ich obronie. Śmierć młodego partnera Arnolda wyzwala emocje, które powodują, że relacje matki, tradycyjnej Żydówki i syna poprawiają się w obliczu prawdziwego bólu po stracie ukochanego człowieka.
Film, choć w większości fabuły przepełniony wątkami komediowymi, w obliczu śmierci Alena i trudności w relacji "matka-syn" jest poruszającym dramatem obyczajowym.

</doc>
<doc id="556100" url="https://pl.wikipedia.org/wiki?curid=556100" title="Hrabstwo Winston (Alabama)">
Hrabstwo Winston (Alabama)

Winston – hrabstwo w stanie Alabama w USA. Populacja liczy 24 843 mieszkańców (stan według spisu z 2000 roku).
Powierzchnia hrabstwa to 1637 km². Gęstość zaludnienia wynosi 8 osób/km².
Zobacz też.
Republika Winstońska

</doc>
<doc id="556102" url="https://pl.wikipedia.org/wiki?curid=556102" title="Pięciu Braci Męczenników">
Pięciu Braci Męczenników

Pięciu Braci Męczenników (również Pierwsi Męczennicy Polski, Pięciu Świętych Braci Międzyrzeckich lub Pięciu Braci Polskich) – grupa chrześcijańskich eremitów (pustelników), w której skład wchodziło dwóch włoskich benedyktynów według reguły św. Romualda: Benedykt i Jan, dwóch słowiańskich (polskich) nowicjuszy i jednocześnie rodzonych braci: Izaak i Mateusz oraz ich słowiański (polski) pomocnik Krystyn zamordowanych w napadzie rabunkowym w nocy z 10 na 11 listopada 1003 najprawdopodobniej we wsi Święty Wojciech koło Międzyrzecza. Męczennicy oraz święci Kościoła katolickiego. Trzej z nich: Izaak, Mateusz i Krystyn są pierwszymi pochodzącymi z Polski świętymi kanonizowanymi w historii Kościoła.
Źródła historyczne.
Początkowo za podstawowe źródło informacji uznawano dzieło pt. "Żywot św. Romualda" autorstwa Piotra Damianiego z 1041. Pod koniec XIX wieku (1882) Reinhard Kade odnalazł bardziej wiarygodny dokument pt. "Żywot Pięciu Braci" (łac. "Vita Quinque Fratrum Martyrum") z 1006, opisujący życie, działalność i okoliczności śmierci Pięciu Braci Męczenników. Jego autor, Bruno z Kwerfurtu, późniejszy święty, znał osobiście Benedykta, Jana i Barnabę z pobytu w Pereum (dziś Pereta pod Rawenną), gdzie działał święty Romuald z Camaldoli, reformator zakonu benedyktynów, założyciel ascetycznych eremów, twórca zatwierdzonej później reguły kamedułów. Bruno z Kwerfurtu posiadał szeroką wiedzę o nich, gdyż pisał ich żywot, przebywając na dworze Bolesława Chrobrego, krótko po ich śmierci. Uzupełniających informacji dostarczyła "Kronika klasztoru Bernardynów w Kazimierzu Biskupim". Jeszcze inna wersja przekazu o Pięciu Braciach Męczennikach zawarta jest w czeskiej "Kronice Kosmasa" z początku XII wieku.
Do początku XX wieku jubileusze ich męczeństwa obchodzono odpowiednio w 1805 i 1905. Główne uroczystości milenijne odbyły się w Kazimierzu Biskupim w 2003, zgodnie ze zweryfikowaną datą określoną na podstawie rękopisu Brunona z Kwerfurtu.
W 1959 w archikatedrze gnieźnieńskiej została odkryta uszkodzona gipsowa płyta nagrobna z epigrafem, rozpoczynającym się od słów (łac. "Ossa trium"). Być może było to miejsce wtórnego pochówku trzech z pięciu braci, zaś epigram został im poświęcony.
Charakterystyka Braci.
Benedykt.
Urodził się w Benewencie we Włoszech między 970–975 w zamożnej, religijnej rodzinie, w kręgu oddziaływania kultury bizantyjskiej i niemieckiej. Kiedy był kilkunastoletnim chłopcem, rodzice zakupili mu święcenia kapłańskie u biskupa Benewentu, przeznaczając go do stanu duchownego. Przebywał przez pewien czas w Neapolu, osiadając później w benedyktyńskim opactwie św. Salwatora na terenie nadmorskim. Parę lat później, za zgodą opata, wybrał życie pustelnika, przebywając przez trzy lata na stoku góry Soratte na północ od Rzymu, a następnie po nakazie opata powrócił do celi w pobliżu klasztoru.
Poznając pustelnika Jana z klasztoru na stoku Monte Cassino, przeniósł się do jego celi. W tym opactwie poznał przybyłego św. Romualda, którym się opiekował podczas jego poważnej choroby. Podróżował z nim do Rzymu i brał udział w spotkaniu z cesarzem Ottonem III. Później osiadł ze św. Romualdem w pustelni Pereum, gdzie poznał św. Brunona z Kwerfurtu, mieszkając z nim nawet w jednej celi, praktykując życie pokutnicze. Stąd wyjechał na misję do Polski. Uznawany jest za przełożonego eremitów w polskim klasztorze, na co wskazuje nazwanie go dowódcą „Boskiej Kohorty”.
Po śmierci, jego głowę w srebrnym relikwiarzu wysłano do Włoch do Ascoli.
Jan.
Pochodził z Włoch, gdzie się urodził około 940 w zamożnej rodzinie. Do klasztoru Cuxa koło Perpignan wstąpił razem ze swoim przyjacielem, weneckim dożą Piotrem Orseolo, późniejszym świętym. Być może w Pereum poznał św. Romualda, później przebywał jako pustelnik w klasztorze Monte Cassino, dzieląc celę z Benedyktem. Z dzieła św. Brunona z Kwerfurtu pt. "Żywot Pięciu Braci" wiadomo, że był łagodnego usposobienia, o wielkiej cierpliwości i wytrwałości, wyróżniając się kulturą i ogładą. Przebyta ospa pozostawiła blizny na jego twarzy i uszkodziła mu oko. 
Izaak.
Polak, prawdopodobnie starszy brat Mateusza urodził się około 975 w rodzinie chrześcijańskiej, być może w środowisku dworskim. Dwie jego siostry zostały mniszkami w Gnieźnie.
Mateusz.
Był Polakiem, rodzonym bratem Izaaka. Poza tym nic o nim więcej bliższego nie wiadomo. Św. Bruno określa Izaaka i Mateusza jako „z kraju i mowy słowiańskiej”.
Krystyn.
Zwany również Kryspinem. Urodził się około 980, lub nawet później, pochodząc prawdopodobnie ze wsi opodal której wybudowano pustelnię. W klasztorze był sługą i kucharzem, jako młody brat-laik.
Powstanie klasztoru misyjnego.
Podczas swej wizyty w Polsce w 1000 cesarz Otto III odbył rozmowy z Bolesławem Chrobrym w Gnieźnie, które zainicjowały akcję sprowadzenia zakonników i założenia na jego terytorium klasztoru, celem prowadzenia misji ewangelizacyjnej. Idea ta została zaprezentowana przez cesarza w 1001 podczas jego wizyty we Włoszech w klasztorze benedyktynów w Pereum, gdzie przebywał wówczas jego krewny św. Bruno z Kwerfurtu. Bruno zachęcał do podjęcia się tej misji swojego współbrata Benedykta, ale projektowi temu sprzeciwiał się ówczesny przełożony klasztoru św. Romuald, który chciał uczynić go opatem eremu w Pereum oraz wznoszonego tam przez Ottona III klasztoru obok wcześniej wybudowanej rotundy pod wezwaniem św. Wojciecha. Początkowo Benedykt nie wyraził zgody na opuszczenie Pereum, jednak pod wpływem usilnej prośby cesarza ostatecznie został delegowany przez św. Romualda – który zastosował nawet wobec niego karę chłosty za nieposłuszeństwo – na misję do Polski. Ostatecznie Benedykt razem z innym jeszcze bratem Janem został wysłany z myślą, że zostanie opatem utworzonego tam klasztoru.
Pod koniec 1001 wyruszyli oni w podróż w towarzystwie kilku młodych zakonników, zabierając ze sobą księgi liturgiczne i naczynia podarowane przez cesarza. Przez pewien odcinek drogi towarzyszył im również św. Bruno z Kwerfurtu, który miał nominację na biskupa misyjnego, a który później udał się do Rzymu. Najprawdopodobniej podróż ich przebiegła szlakiem alpejskim wiodącym przez Weronę, Trydent, Bolzano, Augsburg, Ratyzbonę, Pragę, Wrocław do Poznania, gdzie zostali przyjęci przez Bolesława Chrobrego. Ich dziejopisarz św. Bruno z Kwerfurtu w dziele pt. "Żywot Pięciu Braci" nie podał miejsca ich osiedlenia. Przypuszcza się, że podczas rozmów gnieźnieńskich w 1000 podjęto decyzję, że będzie to samotnia wokół lasów, która będzie utrzymywana przez najbliższą wieś z obowiązku, który przypisał jej Bolesław Chrobry.
Wobec niesprecyzowania miejsca ich osiedlenia i braku przekonujących dowodów – nawet archeologicznych – powstały liczne hipotezy prezentowane przez różnych historyków. Powszechnie sądzi się, że miejscem prawdopodobnego miejsca ich osiedlenia była wieś Święty Wojciech. Na to przypuszczalne miejsce mogą wskazywać teksty źródłowe z czasów Bolesława Chrobrego oraz wiadomości zawarte w Kronice Thietmara. Znalazła się tam bowiem informacja, że rycerze niemieccy w 1005 otrzymali rozkaz, aby nie zburzyć opuszczonego przez mnichów klasztoru w Międzyrzeczu. 
Na Międzyrzecz wskazał Tadeusz Wojciechowski już w 1904. Inny historyk Gerard Labuda jak też i Wojciech Kętrzyński opowiedzieli się za Kaźmierzem pod Szamotułami, inni z kolei wskazują na Kazimierz Biskupi (za tą miejscowością przemawia m.in. odnaleziona w 2012 płyta nagrobna z XI wieku, symbolizująca drzewo życia) lub nawet Trzemeszno. Autorzy twierdzą, że na podstawie obecnie znanych źródeł miejsca ich osiedlenia prawdopodobnie nie da się już precyzyjnie określić. 
Pustelnia została zorganizowana na wzór macierzystej w Pereum, przyjąwszy trzy zasadnicze cele: przyjmowanie nowicjuszy oraz ich formowanie zakonne, przyjmowanie zakonników przybywających z zagranicy oraz praca misyjna wśród Wieletów oraz Pomorzan. Wkrótce dołączyli do pustelników dwaj Polacy, rodzeństwo: Izaak i Mateusz, a następnie młody chłopak imieniem Krystyn. Po jakimś czasie przybył z Włoch i zamieszkał w pustelni szósty zakonnik imieniem Barnaba. Wiadomo jest, że Włosi przyjęli i nauczyli się języka polskiego, przyjmując jednocześnie miejscowe obyczaje.
Po śmierci 23 stycznia 1002 cesarza Ottona III, jego następca Henryk II Święty przyjął całkowicie odmienną politykę nawracania pogan, a mianowicie przemocą. Wybuchła więc długoletnia wojna polsko-niemiecka. Benedykt usiłował skontaktować się ze św. Brunonem z Kwerfurtu, ale mu się to nie udało. Bruno, który jesienią 1002 uzyskał zezwolenie papieża na pracę misyjną, próbował dostać się u schyłku 1002 z Ratyzbony do Polski, dotarł jednak tylko na Węgry, próbując nawracać tam Czarnych Węgrów. Benedykt w swej podróży na spotkanie z Brunonem, w towarzystwie Barnaby, dotarł do Pragi, gdzie został przyjęty przez przebywającego tam Bolesława Chrobrego. Władca Polski przydzielił mu 10 funtów srebra, prosząc o wyjednanie w Rzymie zgody papieża na jego koronację. Benedykt nie podjął się jednak tej misji, powracając po nakazie Bolesława do pustelni. Natomiast do Rzymu na rozmowy z Brunonem, Bolesław desygnował Barnabę, który miał powrócić na początku listopada 1003.
Opis pustelni.
Opis eremu pięciu braci zawarty jest w dwóch dziełach: "Żywocie Pięciu Braci Męczenników" Brunona z Kwerfurtu oraz "Żywocie św. Romualda" Piotra Damianiego.
Erem wzniesiony był z drewna. Damiani stwierdza, że ogień podkładany przez złoczyńców nie mógł strawić drewnianych ścian. Również Brunon pisze o nieudanej próbie podpalenia ścian przy pomocy tkaniny nakrywającej ołtarz oraz nawoskowanego płótna, co nie byłoby możliwe w przypadku murowanych ścian. Bruno podaje dodatkowo, że erem składał się z kościoła i kilku eremów (chatek). Pustelnia otoczona była płotem i kolczastymi roślinami. Po śmierci braci klasztor został rozbudowany, co wiązało się z licznym przybywaniem pielgrzymów.
Przekaz Brunona zawiera także informacje o wyposażeniu klasztoru w przywiezione z Włoch paramenty i cenne księgi będące darem cesarza Ottona III. Na ołtarzu znajdował się paliusz z relikwiami.
Męczeństwo.
Zaniepokojeni nieobecnością Barnaby, którego przybycia oczekiwano 10 listopada 1003 roku, pustelnicy odprawili wspólne modlitwy wieczorne w przeddzień uroczystości św. Marcina. Grupa osób określanych w źródłach jako "źli chrześcijanie" kierując się opinią o posiadaniu przez nich srebra Bolesława Chrobrego – którego nie posiadali – po uprzedniej libacji i biesiadzie powzięła decyzję obrabowania zakonników. Przed północą wtargnęli oni do celi Benedykta i Jana, a stojący na ich czele człowiek z mieczem i świecą, obudził ich obu, twierdząc, że przyszli z nakazu Bolesława, który kazał ich uwięzić. Następnie ugodził on Jana dwoma ciosami miecza, zabijając go na miejscu, po czym jednym ciosem miecza w głowę zamordowano Benedykta. Mordercy wpadli następnie do kolejnej celi, gdzie cięli po nogach i rękach Izaaka. Mateusza biegnącego w stronę kościoła przeszyto oszczepami na dziedzińcu klasztornym. Na końcu zamordowano Krystyna, który mieszkał nieopodal. 
Mordercy nie znajdując srebra, podzielili między sobą drogocenny ornat, dar cesarza Ottona III, po czym podpalili kościół i zbiegli do lasu. Rozniecony ogień wkrótce zgasł. Rankiem (11 listopada) przybyli okoliczni chłopi na uroczystości św. Marcina, odkrywając zbrodnię. Zorganizowano pościg za sprawcami, który zakończył się ich szybkim ujęciem, po czym powiadomiono biskupa Ungera w Poznaniu o dokonanej zbrodni, który przybył do pustelni dzień później (12 listopada). 13 listopada odbył się ich pogrzeb, po czym pochowano czterech z nich w drewnianych trumnach we wspólnej mogile wykopanej pod podłogą kościoła, natomiast piątego Krystyna pochowano na terenie klasztoru, przenosząc go później do pozostałych czterech. Sprawców oddano później – za karę – na dożywotnią służbę, poprzez pokutę i ciężką pracę w klasztorze.
Proces kanonizacji.
Rozpoznanie ich męczeństwa oraz zeznania ujętych sprawców, którzy dali świadectwo jego okoliczności skłoniły biskupa Ungera do rozpoczęcia starań o wyniesienie ich na ołtarze. Wraz z przybyłym szóstym zakonnikiem pustelni, Barnabą udał się on w 1004 do Rzymu, przedstawiając papieżowi Janowi XVIII relację z tego co się wydarzyło. Ten wysłuchawszy sprawozdania zaliczył ich „bez wahania” i „bez wątpienia” w poczet świętych męczenników kościoła. Późniejsze starania generała zakonu kamedułów o. Delfina OSBCam., doprowadziły do zatwierdzenia ich kultu przez papieża Juliusza II w 1508.
Kult.
Kult Pięciu Braci Męczenników rozpowszechnił się w Polsce, Czechach, na Morawach i we Włoszech.
W Polsce szczególnym miejscem jest Międzyrzecz, najprawdopodobniej miejsce ich męczeństwa. Kazimierz Odnowiciel przeniósł siedzibę klasztoru z okolic Międzyrzecza do Kazimierza pod Koninem (Kazimierz Biskupi), gdzie następnie ufundowano kościół pw. św. Jana Chrzciciela i Pięciu Braci Męczenników, a także klasztor, w którym w 1514 osadzono bernardynów. Kult Pięciu Braci Męczenników rozwijali sprowadzeni w 1603 do Bielan pod Krakowem kameduli. Później osiedli oni również w założonym w 1640 przez Zygmunta Kadzidłowskiego klasztorze w Bieniszewie pod Kazimierzem Biskupim, gdzie kontynuowali ich kult. 
Do rozpowszechnienia ich kultu w Czechach przyczynił się św. Bruno z Kwerfurtu, dzięki spisaniu ich męczeństwa. Ponadto Kosmas dzięki dziełu pt. "Kroniki". Katedra św. Wacława w Ołomuńcu miała za patrona św. Krystyna.
We Włoszech kult ich rozpowszechnił Piotr Damiani, dzięki tekstowi, w którym wspomina on o bazylice wzniesionej nad ich grobami, opodal której działał później klasztor benedyktynów. Miejscem ich kultu była Ascola.
Relikwie.
Trumny z relikwiami świętych wywieziono początkowo między 1008 a 1038 do Gniezna, skąd w 1038 zrabował je i wywiózł do Pragi czeski książę Brzetysław I, umieszczając je w katedrze św. Wita. Następnie część relikwii (św. Krystyna) przekazano do następujących miejsc w Czechach: do miejscowości Stará Boleslav, opactwa benedyktynów w Sázavie oraz do katedry w Ołomuńcu. 
W 1520 bp Jan Lubrański sprowadził część relikwii z Pragi, a następnie w 1522 umieszczono je uroczyście w jednej z kaplic katedry poznańskiej. 11 listopada 1536 sprowadzono je z Poznania do Kazimierza Biskupiego w metalowej trumience i umieszczono w ołtarzu św. Anny kościoła kazimierskiego. 
Relikwie z Kazimierza Biskupiego rozdzielono następnie i umieszczono w 1966 w kościele św. Jana Chrzciciela w Międzyrzeczu oraz w klasztorze w Bieniszewie, a w 1977 przekazano je do kościoła Misjonarzy św. Rodziny w Kazimierzu Biskupim. W 1987 prymas Czech kard. František Tomášek ofiarował fragment relikwii męczenników nowo wzniesionemu kościołowi pw. Świętych Polskich Braci Męczenników w Bydgoszczy, który od 2000 nosi nazwę Sanktuarium Nowych Męczenników. Obecnie relikwie te wystawione są do publicznej czci w kaplicy Miłosierdzia Bożego. W 2001 niewielka część relikwii (św. Benedykta) została przekazana przez bp. Adama Dyczkowskiego do kościoła Wniebowzięcia NMP i św. Marcina w Gościkowie-Paradyżu, które zostały umieszczone w ołtarzu kaplicy milenijnej.
Upamiętnienie.
W 1615 arcybiskup gnieźnieński Wojciech Baranowski uzyskał od papieża Pawła V zatwierdzenie oficjum (nabożeństwa) ku czci Pięciu Braci Męczenników.
Powstały liczne dzieła upamiętniające Pierwszych Braci Męczenników: 
Ułożono specjalną litanię ku ich czci oraz specjalną pieśń autorstwa Krystyny Żak pt. "O Święci Męczennicy". Inną pieśń ku ich czci pt. "Siewcy wiary" napisał ks. dr Stanisław Jasionek.
W Kazimierzu Biskupim wytyczono specjalny Szlak Pięciu Braci Męczenników na trasie:
Irena Byrska ku ich czci napisała misterium religijne pt. "Żywot i męka Pięciu Braci Męczenników pierwszej diecezji polskiej w Poznaniu" na podstawie opisu ich życia i śmierci, według przekazu św. Brunona z Kwerfurtu. 
W latach 2002–2003 w ramach przygotowania do millenium śmierci Pierwszych Męczenników Polski odbyła się peregrynacja ich relikwii po parafiach diecezji zielonogórsko-gorzowskiej. 14 czerwca 2003 w Międzyrzeczu z udziałem Episkopatu Polski odbyły się te uroczystości, podczas których został odczytany okolicznościowy list papieża św. Jana Pawła II.
Wspomnienie liturgiczne Pięciu Braci Męczenników obchodzono od XI wieku 10 listopada, w dniu ich śmierci. Potem przesunięto je na 12 listopada. W późniejszych czasach benedyktyni obchodzili uroczystość 2 grudnia, wymieniając jednak tylko Benedykta i Jana. Obecnie wspomnienie Pięciu Braci obchodzi się 13 listopada. 
Ikonografia.
W ikonografii Pięciu Braci Męczenników przedstawianych jest na ogół w białych habitach kamedulskich lub też w habitach benedyktyńskich (czasami również z symbolami męczeństwa, jakimi są liście palmowe trzymane przez nich w rękach). Powstała bogata ikonografia związana z ich przedstawieniem w malarstwie ściennym i tablicowym. Pierwszy samodzielny fresk przedstawiający sceny z życia eremitów autorstwa Rafaela Santi powstał w kaplicy kościoła kamedułów, Cappella di San Severo w Perugii we Włoszech. Ponadto ich wyobrażenie przedstawiono na stallach prezbiterium kościoła w San Biagio di Fabiano.
Ich pamięć uwieczniono na dekoracji wnętrz świątyń wielu kościołów: parafialnego w Kazimierzu i klasztornych w Bieniszewie oraz w Kazimierzu Biskupim. W drewnianym kościółku w Kazimierzu Biskupim znajduje się obraz przedstawiający św. Izaaka. W Muzeum Archidiecezjalnym w Gnieźnie przechowuje się kopię obrazu Tomasza Dolabelli z 1777 nieznanego autora przedstawiającego Pięciu Braci Męczenników. Ponadto ich przedstawienie można dostrzec m.in. w klasztorze benedyktyńskim w Tyńcu pod Krakowem na zapleckach stall.
W Czechach postać św. Krystyna zachowała się w pochodzącym z XIV wieku malowidle w kaplicy Męki Pańskiej w zamku na Karlštejně. W katedrze praskiej św. Wita znajduje się relikwiarz (srebrna skrzyneczka) z 1617 z ich plastycznym wizerunkiem.
Patronat.
Papież Paweł VI ustanowił ich głównymi patronami diecezji gorzowskiej (dziś zielonogórsko-gorzowskiej), a od 2003 są patronami Międzyrzecza. 
Ponadto św. Krystyn jest jednym z patronów archidiecezji ołomunieckiej. Został on też patronem polskiego rycerstwa.

</doc>
<doc id="556103" url="https://pl.wikipedia.org/wiki?curid=556103" title="Hrabstwo Wilcox (Alabama)">
Hrabstwo Wilcox (Alabama)

Wilcox – hrabstwo w stanie Alabama w USA. Populacja liczy 13 183 mieszkańców (stan według spisu z 2000 roku).
Powierzchnia hrabstwa to 2350 km². Gęstość zaludnienia wynosi 3 osób/km².

</doc>
<doc id="556106" url="https://pl.wikipedia.org/wiki?curid=556106" title="Hrabstwo Walker (Alabama)">
Hrabstwo Walker (Alabama)

Walker – hrabstwo w stanie Alabama w USA. Populacja liczy 70 713 mieszkańców (stan według spisu z 2000 roku).
Powierzchnia hrabstwa to 2086 km². Gęstość zaludnienia wynosi 34 osób/km².

</doc>
<doc id="556107" url="https://pl.wikipedia.org/wiki?curid=556107" title="Kandydat nauk">
Kandydat nauk

Kandydat nauk (, ) – w Rosji i wielu krajach byłego ZSRR stopień naukowy niższy od stosowanego tam stopnia doktora nauk (odpowiednika polskiego doktora habilitowanego), odpowiadający polskiemu stopniowi naukowemu doktora, nadawany po aspiranturze (studia doktoranckie) i przeprowadzeniu przewodu oraz obronie dysertacji.
W Imperium Rosyjskim istniał od czasów panowania imperatora Piotra I Wielkiego do roku 1917, zlikwidowany przez władze radzieckie, został wprowadzony ponownie w 1934. Po II wojnie światowej wprowadzony w niektórych państwach bloku wschodniego (m.in. w PRL w latach 1951–1958). Stopień nadawany w Rosji i innych państwach WNP (m.in. Białoruś i Ukraina) oraz w Bułgarii.
W Czechosłowacji wprowadzony na wzór sowiecki dekretem z 1953, nadawany był do 1998.
Stopień naukowy w niektórych krajach skandynawskich, niższy od stopnia naukowego doktora.

</doc>
<doc id="556108" url="https://pl.wikipedia.org/wiki?curid=556108" title="Połączenie niskotemperaturowe spiekane">
Połączenie niskotemperaturowe spiekane

Połączenie niskotemperaturowe spiekane (NTV, niem. "Niedertemperatur-Verbindungstechnik" lub LTJT, ang. "Low Temperature Joining Technique") – technika wykonywania połączeń spiekanych polegająca na wykorzystaniu proszków metali jako warstwy połączeniowej uzyskiwanej pod wysokim ciśnieniem, w temperaturze znacznie niższej od temperatury topnienia metalu. Technika ta jest stosowana do połączeń metali, które zostały uprzednio pokryte warstwami wolnymi od tlenków np. złoto lub srebro. Używany jest typowo proszek srebra o wielkości ziaren około 1 µm. Proces łączenia zachodzi typowo przy temperaturze około 230 °C i ciśnieniu 30 MPa w czasie kilku sekund. Technika ta znajduje zastosowanie jako alternatywa dla połączeń lutowanych w energoelektronice, szczególnie w zastosowaniach wysokotemperaturowych, powyżej 150 °C (elektronika wysokotemperaturowa). Tego typu połączenia mogą być stosowane przy temperaturach pracy układów dochodzących do 300 °C. Temperatura pracy może być wyższa od temperatury, przy której zachodzi połączenie (inaczej niż przy lutowaniu).
Pierwszy patent należy do firmy Siemens i powstał pod koniec lat 80. Technika ta jest rozwijana równocześnie w dwóch instytutach badawczych w Niemczech: TU Braunschweig i Fachhochschule Kiel, jak również w Stanach Zjednoczonych w Virginia Polytech i w Japonii na Uniwersytecie Osakijskim. Zastosowanie przemysłowe do produkcji tyrystorów i diod w firmie Eupec (obecnie Infineon) od połowy lat 90. Prowadzone są też prace nad zastosowaniem tej techniki do produkcji modułów mocy. 
Zalety 
Wady

</doc>
<doc id="556109" url="https://pl.wikipedia.org/wiki?curid=556109" title="Amel-Marduk">
Amel-Marduk

Amel-Marduk, Amil-Marduk (akad. "Amēl-Marduk", "Amīl-Marduk"; biblijny "Ewil Merodak", "Ewil-Merodach") – władca państwa nowobabilońskiego; syn i następca Nabuchodonozora II; rządził tylko 2 lata (561–560 p.n.e.), po czym obalony został w przewrocie pałacowym zorganizowanym przez Neriglissara; wzmiankowany w Biblii (2 Krl 25:27-30; Jr 52:31-34).
Imię.
Jego rodzime, akadyjskie imię brzmi "Amēl-Marduk"/"Amīl-Marduk". Znaczy ono „Człowiek (boga) Marduka”. W Biblii, w której wzmiankowany jest on w 2 Księdze Królewskiej i Księdze Jeremiasza, jego imię uległo zniekształceniu i zapisywane było w następujący sposób:
W polskich przekładach Biblii imię tego władcy zapisywane jest zwykle Ewil Merodak lub Ewil-Merodach:
W "Kanonie Ptolemeusza" Amel-Marduk nosi imię "Illoaroudamos". Józef Flawiusz w swym dziele "Przeciw Apionowi" powołując się na Berossosa nazywa tego władcę "Euilmaradokhos". Euzebiusza z Cezarei w swej "Kronice" powtarza za Polihistorem, który z kolei powołuje się na Berossosa, że władca ten miał na imię "Amelmarudokhos".
Panowanie.
Bardzo niewiele wiadomo o rządach tego władcy. Według "Uruckiej listy królów", "Kanonu Ptolemeusza" i Berossosa panować miał on bardzo krótko, bo jedynie 2 lata. Według Berossosa miał on być władcą rozkapryszonym i niemającym szacunku dla prawa, ale żadne inne zachowane źródła tego nie potwierdzają. Nieliczne znane inskrypcje samego Amel-Marduka dotyczą jedynie jego prac budowlanych prowadzonych w Babilonie.
Wydaje się, iż wkrótce po objęciu tronu przez Amel-Marduka zaczął narastać konflikt pomiędzy nim a grupą wysokich dygnitarzy i dowódców wojskowych, na czele których stał Neriglissar, który zajmował na dworze królewskim urząd "simmagira" - jeden z najważniejszych urzędów w państwie. Jeszcze za rządów Nabuchodonozora brał on udział w jego podbojach, był obecny podczas oblężenia i zdobycia Jerozolimy (Jr 39:13) i był wyrazicielem wszystkich tych, którzy pragnęli kontynuować politykę podbojów. Amel-Marduk z drugiej strony miał najwyraźniej mniej wojownicze usposobienie, które poświadcza biblijna informacja o uwolnieniu przez niego z niewoli Jojakina, króla Judei:
Neriglissar z czasem zgromadził w swym ręku dużą władzę: zarządzał dużą częścią obszarów nad Tygrysem, znanych pod nazwą "prowincji "simmagira"", kontrolował znaczną część armii, a poprzez małżeństwo z Kaszają, siostrą Amel-Marduka, związał się z rodziną panującą. Gdy po dwóch latach panowania Amel-Marduka doszło w końcu do przewrotu pałacowego, król ten odsunięty został od władzy i najprawdopodobniej zamordowany, a na tronie Babilonu zasiadł Neriglissar. Zgodnie z relacją Berossosa mordercą Amel-Marduka miał być sam Neriglissar:

</doc>
<doc id="556110" url="https://pl.wikipedia.org/wiki?curid=556110" title="Bracia Dobrzyńscy">
Bracia Dobrzyńscy



</doc>
<doc id="556111" url="https://pl.wikipedia.org/wiki?curid=556111" title="Omołon">
Omołon

Omołon (ros. Омолон) – rzeka w azjatyckiej części Rosji, w obwodzie magadańskim, Czukockim Okręgu Autonomicznym i Jakucji; prawy i zarazem najdłuższy dopływ Kołymy. Długość 1114 km, powierzchnia dorzecza 113 600 km²; średni roczny przepływ przy ujściu 700 m³/s.
Źródła w Górach Kołymskich, płynie w kierunku północnym; w górnym biegu wąską doliną w Górach Kołymskich; w środkowym biegu wzdłuż wschodniego krańca Płaskowyżu Jukagirskiego; w dolnym biegu przez Nizinę Kołymską.
Zasilanie śniegowo-deszczowe; zamarza od października do maja, w górnym biegu do dna. Żeglowna na długości 595 km od ujścia.
Główny dopływ: Ołoj (prawy).

</doc>
<doc id="556112" url="https://pl.wikipedia.org/wiki?curid=556112" title="Nergal-szarra-usur">
Nergal-szarra-usur

Nergal-szarra-usur, Neriglissar, Nergalszarezer (akad. "Nergal-šarra-uṣur", tłum. „Boże Nergalu króla strzeż!”) – król Babilonii w latach 560 – 556 p.n.e., zięć Nabuchodonozora II.
Panowanie.
Był synem Bel-szum-iszkuna, gubernatora Puqudu. Przed objęciem rządów zdobył wysoką pozycję w armii babilońskiej. Brał udział w podbojach Nabuchodonozora II, był też obecny podczas oblężenia Jerozolimy, ponieważ przypuszczalnie to właśnie o nim wspomina prorok Jeremiasz (Księga Jeremiasza 39:13). Następnie pełnił funkcję "simmagira" wschodnich prowincji. Urząd ten polegał na zarządzaniu znacznymi obszarami kraju na wschód od Tygrysu, przy jednoczesnym skupieniu kontroli nad częścią systemu militarnego państwa. Wzmocniło to pozycję Nergal-szarra-usura wśród dygnitarzy na dworze babilońskim, a przez małżeństwo z Kaszają, siostrą Amel-Marduka, wszedł do rodziny królewskiej oraz uzyskał dostęp do najważniejszych kręgów w państwie. Zbyt pokojowo prowadzona polityka Amel-Marduka, czego przejawem było zaniechanie wypraw wojennych i zwolnienie z niewoli króla judzkiego Jojakina, doprowadziła do niezadowolenia części wysokiej rangi urzędników. W wyniku przewrotu pałacowego Amel-Marduk został zabity, a zwycięsko z walki o tron wyszedł jego szwagier Nergal-szarra-usur. Zorganizował na przełomie 557/556 p.n.e. wyprawę do Cylicji.
Przypisy.
 

</doc>
<doc id="556113" url="https://pl.wikipedia.org/wiki?curid=556113" title="TVPaint">
TVPaint

TVPaint – program do tworzenia animacji. Rozpowszechniany przez francuską firmę TVPaint Developpement. Pierwsza wersja TvPaint 1.0 powstała w 1991 na platformę Amiga i została napisana przez studentów Metz Academie of Arts. Aktualnie program ten jest rozpowszechniany pod handlowymi nazwami Newtek Aura i Bauhaus Mirage na platformę Windows i OS X. Program obsługuje popularne formaty; JPG, TGA, FLI, Quicktime, AVI, BMP, PCX, PNG, TIFF, PSD, GIF, i DEEP (oryginalny format zapisu animacji). Projekty są zapisywane z rozszerzeniem TVP Animation.

</doc>
<doc id="556114" url="https://pl.wikipedia.org/wiki?curid=556114" title="Dyliżans">
Dyliżans

Dyliżans ( „skwapliwość, pośpiech”, z „dokładność, sumienność”) – duży zamknięty kołowy pojazd konny (przeważnie cztero- lub sześciokonny) używany od połowy XVI wieku do połowy XIX wieku do przewozu pasażerów i przesyłek pocztowych na stałych trasach obsługiwanych według ustalonego rozkładu jazdy. 
W pojeździe znajdowały się przedziały dla kilkunastu osób. Z przodu na tak zwanym koźle siedzieli konduktor i woźnica, natomiast z tyłu pojazdu oraz na dachu były miejsca przeznaczone na przesyłki i bagaże pasażerów. Kabina do XVIII wieku była zawieszona na skórzanych pasach, później resorowana, występowała w wielu odmianach, np. z przykrytą częścią środkową oraz odkrytymi przodem i tyłem. Do czasu wprowadzenia kolei był to najszybszy i najwygodniejszy środek lokomocji w Europie i Ameryce Płn.
Pierwsze dyliżanse w służbie pocztowej pojawiły się w 1640 roku w Anglii. Pierwsze połączenia w Polsce uruchomiono w Księstwie Warszawskim w 1809 roku z Warszawy do Wrocławia, Gdańska i Poznania. 
Dyliżans wprowadzono we Francji w XVI wieku. W XVII wieku upowszechniły się w całej Europie. Kursowały według ustalonego planu jazdy służąc do przewozu pasażerów i przesyłek pocztowych na długich trasach krajowych i zagranicznych. Zmiana koni następowała na rozmieszczonych co około 40–50 km stacjach postojowych. 
Produkowane były w Warszawie w fabryce Józefa Rentla. Nazywane były steinkellerkami od nazwiska finansisty Piotra Steinkellera lub kurierkami. Te dobrze resorowane pojazdy zapewniały pasażerom wygodną podróż z maksymalną prędkością 18 km/h. Pocztylion obwieszczał przyjazd i odjazd dyliżansu grą na trąbce, czego pamiątką jest stosowanie znaku trąbki przez wiele poczt. Poczta konna w Warszawie znajdowała się na placu Wareckim (dziś Plac Powstańców Warszawy) i stamtąd codziennie aż do 1905 roku odjeżdżał taki pojazd pocztowy do Grójca. Steinkellerki przetrwały na terenie zaboru rosyjskiego do początków XX wieku (w Łomżyńskiem, Radomskiem, Sandomierskiem) dowożąc pocztę i podróżnych do stacji kolejowej, co było przejawem integracji różnych środków transportu. 

</doc>
<doc id="556115" url="https://pl.wikipedia.org/wiki?curid=556115" title="Wysad">
Wysad



</doc>
<doc id="556116" url="https://pl.wikipedia.org/wiki?curid=556116" title="Egzemat">
Egzemat



</doc>
<doc id="556118" url="https://pl.wikipedia.org/wiki?curid=556118" title="Labaszi-Marduk">
Labaszi-Marduk

Labaszi-Marduk – władca Babilonu w 556 p.n.e., syn Nergal-szarra-usura. Panował krótko, około 6 miesięcy, i został obalony przez kapłanów. Na nim kończy się "główna" linia dynastii nowobabilońskiej, ponieważ jego następca Nabonid był kapłanem boga Sina z Harranu. Nabonid nie miał żadnych związków z wcześniejszymi królami babilońskimi.

</doc>
<doc id="556119" url="https://pl.wikipedia.org/wiki?curid=556119" title="Harvey Fierstein">
Harvey Fierstein

Harvey Forbes Fierstein (ur. 6 czerwca 1952 w Nowym Jorku) – amerykański aktor teatralny, filmowy i musicalowy.
Fierstein jest znany ze swego charakterystycznego, niezwykle chrypiącego i niskiego głosu oraz bardzo zniewieściałego stylu odtwarzania ról filmowych. Jest autorem sztuk teatralnych i musicali (m.in. "Klatka dla ptaków"). W filmie "Dzień Niepodległości" z roku 1996 zagrał obok Jeffa Goldbluma rolę inżyniera telewizji kablowej. Jego jedną z najbardziej charakterystycznych ról była postać geja, Arnolda Beckhoffa w "Trylogii miłosnej".
Jest jednym z najaktywniejszych, znanych działaczy ruchu gejowskiego w USA, walczących o prawa mniejszości i środowisk LGBT. Jest także zdeklarowanym gejem.

</doc>
<doc id="556122" url="https://pl.wikipedia.org/wiki?curid=556122" title="Carl Peter Hermann Christensen">
Carl Peter Hermann Christensen

Carl Peter Hermann Christensen (ur. 13 sierpnia 1869 w Særslev, zm. 9 października 1936) był ostatnim urzędowym katem Królestwa Danii. Jego oficjalny tytuł brzmiał "skarpretter" (duń.) i był oficjalnie zatrudniony na stałe przez rząd Danii jako funkcjonariusz państwowy. Decyzję o jego zatrudnieniu podjął minister sprawiedliwości Peter Adler Alberti. Jego "kadencja" jako kata trwała od 27 sierpnia 1906 do 1 kwietnia 1926.
Nigdy nie przeprowadził żadnej egzekucji. Ostatni wyrok KŚ w Danii został wykonany na Jensie Nielsenie - przez jego poprzednika Theodora Seistrupa w roku 1892.

</doc>
<doc id="556125" url="https://pl.wikipedia.org/wiki?curid=556125" title="Diabolo">
Diabolo

Diabolo – zabawa zręcznościowa wymyślona ok. 2000 roku p.n.e. w Chinach, polegająca na obracaniu za pomocą dwóch kijków połączonych ze sobą cienką linką, zabawki w kształcie klepsydry, zwanej właśnie diabolo. W 1906 roku Francuz Gustave Philippart opracował diabolo składające się z dwóch połączonych ze sobą za pomocą śruby metalowych półkul. Z czasem zaczęto stosować półkule z tworzyw sztucznych (najczęściej z gumy).
Zabawa polega na tym, żeby nadać diabolo ruch obrotowy tak, aby trzymało się stabilnie na lince, którą kontroluje się poprzez drewniane, aluminiowe, karbonowe lub wykonane z włókna szklanego kijki. Gdy diabolo jest już rozpędzone, można wykonywać nim różne triki, jak np. podrzucanie w górę ("throw") lub robienie różnych pętelek ze sznurka tak, aby zabawka nadal się kręciła ("cross, wrap"), a sam sznurek nabrał kształtu, na przykład koperty.
Ze względu na konstrukcję i użyte materiały diabolo można podzielić na kilka kategorii:

</doc>
<doc id="556126" url="https://pl.wikipedia.org/wiki?curid=556126" title="Burna-Buriasz II">
Burna-Buriasz II

Burna-Buriasz II (kas. "Burna-Buriaš", tłum. „sługa boga Buriasza” lub „sługa Pana kraju”) – król Babilonii z dynastii kasyckiej, panujący w latach ok. 1359–1333 p.n.e.
Prowadził bardzo intensywną politykę zagraniczną znaną dzięki odkryciu archiwum w Tell el-Amarnie. Zawierało ono korespondencję faraonów z władcami Wschodu. Z tych dokumentów wynika, że kasycki król usilnie zabiegał na dworze egipskim o nieuznawanie samodzielności Asyrii, która oswobodziła się w XIV w. p.n.e. spod panowania Mitanni, a także o pomoc przeciwko temu państwu. W momencie nawiązania przez Aszur-uballita I korespondencji dyplomatycznej z faraonem (w archiwum w Tell el Amarna zachowały się 2 listy) Burna-Buriasz II pytał:
Z listów wyłania się też inny obraz króla kasyckiego, gdy na przykład prosi faraona o przysłanie "swojemu bratu" trochę złota bądź innych upominków, co może świadczyć o małostkowości króla.
Burna-Buriasz II nie mogąc zapobiec uznaniu Asyrii jako niezależnego państwa, ożenił swego syna Kara-indasza z córką Aszur-uballita II, Muballitat-Szeruą.

</doc>
<doc id="556129" url="https://pl.wikipedia.org/wiki?curid=556129" title="Kurigalzu II">
Kurigalzu II

Kurigalzu II – król Babilonii z dynastii kasyckiej, syn Burna-Buriasza II i ojciec Nazi-Maruttasza; panował w latach 1332–1308 p.n.e. Według "Kroniki synchronistycznej" zasiadł on na tronie babilońskim dzięki pomocy króla asyryjskiego Aszur-uballita I, który usunął jego poprzednika, uzurpatora o imieniu Nazi-Bugasz:
Wydaje się, iż niedługo po śmierci Aszur-uballita I i objęciu władzy przez jego syna Enlil-narari doszło do wybuchu konfliktu pomiędzy Babilonią a Asyrią. Według "Kroniki synchronistycznej" do decydującej bitwy miało dojŝć pod miastem Sugaga:
Po bitwie Kurigalzu II zmuszony został do zawarcia traktatu pokojowego i wyznaczenia nowej, korzystnej dla Asyrii, granicy pomiędzy obu państwami.
Liczne zachowane inskrypcje budowlane Kurigalzu II przedstawiają go jako wielkiego budowniczego, który zlecił szereg prac budowlanych, przede wszystkim w królewskim mieście Dur-Kurigalzu.

</doc>
<doc id="556134" url="https://pl.wikipedia.org/wiki?curid=556134" title="Patrick Kavanagh">
Patrick Kavanagh

Patrick Kavanagh, irl. Pádraig Caomhánach (ur. 21 października 1904 w Inniskeen w hrabstwie Monaghan, zm. 30 listopada 1967 w Dublinie) – irlandzki poeta, prozaik i krytyk literacki. Jego liryka oraz proza powieściowa i autobiograficzna głęboko zakorzeniona jest w regionalnej kulturze i tradycji irlandzkiej, jednak był on przeciwny mitologizowaniu tej tradycji i przestrzegał przed popadnięciem w nacjonalizm i zaściankowość. Twórczość Kavanagha wywarła duży wpływ na takich irlandzkich poetów jak Seamus Heaney czy Paul Muldoon.
Jeden z jego wierszy zatytułowany "On Raglan Road" jest znany jako piosenka wykonywana przez m.in. Vana Morrisona, Luke’a Kelly’ego, Marka Knopflera i Sinéad O’Connor.
W Polsce drobne fragmenty twórczości Patricka Kavanagha ukazały się w "Literaturze na Świecie".
Życiorys.
Kavanagh urodził się w rodzinie chłopskiej (jego ojciec, James Kavanagh, był drobnym farmerem zajmującym się również szewstwem), w latach 1909-1916 uczęszczał do Kednaminsha National School, a później pracował na rodzinnej farmie. Poezje zaczął tworzyć już jako nastolatek. Pierwsze jego wiersze zostały opublikowane w czasopismach "The Dundalk Democrat" oraz "Weekly Independent" w 1928; trzy kolejne wydrukowane zostały w latach 1929-1930 w "The Irish Statesman" dzięki George’owi Williamowi Russellowi (Æ). W 1931 roku Kavanagh udał się na piechotę do Dublina, aby spotkać się osobiście z Russellem.
W 1936 roku wydawnictwo Macmillan Publishers wydało jego zbiór poezji zatytułowany "Ploughman and Other Poems". Autor otrzymał również zaliczkę na poczet następnego utworu, dzięki której powstała jego autobiografia pt. "The Green Fool", wydano ją w 1938 roku, lecz wkrótce wycofano w związku z zarzutami oszczerstwa wystosowanymi przez Olivera Gogarty’ego. Również w 1938 roku Kavanagh opuścił na dobre Inniskeen zniechęcony życiem farmera i mając nadzieję na karierę literacką, przez kilka miesięcy przebywał w Londynie, aby ostatecznie w 1939 roku osiąść na stałe w Dublinie. Zajmował się w tym okresie po trosze dziennikarstwem i cały czas tworzył poezję.
W 1942 roku ukazało się w Londynie, następnie w Dublinie, jego bodaj najważniejsze dzieło: czternastoczęściowy poemat epicki zatytułowany "The Great Hunger", którego tytuł przywodzi na myśl klęskę głodu, jaka dotknęła Irlandię w XIX wieku, a dotyczący seksualności i związanych z nią frustracji. 
W 1947 roku wyszedł zbiór pt. "A Soul for Sale", a w 1948 realistyczna powieść "Tarry Flynn", ta ostatnia również na krótko zakazana przez cenzurę.
W 1952 roku jedna z dublińskich gazet przedstawiła go w jednym z artykułów jako alkoholika, wystosował więc przeciw niej pozew, lecz przegrał sprawę sądową. W 1955 roku zdiagnozowano u niego raka płuc i zmuszony był poddać się operacji usunięcia płuca. Smutnym wydarzeniom w życiu osobistym towarzyszyły jednak w tym okresie odnowa i sukces twórczy. Ukazywały się kolejne zbiory poezji: "Recent Poems" (1958), "Come Dance with Kitty Stobling" (1960), "Collected Poems" (1964) oraz zbiór prozy "Collected Prose" (1967).
W kwietniu 1967 roku Kavanagh ożenił się z Katherine Barry Moloney, lecz w listopadzie tego samego roku zmarł.
W 2000 roku "The Irish Times" ogłosił listę najpopularniejszych wierszy irlandzkich, dziesięć wierszy autorstwa Kavanagha znalazło się w pierwszej pięćdziesiątce, a sam poeta okazał się drugim co do popularności po Williamie Butlerze Yeatsie.

</doc>
<doc id="556136" url="https://pl.wikipedia.org/wiki?curid=556136" title="MSP Szamotuły">
MSP Szamotuły

MSP Szamotuły – szkółka piłkarska z siedzibą w Szamotułach słynąca ze szkolenia bramkarzy. Szkolili się w niej m.in.:
Trenerem bramkarzy w MSP Szamotuły był Andrzej Dawidziuk (od 1996 r.), a zawodników z pola szkoli Bernard Szmyt. Szkółka współpracuje z kilkoma zagranicznymi klubami piłkarskimi: Southampton F.C., Bolton Wanderers i VfL Wolfsburg.

</doc>
<doc id="556137" url="https://pl.wikipedia.org/wiki?curid=556137" title="Hermann Barche">
Hermann Barche

Hermann Barche (ur. 29 lipca 1913-28 listopada 2001) – niemiecki polityk należący do Socjaldemokratycznej Partii Niemiec (SPD). 
Od 19 października 1965 do 13 grudnia 1976 (trzy kadencje) był deputowanym do Bundestagu z ramienia SPD. Wybrany z list w Dolnej Saksonii.

</doc>
<doc id="556138" url="https://pl.wikipedia.org/wiki?curid=556138" title="Salmo salar">
Salmo salar



</doc>
<doc id="556144" url="https://pl.wikipedia.org/wiki?curid=556144" title="Krąg z Krzyżowej">
Krąg z Krzyżowej

Krąg z Krzyżowej (niem. Kreisauer Kreis) – grupa stanowiąca część niemieckiej opozycji antyhitlerowskiej, działająca w Krzyżowej (niem. "Kreisau") w czasie II wojny światowej. Skupiała opozycjonistów z różnych grup społecznych, wyznaniowych i orientacji politycznych. Opozycjoniści z Kręgu z Krzyżowej zasłużyli się jako obrońcy demokracji i praw człowieka, oraz dali przykład porozumiewania się i owocnej współpracy mimo różnic światopoglądowych i religijnych. Nazwa została nadana przez Gestapo, nie była używana przez jej członków.
Grupa Krąg z Krzyżowej powstawała od 1940 w Krzyżowej z inicjatywy hrabiego Helmuta Jamesa von Moltkego i Petera Yorcka von Wartenburga.
Cele organizacji.
Lato 1940: Niemcy upojone zwycięstwem. W tym czasie Helmuth James hrabia von Moltke sformułował dokument o państwie ("małe wspólnoty") i rozpoczął współpracę z Yorckiem von Wartenburg, Horstem von Einsiedel, Ottonem Heinrichem von der Gablenz, Adolfem Reichwein (grupa inicjatywna Kręgu z Krzyżowej).
Później dołączyli do nich inni o różnorodnej orientacji politycznej i religijnej. Do najściślejszego grona Kręgu należało pod koniec (1944/45) około 20 osób. Oprócz nich istnieli dalsi współpracownicy i osoby zorientowane w istnieniu grupy, którzy ze względów bezpieczeństwa mieli ograniczoną wiedzę na temat całościowej działalności Koła.
Punktem wyjściowym tej pracy była myśl, że wywołana wojna doprowadzi do klęski reżimu Adolfa Hitlera. Dyskutowano społeczny i państwowy ład w Niemczech po upadku reżimu.
Na początku Krzyżowianom chodziło o rozwinięcie modelu przyszłej formy państwa i znalezienie odpowiedzialnych osób, które zaangażowałyby się w tworzenie nowego ładu.
Kilku Krzyżowian popierało później (od 1943 do 1944) także "mord tyranów" (zamach na Hitlera) względnie szukało kontaktów z innymi organizacjami, na przykład takimi jak "20 lipca". Grupa oficerów wojskowych z Clausem von Stauffenbergiem przeprowadziła 20 lipca 1944 nieudany zamach na Hitlera.
Odbudowa Niemiec po upadku dyktatury.
Uzgodniono, że przede wszystkim robotnicy i Kościoły mieliby przejąć to zadanie. Dlatego próbowano zaangażować do uczestnictwa w pracach nad planowaniem osoby z tych kręgów (na przykład Mierendorff, Leber jako przedstawiciel robotników, Konrad hrabia von Preysing, biskup Berlina jako przedstawiciel Kościoła katolickiego).
Europa i polityka zagraniczna.
Polityka zagraniczna oznaczała dla Krzyżowian ograniczenie suwerenności narodowej Niemiec i politykę europejską na bazie federacyjnej. Nowy ład Niemiec był ściśle związany z polityką europejską. Dlatego Krzyżowianie ciągle szukali kontaktów z grupami oporu w innych państwach europejskich. Dalszym ważnym punktem rozważań było pojednanie z zachodnimi i ze wschodnimi sąsiadami Niemiec.
Odbudowa państwa i gospodarki.
U podstaw programu odbudowy leżało "chrześcijańskie oblicze ludzkości". Wyobrażano sobie państwo zbudowane na "małych wspólnotach" z własnym samorządem, polegającym na poczuciu odpowiedzialności i centralnym sterowaniu gospodarką, związkami zawodowymi i upaństwowieniu górnictwa, przemysłu ciężkiego i gospodarki energetycznej.
Prawa człowieka.
W podstawowych tezach Kręgu z Krzyżowej prawa człowieka mają czołowe znaczenie. Hasła: wolność sumienia, stabilność prawna, minimum egzystencjalne, prawo do pracy i własności przewijały się w programie odbudowy Koła.
Rola Kościołów i chrześcijaństwa.
Moltke szukał – jako protestant – już na samym początku kontaktów z katolikami. W "chrześcijaństwie" widział przeciwwagę do reżimu nazistowskiego. Dlatego dążył do współpracy z przeciwnikami reżimu w kręgach kościelnych, na przykład z biskupem berlińskim Konradem von Preysing i z jezuitami.
Najważniejsi współpracownicy Kręgu z Krzyżowej.
Do ścisłego Kręgu należało około 20 osób, reprezentowane było prawie całe polityczne spektrum epoki Weimarskiej, przeważali urzędnicy (zobowiązani do służby lub zwolnieni przez reżim), ale także socjaliści, politycy, pedagodzy, katolicy i protestanci.
Pochodzenie nazwy.
Nazwa Krąg z Krzyżowej stworzona została przez Gestapo. Trzy najważniejsze spotkania Krzyżowian w latach 1942 i 1943 odbyły się właśnie na terenie majątku Helmutha Jamesa hrabiego von Moltke w Krzyżowej na Dolnym Śląsku, a Moltke uchodzi za główną postać Kręgu. Spotkań nie nagłaśniano, żeby nie wzbudzać podejrzeń, miały one charakter zjazdów rodzinnych lub koleżeńskich. Zbierano się w domu na wzgórzu, mieszkaniu Moltkego. Krzyżowiacy spotykali się również w innych miejscach (na przykład w Berlinie).
Wioska Krzyżowa liczy obecnie 200 mieszkańców, od 1945 należy do Polski. Od czasów powojennych do zmian ustrojowych w 1989 na terenie majątku Moltkego działał PGR. Teren pałacu jest wykorzystywany teraz przez "Fundację Krzyżowa dla Porozumienia Europejskiego" jako miejsce zbliżenia polsko-niemieckiego.
Opozycja i ruch oporu.
Główne działania podejmowane przez Krąg z Krzyżowej:
W listopadzie 1942 roku Moltke usłyszał sprawozdanie o obozach koncentracyjnych, w których Żydzi mordowani byli za pomocą gazu. Ale nie miał na to wpływu, bo jego urząd zagranica/wywiad głównej komendantury Wehrmachtu nie był za to odpowiedzialny, lecz SS.
Jako pracownik urzędu Abwehry (czyli wywiadu) odbywał częste podróże, uzasadnione oficjalnymi niby zleceniami: do Belgii, Holandii, Norwegii, Polski, także do neutralnej Szwecji i Turcji. Szukał kontaktów i znajdował tam je z przywódcami konspiracji, aby opowiadać, jak wygląda sytuacja w Niemczech i że istnieje tam też ruch oporu.
Sprzeciwy przeciwko rozkazom niezgodnym z prawem międzynarodowym zdradziły Moltkego. W styczniu 1944 aresztowany został przez Gestapo.
Inne grupy oporu.
Inne grupy oporu – jak na przykład te, które rekrutowały zwolenników z kręgów wojska niemieckiego (wokół Clausa Schenka hrabiego von Stauffenberg) – próbowały obalić system poprzez zamordowanie Hitlera (mord tyranów). Zamach 20 lipca 1944 nie udał się.
Zaraz po nim ruszyła fala prześladowań, w czasie której aresztowanych i straconych zostało wielu współpracowników Kręgu z Krzyżowej, chociaż wielu "Krzyżowian" – szczególnie Moltke – sprzeciwiało się mordowaniu tyranów.
Dalsze grupy oporu: socjaldemokraci i komuniści lub chrześcijanie też przeprowadziły pojedyncze akcje.
Zbiór cytatów.
"W Niemczech opozycja i opór przeciw narodowosocjalistycznej dyktaturze nie były w owym czasie skuteczne, ale mimo tego, na pewno nie były daremne. W Polsce, w sprzeciwie wobec dyktatury stalinowskiej, skutecznymi były."
"Planowaliśmy w Krzyżowej ośrodek pojednania i porozumienia. Pomimo jednak wcześniejszych prób, zdawaliśmy sobie sprawę, że jest wielce niepewne, czy rząd polski zezwoli nam na podjęcie jakichkolwiek działań w Krzyżowej. Wszak w krajach obozu socjalistycznego obowiązywała wersja, że istniał przecież tylko jeden ruch oporu przeciwko nazistowskim Niemcom – komunistyczny mianowicie."
Hasło "Europa" (obywatel i państwo).
"Myślę, że jest to nie do przyjęcia w porządku europejskim, że każdy z osobna człowiek jest wyizolowany i nastawiony na wielką wspólnotę, państwo. Odosobnienie odpowiada masie; człowiek staje w ten sposób częścią masy. W stosunku do tej dużej wspólnoty, państwa lub jeszcze większych wspólnot, tylko ten będzie miał prawdziwe poczucie odpowiedzialności, kto w małych wspólnotach w jakiejkolwiek formie ponosi odpowiedzialność. W przeciwnym razie rozwija się u tych, którzy poddają się rządzeniu, uczucie, że nikomu nie są winni odpowiedzialności poza klasą rządzących. – Takie tendencje mogą być stosowne w Rosji lub w krajach azjatyckich; porządek europejski jednak z nich nie wyrośnie"
"Myślę więc, że dla porządku europejskiego (…) konieczne jest, żeby w każdym z osobna obudzić uczucie odpowiedzialności za wszystko, co się dzieje; wynika z tego, że uważam za najlepszą tę organizację administracyjną, która zapewnia każdemu z osobna najszerszą swobodę działania dla uruchomienia poczucia odpowiedzialności i pędu w pomaganiu innym, i że także poza czystym sektorem administracyjnym godnym celem wydaje mi się duża ilość małych wspólnot. Nie znaczy to, że jestem zwolennikiem zamykania się w ciasnych kręgach stowarzyszenia. Związki, które mają na celu zaspokojenie własnych życzeń nie są stworzone po to, by umacniać świadomość odpowiedzialności każdego za wszystkich innych..."
Hasło "Fundacja".
"Myślę, że Krzyżowa – tak jak przewidziano – mimo wysokich progów zamku i towarzyszących mu obiektów nadal oddziałuje na okolicę, bo Krzyżowa w Krzyżowej bez Krzyżowej, Fundacja we wsi bez Wsi, moim zdaniem, nie miałaby szans powodzenia..."

</doc>
<doc id="556147" url="https://pl.wikipedia.org/wiki?curid=556147" title="Fundacja „Krzyżowa” dla Porozumienia Europejskiego">
Fundacja „Krzyżowa” dla Porozumienia Europejskiego

Fundacja „Krzyżowa” dla Porozumienia Europejskiego (niem. "Stiftung Kreisau für Europäische Verständigung") – organizacja promująca działalność międzynarodowego centrum spotkań i wymiany młodzieżowej oraz popularyzację dziedzictwa Kręgu z Krzyżowej.
Fundacja została założona w 1990 roku z inicjatywy Niemców, Polaków, Holendrów i Amerykanów, czujących się w obowiązku zachowania pamięci o Kręgu z Krzyżowej i jego dorobku. Fundacja jest politycznie niezależną organizacją pożytku publicznego z siedzibą w Krzyżowej koło Świdnicy na Dolnym Śląsku.
Wybór Krzyżowej jako miejsca o szczególnym znaczeniu historycznym nie był przypadkowy – w czasie II wojny światowej w tej miejscowości, w majątku rodowym hrabiów von Moltke działał „Krąg z Krzyżowej” (niem. "Kreisauer Kreis"). W tym miejscu 12 listopada 1989 odbyło się historyczne spotkanie premiera Tadeusza Mazowieckiego z kanclerzem Niemiec Helmutem Kohlem i została odprawiona Msza Pojednania. Mieszczące się tu centrum organizuje spotkania młodzieży, seminaria historyczne oraz imprezy kulturalne.
Międzynarodowe Centrum Spotkań Młodzieży.
Otwarte 11 czerwca 1998 Centrum mieści się w budynkach gospodarczych dóbr rodziny von Moltke.
Zachowano nazwy budynków, nadając im nowe funkcje:

</doc>
<doc id="556148" url="https://pl.wikipedia.org/wiki?curid=556148" title="Kanion Colca">
Kanion Colca

Kanion Colca – kanion rzeki Colca w regionie Arequipa, w Peru. Znajduje się około 100 km na północny zachód od miasta Arequipa.
Kanion, którego ściany wznoszą się z lewej strony na ponad 3200 m nad poziom rzeki, zaś z prawej – na 4200 m, według niektórych źródeł jest uważany za najgłębszy kanion na Ziemi (jest dwa razy głębszy od Wielkiego Kanionu Kolorado w USA). Kanion ma długość 120 kilometrów. Różnica poziomów między jego wlotem (3050 m n.p.m.) a wylotem (950 m n.p.m.) wynosi 2100 m. Dno kanionu przypomina krajobraz księżycowy, pokryty głazami i pozbawiony jakiejkolwiek roślinności.
Pierwsze przepłynięcie kanionu kajakiem nastąpiło w 1981 roku. Dokonali tego Polacy: Andrzej Piętowski (kierownik wyprawy) i Piotr Chmieliński – kajakarze, Jerzy Majcherczyk – kapitan pontonu, Stefan Danielski i Krzysztof Kraśniewski – załoga pontonu, Jacek Bogucki – filmowiec, Zbigniew Bzdak – fotograf z krakowskiego klubu kajakowego AGH „Bystrze” podczas wyprawy kajakowej Canoandes '79, wpisane zostało w 1984 roku do Księgi Rekordów Guinnessa. Uczestnicy wyprawy nadali w Kanionie Colca kilka nazw, zatwierdzonych następnie przez Instytut Geograficzny w Peru, np. Wodospady Jana Pawła II, Kanion Polaków czy Kanion Czekoladowy. Uczestnicy wyprawy nie zdołali jednak spenetrować górnego odcinka kanionu o długości 20 km, o nazwie Cruz del Condor. Rzeka Rio Colca gwałtownie rozbijająca się na głazach górnego odcinka ma tam zbyt niski poziom wody, więc nie można było w tym miejscu użyć kajaków czy pontonu. Spływ rozpoczęli 18 maja, a zakończyli – 12 czerwca. W czwartym dniu wyprawy, przy ataku na jedno z bystrzy, kajak Andrzeja Piętowskiego uległ uszkodzeniu uniemożliwiającemu dalsze płynięcie. Kierownik wyprawy dokończył ją na pontonie. Ze zdobywcami kanionu Colca spotkał się prezydent Peru Fernando Belaúnde Terry.
W sierpniu 2008 kolejna polska wyprawa, organizowana przez członków gliwickiego Akademickiego Klubu Turystycznego „Watra”, przebyła część kanionu od mostu łączącego Madrigal-Pinchollo do biwaku przed wodospadem Polonia. Odkryto gorące źródła (nazwane na cześć klubu AKT Watra) oraz wodospad Polonia. W tym samym czasie tę samą część kanionu przebyła grupa polsko-amerykańsko-peruwiańska Colca Condor 2008 pod kierownictwem Jerzego Majcherczyka. Wyprawę zorganizowaną przez AKT Watra opisuje książka Krzysztofa Mrozowskiego "W uścisku żywiołów. El Condor Rio Colca".

</doc>
<doc id="556152" url="https://pl.wikipedia.org/wiki?curid=556152" title="Msza Pojednania">
Msza Pojednania

Msza Pojednania – polsko-niemiecka msza w Krzyżowej, zainicjowana i celebrowana przez biskupa opolskiego Alfonsa Nossola 12 listopada 1989, w której udział wziął premier Polski Tadeusz Mazowiecki oraz kanclerz Niemiec Helmut Kohl. W czasie przekazania znaku pokoju szefowie obu rządów objęli się, co uznano za symboliczny początek nowego rozdziału i współpracy między obydwoma krajami. Mszę koncelebrowali wrocławski biskup pomocniczy Tadeusz Rybak oraz proboszcz z Grodziszcza Bolesław Kałuża. Przy ołtarzu znajdowali się ponadto Adalbert Kurzeja (opat klasztoru benedyktynów Maria Laach) i Paul Bocklet (dyrektor Biura Biskupów Niemieckich przy rządzie federalnym), dwaj przedstawiciele Kościoła ewangelickiego: biskup Heinz-Georg Binder i prałat Bocklet, którzy byli członkami delegacji niemieckiej, oraz Waldemar Pytel, pastor ewangelickiego Kościoła Pokoju w Świdnicy. 
Msza w Krzyżowej rozpoczęła się o 10.30. Dla wszystkich obecnych związana była z wielkimi oczekiwaniami i znaczną niepewnością, ponieważ miała być zarówno uroczystością religijną, jak i aktem politycznym. Polskie media określały ją najpierw jako polsko-niemiecką mszę polową. Program uroczystości mówił natomiast o »Mszy Pojednania« – »Messe um Aussöhnung«, w ten sposób utrwalił powszechnie później używane określenie. Dla Kohla i Mazowieckiego wspólna msza była czymś więcej niż tylko symbolicznym punktem kulminacyjnym wizyty państwowej. 
Szczególnym momentem Mszy Pojednania był znak pokoju, który przekazali sobie Tadeusz Mazowiecki i Helmut Kohl. Miał on wielorakie znaczenie symboliczne. Po pierwsze, był religijnym gestem dwóch chrześcijan, należącym do liturgii mszy świętej. Zarazem jednak był to gest polskiego premiera i niemieckiego kanclerza, dwóch szefów rządów, znak wzajemnego zrozumienia w obliczu wspólnej, pełnej konfliktów historii. Dawał też możliwość wielu innych interpretacji. Przez ówczesnych obserwatorów został bardzo różnie odczytany i bynajmniej nie spotkał się wówczas z jednomyślną aprobatą. Dopiero z czasem nabrał znaczenia politycznego. Określenie mszy w Krzyżowej 12 listopada 1989 roku mianem Mszy Pojednania zapisało się w zbiorowej pamięci, a znak pokoju przekazany sobie wówczas przez premiera Mazowieckiego i kanclerza Kohla urósł do rangi symbolu pojednania i nowego początku w dialogu polsko-niemieckim po 1989 roku. 
Cała wizyta kanclerza miała także przełożenie na konkretne działania – podpisano 11 dwustronnych umów oraz wydano "Wspólne oświadczenie", które było najobszerniejszą deklaracją polityczną od 1970 roku.

</doc>
<doc id="556157" url="https://pl.wikipedia.org/wiki?curid=556157" title="USS Ticonderoga (CG-47)">
USS Ticonderoga (CG-47)

USS Ticonderoga (CG-47) - amerykański krążownik rakietowy, pierwszy okręt typu "Ticonderoga". Była to pierwsza jednostka wyposażona w system kierowania ogniem AEGIS. Do budowy krążownika wykorzystano kadłub i wyposażenie zaprojektowane dla niszczycieli rakietowych typu "Spruance".
Stępkę położono 27 stycznia 1978 roku w stoczni Ingalls Shipbuilding w Pascagoula w stanie Missisipi. Wodowanie nastąpiło 25 kwietnia 1981 roku, a ochrzczony 16 maja tego roku na cześć Fortu Ticonderoga. Oddany do służby został 13 grudnia 1982 roku. Bazował w Norfolk w stanie Wirginia, a następnie, od 1996 roku w Pascagoula.
W czasie służby uczestniczył w operacjach "Southern Watch" i "Deny Flight". Wycofany ze służby 30 września 2004 roku.

</doc>
<doc id="556159" url="https://pl.wikipedia.org/wiki?curid=556159" title="Hockeyallsvenskan">
Hockeyallsvenskan



</doc>
<doc id="556175" url="https://pl.wikipedia.org/wiki?curid=556175" title="Max Amling">
Max Amling

Max Amling (ur. 28 kwietnia 1934 w Eibelstadt, zm. 7 kwietnia 2017 we Friedbergu) – niemiecki polityk i działacz związkowy, parlamentarzysta, działacz Socjaldemokratycznej Partii Niemiec (SPD).
Życiorys.
Pracował jako instalator. W latach 60. był etatowym działaczem Federacji Niemieckich Związków Zawodowych. Od 1952 członek SPD i jej organizacji młodzieżowej Jusos. Pełnił różne funkcje w strukturach partii i młodzieżówki w Eibelstadt i Augsburgu. Od 1972 do 1990 przez pięć kadencji był deputowanym do Bundestagu z ramienia SPD. Wybierany z listy tej partii w Bawarii.
W 1984 otrzymał Bawarski Order Zasługi.

</doc>
<doc id="556178" url="https://pl.wikipedia.org/wiki?curid=556178" title="HiFi">
HiFi



</doc>
<doc id="556181" url="https://pl.wikipedia.org/wiki?curid=556181" title="Electric Wizard">
Electric Wizard

Electric Wizard – doom metalowy zespół z Dorset, w Anglii, stworzony w 1993 roku. Zespół nagrał do tej pory 8 albumów studyjnych, z których dwa stały się ważnymi pozycjami w swoim gatunku muzycznym: "Come My Fanatics..." oraz "Dopethrone". Electric Wizard ma własny, odrębny styl, łączący cechy tradycyjnego doom metalu ze stonerem i sludgem, razem z tekstami mówiącymi zazwyczaj o okultyzmie, czarnoksięstwie, literaturze H.P. Lovecrafta, horrorach i marihuanie. W 2003 roku grupę opuściło dwóch z jej założycieli, Tim Bagshaw i Mark Greening, odchodząc do zespołu Ramesses i pozostawiając Jusa Oborna jako ostatniego z oryginalnego składu.
Historia.
Electric Wizard rozpoczął swoją działalność w Dorset, w Anglii, 1993 roku, kiedy gitarzysta Jus Oborn opuścił zespół Eternal/Thy Grief Eternal i połączył siły razem z basistą Timem Bagshawem i perkusistą Markiem Greeningiem.
W 1995 zespół podpisał umowę z Rise Above Records i wydał debiutancki album, Electric Wizard. Muzyka była w duchu tradycyjnego doom metalu i zebrała pozytywne recenzje. Rok później wydali piosenkę „Demon Lung”, jako split-singiel razem z Our Haunted Kingdom (późniejszy Orange Goblin). W 1997 roku zespół nagrał i wydał Come My Fanatics..., album który zdefiniował styl muzyczny Electric Wizard. Po roku, Man’s Ruin Records przedstawiła zespół amerykańskim słuchaczom poprzez wydanie EP "Chrono.Naut".
Trzy lata po wydaniu "Come My Fanatics..." członków Electric Wizard spotkała seria niepowodzeń. Mieli problemy z wymiarem sprawiedliwości – Oborn został aresztowany za posiadanie marihuany, Greening za napaść na oficera policji, Bagshaw dostał wyrok za kradzież. Mieli także problemy zdrowotne – Oborn uszkodził sobie bębenek w uchu podczas koncertu, stracił także opuszkę palca podczas majsterkowania w domu. Greening natomiast złamał obojczyk w wypadku motocyklowym. W tym okresie zespół wydał EP "Supercoven" dla Bad Acid Records.
Po uporaniu się z problemami, Electric Wizard wreszcie nagrał i wydał swój trzeci album, "Dopethrone", w 2000 roku. Styl tego albumu rozwinął się na bazie kompozycji znajdujących się na "Come My Fanatics..." i popchnął on doom metal w nowe muzyczne obszary. Następny album grupy, zatytułowany "Let Us Prey", został wydany w 2002 roku. To najbardziej eksperymentalne nagrania Electric Wizard, zawierające agresywne dźwięki zbliżone do sludge metalu. Po wydaniu albumu zespół rozpoczął niefortunne tournée po Ameryce Północnej, które doprowadziło do spięć między muzykami. Koncert finałowy trasy został ogłoszony jako ostatni występ Electric Wizard w ogóle, ale na szczęście okazało się to przedwczesną deklaracją. Electric Wizard powrócił następnie do Wielkiej Brytanii na tournée z Cathedral, podczas którego miejsce Greeninga zajął Justin Greaves (z Iron Monkey). W kwietniu 2003 roku Greening i Bagshaw odeszli z zespołu, aby założyć Ramesses.
W sierpniu 2003 roku Oborn ujawnił nowy skład Electric Wizard – perkusistę Justina Greavesa, drugą gitarzystkę Liz Buckingham (z 13 and Sourvein) i basistę Roba Al-Issa. W tym składzie zespół nagrał "We Live" w 2004 roku, podobną dźwiękowo do "Let Us Prey", ale w znacznie bardziej zwartym stylu. Opinie na temat albumu, wśród krytyków jak i fanów, były mieszane. Greaves opuścił zespół w 2006 roku i został zastąpiony przez Shauna Ruttera. W listopadzie 2007 roku Electric Wizard wydał swój szósty album, zatytułowany "Witchcult Today". W większości został nagrany na sprzęcie audio z lat 70. Dzięki "Witchcult Today" zespół uzyskał najlepszy od 2000 roku odzew fanów.
W listopadzie 2010 roku Electric Wizard wydał swój siódmy album studyjny - Black Masses.

</doc>
<doc id="556183" url="https://pl.wikipedia.org/wiki?curid=556183" title="Stadio Romeo Menti">
Stadio Romeo Menti

Stadio Romeo Menti to nazwa trzech stadionów we Włoszech:

</doc>
<doc id="556184" url="https://pl.wikipedia.org/wiki?curid=556184" title="Gaz błotny">
Gaz błotny

Gaz błotny – odkryty w 1776 przez Alessandra Voltę palny gaz, którego głównym składnikiem jest metan, powstający w wyniku beztlenowego rozkładu substancji organicznych w przyrodzie. Proces ten zachodzi często na bagnach lub mokradłach (stąd nazwa).
31 maja 1926 wybuchł gaz błotny zebrany na dnie jeziora Dobellus Mały (). Wybuch nastąpił prawdopodobnie wskutek obniżenia ciśnienia atmosferycznego spowodowanego przez burzę. Powierzchnia jeziora stała się niewidoczna z powodu pokrywającego ją materiału wyrzuconego z dna jeziora. Trwało to kilka tygodni, dopóki ziemia nie opadła na dno.

</doc>
<doc id="556186" url="https://pl.wikipedia.org/wiki?curid=556186" title="Język prasemicki">
Język prasemicki

Język prasemicki – rekonstruowany wspólny prajęzyk Semitów, z którego wywodzą się wszystkie współczesne i historyczne języki semickie. Język prasemicki rozwinął się, obok staroegipskiego oraz praberberyjskiego i praczadyjskiego ze wspólnego przodka rodziny afroazjatyckiej – języka praafroazjatyckiego.
Chronologia.
Najstarszym poświadczonym w piśmiennictwie językiem z rodziny semickiej jest język akadyjski, którego najwcześniejsze zabytki pochodzą z drugiej połowy III tysiąclecia p.n.e. Język ten był już wtedy wyraźnie wykształcony i różnił się od rekonstruowanego języka prasemickiego. Zakłada się, że rozpad wspólnego języka Semitów nastąpił kilka stuleci wcześniej, a więc na przełomie IV i III tysiąclecia p.n.e.
Pewnych informacji na temat chronologii języka prasemickiego dostarcza też analiza historii ludów posługujących się językiem najbliżej spokrewnionym z rodziną semicką, tj. językiem staroegipskim. Najstarsze zabytki tego języka pochodzą z okresu wczesnodynastycznego – końca IV tysiąclecia p.n.e., szczątkowo także z czasów kultury Nagada II kilka stuleci wcześniej. Ponieważ kultura Nagada, bezpośrednio poprzedzająca zjednoczony Egipt faraonów, zachowywała względną ciągłość i rozciągała się na całym obszarze zamieszkanym w czasach historycznych przez Egipcjan, zwykle łączy się ją z językiem egipskim. Każe to przypuszczać, że oddzielił się on się od języka Semitów w V tysiącleciu p.n.e. Tak więc czas istnienia i niezależnego rozwoju jednolitego języka prasemickiego datuje się na V i IV tysiąclecie p.n.e.
Trzeba jednak jasno powiedzieć, że próby datowania tak odległych zjawisk językowych obarczone są sporym błędem. Najlepszym dowodem tego jest fakt istnienia kilku sprzecznych ze sobą teorii na ten temat. Przykładowo Joseph Greenberg datuje wyodrębnienie się języka staroegipskiego na okres jeszcze przed VII tysiącleciem p.n.e., a językowi prasemickiemu każe oddzielać się raczej od dialektów pralibijsko-berberskich (od języka praberberyjskiego).
Praojczyzna i kontakty językowe.
Znalezienie odpowiedzi na pytanie o pierwotną siedzibę ludów posługujących się językiem prasemickim możliwe jest częściowo dzięki analizie starych zapożyczeń językowych. Niektóre rdzenie wyrazowe w rekonstruowanym praleksykonie tego języka wykazują zbieżność z analogicznymi formami w języku sumeryjskim, a także praindoeuropejskim. Zasadne jest więc założenie, że pierwotna siedziba użytkowników języka prasemickiego znajdowała się na obszarach przyległych do siedzib Sumerów i Indoeuropejczyków. W IV tysiącleciu p.n.e. cywilizacja Sumeru kwitła na terenach Mezopotamii w dolinie Eufratu i Tygrysu (cywilizacja Okresu Uruk). Nie znamy dokładnej siedziby ludów indoeuropejskich w tym czasie, istnieją jednak hipotezy łączące te ludy z kulturą grobów kurhanowych z terenów na północ od Morza Czarnego (zob. teoria kurhanowa), a także z jej późną odmianą kulturą grobów jamowych, sięgającą na Kaukaz i północno-wschodnią Azję Mniejszą. Colin Renfrew wysunął też hipotezę na temat pierwotnej siedziby Indoeuropejczyków właśnie na terenach Azji Mniejszej (zob. hipoteza anatolijska). Ponieważ zdaniem niektórych badaczy zakres wspólnego słownictwa języka prasemickiego i języków praindoeuropejskiego i sumeryjskiego zdaje się sugerować kontakty handlowe i gospodarcze wspólnoty prasemickiej z Sumerem i wczesnymi ludami indoeuropejskimi, istnieją hipotezy lokalizujące praojczyznę Semitów na obszarze Półwyspu Arabskiego lub bardziej na północ – na terenach Syrii i Palestyny.
Współgra to z niektórymi hipotezami dotyczącymi kierunków rozprzestrzeniania się języków afroazjatyckich, do których należą języki semickie. Za praojczyznę tych pierwszych uznaje się często tereny Rogu Afryki. Zgodnie z tą hipotezą pierwotny język praafroazjatycki rozpadł się w wyniku wędrówek posługujących się nim ludów na Półwysep Arabski oraz na zachód ku zachodnim wybrzeżom Afryki. Język egipski uważany jest przez niektórych za powstały w wyniku nałożenia się późnych (egipsko-semickich) dialektów języka praafroazjatyckiego na nilo-saharyjski substrat językowy, nie można więc wykluczyć migracji ludów z Półwyspu Arabskiego w kierunku Egiptu na początku V tysiąclecia p.n.e., w wyniku czego język prasemicki oddzielił się od staroegipskiego. Inne hipotezy umiejscawiają wprawdzie praojczyznę języka praafroazjatyckiego na obszarach Bliskiego Wschodu, w tym Półwyspu Arabskiego, są one jednak mniej popularne.
W świetle wspomnianych wyżej wyników badań lingwistycznych Josepha Greenberga, wczesne dialekty egipsko-libijsko-berberskie oddzieliłyby się od języka praafroazjatyckiego jako pierwsze w wyniku wędrówki ludów z Rogu Afryki do Egiptu i dalej na zachód. Język prasemicki miałby wówczas powstać w wyniku ekspansji wczesnych Semitów na północ, właśnie na Półwysep Arabski i tereny Bliskiego Wschodu.
Istnieją też – współcześnie bardzo popularne – teorie umiejscawiające praojczyznę języków afroazjatyckich na Saharze na północ od jeziora Czad lub między wyżyną Tibesti a Darfurem. Hipotezy te zwykle uznają wyodrębnienie się języka staroegipskiego za niezależne od rozwoju języków semickich. W świetle tych hipotez ludy mówiące wczesnymi językami afroazjatyckimi (tj. późnymi dialektami języka praafroazjatyckiego) rozprzestrzeniłyby się z tak zlokalizowanej praojczyzny zarówno do Egiptu, jak i na tereny Rogu Afryki oraz dalej na Półwysep Arabski, gdzie rozwinąłby się język prasemicki. Tak więc w świetle większości hipotez praojczyzna Semitów na Bliskim Wschodzie wydaje się prawdopodobna.
Trzeba w tym miejscu zwrócić również uwagę, że języki semickie występują, tak obecnie, jak i w czasach historycznych, również na obszarze Rogu Afryki (języki etiopskie, w tym język amharski). Uważa się, że dotarły one na te tereny w wyniku (wtórnej) migracji z Półwyspu Arabskiego. Rozpad języka prasemickiego i wyodrębnienie się poszczególnych starożytnych języków semickich pod koniec IV tysiąclecia p.n.e. nastąpiłby wtedy właśnie w wyniku rozprzestrzenienia się wczesnych Semitów na obszarze od Rogu Afryki na południu po Izrael i Fenicję na północy.
Morfologia.
Język prasemicki posiadał typową dla języków afroazjatyckich budowę rdzeniowo-spółgłoskową, w której nośnikiem znaczenia wyrazu jest określone zestawienie spółgłosek. Uściślenie znaczenia i formy gramatycznej wyrazu następowało poprzez wstawienie określonych samogłosek (zob. alternacja). Ponieważ w starożytnych językach semickich samogłoski nie były zapisywane (podobnie jak nie zapisuje się ich i dziś m.in. w języku arabskim i hebrajskim), nie znamy dokładnej wymowy wyrazów w tych językach. Do celów akademickich w starożytne wyrazy w językach semickich wstawia się samogłoski według umownego wzoru, tak aby można je było wymówić; jest to jednak współczesna konwencja, nie nadaje się więc do analizy z punktu widzenia językoznawstwa historycznego. Nie można też zrekonstruować brzmienia wyrazów w tych językach na podstawie analizy porównawczej istniejących obecnie języków semickich, ponieważ poszczególne języki semickie wykształciły własne systemy uściślania znaczenia i formy gramatycznej wyrazu za pomocą określonych samogłosek. Przykładowo utworzenie przymiotnika "mądry" od prasemickiego rdzenia *"km" (=być mądrym) wymaga w języku arabskim zastosowania wzoru XaXīX, a więc akīm (حكيم), natomiast w języku hebrajskim wzoru XaXaX, a więc akam (חָכָם). Z tego też względu udało się zrekonstruować w języku prasemickim najczęściej jedynie same rdzenie wyrazów – owo zestawienie spółgłosek, będące nośnikiem znaczenia wyrazu. Aczkolwiek udało się zrekonstruować pełny system fonemów języka prasemickiego, trudno wyrokować o konkretnej funkcji poszczególnych samogłosek w uściślaniu znaczenia wyrazu. Nieliczne rekonstrukcje form poszczególnych wyrazów, w odróżnieniu od rekonstrukcji rdzeni, są więc bardzo dyskusyjne.
Fonetyka i fonologia.
W rekonstrukcji języka prasemickiego zaproponowano istnienie trzech krótkich samogłosek "a", "i", "u" oraz odpowiadających im samogłosek długich "ā", "ī", "ū" – system ten zachował się bez większych zmian w języku arabskim klasycznym (we współczesnych dialektach języka arabskiego występują już dyftongi o zmienionej wymowie, na przykład istnieje tendencja do wymowy dyftongu "aj" jako "ej", stąd "Bayrūt" /بيروت/ często wymawia się "Beyrūt" = "Bejrut").
Zaproponowano też 29 spółgłosek:
Trzeba jednak pamiętać, że powyższą rekonstrukcję oparto głównie na systemie fonologicznym języka arabskiego i część specjalistów wysuwa co do niej zastrzeżenia. Dyskusyjne jest na przykład występowanie w języku prasemickim spółgłosek zębowych szczelinowych. Nie jest jasne, czy spółgłoski emfatyczne były faryngalizowane czy ejektywne. Możliwe również, że /š/ było wymawiane jak /s/.
Zmiany fonetyczne w językach pochodnych.
Poniższa tabela zestawia regularnie odpowiadające sobie spółgłoski w języku prasemickim i wybranych językach semickich.
Praleksykon i wnioski na temat kultury prasemickiej.
Ze względu na niepotwierdzony, domniemany charakter badań etymologicznych wyciąganie wniosków o kulturze prasemickiej na podstawie rekonstruowanego słownika języka prasemickiego obarczone jest pewnym ryzykiem błędu (zobacz uwagi w haśle "prajęzyk"). Podobnie – jak wspomniano wyżej – dyskusyjna jest też sama rekonstrukcja poszczególnych wyrazów. Tym niemniej analizy takie są prowadzone i chociaż należy je traktować z ostrożnością (jako uzasadnione przypuszczenie), mogą one udzielić pewnych wskazówek na temat sposobu i warunków życia wczesnych ludów semickich.
Społeczeństwo.
Rekonstrukcja wyrazów na oznaczenie pokrewieństwa sugeruje, że kultura prasemicka była patriarchalna. Chociaż wyrazy na oznaczenie ojca i matki są różne (*"ab" i *"imm"), wyraz oznaczający córkę *"bint-" jest formą rodzaju żeńskiego rzeczownika „syn” (*"bn-"), a „siostra” *"-" to forma żeńska wyrazu „brat” (*"-"). Zrekonstruowano oddzielne formy na oznaczenie ojca męża (*"am") i ród ojca (*"amm-"), żeńskie odpowiedniki są natomiast ich derywatami. Można też zrekonstruować wyraz na oznaczenie wdowy (*"almanat-"), nie istnieje jednak wspólna prasemicka nazwa wdowca.
Społeczeństwo prasemickie było prawdopodobnie podzielone na warstwy. Istnieje bowiem wspólna nazwa króla lub księcia (odtworzono dwa wyrazy: *"śarr-" i *"malk"), pana, władcy (*"bal") i niewolnicy (*"amat-"). Ponieważ ten ostatni wyraz nie ma męskiego odpowiednika, przypuszcza się, że mężczyźni nie byli brani do niewoli; jeśli założyć, że niewolników pozyskiwano jako jeńców wojennych, mężczyźni byli na wojnie zabijani.
Gospodarka.
Produkcja żywności.
W języku prasemickim zrekonstruowano wiele rdzeni odnoszących się do rolnictwa, co sugeruje, że było ono podstawą gospodarki. Istnieje wiele wspólnych semickich wyrazów na oznaczenie czynności rolniczych: pola (*"aql-") były orane (*"rţ"), zasiewane (*"dr") i zbierano z nich plony (*"śd"), ziarno było młócone (*"dyš"), oddzielane od plew (*"đrw") i wyrabiano z niego mąkę (*"qam-").
Zrekonstruowano też wspólne nazwy kilku produktów rolniczych, mogące rzucić światło na środowisko naturalne wczesnych ludów semickich (jest to jednak zagadnienie bardzo dyskusyjne – zob. uwagi na temat praleksykonu i praojczyzny w haśle "prajęzyk"). Zgodnie z tą rekonstrukcją Prasemici znali figi (*"tin"), czosnek (*"um"), cebulę, palmy (*"tamr-" albo *"tamar-"), pistacje (*"buţn-"), migdały (*"aqid-"), kminek (*"kammun-"). Zbierali winogrona (*"inab") z winorośli (*"gapn-") w winnicach (*"karm-" albo *"karn-") i wyrabiali z nich wino (*"wayn").
Hodowla zwierząt.
Na podstawie zrekonstruowanego semickiego praleksykonu można też wyciągnąć wnioski na temat zwierząt hodowlanych znanych Prasemitom. Istnieją wspólne semickie nazwy owcy (*"immar"), kozy (*"inz-"), a także wołu (*"alp") i byka (*"awr-"). Istnieją także prasemickie nazwy świni (*"zr" albo *"nzr"), psa (*"kalb-") i osła (tu dwa oddzielne wyrazy na samca *"imār-" i samicę *"atān").

</doc>
<doc id="556189" url="https://pl.wikipedia.org/wiki?curid=556189" title="Chievo Verona">
Chievo Verona



</doc>
<doc id="556190" url="https://pl.wikipedia.org/wiki?curid=556190" title="Stadio Marcantonio Bentegodi">
Stadio Marcantonio Bentegodi

Stadio Marcantonio Bentegodi – stadion piłkarski znajdujący się w Weronie we Włoszech. 
Swoje mecze rozgrywają na nim zespoły Chievo Werona i Hellas Werona. Jego pojemność wynosi 45 000.

</doc>
<doc id="556191" url="https://pl.wikipedia.org/wiki?curid=556191" title="Kamienie syntetyczne">
Kamienie syntetyczne

Syntetyczne kamienie szlachetne (syntetyki) – krystaliczne produkty wytworzone przez człowieka, których właściwości fizyczne i chemiczne w dużym stopniu zgadzają się z własnościami prawdziwych kamieni szlachetnych, będącymi ich wzorcem.
Dziś nie istnieje już żaden kamień szlachetny czy kamień ozdobny, którego nie dało by się sztucznie naśladować. Powszechnie jest znanych ponad tuzin różnych metod syntezy, a wiele innych metod nie jest publikowanych, gdyż niektóre firmy trzymają w tajemnicy swoje metody produkcji. Szczególnym rodzajem imitacji są sztucznie wyprodukowane kamienie nieposiadające naturalnego wzorca.
Obowiązująca definicja, zgodna z ustaleniami międzynarodowymi zawartymi w „Wytycznych dotyczących kamieni szlachetnych, ozdobnych, pereł i korali” (RAL 560 A5 z 1963 r. i RAL 560 A5E z 1970 r.):

</doc>
<doc id="556192" url="https://pl.wikipedia.org/wiki?curid=556192" title="Prasemici">
Prasemici



</doc>
<doc id="556193" url="https://pl.wikipedia.org/wiki?curid=556193" title="U.S. Triestina Calcio">
U.S. Triestina Calcio



</doc>
<doc id="556194" url="https://pl.wikipedia.org/wiki?curid=556194" title="Kultura prasemicka">
Kultura prasemicka



</doc>
<doc id="556195" url="https://pl.wikipedia.org/wiki?curid=556195" title="Kasia Kurzawska">
Kasia Kurzawska

Kasia Kurzawska, właśc. Katarzyna Kurzawska (ur. 8 lipca 1982 w Poznaniu) – polska wokalistka.
Życiorys.
Jako dziecko śpiewała w zespole i brała udział w konkursach wokalnych. Później zaczęła pierwsze próby z pisaniem tekstów i muzyki do piosenek religijnych. W październiku 2003 została wokalistką zespołu SOFA. Pierwszy koncert z SOFĄ zaśpiewała 8 stycznia 2004. Natomiast 12 maja 2006 roku ukazała się debiutancka płyta zespołu pod tytułem "Many Stylez", na której Kurzawska oprócz śpiewu jest także współautorką tekstów i muzyki.
W 2005 roku współpracowała z zespołem Kobranocka na płycie "Sterowany jest ten świat". W 2006 roku, wraz z zespołem SOFA, zaśpiewała utwór "S.Dreams", a także solo, utwór "Close Your Eyes" na trzeciej płycie Andrzeja Smolika pt. "3". Wzięła również udział w pierwszym polskim koncercie z serii MTV Unplugged zarejestrowanym w listopadzie 2006 roku, towarzysząc Kayah.

</doc>
<doc id="556196" url="https://pl.wikipedia.org/wiki?curid=556196" title="Stadio Nereo Rocco">
Stadio Nereo Rocco

Nero Rocco – stadion piłkarski znajdujący się w mieście Triest we Włoszech. 
Swoje mecze rozgrywa na nim zespół Triestina Calcio. Jego pojemność wynosi 31 350.

</doc>
<doc id="556199" url="https://pl.wikipedia.org/wiki?curid=556199" title="Tomasz Organek">
Tomasz Organek

Tomasz Organek (ur. 30 listopada 1976 w Suwałkach) – polski muzyk, kompozytor, piosenkarz i autor tekstów. Członek Akademii Fonograficznej ZPAV, współzałożyciel i członek zespołu SOFA, twórca projektu Ørganek.
Życiorys.
Wczesne lata.
Urodził się w Suwałkach. Jego ojciec był wykształconym muzykiem, śpiewał oraz grał na gitarze i perkusji, matka zaś była wokalistką w zespole ludowym Podlaskie Kukułki. Dorastał w Raczkach, gdzie uczęszczał do szkoły podstawowej. Ukończył suwalskie III Liceum Ogólnokształcące im. Alfreda Lityńskiego. Kiedy był nastolatkiem, zmarł jego ojciec.
W 2001 ukończył filologię angielską na UMK w Toruniu. Przez dwa lata pracował jako nauczyciel. Kształcił się muzycznie na Akademii Muzycznej w Katowicach na Wydziale Jazzu i Muzyki Rozrywkowej, w klasie gitary elektrycznej.
Kariera.
Kariera z zespołem Sofa.
Jest jednym z założycieli zespołu SOFA, w którym gra na gitarze i śpiewa obok Kasi Kurzawskiej i MC S.T.U.B. Na debiutancką płytę zespołu zatytułowaną "Many Stylez" napisał większość tekstów oraz część muzyki. W 2007 wraz z pozostałymi muzykami otrzymał nagrodę polskiego przemysłu fonograficznego „Fryderyka” w kategorii „Nowa twarz fonografii”.
W 2009 grupa wydała drugi album długogrający pt. "DoReMiFaSoFa", a w 2012 – trzeci pt. "Hardkor i disko", w której udzielił się jako kompozytor, autor tekstów i producent.
Kariera solowa.
Jako gitarzysta Organek wystąpił gościnnie na płycie zatytułowanej "Sequel" autorstwa duetu Jacaszek/Miłka. W 2006 zagrał gościnnie na płycie Andrzeja Smolika pt. "3", z kolei w 2009 na albumie Kayah pt. "Skała". W 2010 zaśpiewał w utworze „Mind Goes Blank” z płyty "Fox Box" Foxa, z którym zdobył nagrodę jury festiwalu TOPtrendy 2010. Rok później zaśpiewał w utworze „Communication Breakdown” Foxa, z którym zdobył nagrodę jury festiwalu WOW! Orange Music Festival 2011.
W 2013 powołał zespół pod nazwą Ørganek. Rok później nakładem wytwórni muzycznej Mystic Production ukazał się debiutancki album zespołu zatytułowany "Głupi". Pierwszy singel z płyty, piosenka „Kate Moss”, dotarł na pierwsze miejsce listy przebojów NRD – Najlepsza Rockowa Dwudziestka radia Eska Rock. Otrzymał również dwie nagrody Prezydenta Miasta Torunia w ramach festiwalu Toruńskie Gwiazdy w kategorii "Nadzieja roku 2014" oraz "Płyta roku 2014". Również w 2014 zespół wystąpił na koncertach z cyklu "Męskie Granie" oraz na "Orange Warsaw Festival", gdzie zaprezentował nagrania z debiutu płytowego.
22 października 2014 został uhonorowany Nagrodą Muzyczną Programu 3 Polskiego Radia im. Mateusza Święcickiego. W grudniu otrzymał Nagrodę Artystyczną Miasta Torunia im. Grzegorza Ciechowskiego. W czerwcu 2017, w czasie obchodów związanych ze świętem Miasta Toruń, został uhonorowany przez mieszkańców miasta Torunia, odsłaniając swoją Katarzynę w Piernikowej Alei Gwiazd. W czerwcu 2018 odebrał Nagrodę Stowarzyszenia Autorów ZAiKS na 55. Krajowym Festiwalu Polskiej Piosenki w Opolu za „najlepszy tekst” (do piosenki „5 rano”).
Zmaga się z depresją. W 2021 przyznał, że od kilku lat korzysta z pomocy psychoterapeuty, a w czasie pandemii COVID-19 w latach 2020–2021 odbył intensywniejszą terapię.

</doc>
<doc id="556204" url="https://pl.wikipedia.org/wiki?curid=556204" title="Stadio Olimpico di Torino">
Stadio Olimpico di Torino

Stadio Olimpico di Torino – stadion wielofunkcyjny znajdujący się w mieście Turyn we Włoszech.
Swoje mecze rozgrywa na nim zespół Torino FC. Jego pojemność wynosi 27 168.
W 2006 był główną areną zmagań Zimowych Igrzysk.
__SPIS__

</doc>
<doc id="556205" url="https://pl.wikipedia.org/wiki?curid=556205" title="Stadio Olimpico">
Stadio Olimpico



</doc>
<doc id="556206" url="https://pl.wikipedia.org/wiki?curid=556206" title="Svenska hockeyligan">
Svenska hockeyligan

Svenska hockeyligan (ang. Swedish Hockey League, pol. Szwedzka Hokejowa Liga) – najwyższa klasa ligowych rozgrywek hokeja na lodzie w Szwecji.
Historia.
Jako trzecia klasa ligowa funkcjonuje od sezonu 2000. W latach 1944-1975 jako pierwsza liga szwedzka funkcjonował Division 1 (w latach 1975-1999 był drugą klasą rozgrywkową, po czym zastąpiła ją Allsvenskan). Od 1999 roku Division 1 to trzeci poziom ligowy w Szwecji.
W przeszłości od sezonu 1975/1976 do 2012/2013 rozgrywki funkcjonowały pod nazwą Elitserien.
17 czerwca 2013 oficjalnie dokonano przemianowania nazwy rozgrywek z Elitserien na Svenska hockeyligan (SHL), przy czym w ujęciu międzynarodowym liga funkcjonuje pod nazwą Swedish Hockey League. Zmiana była podyktowana względami konkurencyjności wobec nazewnictwa rozgrywek NHL i KHL.
Liga należy do międzynarodowego stowarzyszenia Hockey Europe. W latach 2006-11 liga przewodziła w Europie jako najliczniej oglądane rozgrywki hokejowe (najwyższy współczynnik średniej widzów na mecz). Ranking IIHF z lipca 2011 wykazał w Elitserien najniższy współczynnik zależności, dowodzący, że rozgrywkom jest najbliżej z wszystkich do stanu idealnego wyrównania poziomu sportowego rozgrywek.
Do 2015 w lidze grało 12 drużyn. Od 2015 występuje 14 zespołów.
Puchary i trofea.
Po zakończeniu sezonu rokrocznie przyznawanych jest szereg nagród indywidualnych:

</doc>
<doc id="556207" url="https://pl.wikipedia.org/wiki?curid=556207" title="Stadio Marc Antonio Bentegodi">
Stadio Marc Antonio Bentegodi



</doc>
<doc id="556208" url="https://pl.wikipedia.org/wiki?curid=556208" title="Stadio Delle Alpi">
Stadio Delle Alpi



</doc>
<doc id="556209" url="https://pl.wikipedia.org/wiki?curid=556209" title="Stadio Comunale">
Stadio Comunale



</doc>
<doc id="556210" url="https://pl.wikipedia.org/wiki?curid=556210" title="Armando Petit">
Armando Petit



</doc>
<doc id="556213" url="https://pl.wikipedia.org/wiki?curid=556213" title="Kara śmierci w Czechach">
Kara śmierci w Czechach

W Czechach prawo nie przewiduje kary śmierci. Była ona stosowana w Czechosłowacji zarówno w okresie międzywojennym, jak i pod rządami komunistów. Metodą egzekucji było powieszenie.
Prezydent Tomáš Garrigue Masaryk deklarował się jako przeciwnik kary śmierci, jednak nie skorzystał z prawa łaski w stosunku do kilkunastu skazanych. Darował życie natomiast około 400 skazanym.
Po komunistycznym puczu w lutym 1948 r. kara śmierci była jednym z instrumentów represji politycznych. W ciągu kilku lat "w majestacie prawa" zamordowano wówczas kilkaset osób. Byli wśród nich m.in. gen. Heliodor Píka, Milada Horáková, Rudolf Slánský i inni.
Ostatni wyrok za przestępstwa polityczne wykonano w 1961 roku.
Ostatni raz wyrok śmierci w Czechosłowacji wykonano w Bratysławie w 1989 r., kiedy Štefan Svitek został stracony za potrójne zabójstwo. Ostatnia egzekucja na kobiecie (Olga Hepnarová) miała miejsce w 1975 r. w więzieniu Pankrac w Pradze.
Ostatnim skazanym na karę śmierci był Zdeněk Vocásek, skazany za podwójne zabójstwo i usiłowanie zabójstwa. 2 sierpnia 1990 roku w związku ze zniesieniem kary śmierci, sąd miejski w Pradze zmienił wyrok na dożywotnie pozbawienie wolności.
Kara śmierci została definitywnie zniesiona 1 czerwca 1990.

</doc>
<doc id="556214" url="https://pl.wikipedia.org/wiki?curid=556214" title="Stadio Comunale (Turyn)">
Stadio Comunale (Turyn)



</doc>
<doc id="556216" url="https://pl.wikipedia.org/wiki?curid=556216" title="Chillout">
Chillout

Chillout (także chill out) – gatunek muzyczny, w którego skład wchodzi wiele spokojnych stylów tworzonych przez artystów i producentów sceny muzyki elektronicznej.
"Chilloutem" jest zarówno wolniejszy house, niektóre formy muzyki tranceowej, ambient, jak i nu jazz, trip-hop, downtempo czy instrumentalny hip-hop. Pojęcie powstało w latach 90. XX wieku ze slangowego określania relaksowania się.
Mimo iż "chillout" często pojmowany jest jako muzyka do słuchania i relaksu, istnieje kultura ściśle związana z tym nurtem, występująca w wielu klubach i barach, najczęściej z futurystycznymi dekoracjami lub w stylu retro.
Z pojęciem tym związany jest także termin "chill out room" oznaczający pomieszczenie w klubie, w którym – w przeciwieństwie do pomieszczenia z parkietem do tańca – klubowicze mogą odpocząć przy relaksującej muzyce, której czasem towarzyszą wizualizacje.

</doc>
<doc id="556218" url="https://pl.wikipedia.org/wiki?curid=556218" title="Krawiec">
Krawiec

Krawiec – rzemieślnik, zajmujący się szyciem (ręcznie – igłą lub maszyną) bielizny oraz odzieży, z tkaniny, dzianiny i sukna.
Krawiec jest to rzemieślnik szyjący odzież na miarę dla indywidualnego odbiorcy. Krawiec miarowy wykonuje cały cykl technologiczny od opracowania szablonu do gotowego wyrobu.

</doc>
<doc id="556219" url="https://pl.wikipedia.org/wiki?curid=556219" title="Stadio Olimpico (Turyn)">
Stadio Olimpico (Turyn)



</doc>
<doc id="556221" url="https://pl.wikipedia.org/wiki?curid=556221" title="Olga Hepnarová">
Olga Hepnarová

Olga Hepnarová (ur. 30 czerwca 1951 w Pradze, zm. 12 marca 1975 tamże – więzienie Pankrác) – czechosłowacka masowa morderczyni, która wjechała ciężarówką w przechodniów, zabijając osiem osób. Ostatnia kobieta skazana w Czechosłowacji na karę śmierci.
Dzieciństwo.
Olga pochodziła z bogatej rodziny, ojciec był urzędnikiem bankowym, matka wziętą dentystką. Rodzice, mówiła Olga w czasie późniejszego procesu, traktowali ją gorzej niż siostrę; Olga mówiła o sobie „ludzki podnóżek”, Prügelknabe, otloukánek (chłopiec do bicia, kozioł ofiarny), popychadło. W liście do mediów napisała: „Mam przezwiska: Smoczyca (bo musiałam walczyć ze wszystkimi), Mumia, Tarzan, Połamany Anioł, Kamienny Kwiatek, Śpiąca Panna”.
W wieku 13 lat (15 czerwca 1964) próbowała popełnić samobójstwo. Następnie dziewczyna była leczona psychiatrycznie w zamkniętym zakładzie w Oparzanach; próbowała stamtąd uciec. Złapana przez sanitariuszy szpitala była maltretowana. Została też pobita do krwi przez kilka agresywnych pacjentek szpitala. W aktach medycznych nie odnotowano u niej choroby psychicznej. Lekarze uznali ją za zdrową, a seksuolodzy orzekli, że jej seksualność nie plasuje się ani jako homo-, ani jako heteroseksualna. Była postrzegana jako chłopczyca. W wieku 14 lat paliła 5 papierosów dziennie.
W czasie późniejszych przesłuchań Olga przyznała się do podpalenia domku letniskowego rodziców w Zábrodí w 1970. Intencją były zemsta na ojcu i przerwanie kłótni rodziców.
Dorosłe życie.
Po skończeniu szkoły podstawowej przez cztery lata przyuczała się do zawodu artystycznej introligatorki. Za pierwszym razem zdała egzamin na prawo jazdy.
Szybko wyprowadziła się z domu, jeszcze jako nastolatka zaczęła żyć na własny rachunek. Odwiedzana przez kochanki nie potrafiła zbudować stałej relacji. Zdaniem Petra Kazdy mogło być to spowodowane zespołem Aspergera. Lubiła czytać Jeana-Paula Sartre'a, Alberta Camusa, Franza Kafkę, Freuda, Nezvala, Rilkego. Z pomocą matki kupiła w 1971 ziemię w Olešku.
Zatrudniła się jako kierowca w Zakładach Transportowych Poczt i Telekomunikacji, następnie przeszła do komunikacji miejskiej.
Na początku roku 1973 sprzedała swoją chatkę i zamieszkała w hotelu robotniczym w Pradze. W ostatnich miesiącach przed morderstwem Olga zaprzyjaźniła się z Miroslavem Davidem. Jego zdaniem „Olga strasznie chciała żyć cicho jak myszka, ale impertynencja świata sprawiła, że było inaczej. Kiedy nie mogła spełnić pragnienia, by żyć, zapragnęła zabijać”.
Wykluczenie ze społeczeństwa sprawiło, że Olga chciała się na nim zemścić. Na początku planowała wspiąć się na którąś z wysokich budowli na placu Wacława i strzelać do ludzi. Myślała też o doprowadzeniu do wykolejenia pociągu. Nie miała jednak możliwości, by tego dokonać.
Zbrodnia.
Kupiła od studenta medycyny ludzką czaszkę, którą woziła na desce rozdzielczej. Do środka wkładała zapaloną świeczkę. Matka pomogła jej wstawić do czaszki ludzkie zęby, do czego przyznała się w czasie procesu. 9 lipca 1973 roku zepchnęła trabanta ze zbocza koło Oleška, następnego dnia stała się właścicielką samochodu marki Praga RN. Wysłała dwa listy do redakcji pism „Svobodné slovo” i „Mlady svět”, napisane dwa dni wcześniej: 
10 lipca 1973 celowo wjechała ciężarówką marki Praga RN w grupę ludzi stojących na przystanku tramwajowym w praskich Holešovicach, zabijając 8 osób (3 osoby zginęły na miejscu, 5 zmarło w wyniku obrażeń) i raniąc 12 kolejnych – przy ulicy Obrońców Pokoju na przystanku było około 30 osób. Nie próbowała uciec z miejsca zdarzenia, funkcjonariuszowi, który pierwszy dotarł na miejsce, powiedziała, że czynu dokonała z rozmysłem. Badanie krwi nie wykazało obecności alkoholu i narkotyków.
Proces.
Proces trwał pięć dni. Twierdziła, że gdyby było to możliwe, powtórzyłaby swój czyn, żałowała, że ofiar nie było więcej. W czasie procesu oświadczyła, że wrogość do społeczeństwa wynikała z powodu jej niezrozumienia. Początkowo uważano, że Olga może być związana z antykomunistycznym ruchem, który próbuje pokazać słabość systemu. Ta możliwość została jednak wykluczona. Lekarze ocenili jej inteligencję jako ponadprzeciętną.
Uznana za zdrową psychicznie została 6 kwietnia 1974 skazana na karę śmierci i powieszona 12 marca 1975 w więzieniu na Pankrácu po odmowie ułaskawienia przez premiera Lubomíra Štrougala, który zastępował chorego prezydenta Ludvika Svobodę. Nie odwoływała się od wyroku; zrobiła to jej matka, lecz prośba została rozpatrzona negatywnie. Na krótko przed wykonaniem wyroku zaczęła mówić, że Olga Hepnarová umarła, a ona nazywa się Sandy Winiferowá.
Film.
W 2016 Tomáš Weinreb i Petr Kazda zrealizowali czesko-polski film "Ja, Olga Hepnarová" z Michaliną Olszańską w roli głównej, opowiadający o jej losach.

</doc>
<doc id="556223" url="https://pl.wikipedia.org/wiki?curid=556223" title="Pierzastowąsowate">
Pierzastowąsowate

Pierzastowąsowate (Mochokidae) – rodzina słodkowodnych ryb sumokształtnych (Siluriformes), obejmująca ponad 200 gatunków zamieszkujących wody tropikalnej i subtropikalnej strefy Afryki. "Synodontis" znany jest w zapisie kopalnym od oligocenu. Wiele gatunków tych ryb trzymanych jest w akwariach ze względu na ciekawy wygląd i interesujące zachowanie.
Cechy charakterystyczne.
Ryby z tej rodziny charakteryzują się trzema parami wąsików (przy czym wąsiki żuchwowe mogą być pierzasto rozgałęzione), obecnością dużej (zwykle bardzo dużej) płetwy tłuszczowej oraz płetwą odbytową o mniej niż 10 promieniach. W płetwach piersiowych i w grzbietowej większości gatunków występuje twardy kolec zaopatrzony w mechanizm blokujący. Otwór gębowy niektórych gatunków ("Atopochilus", "Chiloglanis" i "Euchilichthys") przekształcił się w przyssawkę. Największe osobniki dorastają do 72 cm długości.
Pierzastowąsowate prowadzą nocny tryb życia.
Klasyfikacja.
Rodzaje zaliczane do tej rodziny:
"Acanthocleithron" — "Atopochilus" — "Atopodontus" — "Brachysynodontis" — "Chiloglanis" — "Euchilichthys" — "Hemisynodontis" — "Microsynodontis" — "Mochokiella" — "Mochokus" — "Synodontis"
Typem nomenklatorycznym rodziny jest "Mochokus".
Najliczniejszym rodzajem jest "Synodontis", liczący około 130 gatunków, następnie "Chiloglanis" z około 50 gatunkami. Pozostałe rodzaje są monogatunkowe, bądź liczba gatunków nie przekracza kilku.

</doc>
<doc id="556225" url="https://pl.wikipedia.org/wiki?curid=556225" title="Irian Zachodni">
Irian Zachodni

Irian Zachodni () – dawna prowincja Indonezji, istniejąca w latach 1963–2001, obejmująca zachodnią część wyspy Nowa Gwinea oraz wyspy do niej przyległe.
Historia.
Powstanie prowincji.
Obszar prowincji do ok. 1962 r. stanowił terytorium zależne Holandii (Nowa Gwinea Holenderska), do momentu zaatakowania przez Indonezję. Od 1 października 1962 r. do 1 maja 1963 pod administracją ONZ, po czym terytorium zostało przekazane pod zarząd Indonezji.
Wtedy to zmieniono jego nazwę na Irian Zachodni ("Irian" to dawne indonezyjskie określenie Nowej Gwinei, lecz w Polsce nie stosowano nazwy "Zachodnia Nowa Gwinea"), a nazwę jego stolicy na Kotabaru (Kota Baru). Po przeprowadzonym referendum Irian Zachodni został przyłączony do Indonezji jako kolejna prowincja. Sposób przeprowadzenia referendum i co za tym idzie jego wyniki są do tej pory podważane przez rdzenną ludność domagającą się niepodległości i nazywającą ten obszar Zachodnią Papuą.
W 1966 r. ponownie zmieniono nazwę stolicy z Kotabaru na Sukarnopura, a w 1969 r. zmieniono ją na Djajapura (reforma ortografii w 1972 r. wprowadziła zapis "Jayapura").
Dalsze dzieje.
W 1973 r. zmieniono indonezyjską nazwę prowincji z Irian Barat na Irian Jaya, co w tłumaczeniu znaczy „zwycięski Irian”. Jednak nazwa polska (podobnie jak nazwy w innych językach) nie uległa zmianom i nadal używano formy Irian Zachodni.
W 1999 r. ustawowo podzielono Irian Zachodni na trzy prowincje: Irian Jaya Barat (Irian Jaya Zachodni), Irian Jaya Tengah (Irian Jaya Środkowy) i Irian Jaya Timur (Irian Jaya Wschodni). Ustawa ta nie weszła jednak w życie.
W styczniu 2002 r. zmieniono nazwę prowincji na Papua. Papua uzyskała autonomię.
W 2003 r. prezydent Megawati Sukarnoputri bez konsultacji z ludnością i samorządem podzieliła prowincję na Irian Jaya Barat (Irian Jaya Zachodni) i Papuę i rozpoczęły tworzenie prowincjonalnych administracji. Decyzja o powstaniu tych dwóch prowincji została zaskarżona do Trybunału Konstytucyjnego, który w 2004 r. usankcjonował powstanie prowincji Irian Jaya Barat, lecz uznał za niezgodne z prawem powstanie prowincji Irian Jaya Tengah (rozbieżność orzecznictwa wynikała z tego, że w prowincji Irian Jaya Barat powstała do tego czasu w miarę sprawna administracja, a w prowincji Irian Jaya Tengah nie). Ostatecznie obie prowincje zostały uznane przez następcę Megawati, Susilo Bambang Yudhoyono.
7 lutego 2007 zmieniono nazwę prowincji Irian Jaya Zachodni na Papua Zachodnia (Papua Barat).
W 2022 r. z prowincji Papua wydzielono trzy nowe prowincje, co zostało potwierdzone podpisem prezydenta Indonezji w dniu 25 lipca 2022 r.): Papua Środkowa (Papua Tengah), Papua Górska (Papua Pegunungan) i Papua Południowa (Papua Selatan). Jak oficjalnie uzasadniono nowy podział jest zgodny z aspiracjami ludności papuaskiej, ma poprawić dostęp do usług publicznych i przyśpieszyć rozwój gospodarczy tego rejonu. Jednak zmiany te wywołały protesty części organizacji papuaskich.
Obecnie terytorium dawnej prowincji Irian Zachodni to prowincje Papua, Papua Zachodnia, Papua Środkowa, Papua Górska i Papua Południowa.

</doc>
<doc id="556226" url="https://pl.wikipedia.org/wiki?curid=556226" title="Marszałek Francji">
Marszałek Francji



</doc>
<doc id="556227" url="https://pl.wikipedia.org/wiki?curid=556227" title="Stadio Libero Liberati">
Stadio Libero Liberati

Libero Liberati – wielofunkcyjny stadion sportowy znajdujący się w mieście Terni we Włoszech. 
Swoje mecze rozgrywa na nim zespół Ternana Calcio. Jego pojemność wynosi 20 095.

</doc>
<doc id="556228" url="https://pl.wikipedia.org/wiki?curid=556228" title="Rimini Calcio F.C.">
Rimini Calcio F.C.



</doc>
<doc id="556232" url="https://pl.wikipedia.org/wiki?curid=556232" title="Stadio Romeo Neri">
Stadio Romeo Neri

Stadio Romeo Neri – wielofunkcyjny stadion sportowy znajdujący się w mieście Rimini we Włoszech.
Swoje mecze rozgrywa na nim zespół Rimini Calcio FC. Jego pojemność wynosi 9 768.

</doc>
<doc id="556236" url="https://pl.wikipedia.org/wiki?curid=556236" title="Orbital Space Plane">
Orbital Space Plane

Orbital Space Plane (Orbitalny Samolot Kosmiczny) – projekt pojazdu kosmicznego mającego zaopatrywać Międzynarodową Stację Kosmiczną jak również dostarczać tam załogę, a także zapewniać system ratunkowy. Projekt został wstrzymany po katastrofie promu kosmicznego Columbia, zdecydowano się na Crew Exploration Vehicle.
Statek.
Był planowany jako pojazd bardziej funkcjonalny niż promy kosmiczne, miało się to odbywać przez różne jego wersje, np. jako służąca do transportu ludzi, czy jako statek ratunkowy. Ponieważ projektowany był do transportu, początkowo zwracano szczególną uwagę na jego funkcję ratunkową, zajął więc miejsce Crew Return Vehicle. OSP miał wylecieć po raz pierwszy w 2010 roku.
Zawieszenie programu.
Po katastrofie Columbii cały amerykański program załogowych lotów kosmicznych został wstrzymany. Później w związku z wysuniętą przez prezydenta Busha w 2004 roku Wizją Eksploracji Kosmosu dalsze prace wstrzymano. NASA postanowiła wesprzeć Crew Exploration Vehicle bazowaną na kapsułach Apollo.

</doc>
<doc id="556239" url="https://pl.wikipedia.org/wiki?curid=556239" title="Stadio Adriatico">
Stadio Adriatico

Stadio Adriatico – wielofunkcyjny stadion znajdujący się w mieście Pescara we Włoszech.
Swoje mecze rozgrywa na nim zespół Delfino Pescara 1936. W 2009 roku podczas igrzysk śródziemnomorskich rozegrano tam zawody lekkoatletyczne oraz mecze piłkarskie. Posiada 20 486 miejsc dla widzów.

</doc>
<doc id="556241" url="https://pl.wikipedia.org/wiki?curid=556241" title="Stadio Alberto Braglia">
Stadio Alberto Braglia

Stadio Alberto Braglia – stadion piłkarski znajdujący się w mieście Modena we Włoszech. 
Swoje mecze rozgrywają na nim zespoły Modena FC i Carpi FC. Jego pojemność wynosi 21 000.

</doc>
<doc id="556243" url="https://pl.wikipedia.org/wiki?curid=556243" title="Stadio Danilo Martelli">
Stadio Danilo Martelli

Stadio Danilo Martelli – stadion piłkarski znajdujący się w Mantui we Włoszech.
Swoje mecze rozgrywa na nim zespół AC Mantova. Jego pojemność wynosi 14 854.

</doc>
<doc id="556244" url="https://pl.wikipedia.org/wiki?curid=556244" title="Zygmunt Zintel">
Zygmunt Zintel

Zygmunt Zintel (ur. 2 kwietnia 1911 w Warszawie, zm. 30 września 1990 w Łodzi) – polski aktor teatralny, filmowy, telewizyjny, pedagog. Żołnierz kampanii wrześniowej.
Życiorys.
W latach 1929–1932 brał udział w przedstawieniach amatorskiej Sceny Robotniczej TUR w Domu Związku Zawodowego Kolejarzy w Warszawie, który był siedzibą Teatru Ateneum, jednocześnie statystował w spektaklach tej sceny.
W roku 1937 ukończył studia na wydziale sztuki aktorskiej Państwowego Instytutu Sztuki Teatralnej w Warszawie. Na sezon 1937/1938 został zaangażowany do Teatrów Miejskich we Lwowie, gdzie zadebiutował jako Pacholę w "Legendzie" Stanisława Wyspiańskiego. W sezonie 1938/1939 pracował w zespole Teatru Nowego w Poznaniu.
Brał udział w kampanii wrześniowej, następnie był żołnierzem Armii Polskiej na Wschodzie, a do Polski powrócił w 1947 r. Na sezon 1947/1948 został zaangażowany do zespołu Miejskich Teatrów Dramatycznych w Warszawie, a w kolejnym występował w Teatrze Powszechnym w Łodzi. W latach 1949–1953 był aktorem Teatru Polskiego w Poznaniu. W 1953 r. powrócił na stałe do Łodzi, gdzie w latach 1953–1956 występował w Teatrze Powszechnym, a w latach 1956–1980 w Teatrze Nowym. Na początku lat 50., przez kilka lat, był pedagogiem w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi.
W latach pięćdziesiątych odchodził od pracy w teatrze na rzecz kariery filmowej. Zagrał ponad 100 ról filmowych, głównie drugoplanowych. Ze względu na warunki obsadzany był jako czarny charakter, w rolach podejrzanych, rzezimieszków, niemniej jest równie znany z ról komediowych.
W 1966 r. w Panamie, na IV Międzynarodowym Festiwalu Filmowym, otrzymał nagrodę „Tribunascope” za najlepszą drugoplanową rolę męską (Wołodkowicza) w filmie "Matka Joanna od Aniołów".
Został pochowany na Starym Cmentarzu w Łodzi.
Filmografia.
Źródło: Filmpolski.pl.
Polski dubbing.
Użyczył głosu Żwirkowi, jednej z dwóch głównych postaci popularnego w Polsce począwszy od 1970 animowanego serialu dla dzieci "Bajki z mchu i paproci".

</doc>
<doc id="556245" url="https://pl.wikipedia.org/wiki?curid=556245" title="Stadio Ezio Scida">
Stadio Ezio Scida

Stadio Ezio Scida – stadion piłkarski znajdujący się w mieście Crotone we Włoszech.
Swoje mecze rozgrywa na nim zespół FC Crotone. Jego pojemność wynosi 9 631.

</doc>
<doc id="556246" url="https://pl.wikipedia.org/wiki?curid=556246" title="Stadio Giovanni Zini">
Stadio Giovanni Zini

Stadio Giovanni Zini - stadion piłkarski znajdujący się w mieście Cremona we Włoszech.
Swoje mecze rozgrywa na nim zespół US Cremonese. Jego pojemność wynosi 18 000.

</doc>
<doc id="556249" url="https://pl.wikipedia.org/wiki?curid=556249" title="AC Arezzo">
AC Arezzo



</doc>
<doc id="556250" url="https://pl.wikipedia.org/wiki?curid=556250" title="Bologna F.C. 1909">
Bologna F.C. 1909



</doc>
<doc id="556251" url="https://pl.wikipedia.org/wiki?curid=556251" title="Stadio Dino Manuzzi">
Stadio Dino Manuzzi

Stadio Dino Manuzzi – stadion piłkarski znajdujący się w mieście Cesena we Włoszech.
Swoje mecze rozgrywa na nim zespół AC Cesena. Jego pojemność wynosi 23 860.

</doc>
<doc id="556252" url="https://pl.wikipedia.org/wiki?curid=556252" title="Język protosemicki">
Język protosemicki



</doc>
<doc id="556253" url="https://pl.wikipedia.org/wiki?curid=556253" title="Bronisław Wrocławski">
Bronisław Wrocławski

Bronisław Stefan Wrocławski (ur. 31 sierpnia 1951 w Łodzi) – polski aktor teatralny, filmowy i telewizyjny, pedagog.
Życiorys.
Absolwent Wydziału Aktorskiego PWSFTviT im. Leona Schillera w Łodzi (1973). Zawodowo związany z Teatrem im. Stefana Jaracza w Łodzi, gdzie do jego największych osiągnięć należy gra w trzech monodramach Erica Bogosiana: "Seks, prochy &amp; rock’n’roll", "Czołem wbijając gwoździe w podłogę" i "Obudź się i poczuj smak kawy", których reżyserem jest Jacek Orłowski.
W latach 1996–2002 i 2008–2012 dziekan Wydziału Aktorskiego Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.

</doc>
<doc id="556254" url="https://pl.wikipedia.org/wiki?curid=556254" title="Stadio Nicola Ceravolo">
Stadio Nicola Ceravolo

Stadio Nicola Ceravolo - stadion piłkarski znajdujący się w mieście Catanzaro we Włoszech. 
Swoje mecze rozgrywa na nim zespół US Catanzaro. Jego pojemność wynosi 13 619.

</doc>
<doc id="556255" url="https://pl.wikipedia.org/wiki?curid=556255" title="Spółgłoska przydechowa">
Spółgłoska przydechowa



</doc>
<doc id="556256" url="https://pl.wikipedia.org/wiki?curid=556256" title="Statut Bolesława Krzywoustego">
Statut Bolesława Krzywoustego



</doc>
<doc id="556257" url="https://pl.wikipedia.org/wiki?curid=556257" title="Stadio Angelo Massimino">
Stadio Angelo Massimino

Stadio Angelo Massimino – wielofunkcyjny stadion znajdujący się w Katanii we Włoszech.
Swoje mecze rozgrywa na nim zespół Calcio Catania. Jego pojemność wynosi 20 800. W 1997 roku był główną areną letniej uniwersjady.

</doc>
<doc id="556258" url="https://pl.wikipedia.org/wiki?curid=556258" title="Pyton zielony">
Pyton zielony

Pyton zielony ("Morelia viridis") – gatunek nadrzewnego węża z rodziny pytonów (Pythonidae).
Opis.
Średniej wielkości dusiciel o zielonym ubarwieniu.

</doc>
<doc id="556259" url="https://pl.wikipedia.org/wiki?curid=556259" title="Zahradziska">
Zahradziska

Zahradziska – polana reglowa leżąca w miejscu połączenia Doliny Miętusiej z Doliną Kościeliską w Tatrach Zachodnich, w odległości 1,3 km od Kir. Położona na wysokości 955–995 m n.p.m. Polana jest z wszystkich stron otoczona dolnoreglowym lasem świerkowym, obok polany płynie Miętusi Potok. Od strony północno-wschodniej ponad lasem widoczna zbudowana z dolomitów i wapieni Kończysta Turnia. Polana, stanowiąca dawniej część Hali Miętusiej, była koszona i stał na niej szałas.
Na polanie znaleziono bardzo rzadki gatunek chrząszcza – paskówkę tatrzańską ("Cornumutila quadrivittata"). W zimie przeprowadzane były tutaj niekiedy zawody sportowe.
W 1955 polana miała powierzchnię 3,255 ha. Po włączeniu jej do Tatrzańskiego Parku Narodowego zniesiono wypas i koszenie, w wyniku czego część polany zarosła lasem i zaroślami. W 2004 jej powierzchnia zmniejszyła się przez to o 14,55%. W latach 80. ponownie wprowadzono na niej tzw. wypas kulturowy, co ograniczy dalsze jej zarastanie lasem.
Szlaki turystyczne.
W rejonie polany przebiegają szlaki turystyczne:

</doc>
<doc id="556260" url="https://pl.wikipedia.org/wiki?curid=556260" title="Stadion imienia Luigiego Ferrarisa">
Stadion imienia Luigiego Ferrarisa



</doc>
<doc id="556261" url="https://pl.wikipedia.org/wiki?curid=556261" title="Bundesgrenzschutz">
Bundesgrenzschutz

Bundesgrenzschutz (pol. "Federalna Straż Graniczna") – straż graniczna w Niemczech, wchodząca w skład niemieckich formacji policyjnych, po 1 lipca 2005 przemianowany na "Bundespolizei".
Współczesny "Bundesgrenzschutz" powołany został w roku 1951 do ochrony granic Republiki Federalnej Niemiec. Po wejściu w życie układu z Schengen i „otwarciu” granic z Francją, Belgią, Holandią i Luksemburgiem w 1985 formacje Grenzschutzu uległy redukcji.
Po upadku Muru Berlińskiego i zjednoczeniu Niemiec znaczna liczba funkcjonariuszy tak zachodnioniemieckiej, jak i wschodnioniemieckiej służby granicznej (niem. "Grenztruppen der DDR") straciła miejsce pracy, jakim była granica pomiędzy obiema częściami Niemiec. Wielu z nich przekwalifikowało się, a znaczną część zatrudniono tymczasowo do odtwarzania zniszczonych częściowo, ale zachowanych w strzępach akt byłej wschodnioniemieckiej tajnej służby Ministerstwa Bezpieczeństwa Państwowego (Stasi).
Dalsze zmniejszenie liczebności Grenzschutzu nastąpiło po roku 1995, kiedy do układu z Schengen przystąpiła Austria i Dania. Najdłuższą granicą lądową, wzdłuż której rozlokowane były jednostki Grenzschutzu była granica z Polską, gdzie głównym ich zadaniem było zapobieganie przenikaniu do Niemiec nielegalnych imigrantów, najczęściej z krajów trzecich, których nie udało się wcześniej przechwycić polskiej Straży Granicznej.

</doc>
<doc id="556265" url="https://pl.wikipedia.org/wiki?curid=556265" title="Hrabstwo Tuscaloosa">
Hrabstwo Tuscaloosa

Tuscaloosa – hrabstwo w stanie Alabama w USA. Populacja liczy 164 875 mieszkańców (stan według spisu z 2000 roku).
Powierzchnia hrabstwa to 3500 km². Gęstość zaludnienia wynosi 48 osób/km².

</doc>
<doc id="556267" url="https://pl.wikipedia.org/wiki?curid=556267" title="Vitali Kutuzov">
Vitali Kutuzov



</doc>
<doc id="556273" url="https://pl.wikipedia.org/wiki?curid=556273" title="Bogdan Mizerski">
Bogdan Mizerski

Bogdan Mizerski (ur. 27 marca 1955 w Sosnowcu) – polski artysta muzyk, kontrabasista, kompozytor, autor tekstów, producent.
Życiorys.
Eksperymentuje, łącząc kontrabas z elektroniką. Od 1977 r., razem z poetą, tłumaczem i eseistą Tadeuszem Sławkiem prezentuje niekonwencjonalne koncerty integrujące słowo z dźwiękiem (tzw. „Eseje na głos i kontrabas”). Od 1980 r. gra koncerty solowe, w latach 1982–1983 z grupą przyjaciół Krzysztofa Knittla uczestniczył w podziemnych koncertach „Solidarność” (Warszawa, Gdańsk, Łódź). Od 1985 r. występuje z recitalem „Puć tu do mnie” według Witkacego, komponuje i nagrywa muzykę dla teatru, filmu, pantomimy. Współpracował z Teatrem Witkacego w Zakopanem, Akademią Ruchu, Wrocławskim Teatrem Pantomimy, teatrem Elizabeth Czerczuk w Paryżu, Teatrem Iota Zbigniewa Waszkielewicza.
Występował z amerykańskim rabinem Shlomo Carlebachem oraz z tancerkami: Ilianą Alvarado i Almą Yoray (USA). Zrealizował autorskie formy filmowe „Galeria dźwięku”, łącząc własną muzykę ze współczesnym malarstwem polskim (Zdzisław Beksiński, Magdalena Abakanowicz, Henryk Waniek, Andrzej Szewczyk, Jerzy Duda-Gracz, Roman Kalarus).
Wraz z Krzysztofem Knittlem, Mieczysławem Litwińskim i Tadeuszem Sławkiem tworzył zespół „Light from Poland” (1985–1987).
W latach 1987–1991 był liderem, wokalistą i basistą w zespole bluesowym Blustro (Festiwal Jarocin ’88, Rawa Blues 1988–1991).
Wystąpił solo, grając transkrypcje utworów Beatlesów na stadionie, podczas festiwalu „Beatlemania” w ZSRR (1988). Grał "live music" do projekcji niemego filmu pt. „Gabinet doktora Caligari” (reż. Robert Wiene, Budapeszt 1995), oraz na wernisażach współczesnego malarstwa – Zdzisław Beksiński, Andrzej Szewczyk (BWA, Katowice 1995, 1996). Skomponował muzykę do plenerowego widowiska „Światło i dźwięk” (300 tysięcy widzów) na VI Międzynarodowy Pokaz Pirotechniki i Laserów (Olsztyn, województwo śląskie, 1998). Występował na Międzynarodowym Festiwalu Teatrów Eksperymentalnych Kair (1998; z Teatrem Witkacego) oraz na Międzynarodowym Festiwalu Teatralnym Awinion 2000 (Francja, z teatrem Elizabeth Czerczuk). Jego kompozycja „Yellow Vincent” prezentowana była na Bourges Festival w 2002 r. Skomponował muzykę do ekspozycji „Panorama Powstań Śląskich” (Muzeum Czynu Powstańczego na Górze Świętej Anny, 2006 r.).
Grał w zespołach muzycznych: „Strajk 80”, „Orator Magic”, „M3”, „Poesy Jazz Fraction”, „Asocjacja Andrzeja Przybielskiego”, „O.KO”. Koncerty zagraniczne: Niemcy, Francja, Egipt, Algieria, Węgry, Słowacja, b. ZSRR, Włochy. Brał udział w festiwalach muzyki współczesnej, elektronicznej, audio-art, muzyki jazzowej, bluesowej i rockowej, muzyki sakralnej i festiwalach teatralnych oraz filmowym („Era Nowe Horyzonty”, maj 2004, 2013). Współpracuje z artystami multimedialnymi, muzykami jazzowymi i improwizatorami. Współpracował z wieloma wybitnymi artystami muzyki improwizowanej.
Od 2008 r. płyty z jego muzyką są integralną częścią wydawnictw Medium Mundi. Od 2011 r. książkom towarzyszą płyty z „Esejem na głos i kontrabas”, nagrywane wraz z Tadeuszem Sławkiem, równoprawne z tekstami naukowymi zebranymi w publikacjach. Bogdan Mizerski i Tadeusz Sławek również regularnie uczestniczą z „Esejem na głos i kontrabas” w interdyscyplinarnych konferencjach naukowych z cyklu Medium Mundi.
W 2017 został odznaczony Srebrnym Medalem „Zasłużony Kulturze Gloria Artis”.
Prowadzi autorskie wydawnictwo płytowe Off Records. Jego syn, Fryderyk, jest także artystą muzykiem, puzonistą.
Mieszka w Sosnowcu.
Muzyka dla teatru.
Współtworzył ponadto muzykę do:
Współpracował z Teatrem Performer z Zamościa, oraz Teatrem Akademia Ruchu z Warszawy.

</doc>
<doc id="556274" url="https://pl.wikipedia.org/wiki?curid=556274" title="Hrabstwo Tallapoosa">
Hrabstwo Tallapoosa

Tallapoosa – hrabstwo w stanie Alabama w USA. Populacja liczy 41 475 mieszkańców (stan według spisu z 2000 roku).
Powierzchnia hrabstwa to 1985 km². Gęstość zaludnienia wynosi 11 osób/km².

</doc>
<doc id="556275" url="https://pl.wikipedia.org/wiki?curid=556275" title="Janusz Dunin">
Janusz Dunin

Janusz Dunin-Horkawicz (ur. 26 czerwca 1931 w Wilnie, zm. 27 lipca 2007 w Łodzi) – literaturoznawca, bibliolog, bibliofil, bibliotekarz, nauczyciel akademicki, działacz społeczny.
Członek Wydziału I Łódzkiego Towarzystwa Naukowego, działacz Polskiego Towarzystwa Bibliologicznego, członek założyciel i członek honorowy Łódzkiego Towarzystwa Przyjaciół Książki, aktywny działacz Stowarzyszenia Bibliotekarzy Polskich (do 1981 r.), członek Komisji Literatury Popularnej Komitetu ds. Literatury PAN, współpracownik Komisji Historycznej Polskiego Towarzystwa Wydawców Książek, Prezes Towarzystwa Przyjaciół Biblioteki Miejskiej im. J. Piłsudskiego w Łodzi, członek Rady Fundacji „Ocalić od zapomnienia”, członek Rady Muzeum Książki Artystycznej w Łodzi, członek założyciel Stowarzyszenia Przeciw Antysemityzmowi i Ksenofobii Otwarta Rzeczpospolita. Należał również do Towarzystwa Przyjaciół Wilna i Ziemi Wileńskiej i do Klubu Miłośników Litwy.
Życiorys.
Urodził się w Wilnie, jako syn lekarza okulisty, jego matką była Helena z Chaszkowskich, bakteriolog, asystent w Zakładzie Bakteriologii USB, jako ostatni po mieczu przedstawiciel kresowego rodu Duninów, herbu Łabędź. Od 1945 (przesiedlony wraz z rodzicami) mieszkał w Łodzi, gdzie w 1950 r. ukończył I Liceum Ogólnokształcące im. Mikołaja Kopernika. W latach 1950-1955 studiował polonistykę na Katolickim Uniwersytecie Lubelskim. W 1957 został zatrudniony w Bibliotece Uniwersyteckiej w Łodzi, gdzie przeszedł wszystkie stopnie zawodowe i naukowe, a w latach 1984-1987 pełnił funkcję dyrektora. W 1968 obronił na Uniwersytecie Łódzkim pracę doktorską na temat "Wstęp do literatury świeckiej drugiego rynku wydawniczego w Polsce", a w 1993 zakończył przewód habilitacyjny na podstawie rozprawy "Rozwój cech wydawniczych polskiej książki literackiej XIX i XX w." W czasie pracy w BUŁ podejmował prace dydaktyczne szkoląc bibliotekoznawców na Uniwersytecie Łódzkim i Jagiellońskim.
Po zakończeniu kadencji dyrektora BUŁ, po czterdziestu latach służby bibliotecznej w 1997 objął etat w Katedrze Bibliotekoznawstwa i Informacji Naukowej, poświęcając się pracy naukowo-badawczej i dydaktycznej. W 1990 awansował na stanowisko profesora nadzwyczajnego, a następnie w 1998 otrzymał tytuł profesora zwyczajnego UŁ.
Po przejściu na emeryturę, od 2002 aż do śmierci pracował w Wyższej Szkole Humanistyczno-Ekonomicznej w Łodzi, w Zakładzie Dziennikarstwa oraz Zakładzie Komunikacji Społecznej i Socjologii Mediów, gdzie wykładał edytorstwo.
Mąż Cecylii Dunin, ojciec Kingi Dunin.
Praca naukowa.
Jako samodzielny pracownik naukowy angażował się w życie organizacyjne i przedsięwzięcia zespołowe. Był inicjatorem i redaktorem naczelnym czasopisma „Media. Kultura. Społeczeństwo”, członkiem komitetu redakcyjnego czasopisma „Studia o Książce”, członkiem redakcji „Literatura i kultura popularna”, „Folia Scientiarum Artium et Librorum” Uniwersytetu Łódzkiego oraz czasopism „Znad Wilii” i „Lithuanii”. Był także autorem wielu haseł encyklopedycznych w "Polskim słowniku biograficznym", "Słowniku pracowników książki polskiej", "Słowniku literatury popularnej", "Encyklopedii wiedzy o książce" (redaktor działu "Bibliofilstwo").
Główny nurt jego zainteresowań dotyczył teorii i praktyki komunikowania za pomocą druku – zarówno słowem pisanym, jak i poprzez przekaz ikoniczny. Pisywał nie tylko o książkach i czasopismach, ale m.in. o komiksach, o kartach pocztowych czy o ekslibrisach - jako nośniku treści literackich. Naukowy i publicystyczny dorobek to 29 publikacji zwartych i ponad 500 artykułów. Uczestniczył w krajowych i międzynarodowych konferencjach, w tym także jako autor referatów (Leningrad 1988, Innsbruck 1990, Jerozolima 1991, Bratysława 2000, Dublin 2000, Wilno 2001, Petersburg 2005). Wyjeżdżał na stypendia i staże zagraniczne m.in. do Niemiec, Holandii, Petersburga i Wielkiej Brytanii. Jego prace drukowano w Niemczech, Rosji, Irlandii, Estonii, na Litwie i Słowacji. Wygłaszał i publikował teksty dotyczące cenzury i wolności słowa oraz ideologicznych aspektów komunikacji literackiej. Na konferencji „Piśmiennictwo – systemy kontroli – obiegi alternatywne” (Warszawa IBL PAN l990) wygłosił referat „Odpis jako forma rozpowszechniania tekstów”, który dotyczył najwcześniejszej fazy rozpowszechniania nie ocenzurowanego słowa w PRL.
Był zasłużony w działaniach opozycji antykomunistycznej, walcząc o wolność słowa – zdobywał i zbierał nielegalną literaturę dla Biblioteki UŁ, wspomagał KOR i inne środowiska opozycyjne, w 1981 był jednym z założycieli Solidarności na UŁ. Publikował prace dotyczące stosunków polsko-żydowskich w drukach popularnych oraz historii polskich druków dewocyjnych. Pod jego kierownictwem obroniono m.in. pracę doktorską na temat polityki Kościoła katolickiego w sprawach wydawniczych w dwudziestoleciu międzywojennym. W pracach naukowych zawsze starał się obok kulturowego aspektu publikacji dostrzegać ich problematykę polityczną i ekonomiczną. Ważną dziedzinę zainteresowań stanowi w jego dorobku naukowym także szeroko pojęta regionalistyka. Dotyczy ona dziejów kultury rodzinnego Wilna oraz miasta, w którym mieszkał od 60 lat – Łodzi. Był także bibliofilem i kolekcjonerem – zgromadził duże, wartościowe kolekcje dawnej literatury dziecięcej, literatury jarmarcznej i brukowej, vilnianów, książki artystycznej i ekslibrisów.
Dorobek naukowy stawia go w rzędzie wybitnych współczesnych literaturoznawców i bibliologów, zasłużonych dla nauki polskiej. W uznaniu zasług został uhonorowany Krzyżem Kawalerskim Orderu Odrodzenia Polski (1990) oraz Nagrodą Prezydenta m. Łodzi (2000), a wcześniej Medalem Uniwersytetu Łódzkiego w Służbie Społeczeństwa i Nauki, Honorową Odznaką PTWK, Złotymi Odznakami ZNP, SBP, UŁ i in.
Bibliografia dorobku piśmienniczego prof. dra hab. Janusza Dunin-Horkawicza znajduje się w publikacji „Pasja książki.Studia poświęcone pamięci profesora Janusza Dunina. Praca zbiorowa pod red. Jacka Ladoruckiego i Magdaleny Rzadkowolskiej” (Łódź 2009 Wydawnictwo Literatura).

</doc>
<doc id="556276" url="https://pl.wikipedia.org/wiki?curid=556276" title="Powstanie oleskie">
Powstanie oleskie

Powstanie oleskie – pierwsze zbrojne wystąpienie polskiej ludności zamieszkującej na Górnym Śląsku przeciwko Niemcom, zorganizowane w okolicach Olesna nocą 7/8 czerwca 1919 roku, poprzedzające powstania śląskie.
Tło sytuacyjne.
Już przed I wojną światową, w jej trakcie i bezpośrednio po jej zakończeniu Polacy zamieszkali na ziemi opolskiej w powiecie oleskim organizowali organizacje polskie: komórka Polskiej Organizacji Wojskowej Górnego Śląska od 1910 roku, Bank Ludowy w Oleśnie od 1911 roku, Chrześcijańskie Centrum i Koło Polskie, Towarzystwo Czytelni Ludowych (TCzL), Towarzystwo Gimnastyczne "Sokół", Towarzystwa Śpiewacze i chóry - w Oleśnie Chór "Paderewski", Rada Ludowa i Rada Polska (obie od XI 1918 - XII 1919), Powiatowa Rada Ludowa zorganizowana przez ks. Pawła Kuczkę, proboszcza z Wysokiej, Laskowskiego i Lampkego (XI 1918 - II 1920), Polski Klub Sportowy, Towarzystwo Oświaty na Śląsku im. św. Jacka od 1919 roku i Chór Mieszany "Lutnia" również od 1919. Istotną ostoję w utrzymaniu polskości odgrywały organizowane przez Towarzystwa Czytelni Ludowych czytelnictwo polskich książek historycznych i religijnych, organizacja nauki języka polskiego, konkursy, promowanie polskiej kultury ludowej, organizowane pielgrzymki do Częstochowy, wyjazdy na wycieczki do Wielunia i Warszawy. Oleska POW została zorganizowana przez Jana Przybyłka na początku 1919 roku. Przybyłek był pierwszym komendantem powiatowym.
Po zakończeniu I wojny światowej Polacy zamieszkali na ziemi oleskiej chcieli przyłączenia do Polski, Niemcy pozostania w Rzeszy. Na tym tle wybuchały nieporozumienia, a nawet bójki. 15 grudnia 1918 roku doszło w Oleśnie do pierwszych starć niemiecko-polskich. Żołnierze Grenzschutzu pobili na wiecu w Oleśnie ks. Kuczkę. W jego obronie stanęli polscy miejscowi chłopi z podoleskich wsi. Doszło do gwałtownych starć. Podpisany w czerwcu 1919 roku traktat wersalski nie przesądzał o losach ludności Górnego Ślaska. Ludność tej prowincji miała zdecydować o przynależności rejonu poprzez plebiscyt.
W związku z oczekiwaniem na plebiscyt, w celu przyspieszenia przyłączenia ziemi oleskiej do Polski ks. Kuczka, robotnik Walentyn Sojka z Łowoszowa oraz Laskowski, polski właściciel ziemski z Olesna, opracowali samodzielny plan opanowania całego powiatu Olesno i przyłączenia do Polski przy pomocy wojsk polskich, stacjonujących za Prosną i Liswartą. Plan przewidywał zerwanie łączności telefonicznej i kolejowej między Olesnem i okolicznymi powiatami. Jedna grupa powstańców miała wysadzić most pod Sowczycami, druga pod Kluczborkiem, co doprowadziłoby do całkowitego odcięcia od Opola, Lublińca i Kluczborka. Trzecia grupa miała uderzyć na baterie artylerii niemieckiej w Wojciechowie. Zadania wysadzenia mostów grupa polska w Oleśnie otrzymała od polskiego posterunku wywiadowczego w Praszce (posterunek nie zachęcał jednak do powstania). Zaopatrzenie w broń miało pochodzić z leśniczówki w Łowoszowie, gdzie rzekomo miał się znajdować niemiecki skład broni. Termin powstania wyznaczono na noc 7/8 czerwca 1919 roku (tj. z soboty na niedzielę, w którą wypadały Zielone Świątki).
Przebieg powstania.
W nocy z 7 na 8 czerwca 1919 roku powstańcy pod dowództwem Walentyna Sojki, murarza z Olesna Franciszka Grobelnego i robotnika z Zębowic Augustyna Koja, zgrupowali około 200-300 nieuzbrojonych powstańców w lasach między Łowoszowem, znajdującym się około 5 km na zachód od Olesna, a Wachowem. Zdołano przerwać łączność telefoniczną między Olesnem i innymi miejscowościami oraz zaminować most pod Sowczycami. Grupa uzbrojona w karabiny, pistolety i granaty ręczne kierowana przez braci Karola i Franciszka Maroniów uderzyła na leśniczówkę w Łowoszowie. Powstańcy wdarli się do leśniczówki, jednak nie znaleźli w niej spodziewanego magazynu broni. Zabrano tylko dwie fuzje myśliwskie. Wobec braku dostatecznej ilości broni, zaniechano ataku na baterię artylerii w Wojciechowie. Ludzi skoncentrowanych w lasach rozpuszczono. Działań nie wsparły też wojska polskie zza rzeki Prosny.
Konsekwencje.
Po ataku na leśniczówkę landrat oleski i prezydent rejencji w Opolu ściągnęli posiłki wojskowe. W wyniku śledztwa, rewizji i obław aresztowano ponad 60 osób. W lipcu 1919 roku przed nadzwyczajnym sądem wojskowym w Opolu stanęło 17 powstańców oskarżonych o zdradę stanu. Wyrok zapadł 7 lipca: Stanisław Węgier z Olesna i Franciszek Maroń z Łowoszowa skazani zostali na 5 lat ciężkiego więzienia, pozostali otrzymali kary od 3 miesięcy do 3 lat więzienia. Oleska POW uległa dekonspiracji, odrodziła się dopiero w marcu 1920 roku pod dowództwem Franciszka Grobelnego.

</doc>
<doc id="556277" url="https://pl.wikipedia.org/wiki?curid=556277" title="Endicott Peabody">
Endicott Peabody

Endicott Peabody (ur. 15 lutego 1920, zm. 1 grudnia 1997) – amerykański polityk związany z Partią Demokratyczną, który w latach 1963-1965 sprawował z jej ramienia urząd gubernatora rodzinnego stanu Massachusetts.
Życiorys.
Urodzony w Lawrence w Massachusetts Peabody służył w US Army w czasie II wojny światowej. Studiował na Harvardzie, gdzie uzyskał tytuł "Bachelor of Arts" z zakresu prawa. W czasie pobytu na tej uczelni grał w drużynie futbolowej. Potem został w uznaniu jego sportowych osiągnięć umieszczony w uczelnianej futbolowej hali sławy (College Football Hall of Fame).
Kariera polityczna.
Kiedy zdecydował się zostać politykiem, początkowo wielokrotnie ubiegał się bez powodzenia o różne stanowiska w rodzinnym Massachusetts, zanim nie wybrano go gubernatorem w roku 1962 na fali wielkiego ogólnokrajowego sukcesu demokratów (notabene Massachusetts od wielu stan należy do demokratycznych „solidnych stanów”). Pokonał wtedy urzędującego republikańskiego szefa stanowej władzy wykonawczej Johna A. Volpe’a niewielką różnicą głosów.
Jako gubernator pamiętany jest przede wszystkim jako ten, który korzystając ze swoich prerogatyw zalecił zamianę wszystkich wyroków śmierci na kary więzienia. Należy przy tym nadmienić, iż od 1947 (ostatni wykonany wyrok), kara śmierci w Massachusetts była nieformalne, acz faktycznie, zawieszona. Niebawem zresztą zniesiono ją ostatecznie.
Kadencje Peadbody’ego, która rozpoczęła się dn. 5 stycznia 1963, zakończyła się 3 stycznia 1965. Gubernatorem ponownie został Volpe.
W 1966 Peabody kandydował z ramienia demokratów do Senatu Stanów Zjednoczonych, ale poniósł porażkę. Zwycięzcą został republikanin Edward Brooke, który był pierwszym afroamerykaninem wybranym do tej izby.
W 1983 przeprowadził się do Hollis w New Hampshire, gdzie również bezskutecznie próbował sił w różnych wyborach na urzędy lokalne i stanowe. W wyborczym roku 1972 bez powodzenia ubiegał się o nominację demokratów na urząd wiceprezydenta. Jego hasło brzmiało wówczas: „Endicott Peabody – numer jeden dla pracy numer dwa” ("Endicott Peabody, the number one man for the number two job"). Nie uzyskał wtedy żadnego poważniejszego poparcia, a jego kampanię określono jako „donkiszotowską”.

</doc>
<doc id="556278" url="https://pl.wikipedia.org/wiki?curid=556278" title="Hrabstwo Talladega">
Hrabstwo Talladega

Talladega – hrabstwo w stanie Alabama w USA. Populacja liczy 80 321 mieszkańców (stan według spisu z 2000 roku).
Powierzchnia hrabstwa to 1969 km². Gęstość zaludnienia wynosi 18 osób/km².

</doc>
<doc id="556281" url="https://pl.wikipedia.org/wiki?curid=556281" title="Irian Jaya">
Irian Jaya



</doc>
<doc id="556282" url="https://pl.wikipedia.org/wiki?curid=556282" title="Mariusz Urbanek">
Mariusz Urbanek

Mariusz Urbanek (ur. 18 października 1960 w Krapkowicach) – polski pisarz, publicysta.
Życiorys.
Ukończył studia prawnicze na Wydziale Prawa Uniwersytetu Wrocławskiego. W latach 1983–1990 pracował w tygodniku itd, później w Przeglądzie Tygodniowym (1990-1991) i Wprost (1992-1993). W latach 1994–2005 był reporterem w tygodniku Polityka, od 2007 do 2011 redagował „Wieżę Ciśnień”, reporterski dodatek wrocławskiej „Gazety Wyborczej”, i kierował w niej działem kultury. W latach 2007–2008 publikował felietony w Gazecie Giełdy Parkiet. Obecnie kieruje działem publicystyki i historii we wrocławskim miesięczniku Odra, gdzie od 1990 roku publikuje także stały felieton pt. „stan przejściowy”. W latach 2012–2021 kierował Gabinetami Świadków Historii w Muzeum Pana Tadeusza Zakładu Narodowego im. Ossolińskich.
Był współtwórcą, zastępcą redaktora naczelnego, a później współpracownikiem Tygodnika Internetowego TIN, który ukazywał się w latach 2001–2004, a w roku 2005 współtworzył i był zastępcą redaktora naczelnego Tygodnika Dolnego Śląska „Piątek”. W latach 1997–2001 współtworzył cykliczny program telewizyjny „Jestem” (rozmowy z wykonawcami tzw. piosenki środka); kilkadziesiąt godzinnych audycji zrealizowanych zostało dla TV Polonia i Programu II TVP.
W 2015 jego książka pt. "Genialni. Lwowska szkoła matematyczna" (Wydawnictwo Iskry, Warszawa 2014) została nominowana do Nagrody Literackiej i Historycznej Identitas. Prof. Lech Maligranda w swojej recenzji książki dostrzegł jej potencjał w popularyzowaniu sylwetek polskich matematyków, ale zauważył, że w książce brak jest informacji o samej matematyce.
W 2017 książka "Makuszyński. O jednym takim, któremu ukradziono słońce" zwyciężyła w plebiscycie widzów TVP Kultura na „Najgorętszą książkę lata”. W 2018 ta sama książka zdobyła (ex-aequo) Nagrodę Literacką Zakopanego. W 2019 książka "Genialni. Lwowska szkoła matematyczna" została wydana w języku ukraińskim "Геніальні. Львівська математична школа".

</doc>
<doc id="556284" url="https://pl.wikipedia.org/wiki?curid=556284" title="Ałuszta">
Ałuszta

Ałuszta (, , ) – miejscowość wypoczynkowa na Krymie. Przynależność państwowa i administracyjna całego Krymu jest od marca 2014 przedmiotem sporu między Ukrainą a Rosją. Miasto leży nad Morzem Czarnym, na trasie Symferopol – Jałta.
Ałuszta jest położona w dolinie rzek Ułu-Uzień i Demerdży otoczonej górami z dominującymi szczytami Czatyr-Dahu i Demerdży.
Pierwsze wzmianki o Ałuszcie pochodzą z VI w. n.e. Miasto należało do Bizancjum, nosząc nazwę Aluston (). W centrum miasta są pozostałości twierdzy bizantyjskiej z VI w. n.e. (wieża obronna oraz fragmenty murów). Od XIII w. Ałuszta znajdowała się kolejno w rękach Tatarów krymskich, Genueńczyków, Turków i Rosjan.
Ałuszta jest ważnym ośrodkiem turystycznym, w którym znajduje się wiele kurortów i sanatoriów. Leczy się tam schorzenia układu oddechowego, krwionośnego i nerwowego.
W mieście rozwinął się przemysł spożywczy oraz materiałów budowlanych.
Ałuszta jest tematem dwóch sonetów Adama Mickiewicza.

</doc>
<doc id="556290" url="https://pl.wikipedia.org/wiki?curid=556290" title="Bitwa pod Enzheim">
Bitwa pod Enzheim

Bitwa pod Enzheim – starcie zbrojne, które miało miejsce 4 października 1674 w pobliżu miejscowości Enzheim podczas wojny Francji z Koalicją.
Wspomagająca wojska holenderskie armia cesarska pod wodzą Bournonville'a (36 tysięcy żołnierzy) nad rzeką Bruche oczekiwała na przybycie wojsk brandenburskich. Armia cesarska zajmowała silnie ufortyfikowaną pozycję. Centrum sił Bournonville'a znajdowało się w Enzheim, natomiast na lewym skrzydle większość piechoty i artylerii. Lewe skrzydło było osłonięte lasem. Wódz francuski Turenne (22 tys. żołnierzy) zamierzał pobić Bournonvile'a przed nadejściem wojsk brandenburskich, więc zaatakował umocnione pozycje armii cesarskiej. Bitwa rozpoczęła się natarciem spieszonych dragonów francuskich na lasek osłaniający lewe skrzydło wojsk cesarskich, który po paru godzinach zażartych walk został opanowany. W tym czasie na lewe skrzydło Francuzów uderzyła jazda cesarska i odrzuciła Turenne'a, jednak dalsze natarcie jazdy cesarskiej zostało powstrzymane ogniem centrum francuskiego. Po nieudanej próbie przełamania centrum wojsk cesarskich Turenne wycofał się w nocy, nie wiedząc, że również przeciwnik opuścił pole bitwy. W bitwie do niewoli francuskiej dostał się austriacki wódz Eneasz Caprara, wkrótce zwolniony.

</doc>
<doc id="556292" url="https://pl.wikipedia.org/wiki?curid=556292" title="(55637) 2002 UX25">
(55637) 2002 UX25

(55637) 2002 UX25 – planetoida z grupy obiektów transneptunowych, krążąca wokół Słońca w Pasie Kuipera, prawdopodobnie należąca do grupy obiektów klasycznych.
Odkrycie i nazwa.
Obiekt (55637) 2002 UX25 został odkryty w ramach programu Spacewatch w dniu 30 października 2002 roku. Planetoida nie posiada jeszcze nazwy własnej, a jedynie oznaczenie prowizoryczne i stały numer.
Orbita.
Orbita 2002 UX25 nachylona jest pod kątem 19,4˚ do ekliptyki, a jej mimośród wynosi 0,141. Ciało to krąży w średniej odległości ok. 42,8 j.a. wokół Słońca; na jeden obieg potrzebuje 280 lat ziemskich. Peryhelium tego obiektu znajduje się w odległości 36,8 j.a., aphelium zaś 48,8 j.a. od Słońca.
(55637) 2002 UX25 prawdopodobnie jest klasycznym obiektem Pasa Kuipera – niepozostającym w rezonansie orbitalnym z Neptunem, w przeciwieństwie do np. plutonków czy twotino.
Właściwości fizyczne.
Ta odległa planetoida ma średnicę szacowaną na ok. 665 km. Jej absolutna wielkość gwiazdowa wynosi ok. 3,90m. Albedo natomiast określa się na ok. 0,11 – jest więc to przypuszczalnie obiekt odbijający niewiele światła słonecznego. Jest to największe znane ciało Pasa Kuipera, którego średnia gęstość nie przekracza 1 g/cm3. Obiekty tak masywne jak (55637) 2002 UX25 prawdopodobnie cechują się niewielką porowatością, można więc wnioskować, że planetoida składa się przede wszystkim z lodu, a udział skał w jej wnętrzu jest niewielki.
Księżyc planetoidy.
W lutym 2007 roku doniesiono o odkryciu towarzysza (55637) 2002 UX25, który oznaczony został prowizorycznie S/2007 (55637) 1. Ma on średnicę szacowaną na ok. 210 km. Krąży wokół 2002 UX25 w średniej odległości ok. 4770 km, w czasie 8,3094 dni, po eliptycznej orbicie o stosunkowo wysokim (0,17 ± 0,03) mimośrodzie.

</doc>
<doc id="556293" url="https://pl.wikipedia.org/wiki?curid=556293" title="1992 QB1">
1992 QB1



</doc>
<doc id="556294" url="https://pl.wikipedia.org/wiki?curid=556294" title="2002 TC302">
2002 TC302



</doc>
<doc id="556295" url="https://pl.wikipedia.org/wiki?curid=556295" title="Antonio Valencia">
Antonio Valencia

Luis Antonio Valencia Mosquera (ur. 4 sierpnia 1985 w Lago Agrio) – ekwadorski piłkarz występujący na pozycji bocznego pomocnika lub bocznego obrońcy.
Uczestnik Mistrzostw Świata (2006, 2014) i Copa América (2007, 2011, 2016, 2019).
Kariera klubowa.
Karierę piłkarską rozpoczął w Club Deportivo El Nacional, w którego barwach grał do 2005 roku, kiedy to przeniósł się do Villarrealu. Tam rozegrał jednak tylko trzy mecze, po czym wypożyczony został najpierw do Recreativo Huelva, a następnie do Wigan Athletic. W barwach tego klubu zadebiutował 19 sierpnia 2006 roku w meczu z Newcastle United, a pierwszego gola dla Wigan strzelił 2 miesiące później, a dokładnie 21 października 2006 roku w wygranym 4:0 meczu z Manchesterem City.
30 czerwca 2009 został piłkarzem Manchesteru United, podpisując czteroletni kontrakt z nowym klubem. Kwota transakcji wyniosła 16 mln funtów. W nowym klubie zadebiutował 15 sierpnia w ligowym meczu z Birmingham City. W pierwszym sezonie w barwach Manchesteru United strzelił 5 goli i zanotował 10 asyst. Został także wybrany do najlepszej jedenastki angielskiej Premier League. Dnia 16 września doznał otwartego złamania nogi w kostce w meczu Manchesteru United z Rangers.
Dnia 3 lipca 2012 roku Manchester United wydał oświadczenie, w którym poinformował o przyznaniu Antonio Valencii legendarnego numeru 7. W dniu 11 sierpnia 2013 roku Antonio Valencia poprosił o ponowną zmianę numeru. Od tamtego czasu skrzydłowy ponownie grał z numerem 25 na plecach.
21 czerwca 2014 roku przedłużył swój kontrakt z Manchesterem United do czerwca 2018 roku. Pod koniec sezonu 2018/2019 Valencia ogłosił, że jest to jego ostatni sezon w barwach Manchesteru United.
28 czerwca 2019 roku podpisał kontrakt z LDU Quito.
12 maja 2021 zakończył karierę.
Kariera reprezentacyjna.
W reprezentacji zadebiutował 27 marca 2005 w meczu przeciwko Paragwajowi. Ekwador wygrał to spotkanie wynikiem 5:2, a dwa gole zdobył właśnie Valencia. Z drużyną narodową wystąpił na Mistrzostwach Świata w Niemczech, gdzie w czterech meczach grał łącznie 314 minut i dotarł ze swoją drużyną do 1/8 finału.
Osiągnięcia.
El Nacional:
Recreativo de Huelva:
Manchester United:

</doc>
<doc id="556296" url="https://pl.wikipedia.org/wiki?curid=556296" title="2002 UX25">
2002 UX25



</doc>
<doc id="556297" url="https://pl.wikipedia.org/wiki?curid=556297" title="Wolumen (papiernictwo)">
Wolumen (papiernictwo)

Wolumen, dawniej pulchność lub liczba pulchności – (objętość właściwa) wyrażona w centymetrach sześciennych objętość jednego grama masy wytworu papierniczego.
Wolumen papieru określa się na podstawie jego gramatury i grubości według wzoru:
gdzie:
Do niedawna w Polsce zamiast wolumenu stosowana była gęstość pozorna – odwrotność wolumenu.
Wolumen zależy od wewnętrznej struktury papieru oraz od sposobu wykończenia jej powierzchni. Typowy papier ma wolumen równy 1,0. Papiery pulchniejsze mają wartość wolumenu większą od 1,0. Papiery o wolumenie większym niż 1,3 są nazywane papierami objętościowymi. W niektórych krajach produkuje się specjalny rodzaj wyjątkowo pulchnego papieru drukowego, tak, aby pomimo niewielkiej masy i małej liczby stronic, książka wyglądała okazale.

</doc>
<doc id="556300" url="https://pl.wikipedia.org/wiki?curid=556300" title="Kokornakowate">
Kokornakowate

Kokornakowate ("Aristolochiaceae" ) – rodzina roślin z rzędu pieprzowców. Należy do niej w zależności od ujęcia 7–9 rodzajów z 587 gatunkami. Rośliny z tej rodziny występują na wszystkich kontynentach z wyjątkiem Antarktydy.
Znaczenie użytkowe mają owoce "Hydnora africana" – słodkie i kwaskowate służą do wyrobu deserów i spożywane są po upieczeniu. Rośliny te ze względu na dużą zawartość tanin wykorzystywane były do garbowania i zabezpieczania sieci rybackich. Kokornak powojnikowy "Aristolochia clematitis" wykorzystywany był dawniej głównie jako ziele aborcyjne, a wężowate korzenie "Aristolochia serpentaria" do leczenia ukąszeń węży. W obu wypadkach nie potwierdzono skuteczności działania, wykazano natomiast szkodliwe działanie obu tych roślin na zdrowie. Kopytnik kanadyjski "Asarum canadense" używany był jako substytut imbiru. "Aristolochia petersiana" służy we wschodniej Afryce do trucia grotów strzał. Liczne gatunki uprawiane są jako ozdobne – z rodzaju kokornak, zwłaszcza wielkolistny, "Aristolochia littoralis", "A. gigantea", "A. grandiflora" i "A. ringens", kilka gatunków z rodzaju kopytnik "Asarum" oraz "Saruma henryi".
Fitochemia.
Kokornakowate zawierają komórki wydzielnicze produkujące olejki eteryczne. Zawierają alkaloidy, w tym charakterystyczną dla rodziny aporfinę. W komórkach obecna jest krzemionka.
Systematyka.
Rodzina kokornakowatych tradycyjnie w dawniejszych systemach uznawana była za blisko spokrewnioną z flaszowcowatymi "Annonaceae" m.in. z powodu podobieństwa budowy trójkrotnych kwiatów, obecności krzemionki, podobnych alkaloidów, tłuszczów w nasionach. Z resztą magnoliowych łączy tę rodzinę obecność komórek wydzielniczych produkujących olejki eteryczne. Kokornakowate tworzyły monotypowy rząd "Aristolochiales" w obrębie nadrzędu magnoliopodobnych "Magnolianae" w systemie Takhtajana z 1997. Badania molekularne wykazały jednak wbrew wcześniejszym poglądom, że kokornakowate są rodziną siostrzaną dla pieprzowatych "Piperaceae" i saururowatych "Saururaceae".
Badania molekularne nad DNA pozwoliły wykazać, że w obrębie rodziny kokornakowatych zagnieżdżone są pasożytnicze rośliny z rodzajów "Hydnora" i "Prosopanche". Jak w przypadku innych roślin pasożytniczych, redukcja organów sprawiła, że wcześniej systematycy bardzo rozmaicie je klasyfikowali. W systemie Cronquista (1981) w randze rodziny "Hydnoraceae" zaliczane były do bukietnicowców "Rafflesiales". W systemie Takhtajana (1997) i Reveala umieszczane były w monotypowym rzędzie "Hydnorales" obok "Rafflesiales". Ich filogenetyczną przynależność do pieprzowców ("Piperales") odkryto w XXI wieku. Do systemu APG III (2009) włącznie rośliny te klasyfikowane były w obrębie rodziny piestrzennikowatych "Hydnoraceae" w obrębie pieprzowców. W systemie APG IV (2016) rodzina "Hydnoraceae" włączona została do kokornakowatych ("Aristolochiaceae") jako klad (w randze podrodziny "Hydnoroideae" Walpers) siostrzany dla podrodziny "Aristolochioideae" Link.
Kokornakowate stanowią jedną z trzech rodzin wchodzących w skład rzędu pieprzowców, jednego z 4 w grupie magnoliowych.
podrodzina "Asaroideae" 
podrodzina "Lactoridoideae"
podrodzina "Hydnoroideae" 
podrodzina "Aristolochioideae" 

</doc>
<doc id="556305" url="https://pl.wikipedia.org/wiki?curid=556305" title="Władysław Szlengel">
Władysław Szlengel

Władysław Szlengel (ur. 1912 lub w 1914 w Warszawie, zm. 8 maja 1943 tamże) – polski poeta pochodzenia żydowskiego, autor tekstów kabaretowych i piosenek, dziennikarz, aktor estradowy. W latach 1940–1943 przebywał w getcie warszawskim, gdzie kontynuował działalność pisarską i artystyczną. Za sprawą wierszy pisanych w owym czasie zwany jest "poetą getta".
W źródłach jego nazwisko pojawia się w różnych wariantach, także jako: Schlengel, Szchlengel, Szlengiel, Szlengl lub Sztengel.
Młodość.
Urodził się w 1912 (według innych źródeł w 1914) w Warszawie w rodzinie żydowskiej. Ojciec, Maurycy Szlengel, był artystą malarzem i scenografem. Zmarł 7 grudnia 1934 w wieku 50 lat. Matka, Mala z domu Wermus, zmarła 30 lipca 1936. Maurycy i Mala Szlenglowie spoczywają na cmentarzu żydowskim przy ulicy Okopowej w Warszawie, jednak ich nagrobek nie zachował się do dnia dzisiejszego. Z nekrologów rodziców Szlengla wynika, że miał brata lub braci.
Władysław Szlengel mieszkał w kamienicy nr 14 przy ulicy Waliców (hipoteka 6788, w 1930 dom należał do Zygmunta Mintza). Pod tym adresem w warszawskiej książce telefonicznej na rok 1930 widnieje Maurycy Szlengel (artysta). Ojciec Władysława wymieniony jest także w książce na lata 1938/1939, mimo że już wtedy nie żył. Szlengel w 1930 ukończył trzyklasową warszawską Szkołę Handlową Zgromadzenia Kupców (szkołę tę ukończył także Ludwik Sempoliński, który w przyszłości będzie grał teksty Szlengla, oraz historyk Marian Fuks, który będzie pisał o Szlenglu w swoich pracach naukowych). Miał żonę, której imię pozostaje nieznane.
Twórczość do 1939 roku.
31 sierpnia 1930 w „Naszym Przeglądzie” opublikował wiersz "" (daw. nazwa cyjanku potasu), dotyczący wystawianego wtedy przez Leona Schillera dramatu Friedricha Wolffa, poruszającego sprawę legalizacji aborcji.
Po tym debiucie nadal posyłał swoje wiersze do prasy. W listopadzie 1931 ukazała się w tygodniku ilustrowanym „Kino” krótka notatka: "P. Władysław Szlengiel, Wiersz dobry, ale nie aktualny, więc nie skorzystamy." W lipcu 1934 dziennik „5-ta Rano” jako jedną „Z teki prac czytelników” wydrukował jego satyrę "Żądam pomnika dla Johna Dillingera", wiersz nawiązujący do najświeższych doniesień na temat śmierci i pogrzebu słynnego gangstera. Pojedyncze wiersze ukazały się także w „Kinie” i związane były tematycznie z profilem tygodnika, m.in. "Manifest widzów z przedmieścia" (listopad 1934). Po opublikowaniu wiersza "Gwiazdka małej gwiazdki" (grudzień 1934) przyszedł do redakcji list, który „Kino” zamieściło na swoich łamach pt. "Uznanie dla młodego poety": "Przesyłam w znaczkach pocztowych groszy 50 na cel dobroczynny, aby uczcić pana Władysława Szlengiela za piękny wiersz o małej Shirley w numerze gwiazdkowym". Bardziej regularnie jego utwory zaczęły ukazywać się w prasie w drugiej połowie lat trzydziestych, zwłaszcza od 1937.
W 1936 Szlengel wystąpił do sądu przeciwko pracownikowi polskiego radia Henrykowi Bielickiemu, oskarżając go o plagiat. Szlengel złożył na rzecz Bielickiego scenariusz słuchowiska "Ludzie na dnie" w październiku 1934 roku, słuchowisko to 7 marca 1936 roku pojawiło się na falach eteru pod tytułem "Trzy mile od brzegu" w programie "Wesoła Syrena". Autorem miała być osoba ukryta pod kryptonimem "Henbiel". Pełnomocnikiem Szlengla w tej sprawie był Jan Brzechwa. Prasa informowała o rozpoczęciu procesu 3 czerwca 1936 i o jego zakończeniu 28 września 1936. Opisywała też szczegóły zdarzenia, wedle których Bielicki próbował uniemożliwić Szlenglowi wysłuchanie audycji: najpierw bezskutecznie zapraszając go o tej porze do siebie, a potem odwiedzając go w dniu emisji w domu i uszkadzając radioodbiornik. Sprawa toczyła się w warszawskim Sądzie Okręgowym w pierwszej instancji. 25 września 1936 roku Bielicki został skazany na 3 miesiące aresztu w zawieszeniu. Od wyroku złożono odwołanie. Sprawa znalazła się na wokandzie Sądu Apelacyjnego. W apelacji adwokat drugiej strony podnosił kwestię żydowskiego pochodzenia świadków oskarżenia, domagając się, by nie dawać wiary ich zeznaniom. 5 stycznia 1937 roku sąd apelacyjny potwierdził wyrok pierwszej instancji. Był to pierwszy w Polsce proces o plagiat radiowy.
W 1937 Szlengel podpisał apel ponad 300 polskich pisarzy do Ministra Oświecenia Publicznego o zarządzenie rewizji reformy ortograficznej z 1936. Posiedzenie protestacyjne przeciw nowej pisowni odbyło się w Towarzystwie Literatów i Dziennikarzy w Warszawie 18 listopada 1937. Chodziło o rewizję prac Komisji Ortograficznej z lat 1935–1936.
W 1938 należał do Stowarzyszenia Autorów ZAiKS.
Nagrania płytowe (1935–1939).
Szlengel był autorem ponad 70 piosenek (w tym około 40 tang), które w latach 1935–1939 były nagrywane na płytach "Syrena-Electro" i "Odeon". Śpiewali je tacy popularni piosenkarze z okresu lat 30. jak: Adam Aston, Janusz Popławski, Tadeusz Faliszewski, Albert Harris, Mieczysław Fogg, Stefan Witas czy Wiera Gran.
Wśród tekstów jego autorstwa istotną część stanowiły polskie wersje przebojów zagranicznych i piosenek z filmów: "Judeł gra na skrzypcach" ("Jidł mit'n fidł", 1936), "Noc w operze" ("A night at the opera", 1935), "Panna Lili" ("Fräulein Lilli", 1936), "Król kobiet" ("The Great Ziegfeld", 1936), "Tango Notturno" (1937), "Vivere" (włoski film z 1936).
Opiewał też koloryt kulturowy Warszawy. Pisał teksty stylizowane na miejski folklor, przeboje andrusowskie (łobuzerskie, cwaniackie) – pastisze na tyle przekonujące, że faktycznie stały się częścią folkloru, z którym identyfikowały się pokolenia mieszkańców stolicy. W piosenkach tworzył pełne ciepła i serdeczności obrazki poetyckie, utrwalając w nich wizerunki postaci z niższych sfer, ulicy czy półświatka ("Panna Andzia ma wychodne", "Jadziem, panie Zielonka", "Dziewczyna z Podwala"). Inspirowało go środowisko, w którym dorastał – różnorodność i barwność typów ludzkich z rejonu ulic Chłodnej, Ciepłej i Krochmalnej.
Od początku pisania dla branży fonograficznej współpracował z kompozytorem Bolesławem Mucmanem, urodzonym także na Walicowie. Kilka tekstów napisał do muzyki Ryszarda Sielickiego, z którym się przyjaźnił, a który związany był wówczas z wytwórnią płytową Odeon. Przez pierwsze lata teksty tworzył najczęściej w spółce autorskiej z Józefem Lipskim.
Kabaret i teatry rewiowe (1932–1939).
Pisał teksty dla kabaretów i teatrów rewiowych. Zaczynał od współpracy z teatrzykami zlokalizowanymi na Woli. W lutym 1932 czasopismo „Trubadur Warszawy” donosiło, że kino-teatr Italia (ul. Wolska 32) wystawia nową rewietkę "Nasze bobaski" pióra A. Lechowicza i Wł. Szlengla, w marcu wystawiano tam "Warszawa na lodzie, a my na wodzie" z tekstem Z. Drabika, A. Lachowicza i Wł. Szlengla, w kwietniu 1932 prezentowano rewietkę świąteczną "Tylko dla żonatych" pióra Mariana Marsa, A. Lachowicza i Wł. Szlengla. Dla teatrzyku 13 rzędów stworzył teksty "Sierotka" oraz "Buick i Skoda". Współpracował również z kabaretem Cyrulik Warszawski. Pisał do programu inaugurującego nowy sezon we wrześniu 1938, który otwarty został parodią pisma ilustrowanego, typu wydawnictw sensacyjnych. Zofia Terné wykonywała tam nastrojową piosenkę Szlengla o jesieni. Był autorem tekstów do rewii "Szukamy Gwiazdy", wystawianej w styczniu 1939 w teatrze Wielka Rewia . Dla powstałego w 1939 roku kabaretu Ali Baba napisał wraz z Wittlinem piosenkę "Ostatni posłaniec", do której legendarną rolę stworzył Ludwik Sempoliński. Dla Ali Baby pisał też teksty do rewii "Orzeł czy Rzeszka", którą wystawiono w maju 1939 z Mirą Zimińską i Kazimierzem Krukowskim. W teatrze Małe Qui Pro Quo był współautorem programów "Strachy na lachy" oraz "Nic nie wiadomo". W sierpniu 1939 był jednym z autorów przedstawienia inauguracyjnego pt. "Kto kogo" w nowo powstałym teatrzyku kabaretowym Tip-Top. Jako jedna z najlepszych piosenek politycznych w tym programie wymieniana była "Ballada o King Hallu", pióra Szlengla w wykonaniu Marii Chmurkowskiej. Wiersz pt. "Wielka sensacja" interpretowała Ordonka. Recenzent „Naszego Przeglądu” oceniał, że spośród licznego grona dostawców tekstów do rewii Szlengel wybijał się na plan pierwszy i osiągnął wyżyny kunsztu poezji kabaretowej w wierszu pt. "Wielka sensacja". Publiczność uczestniczyła też w groźnej zabawie w wojnę, zaproponowanej przez Szlengla, a prowadzonej z ożywieniem przez Bodo.
Problematyka społeczna (1930–1939).
W latach 1930–1939 pisał wiersze dla „Naszego Przeglądu”, dla satyrycznego czasopisma „Szpilki” oraz dla czasopism „Robotnik”, „Sygnały”, „Chochoł”. Utwory te, zwłaszcza późniejsze, poruszały tematykę sytuacji Żydów w Polsce. Podejmował w nich problem żydowskiej tożsamości, dotykał newralgicznych punktów relacji polsko-żydowskich, mierzył się z antysemityzmem, reagował na bieżące doniesienia z areny międzynarodowej.
Dziennikarstwo.
W 1937 w artykule "Niedokończony wywiad z Karolem Szymanowskim" w tygodniku ilustrowanym „Kino” Szlengel pisał, że w 1934 roku otrzymał od redakcji „Kina” dyspozycję przeprowadzenia szeregu wywiadów z przedstawicielami muzyki poważnej i odzwierciedlenia w przeprowadzonych rozmowach stosunku kompozytorów muzyki poważnej do kina.
Twórczość w okresie 1940–1943.
Białystok i Lwów.
Po wybuchu II wojny światowej uczestniczył w obronie Warszawy. Następnie przedostał się z żoną do Białegostoku, gdzie pracował w Białostockim Teatrze Miniatur, który powstał w grudniu 1939. Kierownictwo artystyczne objął Kazimierz Krukowski, literackie Zbigniew Mitzner (Jan Szeląg), a muzyczne Leon Boruński. Siedzibą teatru był Dom Ludowy im. Marszałka J. Piłsudskiego (obecnie Teatr Dramatyczny im. Aleksandra Węgierki). Z tego okresu pochodzi piosenka pt. "List", zapisana i odtworzona z pamięci przez Włodzimierza Boruńskiego. Na początku 1940 zespół odbył tournée po miastach Białorusi Zachodniej: Grodnie, Lidzie, Baranowiczach, Nowogródku, Brześciu i Wołkowysku. Po tych występach rozpadł się, gdyż część członków zespołu postanowiła opuścić teren okupacji sowieckiej. Szlengel przeniósł się z Białegostoku do Lwowa, gdzie przebywał do około czerwca 1941 roku. Występował tam w Lwowskim Teatrze Miniatur. Pod koniec maja 1941 roku zamieszkał wraz z żoną w mieszkaniu kompozytora Alfreda Schütza i po wybuchu wojny sowiecko-niemieckiej (22 czerwca 1941) przeniósł się do Warszawy. Z Alfredem Schützem napisał melorecytację dramatyczną "Stacja Marinka" oraz paso doble pt. "Dziewczyna z owocami".
Kawiarnia Sztuka.
W 1941 wrócił do Warszawy do kamienicy przy ulicy Waliców i znalazł się w warszawskim getcie. Brał aktywny udział w działalności kawiarni Sztuka, gdzie występował razem z Wacławem Teitelbaumem ("mecenas Wacuś"), Wierą Gran, Polą Braun, Dianą Blumenfeld, Marysią Ajzensztadt, Andrzejem Włastem i pianistami Janiną Pruszycką, Adolfem Goldfederem i Władysławem Szpilmanem. Wiera Gran wykonywała tam "Jej pierwszy bal", utwór skomponowany przez Władysława Szpilmana ze słowami Szlengla na motywach walca "To dawny mój znajomy" z opery Ludomira Różyckiego "Casanova", inspirowany francuskim filmem, z którego przejął tytuł ("Un carnet de bal"Karnet balowy, 1937, wyświetlany w Polsce pt. "Jej pierwszy bal"). Był to największy przebój kabaretowy lokalu, trwał piętnaście minut i najsilniej wzruszał publiczność w końcowym fragmencie, w którym motywy walca Różyckiego przechodziły w kompozycję Chopina. Twórcy "Balu" zdawali sobie sprawę z możliwych konsekwencji nielegalnego grania w getcie muzyki Chopina, a jednak ważyli się na złamanie tego zakazu. Szlengel stworzył na scenie postać Majera Mlińczyka, żydowskiego kupca posługującego się szmoncesową polszczyzną. Z 15 felietonów zachował się tekst "Pamiętają o mnie, Piosenka Majera Mlińczyka". Szlengel był w tym czasie tęgawy, niski, wchodził na estradę w amerykańskich okularach, opowiadał o dziejach Majera Mlińczyka, gettowego Żyda, wzbudzał swoimi występami salwy śmiechu. Szlengel występował też z dialogami z Józefem Lipskim, z którym przed wojną napisał bardzo wiele tekstów piosenek. Kawiarnia Sztuka przerwała swoją działalność w drugiej połowie 1942 r.
Brał udział w przedstawieniach dla dzieci w Domu Sierot prowadzonym przez Janusza Korczaka. Jego tekst "Kartka z dziennika akcji" był pierwszym literackim opisem wymarszu dzieci z Domu Sierot na Umschlagplatz.
Żywy Dziennik.
W kuplecie Szlengla "Résumé, czyli krakowiaki makabryczne, "śpiewanym w finale występów w kawiarni Sztuka wspomniany jest "Żywy Dziennik," który był atrakcją programów: fraszki, wierszyki, kalambury, parodie, zebrane w jeden blok aktualności zamieniały się w kronikę getta. Szlengel był jednym z inicjatorów tego cyklicznego widowiska, które nawiązywało do formy i treści gazety codziennej. Pisał teksty, był jednym z występujących aktorów i prowadził konferansjerkę. Na program "Żywego Dziennika" składały się artystycznie przetworzone gatunki znane z działów i szpalt prasowych: artykuły, wywiady, komunikaty, reportaże, sprawozdania itp. W żartobliwej kabaretowej formie, z ciętym humorem komentowały one bieżące wydarzenia, którymi żyło getto. Pierwszy występ zespołu odbył się w marcu 1942. Recenzent „Gazety Żydowskiej” entuzjastycznie wypowiadał się na temat poziomu tekstów i wykonań "Żywego Dziennika". Inne materiały o "Żywym Dzienniku" opublikowane są w tekstach wspomnieniowych.
Wiersze z getta warszawskiego.
Był autorem wierszy dokumentujących Zagładę narodu żydowskiego w getcie warszawskim. Emanuel Ringelblum wspomina, że utwory Szlengla, pisane po polsku, były bardzo popularne w getcie, wyrażały bowiem nastroje i myśli ludzi. Recytowano je na różnych wieczorach literackich i rozrywkowych, krążyły przekazywane z rąk do rąk w odpisach maszynowych lub hektografowanych. Wzruszały do łez, gdyż były na czasie, mówiły o sprawach, którymi żyło i pasjonowało się getto. Sam Szlengel pisał o nich, że były jak uśmiechy uspokajające umierającego między jednym drgnieniem bólu a drugim. Do najbardziej znanych wierszy należą: "Okno na tamtą stronę", "Obrachunek z Bogiem", "Dwie śmierci", "Kontratak", "Paszporty", "Rzeczy", "Telefon", "Mała stacja Treblinki".
Należał do grona współpracowników Oneg Szabat. Przydzielony został do pracy w tzw. szopie szczotkarzy i zaczął mieszkać na ulicy Świętojerskiej 34. Kontynuował sam pisanie "Żywego Dziennika" i wygłaszał go na spotkaniach literackich. Tworzył dialogi dwóch szczotkarzy Kimpeta i Urinensafta. Planował napisać powieść o teatrze polskim, pracował nad sztuką "Pomnik Judasza" oraz nad "Encyklopedią Getta Warszawskiego". Nie zachował się jednak żaden z tych tekstów.
Swoje wiersze wydawał konspiracyjnie w zbiorkach kolportowanych w formie maszynopisów: "Wołanie w nocy", "Donos poetycki", "Zahlen bitte", "Wiersze z dni ostatnich". Z myślą o przyszłym odbiorcy przygotował w styczniu 1943 ostateczny zbiór własnych wierszy pisanych w getcie, któremu nadał tytuł "Co czytałem umarłym". Poprzedził go słowem skierowanym "Do polskiego czytelnika," w którym m.in. wyrażał nadzieję, iż tom ten stanie się kiedyś publicznie dostępny i że weźmie go do ręki Polak-demokrata, dla którego męka narodu, który dzielił z nim lata dobre i złe, nie będzie obojętna. W przedmowie pisał też o swojej wielkiej miłości do Warszawy – głębokiej, beznadziejnej i jednostronnej, jak sam ją określał.
W prozatorskim tekście "Co czytałem umarłym" – wyjaśniającym sens tytułu, jaki nadał zbiorowi – opisał akcję selekcyjną, którą przeprowadzono w szopie szczotkarzy 18 stycznia 1943.
Wiersz "Rzeczy".
W styczniu 1943 rozpoczęto wydawanie czasopisma literackiego "„"Kultura Jutra” pod redakcją Jerzego Brauna. Już w pierwszym numerze ogłoszono konkurs na utwór o Warszawie. Termin nadsyłania wierszy odkładano i ostatecznie wyznaczono na Wielkanoc (25 kwietnia) 1943. Na konkurs dostarczono m.in. przemycony z getta wiersz "Rzeczy", którego autor nie był znany redakcji. Rzuciła go na ulicę młoda Żydówka prowadzona w konwoju między kwartałami płonącego już wtedy getta. Po zakończeniu wojny okazało się, że wiersz ten napisał Władysław Szlengel. Utwory nagrodzone (m.in. Jerzego Zagórskiego i Tadeusza Gajcego) oraz wiersz "Rzeczy" wydrukowane zostały w "„"Kulturze Jutra” nr 6/7 (czerwiec–lipiec 1943). W tym czasie Szlengel już nie żył.
Wiersz "Rzeczy" zachował się także w Archiwum Ringelbluma (Ring. II 353).
Wiersz ten został nagrany ze współczesną muzyką.
Śmierć.
Szlengel bezskutecznie szukał schronienia po "aryjskiej" stronie. W czasie powstania w getcie ukrywał się w schronie Szymona Kaca przy ulicy Świętojerskiej 36. Po wykryciu schronienia przez Niemców został wraz z żoną rozstrzelany 8 maja 1943.
Odbiór utworów Szlengla.
Piosenki Szlengla były przez wojną bardzo popularne i nadawane w radio, chociaż bywał też obiektem napaści. Na przykład w jednym z artykułów komentujących piosenki tego okresu (m.in. Szlengla) możemy wyczytać, że: "Autorami tych „arcydzieł” są sami Żydzi, którzy nadają sobie imiona słowiańskie ... Nie chce się wprost wyliczać – taka masa tego świństwa. Wszystko na jedną modłę, owrzodziałe, sławiące wszystko, cokolwiek jest godne kryminału. Biedny język polski kaleczy się i zarzyna w tych „szlagierach”". W gazecie „ABC” pisano: "Twórca szmoncesowatych piosenek Władysław (sic!) Szlengel .. ogłosił w „Naszym Przeglądzie”" "wiersz pełen radości ze zwycięstwa Murzyna nad Niemcem, sprowadzając mecz bokserski do zagadnienia rasizmu".
Po wojnie długo był w Polsce "„"poetą nieznanym”, chociaż jego tanga andrusowskie i piosenki cieszyły się popularnością i były śpiewane. Mimo to kursował w obiegu literaturoznawczym i wydawano systematycznie, chociaż rzadko, jego wiersze i teksty. W ostatnich dwóch dekadach teksty z Getta są tłumaczone na wiele języków a tragizm jego wojennej historii jest omawiany w kontekście zarówno Zagłady narodu żydowskiego jak i w kontekście tragedii jednostki. Portret Szlengla wyłania się też z innych opracowań. Henryk Grynberg odtworzył kabaret gettowej kawiarni Sztuka w dramacie "Kabaret po tamtej stronie" i przytacza tam wiele wierszy Szlengla.
Dzieła Władysława Szlengla.
Najobszerniejszy zbiór utworów Władysława Szlengla (egzemplarz maszynopisu dedykowany przez autora 08.10.1942) zachował i przedstawił żydowskiej Komisji Historycznej Julian Kudasiewicz, który był oficjalnie dyrektorem warsztatu szczotkarskiego, w którym pracował Szlengel (był to oddział fabryki Heeres-Unterkunftsverwaltung, która realizowała zamówienia szczotek dla Wehrmachtu w ponad stu warsztatach; w szopie szczotkarzy, poza pracą dla okupanta, prowadzono konspiracyjną produkcję materiałów wybuchowych, szop wspierał również finansowo działalność Archiwum Ringelbluma). Dzięki temu można było skontrolować teksty przechowane gdzie indziej, poza tym zapoznać się z kilkoma utworami Szlengla, których nie miała Komisja. Najpóźniejszym zachowanym zbiorem autorskim jest zespół tekstów "Wiersze z dni ostatnich" z odręczną dedykacją Szlengla z 11.02.1943. Ważnym źródłem, bo pisanym w getcie warszawskim, jest Archiwum Ringelbluma. Ringelblum w swoim dzienniku opisuje kilka prac Szlengla z okresu 1940–1943: "Rzeczy, rzeczy", "Pożegnanie trzech czapek", "Obrachunek z Bogiem", "Mała stacja Treblinki", "Sąd nad Lejkinem", "Paszporty", "Golem", "Synowie Jakuba." W 1947 opublikowano część tych wierszy w opracowaniu Michała Borwicza. Istotną publikacją uwzględniającą materiały z lat 1940–1943 jest książka Ireny Maciejewskiej . W 1985, dzięki artykułom Haliny Birenbaum, odnalazł się w Izraelu zaginiony wiersz Szlengla "Obrachunek z Bogiem" – przechowany przez Izydora Szulmana, który otrzymał jego odpis zaraz po wojnie, nie znając jego autora. Magdalena Stańczuk w 2013 uwzględniła także wybrane wiersze Szlengla z czasopism „Nasz Przegląd”, „Szpilki”, „Robotnik” i „Sygnały” oraz pięć tekstów piosenek i tekstów kabaretowych z okresu przed końcem 1939. Szlengel jest autorem ponad 70 różnych piosenek nagranych w latach 1935–1939. Pisał też teksty dla kabaretów i rewii warszawskich (Italia, 13 Rzędów, Cyrulik Warszawski, Małe Qui Pro Quo, Wielka Rewia, Ali Baba, Tip-Top). Były wśród nich również piosenki, lecz nie wszystkie zostały utrwalone na płytach gramofonowych. W 2015 jako dodatek do „Gazety Wyborczej” (19–20 maja) ukazały się płyty CD z 20 przedwojennymi nagraniami tang z tekstami Władysława Szlengla: "Tanga sentymentalne" i "Tanga andrusowskie", w opracowaniu Katarzyny Zimek.
Do tekstów wierszy z getta, przetłumaczonych przez Halinę Birenbaum na język hebrajski, izraelski zespół El HaMeshorer("Poeta") stworzył aranżację rockową. Nagrano płytę pod tytułem „Two gentlemen in the snow” („Dwaj panowie w śniegu”). Zespół zagrał w Warszawie koncert w październiku 2017 roku oraz w sierpniu 2018, w wieczór otwarcia festiwalu Warszawa Singera, kolejny koncert pod kamienicą przy ul. Waliców 14, w której mieszkał Szlengel.

</doc>
<doc id="556306" url="https://pl.wikipedia.org/wiki?curid=556306" title="Kończysta Turnia">
Kończysta Turnia

Kończysta Turnia – turnia w północno-zachodniej grani Małołączniaka w polskich Tatrach. Wznosi się ponad lasem w północnej części Doliny Miętusiej, w miejscu jej połączenia z Doliną Kościeliską. Od Czerwonego Gronika oddzielona jest przełęczą Spalone Siodło. Ma dwa wierzchołki, nieco wyższy jest zachodni. Wierzchołki połączone są wąską grańką, która na obydwie strony opada ścianami i urwiskami. Na południowy zachód turnia opada ścianą o wysokości około 80 m, najbardziej stroma jest jej górna część. Na północ i zachód opada niższymi, ale bardziej stromymi ściankami. W ściankach łączących ją ze Spalonym Siodłem znajdują się dwie mniejsze turniczki. Cały szczytowy blok Kończystej Turni można jednak łatwo okrążyć około 40 m poniżej jej wierzchołków.
Zbudowana jest z silnie skrystalizowanych szarych i różowoszarych wapieni z domieszkami muszli małżów, igieł jeżowców, szkielecików otwornic. Opisano w niej kilkanaście jaskiń (m.in. Jaskinia Niska, Schron pod Kończystą, Schronik w Kończystej Turni, Dziura Niżnia w Kończystej Turni, Schronisko Wschodnie w Kończystej, Dziura w Kończystej Turni, Dziura w Żlebku, Okap w Kończystej Turni). Znajdują się na niej drogi wspinaczkowe dla taterników, obecnie jednak jest to obszar ochrony ścisłej zamknięty dla turystów i taterników. Turnia była od dawna penetrowana przez poszukiwaczy skarbów, o czym świadczą znaki wyryte na ścianach.
Kończysta Turnia często mylona była z Zawiesistą Turnią, wznoszącą się tuż ponad lasem nad Miętusią Polaną.
Szlaki turystyczne.
 najbliżej turni przebiega czarny szlak, tzw. Ścieżka nad Reglami. Czas przejścia z Przysłopu Miętusiego do Doliny Kościeliskiej: 40 min, ↑ 50 min.

</doc>
<doc id="556307" url="https://pl.wikipedia.org/wiki?curid=556307" title="Aristolochia">
Aristolochia



</doc>
<doc id="556308" url="https://pl.wikipedia.org/wiki?curid=556308" title="Herb gminy Koło">
Herb gminy Koło

Herb gminy Koło przedstawia w polu czerwonym koło wozowe złote, nad rzeką (falującą wstęgą) srebrną. Szprychy koła rozłożone są równomiernie po całym obwodzie (pierwsza szprycha skierowana jest pionowo w górę).
Symbolika.
Koło wozowe nawiązuje do stolicy gminy, Koła. Rzeka ma symbolizować Wartę.
Historia.
Wcześniejszy wzór herbu różnił się od obecnego przedstawieniem rzeki błękitnej, ułożonej luzem w polu oraz stylizacją koła. Obecny wzór herbu reguluje załącznik Nr 2 do Uchwały Nr XIII/74/2011 Rady Gminy w Kole z dnia 21 września 2011 r.

</doc>
<doc id="556309" url="https://pl.wikipedia.org/wiki?curid=556309" title="Kopytnik">
Kopytnik



</doc>
<doc id="556310" url="https://pl.wikipedia.org/wiki?curid=556310" title="Emanuel Schlechter">
Emanuel Schlechter



</doc>
<doc id="556317" url="https://pl.wikipedia.org/wiki?curid=556317" title="Hrabstwo Calhoun (Alabama)">
Hrabstwo Calhoun (Alabama)

Calhoun – hrabstwo w stanie Alabama w USA. Populacja liczy 112 249 mieszkańców (stan według spisu z 2000 roku).
Powierzchnia hrabstwa to 1586 km². Gęstość zaludnienia wynosi 71 osób/km².

</doc>
<doc id="556320" url="https://pl.wikipedia.org/wiki?curid=556320" title="Roman Sadowski">
Roman Sadowski

Roman Sadowski (ur. 20 lipca 1914 w Warszawie, zm. 2 listopada 1979 w Warszawie) – poeta, satyryk i autor tekstów piosenek.
Życiorys.
Syn Piotra Sadowskiego i Rozalii z domu Szczepanik. Rozpoczęte studia na Wydziale Filologii Polskiej Uniwersytetu Warszawskiego był zmuszony przerwać ponieważ wybuchła II wojna światowa. Od początku 1945 współpracował z Polskim Radiem, gdzie kierował Redakcją Audycji Masowych (później Estradowych) oraz był związany z Redakcją Poezji. Pełnił funkcję kierownika artystycznego i reżysera programu "Podwieczorek przy mikrofonie". W 1979 ukazał się wybór tekstów pt. "Podwieczorek bez mikrofonu". Twórczość Romana Sadowskiego obejmuje skecze, fraszki oraz teksty piosenek, których wykonawcami byli m.in. Andrzej Bogucki, Tadeusz Chyła, Anna German, Anna Jantar, Marta Mirska, Sława Przybylska, Rena Rolska oraz Jarema Stępowski.
Jego poezja dotyczyła sportu, wiersze publikował na łamach prasy literackiej. Został pochowany na cmentarzu Bródnowskim (kw. 18F-6-19).

</doc>
<doc id="556321" url="https://pl.wikipedia.org/wiki?curid=556321" title="Ruy Barbosa">
Ruy Barbosa

Ruy Barbosa de Oliveira (ur. 5 listopada 1849 w Salvadorze w Brazylii, zm. 1 marca 1923 w Petrópolis) – brazylijski polityk i prawnik. W 1907 na II Międzynarodowej Konferencji Pokojowej w Hadze jako przedstawiciel Brazylii opowiedział się za przywróceniem Polsce niepodległości.
Jest patronem L Liceum Ogólnokształcącego w Warszawie.
22 lutego 2022 popiersie Ruya Barbosy odsłonięto w Bibliotece Jagiellońskiej. 40-kilogramowy odlew z brązu autorstwa Letícii Dornelles pojawił się w Krakowie z inicjatywy Ambasadora Federacyjnej Republiki Brazylii Hadila Fontesa da Rocha Vianny oraz Konsula Honorowego Federacyjnej Republiki Brazylii w Małopolsce i na Śląsku Grzegorza Hajdarowicza.

</doc>
<doc id="556322" url="https://pl.wikipedia.org/wiki?curid=556322" title="Hrabstwo Chambers (Alabama)">
Hrabstwo Chambers (Alabama)

Chambers – hrabstwo w stanie Alabama w USA. Populacja liczy 36 583 mieszkańców (stan według spisu z 2000 roku).
Powierzchnia hrabstwa to 1562 km². Gęstość zaludnienia wynosi 24 osób/km².

</doc>
<doc id="556327" url="https://pl.wikipedia.org/wiki?curid=556327" title="Janusz Kondratowicz">
Janusz Kondratowicz

Janusz Kondratowicz, właśc. Jan Mieczysław Kondratowicz (ur. 20 lipca 1940 w Warszawie, zm. 2 lipca 2014 tamże) – polski poeta, satyryk i autor tekstów piosenek, także dziennikarz.
Życiorys.
Ukończył VI Liceum Ogólnokształcące im. Tadeusza Reytana w Warszawie (1958). Absolwent Wydziału Filologii Polskiej oraz Studium Dziennikarskiego Uniwersytetu Warszawskiego. Debiutował w 1957 roku jako poeta i satyryk. W okresie studiów współpracował z prasą kulturalną i młodzieżową (m.in. z „Kierunkami”, „Za i przeciw”, „Nową Wsią” „itd”, „Współczesnością” i „Na Przełaj”), na której łamach publikował wiersze, satyry, fraszki, krytyki literackie oraz wywiady i reportaże. W latach 1960–1961 pisał teksty piosenek dla kabaretu klubu studenckiego Stodoła w Warszawie. Od 1966 tworzył głównie dla ówczesnych zespołów młodzieżowych. W latach 80. współorganizował, prowadzone pod patronatem MKiS, warsztaty artystyczne dla wykonawców w Lublińcu oraz dla młodych autorów i kompozytorów w Myśliborzu.
Jest autorem tekstów piosenek m.in. dla Czerwono-Czarnych, Czerwonych Gitar, Anny Jantar, Krzysztofa Klenczona, Haliny Frąckowiak, Zdzisławy Sośnickiej, Ireny Jarockiej, Ireny Santor, Krzysztofa Krawczyka, Jacka Lecha, Urszuli Sipińskiej, Gaygi, Shazzy, Jamrose, Kasi Lesing, Top One (pod pseudonimem Jan Krynicz), Rezerwatu (pod pseudonimem Andrzej Senar), No To Co i Trubadurów.
Został pochowany 10 lipca 2014 na cmentarzu przy ul. Fosa w Warszawie.

</doc>
<doc id="556331" url="https://pl.wikipedia.org/wiki?curid=556331" title="Hrabstwo Cherokee (Alabama)">
Hrabstwo Cherokee (Alabama)

Hrabstwo Cherokee – hrabstwo położone w USA w stanie Alabama z siedzibą w mieście Centre. Założone 9 stycznia 1836 roku.

</doc>
<doc id="556332" url="https://pl.wikipedia.org/wiki?curid=556332" title="Sułakkan">
Sułakkan

Sułakkan (ros. Сулаккан) – rzeka w azjatyckiej części Rosji, w Jakucji; górny bieg Ożoginy. Długość 166 km.
Źródła w Górach Momskich; w górnym i środkowym biegu płynie w kierunku północnym wąską doliną, ma charakter rzeki górskiej; w dolnym biegu płynie w kierunku północno-wschodnim po terenie nizinnym, silnie meandrując; łączy się z rzeką Delkiu, tworząc Ożoginę.

</doc>
<doc id="556333" url="https://pl.wikipedia.org/wiki?curid=556333" title="Scott Carson">
Scott Carson

Scott Paul Carson (ur. 3 września 1985 w Whitehaven) – angielski piłkarz grający na pozycji bramkarza w angielskim klubie Manchester City.
Karierę rozpoczynał w amatorskim klubie Cleator Moor Celtic. W 2000 roku został zauważony przez "skauta" Leeds United, ale do szkółki tego klubu trafił dopiero dwa lata później. Już w październiku 2003, jako zawodnik drużyny rezerw Leeds, został powołany do reprezentacji Anglii do lat 21.
W 2005 hiszpański menedżer Liverpool F.C., Rafael Benítez, kupił Carsona do "The Reds" za około milion funtów. Carson stał się tym samym pierwszym angielskim piłkarzem ściągniętym przez Beniteza do Liverpoolu. W barwach tego klubu Carson zadebiutował 5 marca 2005 w przegranym meczu z Newcastle United.
W marcu 2006 przeszedł na zasadzie wypożyczenia do Sheffield Wednesday. Zagrał 9 meczów w barwach Sheffield i powrócił do Liverpoolu w maju tego samego roku. Mimo że ani razu nie zagrał w pierwszej reprezentacji Anglii (1 występ w kadrze B, 19 do lat 21), został powołany jako trzeci bramkarz na Mistrzostwa Świata w 2006 roku. Nie wystąpił w żadnym meczu turnieju. Jego kolejnym klubem był zespół Charlton Athletic F.C., w którym był podstawowym bramkarzem, jednak w 2007 roku spadł on z ligi. 10 sierpnia został wypożyczony do Aston Villi, która dodatkowo dopłaciła 2 miliony funtów. Zagrał w meczu Anglia-Chorwacja 2:3, przy pierwszej bramce dla Chorwatów strzelonej przez Kranjcara popełnił katastrofalny błąd i przez tę porażkę Anglia nie zagrała na EURO 2008.
W lipcu 2008 roku Carson podpisał czteroletni kontrakt z beniaminkiem Premiership, West Bromwich Albion. Klub ten zapłacił za niego 3,25 miliona funtów. W nowej drużynie zadebiutował 16 sierpnia w przegranym 1:0 ligowym spotkaniu z Arsenalem. 
Od 1 lipca 2011 był zawodnikiem występującego w tureckiej Süper Lig – Bursasporu.
Od sezonu 2013/2014 występował w Wigan Atletic. Następnie został piłkarzem Derby County skąd został wypożyczony do Manchesteru City.

</doc>
<doc id="556338" url="https://pl.wikipedia.org/wiki?curid=556338" title="Kłębek">
Kłębek

Kłębek – owocostan powstający z kilku (zwykle od 2 do 6) drobnych owoców, które podczas dojrzewania tkwią w drewniejącym okwiecie, charakterystyczny dla roślin z rodzaju burak ("Beta"). To samo określenie stosowane jest w niektórych źródłach także w odniesieniu do kwiatostanu o skróconej osi i krótkoszypułkowych lub siedzących kwiatach typowych dla buraków. W literaturze botanicznej kwiatostany takie określane są nazwą kłębik. 
Poszczególne owoce typu torebki zawierają jedno nasiono i otoczone są zdrewniałymi pięcioma listkami okwiatu. Owoce po kilka (rzadko wyrastają pojedynczo) osadzone są na skróconych szypułkach tworząc razem owocostan kanciastokulisty o nierównej powierzchni. Dojrzewające kłębki są zielone, z czasem zielonobrunatne, po dojrzeniu żółtawobrunatne lub ciemnobrunatne. Z powodu drewnienia dojrzałe kłębki są twarde i łatwo się osypują. Średnica kłębków waha się od 3 do 7 mm, przy czym wielkości i masa, a także kolor są różne u różnych odmian buraków. 
Kłębki stanowią materiał siewny buraków. Ponieważ kłębki kilkunasienne dają po skiełkowaniu splątane i różniące się wielkością rośliny – konieczna jest ich przerywka i ręczne pojedynkowanie, które przy tradycyjnym siewie buraków wymaga 20–24 dniówek na hektar. Dlatego w celu ograniczenia pracochłonności w uprawach buraków stosuje się siew rozrzedzony oraz preferuje się materiał siewny uzyskany z wyselekcjonowanych odmian dających kłębki jedno- lub dwunasienne. Kłębki kilkunasienne bywają rozdzielane maszynowo (w tzw. segmentatorach), co pozwala na uzyskanie nasion preparowanych, zwykle szlifowanych dla nadania im zaokrąglonego kształtu i otaczanych masą zawierającą nawozy mineralne i fungicydy.
Przez kłębki przenoszą się czynniki zakaźne kilku chorób buraków: zgorzel siewek buraka, mączniak rzekomy buraka i chwościk buraka.

</doc>
<doc id="556339" url="https://pl.wikipedia.org/wiki?curid=556339" title="Hrabstwo Chilton">
Hrabstwo Chilton

Chilton to hrabstwo w stanie Alabama w USA. Populacja liczy 39 593 mieszkańców (stan według spisu z 2000 roku).
Powierzchnia hrabstwa to 1815 km². Gęstość zaludnienia wynosi 22 osób/km².

</doc>
<doc id="556341" url="https://pl.wikipedia.org/wiki?curid=556341" title="(55636) 2002 TX300">
(55636) 2002 TX300

(55636) 2002 TX300 – planetoida z grupy obiektów transneptunowych zaliczany do rodziny planetoidy Haumea.
Odkrycie i nazwa.
Obiekt (55636) 2002 TX300 został odkryty 15 października 2002 roku w Obserwatorium Palomar w ramach programu NEAT.
Planetoida nie posiada jeszcze nazwy własnej, a jedynie oznaczenie prowizoryczne i stały numer.
Orbita.
Orbita (55636) 2002 TX300 nachylona jest pod kątem 25,8° do ekliptyki, a jej mimośród wynosi 0,126. Ciało to krąży w średniej odległości 43,5 j.a. wokół Słońca, na jeden obieg potrzebuje ok. 287 lat ziemskich. Peryhelium tego obiektu znajduje się w odległości 38,0 j.a., aphelium zaś 49,0 j.a. od Słońca.
Diagramy obok ilustrują orbity widziane od strony północnego bieguna niebieskiego oraz z płaszczyzny ekliptyki. Podane są również daty przejść przez peryhelia i aphelia. Bieżące pozycje (04/2006) są reprezentowane przez sfery ilustrujące względne rozmiary, kolor i albedo.
Właściwości fizyczne.
Ta odległa planetoida ma rozmiary wynoszące ok. 286 km. Jej absolutna wielkość gwiazdowa wynosi ok. 3,57m.
Asteroida ta ma neutralną barwę, w przeciwieństwie np. do (50000) Quaoar, który ma wyraźnie czerwone zabarwienie. Początkowo przypuszczano, że albedo planetoidy jest niskie i wynosi ok. 0,08. Jednak obserwacje zakrycia gwiazdy przez planetoidę przeprowadzone 9 października 2009 roku wykazały, że jej albedo jest bardzo wysokie, ok. 0,88, co wskazuje, że powierzchnia planetoidy mocno odbija światło, podobnie jak śnieg czy lód. Wynika stąd, że prawdopodobnie powierzchnia (55636) 2002 TX300 jest zbudowana z lodu wodnego.

</doc>
<doc id="556343" url="https://pl.wikipedia.org/wiki?curid=556343" title="Juniperus communis">
Juniperus communis



</doc>
<doc id="556344" url="https://pl.wikipedia.org/wiki?curid=556344" title="Marianiści">
Marianiści

Marianiści, Towarzystwo Maryi, bezhabitowe zgromadzenie zakonne założone w 1817 r. w Bordeaux we Francji przez o. Wilhelma Józefa Chaminade.
Nie mylić z Towarzystwem Maryi (marystami), które również używa tego samego skrótu zakonnego.
Dali kościołowi 1 arcybiskupa oraz 2 biskupów
Marianiści w Polsce.
Pierwszych 3 francuskich marianistów założyło w 1984 r. wspólnotę w Częstochowie.
Śluby.
Marianiści składają śluby: czystości, ubóstwa, posłuszeństwa i stałości, po których otrzymują obrączkę.

</doc>
<doc id="556345" url="https://pl.wikipedia.org/wiki?curid=556345" title="Fagus sylvatica">
Fagus sylvatica



</doc>
<doc id="556347" url="https://pl.wikipedia.org/wiki?curid=556347" title="2002 TX300">
2002 TX300



</doc>
<doc id="556348" url="https://pl.wikipedia.org/wiki?curid=556348" title="Bitwa pod Miluzą">
Bitwa pod Miluzą

Bitwa pod Miluzą – starcie zbrojne, które miało miejsce 29 grudnia 1674 podczas wojny Francji z Koalicją.
Armia francuska pod wodzą marszałka Turenne'a nieoczekiwanie postanowiła kontynuować swoje działania w Alzacji zimą i pobiła pod Miluzą rozkładającą się na leże zimowe armię cesarską Bournonville'a. Kilka dni później Turenne zwyciężył pod Turckheim. Pod Miluzą ponownie (już po raz trzeci) do niewoli francuskiej dostał się austriacki wódz Eneasz Caprara.

</doc>
<doc id="556349" url="https://pl.wikipedia.org/wiki?curid=556349" title="Hrabstwo Choctaw (Alabama)">
Hrabstwo Choctaw (Alabama)

Choctaw to hrabstwo w stanie Alabama w USA. Populacja liczy 15 922 mieszkańców (stan według spisu z 2000 roku).
Powierzchnia hrabstwa to 2385 km². Gęstość zaludnienia wynosi 7 osób/km².

</doc>
<doc id="556352" url="https://pl.wikipedia.org/wiki?curid=556352" title="Oniryzm">
Oniryzm

Oniryzm (grec. "oneiros" „marzenie senne”) – konwencja literacka, polegająca na ukazaniu rzeczywistości na kształt snu, marzenia sennego, czasem koszmaru. Zwykle dzieło ma wtedy charakter irracjonalny, absurdalny, sprzeczny z zasadami prawdopodobieństwa. Zacierają się związki przyczynowo-skutkowe i logiczne następstwa wydarzeń.
Technika oniryczna była stosowana już w starożytności (w sposób bardzo prymitywny). Wprowadzano ją poprzez opowiadanie bohatera (bohaterów) o własnych marzeniach sennych, które zwykle miały znaczenie symboliczne. Jej rozwój przypada na wiek XX. W całkowicie nowy sposób konwencję tę wykorzystał Franz Kafka. Na polu literatury polskiej jej prekursorem był Bruno Schulz. W konwencji onirycznej tworzyli także poeci związani z katastrofizmem (Baczyński, Gajcy).

</doc>
<doc id="556354" url="https://pl.wikipedia.org/wiki?curid=556354" title="Delkiu">
Delkiu

Delkiu (ros. Делькю, "Dielkiu") – rzeka w azjatyckiej części Rosji, w Jakucji, jedna z rzek tworzących Ożoginę. Długość 137 km.
Źródła w Górach Momskich; płynie w kierunku północnym, w górnym i środkowym biegu wąską doliną, ma charakter rzeki górskiej; w dolnym biegu po terenie nizinnym silnie meandrując; łączy się z rzeką Sułakkan tworząc Ożoginę. 

</doc>
<doc id="556355" url="https://pl.wikipedia.org/wiki?curid=556355" title="Herb powiatu kolskiego">
Herb powiatu kolskiego

Herb powiatu kolskiego – jeden z symboli powiatu kolskiego w postaci herbu.
Herb przedstawia w czerwonym polu orła białego (określanego jako „wielkopolski”, pochodzący z herbu Przemysła II), siedzącego na złotym kole i flankowanego przez dwie srebrne róże. Koło na którym siedzi orzeł zostało zapożyczone z herbu Koła, a srebrne róże z herbu Poraj, z którym związany był z patronem Ziemi Kolskiej: Bogumiłem z Dobrowa.
Wizerunek herbu umieszczony jest na fladze powiatu kolskiego.

</doc>
<doc id="556356" url="https://pl.wikipedia.org/wiki?curid=556356" title="Kościół św. Benedykta w Krakowie">
Kościół św. Benedykta w Krakowie

Kościół św. Benedykta – zabytkowy kościół rzymskokatolicki znajdujący się w Krakowie na Wzgórzu Lasoty w Podgórzu.
Jest to najmniejszy kościół w Krakowie, powstały na miejscu poprzedniej świątyni w kształcie rotundy pochodzącej z ok. 1000 r. Wzniesiony jest na Wzgórzu Lasoty, na skraju wyniosłego (235 n.p.m.) skalistego garbu Krzemionek Podgórskich. 
Dawniej był otwierany jedynie dwa razy w roku: na odpust w uroczystość św. Benedykta (11 lipca) oraz w pierwszy wtorek po Wielkanocy w czasie uroczystości Rękawki. Obecnie można go zwiedzać we wszystkie soboty wakacji.
Historia.
Według badań radiowęglowych budowę pierwotnej świątyni na tym miejscu można datować na początek XI wieku, co wiąże go prawdopodobnie z fundacją Bolesława Chrobrego lub Mieszka II. Nie można go przypisać benedyktynom z Tyńca, gdyż Ci przybyli do Krakowa dopiero w 1044 roku, sprowadzeni przez Kazimierza Odnowiciela. Imię św. Benedykta może wiązać się z pierwszymi biskupami krakowskimi, którzy prawdopodobnie byli benedyktynami. Ponadto, imię św. Benedykta ma charakter egzorcyzmujący, co nawiązuje do walki z pogańskimi obrzędami (w pobliżu znajduje się kopiec Kraka). 
W źródłach istnienie jego notuje po raz pierwszy Kodeks Dyplomatyczny Katedry Wawelskiej z 1254 roku, wymieniając w nim górę pod Krakowem z kościołem św. Benedykta. Jan Długosz w swym dziele Liber beneficiorum wspomina o kamiennym kościele św. Benedykta. 
Odnowiony dopiero w 1589 roku przez ks. Mikołaja Drozdowskiego, plebana bolechowskiego. Prawo patronatu należało do Krzysztofa z Komorowa, kasztelana sandomierskiego, i Zbigniewa z Brześcia Lanckorońskiego, którzy w 1598 roku zrzekli się go na rzecz zakonników de Saxia od św. Ducha. Zrzeczenie aprobował biskup krakowski, kardynał Bernard Maciejowski, ustanawiając w 1605 roku prebendariuszem świątyni klasztor św. Ducha w Krakowie z obowiązkiem odprawiania w nim mszy świętej w piątek każdego tygodnia. Na dotację kościoła przeznaczono dochód z gruntów miejskich i tzw. roli Michałowskiej. Stan taki trwał do pierwszego rozbioru, tj. do roku 1772. 
Po oddzieleniu Podgórza kordonem granicznym zakonnicy klasztoru św. Ducha przestali interesować się losami kościoła nie przynoszącego dochodu, a wymagającego wkładów na konserwację. Prawdopodobnie władze austriackie sprzedały dotację kościółka przy okazji kasowania w Galicji zakonów, przekazując uzyskaną kwotę do funduszu religijnego. Jednak jeszcze przez 15 lat odprawiane były w nim msze święte, dzięki inicjatywie kupca i obywatela podgórskiego Jędrzeja Hallera, który na własny koszt sprowadzał w tym celu księdza z Krakowa. Po śmierci Hallera w 1787 roku, kościółek zaczął chylić się ku upadkowi. Z początkiem lat sześćdziesiątych XIX w. zawisła nad nim groźba całkowitej zagłady, gdyż wojskowe władze Twierdzy Kraków sprzeciwiły się kategorycznie postulowanemu przez ks. Komperdę remontowi świątyni. Sprzeciw wojskowych wynikał z faktu, iż tuż obok wznosił się jeden z ważnych bastionów fortecznych - Fort 31 "Benedykt", któremu kościółek ograniczał pole ostrzału i w związku z tym - zdaniem austriackich dowódców - powinien jak najszybciej zniknąć ze wzgórza. Proboszcz Komperda postanowił przeciwstawić się decyzji komendantury wojskowej i złożył odwołanie do władz centralnych w Wiedniu. Po pewnym czasie udało mu się uzyskać przychylną decyzję, która umożliwiła ocalenie niszczejącego zabytku. 
Następnie dzięki staraniom ówczesnego proboszcza parafii podgórskiej, księdza Komperdy, kościół został poddany gruntownemu odnowieniu.
Od 2014 podczas badań archeologicznych odkryto co najmniej 37 pochówków na zewnątrz kościoła i 29 wewnątrz. Podczas prac remontowych utworzono rezerwat archeologiczny wewnątrz kościoła. Wyremontowano elewację i dach oraz utworzono betonową opaskę kamienną okalającą kościół.
Do dziś opiekę nad nim pełnią proboszczowie podgórskiej parafii.
Architektura i wystrój.
Kościół jest orientowany z jednym wejściem od południa. W XV lub XVI wieku górna część budowli została zasklepiona gotycko, a pierwotne stare mury podparto dookoła pochyłymi szkarpami z cegły. 
Dach z gontów, gotycki w kształcie, zakończony jest na środku sygnaturką z podwójnym krzyżem na szczycie, godłem duchaków, i takimi krzyżami na dwóch przeciwległych ostro sklepionych krańcach dachu. 
Wnętrze składa się z niewielkiej kwadratowej nawy i węższego od niej prezbiterium, uplasowanych na poziomym rzucie, charakterystycznym dla najstarszych, kamiennych kościołów romańskich. Całość wnętrza zamyka gotyckie krzyżowe sklepienie, wzmocnione wydatnymi żebrami z kamienia. 
W czasie remontu zewnętrznych szkarp ceglanych, dokonanego w 1902 roku, okazało się, że ściany kościółka zbudowane są do 3/4 wysokości z kamienia, resztę nadbudowano cegłą jeszcze w średniowieczu.

</doc>
<doc id="556357" url="https://pl.wikipedia.org/wiki?curid=556357" title="Głębce">
Głębce

Głębce – południowa dzielnica miasta Wisła i jednostka pomocnicza gminy miejskiej, osiedle nr 4.
Położenie.
Dzielnica położona jest u stóp Kobylej i Kozińców, u zbiegu potoków Łabajowa i Głębiczka, w górnej części doliny powstałego z ich połączenia potoku Kopydło, a także w samej dolince Głębiczka. Nazwa "Głębce", wspominana w dokumentach już w połowie XVIII w., wiąże się z usytuowaniem tego dawnego wiślańskiego przysiółka w odległej, głębokiej i zalesionej dolinie.
Znajduje się tutaj końcowa stacja linii kolejowej z Goleszowa, w której przebiegu zlokalizowany jest betonowy wiadukt kolejowy o długości 122 metrów i wysokości 25 metrów, wybudowany w latach 1931–1933 nad potokiem Łabajów. Planowano przedłużenie linii kolejowej z Głębiec do Zwardonia, jednak prace przerwała II wojna światowa, a w kolejnych latach realizacji projektu zaniechano.
Wspólnoty wyznaniowe.
Na terenie Głębiec działalność duszpasterską prowadzą następujące Kościoły i związki wyznaniowe:
Turystyka.
Przez Głębce biegną liczne szlaki turystyczne, prowadzące m.in. na Stożek Wielki oraz przełęcz Kubalonkę.
Przez osiedle przebiegają następujące znakowane trasy rowerowe:

</doc>
<doc id="556359" url="https://pl.wikipedia.org/wiki?curid=556359" title="Pomnik Umschlagplatz">
Pomnik Umschlagplatz

Pomnik Umschlagplatz, właśc. Mur–Pomnik Umschlagplatz – monument znajdujący się w Warszawie przy ulicy Stawki, na terenie dawnego placu przeładunkowego, skąd w latach 1942–1943 Niemcy wywieźli do obozu zagłady w Treblince oraz obozów w dystrykcie lubelskim ponad 300 tysięcy Żydów z warszawskiego getta.
Opis.
Monument zastąpił pierwsze powojenne upamiętnienie Umschlagplatzu w postaci tablicy z piaskowca projektu Leona Marka Suzina, wmurowanej w 1946 roku w resztki muru otaczającego plac (od strony ulicy Stawki). Widniał na niej napis w językach polskim, hebrajskim i jidysz o treści:
Pomnik został odsłonięty 18 kwietnia 1988 w przeddzień 45. rocznicy wybuchu powstania w getcie. Powstał na podstawie projektu Hanny Szmalenberg i Władysława Klamerusa. Ma formę białego czterometrowego muru z czarnym pasem na czołowej ścianie pomnika, co stanowi nawiązanie do kolorów rytualnych szat żydowskich. Otoczona murem przestrzeń na planie prostokąta o wymiarach 20 × 6 metrów symbolizuje otwarty wagon kolejowy. Na wewnętrznej ścianie monumentu w kolejności alfabetycznej – od Aby do Żanny – wyryto 400 najpopularniejszych przed wojną polskich i żydowskich imion. Podkreślają one kilkusetletnie współistnienie w Warszawie obydwu społeczności oraz przenikanie się ich kultur i religii. Każde imię symbolicznie upamiętnia również tysiąc ofiar warszawskiego getta. W centralnej części ściany umieszczono cztery kamienne tablice z napisami w językach: polskim, jidysz, angielskim i hebrajskim o treści:
Brama na teren upamiętnienia jest zwieńczona półokrągłą czarną tablicą przypominającą macewę, wykutą z bloku sjenitu podarowanego przez rząd i społeczeństwo Szwecji. Umieszczona na nim płaskorzeźba przedstawiająca strzaskany las (w żydowskiej sztuce sepulkralnej złamane drzewo oznacza przedwczesną, gwałtowną śmierć) symbolizuje zagładę narodu żydowskiego. Na osi szerokiej bramy głównej znajduje się również druga brama – wąski pionowy prześwit zwieńczony rozciętą macewą, przez który widoczne jest drzewo, wyrosłe za pomnikiem już po wojnie. Jest ono symbolem nadziei. Osiowe ustawienie dwóch bram ma symbolizować przejście od śmierci do nadziei życia.
Na bocznej ścianie sąsiadującego z upamiętnieniem budynku (przed wojną nr 8, obecnie nr 10) umieszczono cytat z Księgi Hioba w językach polskim, jidysz i hebrajskim: "Ziemio nie kryj mojej krwi, iżby mój krzyk nie ustawał" (Hi 16, 18). Napisy przecinają kontury dwóch okien i drzwi. Od krawędzi ulicy Stawki, pomiędzy głównym korpusem pomnika a ścianą szkoły, biegnie lekkim skosem droga śmierci, którą na rampę kolejową pędzono Żydów oczekujących na placu na transport do Treblinki. W obrębie upamiętnienia droga została wybrukowana czarną kostką bazaltową.
Na tylnej ścianie pomnika wykuto treść tablicy erekcyjnej oraz nazwiska jego twórców i fundatorów.
Pomnik stanowi zakończenie, odsłoniętego w tym samym dniu, Traktu Pamięci Męczeństwa i Walki Żydów zaczynającego się przy skrzyżowaniu ulic Anielewicza i Zamenhofa, i prowadzącego ulicami Zamenhofa, Dubois i Stawki.
11 czerwca 1999, w czasie swojej siódmej podróży apostolskiej do Polski, modlitwę za naród żydowski odmówił tutaj Jan Paweł II.
W 2002 monument, zachowany fragment placu przeładunkowego oraz obydwa przylegające do niego budynki (przed wojną Stawki 4/6 i 8, obecnie nr 10) zostały wpisane do rejestru zabytków.
W latach 2007–2008 przeprowadzono generalny remont pomnika, który znajdował się w bardzo złym stanie ze względu na niską jakość materiałów użytych do jego budowy. Płyty z białego marmuru Biała Marianna zastąpiono wtedy okładziną wykonaną z bardziej wytrzymałego na warunki atmosferyczne szarego granitu z Zimnika na Dolnym Śląsku. Zgodnie z projektem Hanny Szmalenberg i Teresy Murak skwer wokół pomnika został przecięty gliniano-żwirową ścieżką, a od skrzyżowania ulic Stawki i Dzikiej w głąb skweru posadzono wąski falujący pas kwitnącego na niebiesko (kolor flagi Izraela) hyzopu.
Dla upamiętnienia ofiar wysiedleń z warszawskiego getta w 1942, od 2012 przy pomniku rozpoczyna się "Marsz Pamięci 22 lipca" organizowany przez Żydowski Instytut Historyczny.

</doc>
<doc id="556360" url="https://pl.wikipedia.org/wiki?curid=556360" title="Flaga powiatu kolskiego">
Flaga powiatu kolskiego



</doc>
