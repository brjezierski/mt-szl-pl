<doc id="556363" url="https://pl.wikipedia.org/wiki?curid=556363" title="O częściach zwierząt">
O częściach zwierząt

O częściach zwierząt (łac. "De partibus animalium", gr. "Περι ζώων μορίων" - "peri zôôn moriôn") – traktat Arystotelesa poświęcony zoologii.
W Corpus Aristotelicum zajmuje strony od 639a do 698a.
Traktat zachował się w "Codex Vaticanus graecus" , a jego autentyczności nigdy nie podważano. Został napisany najprawdopodobniej pod koniec życia filozofa, w czasie ostatniego pobytu w Atenach. Dzieło to, wraz z "Historia animalium" pozwala uznać Arystotelesa za twórcę biologii, ponieważ nadał jej rangę samodzielnej dyscypliny naukowej oraz przedstawił w pierwszej części traktatu propozycje dwóch metod badawczych: opisywanie z osobna szczegółowych cech charakterystycznych poszczególnych gatunków oraz szukanie cech wspólnych u różnych gatunków. Sam filozof skłaniał się do stosowania metody drugiej, zaliczając do badanych zwierząt również człowieka.
Arystoteles rozróżnia narządy zewnętrzne (np. dziób i pióra) oraz wnętrzności (np. serce, wątroba). W traktacie przedstawia swoją koncepcję budowy oraz działania następujących narządów: serce, mózg, płuca, wątroba, śledziona, nerki, żołądek, omawia też krew, tłuszcz, szpik kostny, tkankę miękką, system kostny i chrząstkowy. Analizuje zmysły, do których zalicza: wzrok, słuch, węch i smak. Rozważając budowę narządów wewnętrznych kilkukrotnie podaje możliwe anomalie i wynikające z nich choroby.
Zgodnie z przyjętą metodologią Arystoteles przywołuje dużą liczbę gatunków zwierząt, między innymi: lwy, foki, kalmary, ryby, muchy, pszczoły, ślimaki, słonie. Dzieli je na zwierzęta:

</doc>
<doc id="556365" url="https://pl.wikipedia.org/wiki?curid=556365" title="Plac Unii Lubelskiej w Warszawie">
Plac Unii Lubelskiej w Warszawie

Plac Unii Lubelskiej – plac w dzielnicy Śródmieście w Warszawie.
Położenie.
Plac leży na osi jednej z głównych arterii komunikacyjnych łączących Śródmieście z Mokotowem. Zbiegają się doń ulice:
Nazwa.
Pierwotnie plac nazywany był rondem Mokotowskim, leżał bowiem na granicy gruntów wsi Mokotów. Ok. 1875 zaczął być nazywany Keksholmskim od nazwy położonych w pobliżu koszar Lejb-Gwardyjskiego Keksholmskiego Pułku. Obecną nazwę nadano w lipcu w 1919, w 350. rocznicę zawarcia unii lubelskiej.
Historia.
Plac został ukształtowany przed 1770 jako najdalej na południe wysunięty okrągły plac zaprojektowany w ramach tzw. założenia ujazdowskiego. W 1770 od południowego zachodu i południa został otoczony okopami Lubomirskiego.
W latach 1816–1818 w południowej części placu wzniesiono klasycystyczne rogatki Mokotowskie zaprojektowane przez Jakuba Kubickiego.
W 1881 z placu na Muranów poprowadzono pierwszą linię tramwaju konnego, a w 1908 – tramwaju elektrycznego. Na rondzie powstała pętla tramwajowa.
W 1892 w pobliżu placu (od strony ul. Chocimskiej) uruchomiono stację wąskotorowej kolejki dojazdowej – kolejki wilanowskiej. W 1898 po południowo-zachodniej stronie placu powstała stacja kolejki grójeckiej.
Na początku XX wieku plac zaczął być zabudowywany wysokimi, sześcio- i ośmiopiętrowymi kamienicami. Pomiędzy ul. Polną a ul. Marszałkowską wzniesiono kamienicę Kacperskich (1909–1913), kamienicę Wielburskiego między ul. Marszałkowską a al. Jana Chrystiana Szucha, kamienicę Adama Bromkego (1911–1912) leżącą pomiędzy al. Jana Chrystiana Szucha i ul. Bagatela oraz kamienicę Jana Łaskiego (1911–1912) położoną w rozwidleniu ulic Klonowej i Bagateli.
11 listopada 1932 na placu odsłonięto pomnik Lotnika dłuta Edwarda Wittinga, zniszczony przez Niemców w 1944. W 1967 jego kopia została ustawiona na skrzyżowaniu ulicy Żwirki i Wigury z Wawelską.
W 1935 stację kolejki grójeckiej przeniesiono na południe, w pobliże skrzyżowania ulicy Puławskiej z ulicą Odyńca, a w 1938 na Dworzec Południowy.
W 1936 przy placu (pod adresem ul. Polna 1) wzniesiono budynek Komendy Straży Ogniowej, w którym mieścił się także III oddział straży, przeniesiony tutaj z Nowego Światu 6. Obecnie w budynku mieści się Komenda Wojewódzka Państwowej Straży Pożarnej.
W ramach planowanej na Polu Mokotowskim Dzielnicy Marszałka Józefa Piłsudskiego przy placu miała powstać nowa siedziba Polskiego Radia. Wieżowiec zaprojektowany przez Bohdana Pniewskiego na osi ul. Puławskiej miał domykać perspektywę i tworzyć dominantę widokową od strony Mokotowa.
W 1940 plac Unii Lubelskiej znalazł się na granicy tzw. dzielnicy niemieckiej. W latach 1942–1944 na placu miała swój przystanek początkowy i końcowy okólna linia tramwajowa „0” przeznaczona wyłącznie dla Niemców.
W pierwszych dniach powstania warszawskiego plac był miejscem walk dywizjonu „Jeleń”. Został opanowany przez powstańców już 1 sierpnia, jednak dalsze ataki przeprowadzone na budynki w dzielnicy policyjnej zakończyły się niepowodzeniem – oddziały polskie zostały zmuszone do wycofania się, ponosząc ogromne straty. W odwecie Niemcy dokonali masowych mordów na polskich cywilach, rozstrzeliwując okolicznych mieszkańców m.in. na terenie ogrodu jordanowskiego przy ul. Bagatela. W trakcie i po powstaniu część kamienic znajdujących się przy placu oraz jeden domek rogatkowy zostały spalone.
W marcu 1946 uruchomiono linię trolejbusową z placu do Dworca Gdańskiego.
W październiku 1948 w kamienicy Adama Bromkego (ul. Bagatela 14) otwarto pierwszy salon Klubu Międzynarodowej Prasy i Książki z ofertą 180 czasopism z 30 państw.
W 1962 przy placu, w miejscu dawnej końcowej stacji kolejki grójeckiej, wzniesiono pawilon „Supersam”. W 2006 budynek został zburzony, a na jego miejscu w latach 2010–2013 wzniesiono centrum biurowo-handlowe Plac Unii.
W 1964 zakończono przebudowę węzła komunikacyjnego na placu − ruch tramwajowy skierowano przez jego środek, a ruch kołowy wokół ronda. W 1965 założenie urbanistyczne placu zostało wpisane do rejestru zabytków.
W 1999 (w 430. rocznicę zawarcia unii lubelskiej) na ścianie narożnej kamienicy przy ul. Bagatela 15 odsłonięto tablicę upamiętniającą unię lubelską ufundowaną przez społeczeństwo Lublina.

</doc>
<doc id="556370" url="https://pl.wikipedia.org/wiki?curid=556370" title="Deportivo Saprissa">
Deportivo Saprissa

Deportivo Saprissa – kostarykański klub piłkarski z siedzibą w stołecznym mieście San José. Występuje w rozgrywkach Primera División. Swoje domowe mecze rozgrywa na obiekcie Estadio Ricardo Saprissa Aymá.
Założony w 1935 roku. Jest rekordzistą pod względem liczby zdobytych tytułów mistrza Kostaryki – od chwili debiutu w pierwszej lidze Deportivo Saprissa zdobyło mistrzostwo 37 razy. Początkowo klub nosił nazwę Saprissa FC, zespołem pierwszoligowym został 21 sierpnia 1949.

</doc>
<doc id="556371" url="https://pl.wikipedia.org/wiki?curid=556371" title="BSP tree">
BSP tree



</doc>
<doc id="556372" url="https://pl.wikipedia.org/wiki?curid=556372" title="Wojna i pokój">
Wojna i pokój

Wojna i pokój (, "Wojna i mir") – powieść historyczna rosyjskiego pisarza Lwa Tołstoja, pisana w latach 1863–1869, często uznawana za rosyjską epopeję narodową.
Tytuł.
Tytuł wynika z fabuły powieści i jej podziału na części pokojową (tomy I–II) i wojenną (tomy III–IV).
Istnieje dość rozpowszechnione błędne przekonanie o innym, rzekomo właściwym znaczeniu tytułu, wynikająca z wieloznaczności słowa "мир" we współczesnym języku rosyjskim, które oznaczać może zarówno „pokój”, jak również „świat”. Zgodnie z tym poglądem Tołstoj użył tego słowa w drugim znaczeniu, mając na myśli społeczeństwo, a przesłaniem powieści jest ukazanie narodu rosyjskiego biorącego udział w wojnach napoleońskich.
Przeciwko temu przekonaniu można przedstawić dwa bardzo mocne kontrargumenty. Po pierwsze fakt, że sam Tołstoj przetłumaczył tytuł swojej powieści na język francuski jako "La Guerre et la Paix" (Wojna i pokój). Po drugie zaś należy powiedzieć, że owa niejednoznaczność słowa "мир" nie występowała przed reformą ortografii rosyjskiej 1917–18 r., kiedy "pokój" zapisywany był jako "миръ", "świat" jako "міръ". I choć dzisiaj dzieło Tołstoja wydaje się pod tytułem "Война и мир", za jego życia tytuł brzmiał "Война и миръ".
Bohaterowie.
Rostowowie
Bołkońscy
Kuraginowie
Bezuchowowie
inni bohaterowie
Wymowa powieści.
Umacnianie imperializmu – odczyt postkolonialny powieści.
Powieść Tołstoja w dużej mierze przyczyniła się do budowy i rozpowszechniania rosyjskiej tożsamości imperialnej. Ostatecznie umocniona została jednocząca wizja rosyjskiej pamięci historycznej, opierającej się na obronie ojczyzny przed wrogimi inwazjami. Zarysowani przez autora bohaterowie to w przeważającej mierze pozytywnie przedstawienie przedstawiciele rosyjskiej arystokracji, których majątek został jednak pozyskany w wyniku rosyjskiego kolonializmu – tak na przykład Bezuchow odziedziczył od ojca wielkie posiadłości w rejonie Kijowa, które ten pozyskać mógł w wyniku rozbiorów Rzeczypospolitej i zagarnięcia posiadłości polskich magnatów. Zarysowany przez niego obraz państwa jest jednolity etnicznie. Pisarz pominął wątki ludów podbitych wcześniej przez Rosję, takich jak Polacy, którzy aktywnie opowiadali się po stronie Francji. Tołstoj przedstawił na przykład radosne powitanie wojsk rosyjskich w Wilnie, ignorując podobną radość mieszkańców przy wejściu wojsk francuskich. Innym przykładem pominiętego ludu są Czesi – choć część akcji toczy się na ziemiach etnicznie czeskich, w powieści ludność miejscowa nie została zauważona. Sam Napoleon został skarykaturowany na łamach epopei, charakteryzuje się zdecydowanie negatywnymi cechami. Według Ewy Thompson Tołstoj wykreował go nie jako przeciwnika godnego cesarza Aleksandra I, a jedynie dowodzącego wojskami Michaiła Kutuzowa. Sam Kutuzow został za to przedstawiony w zdecydowanie pozytywnym świetle. Tołstoj zdecydował się między innymi całkowicie przemilczeć fakt jego dowodzenia w przegranej bitwie pod Austerlitz, winę zrzucając na austriackiego cesarza. Cesarz Aleksander I, przewijający się na łamach powieści, został odseparowany od rosyjskich klęsk, odgrywa on rolę ojca narodu. Aby pokreślić doniosłość i słuszność strony rosyjskiej Tołstoj pominął również główny powód wybuchu wojny, jakim było utrzymywanie przez Aleksandra I kontaktów handlowych z Wielką Brytanią i nałożenie ceł na towary francuskie. Pisarz niemal dwukrotnie zawyżył siłę wojsk, z którymi Napoleon przystąpił do inwazji (podał liczbę 800 000). Tołstoj przemilczał również zupełnie, iż nawet w trakcie walk 1812 roku Imperium Rosyjskie nieustannie prowadziło wojnę zaborczą na Kaukazie. Sukces dzieła rozpropagował nie tylko w ojczyźnie Tołstoja, ale i na zachodzie, wizerunek Rosji jako państwa, które nie tylko broni się przed barbarzyńską inwazją, ale jeszcze ratuje od niej Europę.
Przekłady.
Powieść została przetłumaczona na język polski kilkakrotnie: , przez Zofię Popławską (1930), Zofię Petersową (1950-51) oraz Andrzeja Stawara (1958).

</doc>
<doc id="556374" url="https://pl.wikipedia.org/wiki?curid=556374" title="Kościół św. Józefa w Krakowie (Podgórze)">
Kościół św. Józefa w Krakowie (Podgórze)

Kościół św. Józefa – zabytkowy kościół rzymskokatolicki znajdujący się przy ul. Jana Zamoyskiego 2 w Krakowie.
Usytuowany w Rynku Podgórskim na północnych stokach Krzemionek Podgórskich w południowo-środkowej części Krakowa. Obiekt wraz z dzwonnicą i ogrodzeniem został wpisany do rejestru zabytków nieruchomych województwa małopolskiego.
Historia.
W 1832 roku inż. Franciszek Brotschneider wybudował na Rynku Podgórskim kościół, który pod koniec XIX wieku był w złym stanie technicznym i za mały dla parafii liczącej ponad 17 tys. wiernych. W 1905 roku obiekt wyburzono.
Nowy kościół został zbudowany w latach 1905–1909 według projektu Jana Sas-Zubrzyckiego, zgodnie z wzorcami architektury neogotyckiej, w miejscu dawnej klasycystycznej świątyni. 13 maja 1905 roku poświęcono kamień węgielny proboszczem podgórskim Antoniem Gruszeckim, a 24 października 1909 kościół konsekrowano.
W 1999 roku decyzją ówczesnego proboszcza ks. Franciszka Kołacza, kościół poddano renowacji. Odnowiono ołtarz główny, ołtarze boczne, ambonę oraz organy. Przywrócono pierwotną kolorystykę, która została zatracona podczas renowacji w czasach ks. proboszcza Franciszka Mirka, kiedy zmieniono barwy na czerwono-niebieskie. Obecnie kościół ma biało-szare barwy, co przywróciło mu jego dawny charakter.
Architektura.
Budowla neogotycka, trójnawowa z transeptem i ambitem wokół prezbiterium oraz kaplicami przy nawach bocznych i ambicie. Wieża wzorowana na wieży Kościoła Mariackiego w Krakowie. Sylwetka kościoła została świadomie wyeksponowana nad architekturą Rynku.
Wnętrze i wyposażenie.
Wnętrze kościoła, ukształtowane zostało na podobieństwo gotyckiej katedry w wersji tzw. gotyku nadwiślańskiego. Wypełnione jest licznymi ołtarzami, ławkami i innymi elementami w większości wykonanymi w drewnie.
W okresie powojennym zmieniono położenie niektórych ołtarzy oraz ambony, zamurowano arkady pomiędzy ambitem
prezbiterialnym a dawną kaplicą Serca Jezusowego (obecnie Matki Boskiej Nieustającej Pomocy i Wiecznej Adoracji). Jako pierwsze powstały ołtarze: główny (w prezbiterium) oraz Zwiastowania (dawniej w prawym ramieniu transeptu). Prace przy nich trwały w latach 1908–1909.
Ołtarz główny był pierwotnie zintegrowany kompozycyjnie z absydą prezbiterialną, otwierającą się ostrołukowymi arkadami na obejście i nie miał nastawy. Składał się wyłącznie z mensy i stojących na niej: tabernakulum oraz figury św. Józefa. Zarówno mensa ołtarza głównego, jak i tabernakulum są jedynymi źródłowo potwierdzonymi dziełami Sas-Zubrzyckiego we wnętrzu kościoła. Zaprojektowaną przez niego mensę wykonał podgórski kamieniarz Bodnicki, natomiast tabernakulum – jak głosi umieszczony na nim napis: "wymyślone przez Jana Sasa-Zubrzyckiego" – Piotr Seip w 1909 roku. Całości dopełniła figura św. Józefa, dłuta krakowskiego rzeźbiarza Zygmunta Langmana. Monstrancja ks. Niemczyńskiego pochodzi z pracowni krakowskiego złotnika Piotra Seipa.
Jednocześnie z ołtarzem głównym w zachodnim (prawym) ramieniu transeptu stanął ołtarz Zwiastowania NMP. W przeciwieństwie do ołtarza głównego uzyskał on rozbudowaną i dużych rozmiarów nastawę (obecnie stojącą w ołtarzu głównym). Jest ona dziełem krakowskich rzeźbiarzy-rzemieślników Wita Wisza, Maksymiliana Krzyka i Jana Józefa Góreckiego. Z tymi trzema postaciami związane są także inne elementy ruchomego wyposażenia kościoła św. Józefa: ambona z 1910 roku, ołtarze boczne z lat 1910–1911 Matki Boskiej Nieustającej Pomocy i św. Antoniego. Wit Wisz i Maksymilian Krzyk są ponadto wymieniani w archiwaliach jako autorzy ołtarza Matki Boskiej Częstochowskiej w kaplicy przy nawie bocznej. W 1917 roku powstał ołtarz św. Wincentego Ferreriusza w kaplicy przy prawej nawie bocznej. W kaplicy Adoracji ustawiono neogotycki ołtarz Najświętszego Serca Jezusowego, zakupiony od oo. Franciszkanów z Krakowa.
Organy.
Kościół po wybudowaniu nie miał organów. Posługiwano się fisharmonią ufundowaną przez Szczepana Kaczmarskiego. W 1920 roku proboszcz Józef Niemczyński zawiązał Komitet Obywatelski, aby zebrać pieniądze na nowe organy. Zebrano 70 000 koron, lecz wojna polsko-bolszewicka przerwała zbiórkę. W 1921 powiększono Komitet i zebrano resztę pieniędzy. Warszawska firma „A.Homann zaproponowała Komitetowi organy „"w stylu gotyckim, zamówione do Baku na Kaukazie przez Rylskiego, do kościoła zbudowanego tam przez Polaków pracujących w kopalniach naft"y”, które z powodu wojny nie zostały odebrane. Koszt wynióśł 7 500 000 Mkp.
16 kwietnia 1922 poświęcono organy, wmurowując równocześnie w ścianę kościoła tablicę, że parafianie „"z własnych funduszów ufundowali ten organ na chwałę Boga i na pamiątkę zmartwychwstania Polsk"i”.
Ambona.
Na skrzyżowaniu transeptu i prezbiterium, po stronie lewej usytuowana jest neogotycka ambona z drewna dębowego, wsparta na słupie, wykonana w 1910 r. przez rzeźbiarzy snycerzy Wita Wisza, Maksymiliana Krzyka i Jana Józefa Gureckiego. Ambona ta jest repliką kazalnicy z Kościoła Mariackiego w Krakowie, autorstwa Wisza.
Ośmioboczny korpus ambony ozdobiony jest figurami ewangelistów i doktorów kościoła pod małymi baldachimami.
Pod korpusem wśród liści akantu atrybuty ewangelistów oraz personifikacje Wiary Nadziei i Miłości.
W zaplecku widnieje polichromowana płaskorzeźba przedstawiająca Jezusa jako Dobrego Pasterza, z ostrołukowym obramieniem, po bokach ornament z motywem delfinów – symboli zmartwychwstania.
Baldachim z bogatą dekoracją rzeźbiarską, w błękitnym podniebiu rzeźbą Ducha Świętego pod postacią gołębicy.
Na mównicę wiodą kręcone ażurowe schodki. Na płycinach schodów płaskorzeźbione wyobrażenia siedmiu grzechów głównych pod postaciami zwierząt.
W czasie budowy tego kościoła odkryto jaskinię ze śladami prac alchemicznych, która według badaczy zawierała pozostałości prac mistrza Twardowskiego, czyli historycznego alchemika króla Zygmunta Augusta – Niemca Laurentiusa Dhura (z łac. Durentiusa).

</doc>
<doc id="556375" url="https://pl.wikipedia.org/wiki?curid=556375" title="Andrzej W. Bajeński">
Andrzej W. Bajeński

Andrzej W. Bajeński (ur. 2 sierpnia 1954) – pastor, prezbiter naczelny (zwierzchnik) Kościoła Chrystusowego w RP.
Życiorys.
Urodził się 2 sierpnia 1954 roku. Wnuk Pawła Bajeńskiego.
Andrzej Bajeński jest absolwentem Chrześcijańskiej Akademii Teologicznej w Warszawie (1975–1980) i Hope International University w Fullerton w Kalifornii. Pierwotnie był duchownym Zjednoczonego Kościoła Ewangelicznego w PRL, a po rozwiązaniu w 1988 tej denominacji stał się członkiem Kościoła Zborów Chrystusowych.
W latach 1981–2004 był pastorem przełożonym Społeczności Chrześcijańskiej „Puławska” w Warszawie, a od roku 2000 jest prezbiterem naczelnym Kościoła Chrystusowego w RP.
Jest założycielem i dyrektorem Centrum Rozwoju Kościoła „ProEcclesia”. Wykładał homiletykę oraz naukę o kościele w Warszawskim Seminarium Teologicznym. Jest członkiem Rady Krajowej Aliansu Ewangelicznego w RP.
Od 1975 roku żonaty z Urszulą, ma dwoje dorosłych dzieci.
Poglądy.
Jest przeciwnikiem typu ekumenizmu, jaki reprezentuje Polska Rada Ekumeniczna. Jest przeciwnikiem uprawiania ekumenizmu z ewangelikami, popiera jedynie ekumenizm wewnątrzewangelikalny. Twierdzi, że Kościoły ewangelickie są jedynie zreformowanym katolicyzmem, a Kościoły ewangelikalne nie wywodzą się z ewangelicyzmu. Wraz z innymi przywódcami polskich Kościołów ewangelicznych opowiedział się w otwartym liście przeciwko deklaracji LGBT+ podpisanej przez prezydenta Warszawy Rafała Trzaskowskiego.

</doc>
<doc id="556376" url="https://pl.wikipedia.org/wiki?curid=556376" title="Imangali Tasmagambetow">
Imangali Tasmagambetow

Imangali Tasmagambetow (kaz. "Иманғали Нұрғалиұлы Тасмағамбетов"; ros. "Имангали Нургалиевич Тасмагамбетов", "Imangali Nurgalijewicz Tasmagambietow", ur. 9 października 1956 w Obwodzie atyrauskim) – kazachski polityk, premier Kazachstanu w latach 2002–2003.
Był członkiem partii Nur Otan. W latach 2004–2008 był burmistrzem Ałmaty. 4 kwietnia 2008 objął urząd burmistrza Astany, stolicy Kazachstanu. Piastował to stanowisko do 22 października 2014 kiedy zastąpił go Ädylbek Żaksybekow a on sam został powołany w skład rządu Käryma Mäsymowa jako minister obrony. 13 września 2016 został mianowany wicepremierem w rządzie Bakytżana Sagyntajewa, jednocześnie ustąpił ze stanowiska szefa resortu obrony.
3 lutego 2017 został mianowany ambasadorem Kazachstanu w Federacji Rosyjskiej.

</doc>
<doc id="556377" url="https://pl.wikipedia.org/wiki?curid=556377" title="Klasztor ss. Niepokalanek w Jarosławiu">
Klasztor ss. Niepokalanek w Jarosławiu

Klasztor Niepokalanek w Jarosławiu – klasztor i kaplica w Jarosławiu w województwie podkarpackim.
Teren dawnego folwarku jezuitów na Głębokiej, z tego czasu relikty w zabudowaniach gospodarczych. Fundacja dla ss. niepokalanek przez Marcelinę Darowską w 1871 roku. Budowana w latach 1784-1786 przez Walerego Kołodziejskiego. W kaplicy rzeźba Tomasza Oskara Sosnowskiego w marmurze kararyjskim "Matka Boska Niepokalanie Poczęta", sprowadzona z Rzymu w roku 1876. W niszach elewacji frontowej posągi św. Jana Ewangelisty i św. Jana Chrzciciela.
W klasztorze tworzyła i mieszkała do swojej śmierci siostra Ena od Najświętszego Sakramentu (Stanisława Paciorek, ur. 21 października 1917, zm. 19 września 2006). Siostra Ena, to autorka wielu książek głównie o tematyce religijnej i niepokalańskiej. Napisała m.in. takie książki, jak "Był taki dom, były takie dzieci" o klasztorze i szkole w Nowym Sączu, "125 lat Klasztoru w Jarosławiu" czy książkę o siostrze Wandzie Garczyńskiej oraz o podróżach do Ziemi Świętej i Rzymu. Siostra Ena jest pochowana w katakumbach klasztornych, w Jarosławiu.
Plac przed bramą klasztorną i klasztorem Niepokalanek w Jarosławiu oraz ogród i park przy klasztorze nosi imię Siostry Eny.

</doc>
<doc id="556379" url="https://pl.wikipedia.org/wiki?curid=556379" title="(55565) 2002 AW197">
(55565) 2002 AW197

(55565) 2002 AW197 – planetoida z grupy obiektów transneptunowych, krążąca wokół Słońca w Pasie Kuipera, należąca do obiektów klasycznych.
Odkrycie i nazwa.
Obiekt (55565) 2002 AW197 został odkryty 10 stycznia 2002 roku w Obserwatorium Palomar przez Michaela Browna, Eleanor Helin, Michaela Hicksa, Kennetha Lawrence’a, Stevena Pravdo i Chada Trujillo.
Asteroida nie posiada jeszcze nazwy własnej, a jedynie oznaczenie tymczasowe i stały numer.
Orbita.
Orbita (55565) 2002 AW197 nachylona jest pod kątem ok. 24,4° do ekliptyki, a jej mimośród wynosi 0,127. Ciało to krąży w średniej odległości 46,9 j.a. wokół Słońca; na jeden obieg potrzebuje ok. 321 lat ziemskich. Peryhelium tego obiektu znajduje się w odległości ok. 40,9 j.a., a aphelium ok. 52,9 j.a. od Słońca.
Właściwości fizyczne.
Ta odległa planetoida ma średnicę szacowaną na ok. 768 km. Jej absolutna wielkość gwiazdowa wynosi ok. 3,5m.
Obserwacje wykazują, iż asteroida ta ma neutralną barwę (może to wskazywać na istnienie lodu wodnego, w przeciwieństwie np. do (50000) Quaoar, który ma wyraźnie czerwoną barwę). Temperatura powierzchni wynosi około 40 K.

</doc>
<doc id="556381" url="https://pl.wikipedia.org/wiki?curid=556381" title="Earendur">
Earendur



</doc>
<doc id="556384" url="https://pl.wikipedia.org/wiki?curid=556384" title="Dawne Opactwo ss. Benedyktynek w Jarosławiu">
Dawne Opactwo ss. Benedyktynek w Jarosławiu



</doc>
<doc id="556386" url="https://pl.wikipedia.org/wiki?curid=556386" title="Eärendur">
Eärendur

Fikcyjne postacie ze stworzonej przez J.R.R. Tolkiena mitologii Śródziemia:

</doc>
<doc id="556387" url="https://pl.wikipedia.org/wiki?curid=556387" title="Bitwa pod Turckheim">
Bitwa pod Turckheim

Bitwa pod Turckheim – starcie zbrojne, które miało miejsce 5 stycznia 1675 podczas wojny Francji z Koalicją.
Gdy marszałek Turenne zaatakował niespodziewanie i pobił armię cesarską pod Miluzą, zaalarmowany tym faktem elektor brandenburski Fryderyk Wilhelm pośpiesznie skoncentrował swe siły (35 000 Brandenburczyków i Austriaków) pod Colmarem w okolicach Turckheim. Zajął tam umocnioną pozycję nad strumieniem Legelbach. Turenne (30 000 Francuzów), rozwinął część sił naprzeciwko stanowisk Fryderyka, resztą sił natomiast obszedł go i zajął Turckheim na prawym skrzydle wojsk elektorskich. Fryderyk ściągnął część swych wojsk znad Legelbach i rzucił je do kontrnatarcia, które Francuzi odparli. Dalszą walkę przerwał zapadający zmrok. W nocy elektor wycofał swą armię. Stracił 900 ludzi, natomiast Francuzi stracili 200 ludzi.

</doc>
<doc id="556388" url="https://pl.wikipedia.org/wiki?curid=556388" title="Wojskowy Komitet Sztabowy">
Wojskowy Komitet Sztabowy

Wojskowy Komitet Sztabowy, ang. "Military Staff Committee", skrót: WKS, MSC - organ pomocniczy funkcjonujący przy Radzie Bezpieczeństwa ONZ, utworzony na podstawie art. 47 Karty NZ.
Artykuł ten przewiduje możliwość użycia sił zbrojnych, na podstawie planów opracowanych przez Radę, za pomocą Wojskowego Komitetu Sztabowego. Składa się on z szefów sztabów sił zbrojnych stałych członków RB (Rosja, Chińska Republika Ludowa, Wielka Brytania, Francja i Stany Zjednoczone). Głównym zadaniem WKS jest służenie RB pomocą w zakresie spraw wojskowych oraz potrzeb dotyczących utrzymania międzynarodowego pokoju i bezpieczeństwa. Obejmuje to użycie i dowodzenie oddanymi do jej dyspozycji siłami zbrojnymi, normowanie i ewentualne rozbrojenie.

</doc>
<doc id="556390" url="https://pl.wikipedia.org/wiki?curid=556390" title="Ołoj">
Ołoj

Ołoj (ros. Олой) – rzeka w azjatyckiej części Rosji, w Czukockim Okręgu Autonomicznym; prawy i zarazem najdłuższy dopływ Omołonu. Długość 471 km, powierzchnia dorzecza 23 100 km².
Powstaje w Górach Kołymskich z połączenia rzek Lewy Ołoj i Prawy Ołoj; płynie w kierunku północno-zachodnim w szerokiej dolinie między grzbietami górskimi (pasma Uszurechen i Ołojskie).
Zasilanie śniegowo-deszczowe; zamarza od października do końca maja.

</doc>
<doc id="556391" url="https://pl.wikipedia.org/wiki?curid=556391" title="2002 AW197">
2002 AW197



</doc>
<doc id="556400" url="https://pl.wikipedia.org/wiki?curid=556400" title="Kabaret Widelec">
Kabaret Widelec

Kabaret Widelec – kabaret z Białegostoku, utworzony w 1993 i reaktywowany w 1997.
Obecnie w Widelcu występują: Jacek Janowicz, Jarosław Jatel, Adam Neczyperowicz, Barbara Maj, obsługa techniczna – Viktoria Maria Brzezińska.
Twórczość.
Kabaret Widelec ma w swoim dorobku następujące skecze:
Nagrody.
Grand Prix:
Złota Szpilka:
Nagroda główna:
Nagroda Publiczności:
I nagroda:
II nagroda:
III nagroda:

</doc>
<doc id="556402" url="https://pl.wikipedia.org/wiki?curid=556402" title="Ligustr">
Ligustr

Ligustr ("Ligustrum" L.) – rodzaj roślin należący do rodziny oliwkowatych ("Oleaceae"). Liczy 45 gatunków. Większość występuje w południowo-wschodniej i wschodniej Azji, jeden gatunek – ligustr pospolity "L. vulgare" rośnie w Europie, rejonie Kaukazu i północno-zachodniej Afryce, także jeden gatunek – "Ligustrum australianum" występuje w Queensland w północnej Australii. Różne gatunki zawleczone poza obszar naturalnego występowania są uciążliwymi gatunkami inwazyjnymi. W naturze rosną zwykle w różnych formacjach zaroślowych, często na glebach wapiennych. Ich kwiaty zapylane są przez owady. Kwiaty pachną, ale aromat bywa nieprzyjemny ze względu na zawartość trimetyloaminy o zapachu podobnym do amoniaku.
Różne gatunki i odmiany uprawiane są jako rośliny ozdobne, często w formie żywopłotów – np. ligustr pospolity i ligustr jajowatolistny "L. ovalifolium". Ligustr lśniący "L. lucidum" uprawiany jest jako zimozielone drzewo uliczne w Azji i południowej Europie (też rośnie inwazyjnie w Nowej Zelandii i Australii). Rośliny z tego rodzaju wykorzystywane są także jako miododajne i lecznicze.
Systematyka.
Rodzaj z rodziny oliwkowatych ("Oleaceae"), a w jej obrębie z plemienia "Oleeae". Wraz z rodzajem lilak "Syringa" łączony jest w podplemię "Ligustrinae" . Analizy filogenetyczne oparte na badaniach molekularnych pozwoliły stwierdzić, że rodzaj "Ligustrum" jest zagnieżdżony w rodzaju "Syringa", czyniąc z niego takson parafiletyczny.

</doc>
<doc id="556404" url="https://pl.wikipedia.org/wiki?curid=556404" title="Wyższa Szkoła Ekonomii i Innowacji w Lublinie">
Wyższa Szkoła Ekonomii i Innowacji w Lublinie

Lubelska Akademia WSEI (WSEI) – polska uczelnia niepubliczna założona w 2000 roku w Lublinie. Jest wpisana do prowadzonego przez Ministra Nauki i Szkolnictwa Wyższego rejestru uczelni niepublicznych i związków uczelni niepublicznych pod nr 196.
Historia.
Uczelnia została utworzona przez Fundację OIC Poland w 2000 roku. 24 października 2000 Fundacja otrzymała zgodę Ministerstwa Edukacji Narodowej na prowadzenie Wyższej Szkoły Ekonomii i Innowacji w Lublinie z 4 specjalnościami ekonomicznymi. 22 lutego 2001 roku dokonano wpisu do rejestru szkół zawodowych MEN pod numerem 57.
Program dydaktyczny.
Obecnie uczelnia kształci na trzynastu kierunkach I i II stopnia oraz jednolitych magisterskich prowadzonych w ramach trzech wydziałów:
Akademia WSEI daje możliwość podjęcia również studiów podyplomowych z zakresu finansów, administracji, informatyki, pedagogiki, psychologii i zarzadzania.
Do oferty Akademii WSEI wprowadzono również studia MBA skierowane do kadry menedżerskiej przedsiębiorstw prywatnych, publicznych i samorządowych oraz sektora ochrony zdrowia, w trzech specjalnościach: „Innowacyjne zarządzanie przedsiębiorstwem”, „Zarządzanie w sektorze Publicznym i Samorządowym” oraz „Zarządzanie Służbą Zdrowia”. 
Od października 2022 roku WSEI to jedyna niepubliczna uczelnia w woj. lubelskim mająca status Akademii. Lubelska Akademia WSEI, zgodnie z przepisami prawa, samodzielnie prowadzi studia doktoranckie w 2. dyscyplinach naukowych, w których Lubelska Akademia WSEI ma prawo nadawania stopnia doktora: w dyscyplinie „Informatyka techniczna i telekomunikacja” oraz “Ekonomia i Finanse”.
Rankingi i wyróżnienia.
Wyższa Szkoła Ekonomii i Innowacji z Lublina została wyróżniona w rankingu „Najlepszych uczelni i kierunków ekonomicznych”, opracowanym przez miesięcznik biznesowy „Home &amp; Market”.
Jako jedyna uczelnia wschodniej Polski znalazła się w zestawieniu 17 najlepszych spośród ponad 200 uczelni w Polsce, które kształcą studentów na kierunkach ekonomicznych. 
W czerwcu WSEI otrzymała prestiżowe wyróżnienie w konkursie na najbardziej innowacyjną i kreatywną uczelnię w Polsce w tworzeniu perspektyw zawodowych.
W ramach konkursu WSEI otrzymała po raz dziewiąty z rzędu certyfikat „Wiarygodna Szkoła” i po raz trzeci certyfikat „Dobra Uczelnia – Dobra Praca”
Tylko w 2018 roku WSEI otrzymała kilka bardzo prestiżowych wyróżnień. Jednym z nich jest „Polska Nagroda Inteligentnego Rozwoju 2018” pod patronatem Prezes Urzędu Patentowego RP, „Polska Nagroda Innowacyjności” czy EUROPEAN QUALITY CERTIFICATE 2018- Prestiżowy Certyfikat dla najlepszych firm i instytucji za działalność, która jest wzorem do naśladowania w stosowaniu dostępnych na rynku projakościowych rozwiązań i wysokich standardów w działalności gospodarczej.
Władze uczelni.
Władze rektorskie.
Władzę na uczelni pełnią:

</doc>
<doc id="556405" url="https://pl.wikipedia.org/wiki?curid=556405" title="Stadio Mario Rigamonti">
Stadio Mario Rigamonti

Stadio Mario Rigamonti – stadion piłkarski znajdujący się w mieście Brescia we Włoszech.
Swoje mecze rozgrywa na nim zespół Brescia Calcio. Jego pojemność wynosi 27 547.

</doc>
<doc id="556406" url="https://pl.wikipedia.org/wiki?curid=556406" title="Orbitalny samolot kosmiczny">
Orbitalny samolot kosmiczny



</doc>
<doc id="556407" url="https://pl.wikipedia.org/wiki?curid=556407" title="Stadio Renato Dall’Ara">
Stadio Renato Dall’Ara

Stadio Renato Dall’Ara – wielofunkcyjny stadion sportowy znajdujący się w Bolonii we Włoszech.
Swoje mecze rozgrywa na nim zespół Bologna FC. Jego pojemność wynosi 39 444.
Budowa stadionu pierwotnie znanego jako „Littoriale” rozpoczęła się w 1925 roku. Pierwszy oficjalny mecz na stadionie odbył się 29 maja 1927 roku pomiędzy reprezentacjami Włoch i Hiszpanii. 
W 1983 roku stadion otrzymał imię Renato Dall’Ara, byłego prezydenta klubu Bologna FC 1909. Stadion został rozbudowany i zmodernizowany na Mistrzostwa Świata w piłce nożnej w 1990 roku. 
Stadion Renato Dall’Ara znajduje się w bolońskiej dzielnicy Costa Saragozza. 
Obecnie oprócz imprez i zajęć sportowych na stadionie odbywają się również liczne koncerty. 

</doc>
<doc id="556409" url="https://pl.wikipedia.org/wiki?curid=556409" title="Stadio San Nicola">
Stadio San Nicola

Stadio San Nicola – wielofunkcyjny stadion znajdujący się w mieście Bari we Włoszech.
Swoje mecze rozgrywa na nim zespół AS Bari. Jego pojemność wynosi 58 270.

</doc>
<doc id="556410" url="https://pl.wikipedia.org/wiki?curid=556410" title="Stadio Sant Nicola">
Stadio Sant Nicola



</doc>
<doc id="556414" url="https://pl.wikipedia.org/wiki?curid=556414" title="Aleksander Tansman">
Aleksander Tansman

Aleksander Tansman (ur. 11 czerwca 1897 w Łodzi, zm. 15 listopada 1986 w Paryżu) – polski kompozytor, pianista-wirtuoz i dyrygent żydowskiego pochodzenia.
Życiorys.
Jego rodzice pochodzili z rodów żydowskich wywodzących się z dawnego Wielkiego Księstwa Litewskiego: ojciec Mosze Tancman – z Pińska, matka Chana Gurwicz – z Pińska. Dziadek Leon Gurwicz był uczonym oraz tajnym radcą dworu cesarskiego z prawem do tytułu szlacheckiego.
W domu rodzinnym rozmawiano przede wszystkim w języku polskim oraz francuskim (rodzice byli frankofilami). Tansman rozpoczął edukację w Łodzi w gimnazjum z wykładowym językiem polskim. Lekcje muzyki pobierał w szkole Nauma Podkaminera (ucznia Nikołaja Rimskiego-Korsakowa), u Karola Ludschga, Sandora Vasa i Wojciecha Gawrońskiego. W młodości przyjaźnił się z Julianem Tuwimem i Pawłem Kleckim. Tu też występował w Łódzkiej Orkiestrze Symfonicznej pod dyrekcją Tadeusza Mazurkiewicza. Od 1915 roku kontynuował edukację w Warszawie. Teorię muzyki studiował u Piotra Rytla, kompozycję u Henryka Melcera-Szczawińskiego i prawo na Uniwersytecie Warszawskim. Z początkiem listopada 1918 brał udział w studenckich manifestacjach patriotycznych i wstąpił do Legii Akademickiej, w większości z udziałem członków POW, przeformowanej w regularny pułk piechoty. W styczniu 1919 roku Tansman wygrał pierwszy w niepodległej Polsce konkurs kompozytorski i w następnych miesiącach dał szereg koncertów w Warszawie. Zwycięskie dzieło, "Romans" na skrzypce i fortepian, opublikowane zostało nakładem wydawnictwa Gebethner i Wolff.
Jesienią 1919, otrzymawszy wizę wyjazdową przyznaną przez premiera Ignacego Jana Paderewskiego, wyjechał do Paryża, gdzie za namową swych mistrzów, w tym Zdzisława Birnbauma, pragnął kontynuować i rozwijać karierę artystyczną. Z Paryżem związał się na całe życie. W latach II wojny światowej wraz z rodziną z powodu zagrożenia Zagładą przebywał w Stanach Zjednoczonych (Los Angeles). Do Francji wrócił w 1946 roku. Jako kompozytor zdobył prawdziwie globalne uznanie. Przez całe życie koncertował również jako pianista i dyrygent w Europie, Ameryce Północnej i na Dalekim Wschodzie. 
Odchodząc od wpływów neoromantyzmu – szczególnie afirmowanych w tradycji niemieckiej – i zwracając się ku tradycji romańskiej, Tansman stał się „pierwszym w dziejach polskiej muzyki kompozytorem, łączącym jawną "orientację klasyczną" z tak szerokim rozmachem i dorobkiem”. Był współtwórcą i jednym z najwcześniejszych oraz najwybitniejszych przedstawicieli neoklasycyzmu w muzyce światowej, obok Igora Strawińskiego, Dariusa Milhaud, Paula Hindemitha, Francisa Poulenca czy Alfredo Caselli. Należał też do najbardziej cenionych reprezentantów międzynarodowej grupy muzycznej École de Paris, obok Bohuslava Martinů, Tibora Harsányi’ego, Aleksandra Czeriepnina, Marcela Mihalovici, Siergieja Prokofiewa. Obok Karola Szymanowskiego, Tansman był „w istocie pierwszym kompozytorem, który związał polską muzykę z nowym, dwudziestowiecznym językiem kompozytorskim. Już w 1915 roku stosował technikę politonalną ("Album polski" na fortepian)”.
Sława, jaką Tansman zdobył już w latach dwudziestych, przyczyniła się do podniesienia rangi kultury polskiej na świecie. Tradycje wieków rozwoju europejskiej muzyki, nawiązania do gatunków chopinowskich (np. mazurki, nokturny), folkloru polskiego, jak też tradycji żydowskiej, daleko-wschodniej i amerykańskiej, łączą się w muzyce Tansmana z nowoczesnością i najnowszymi osiągnięciami w dziedzinie kompozycji. Stosował m.in. tylko jego muzyce właściwy akord – poliharmoniczne współbrzmienie zwane „drapaczem chmur” – i wprowadził całkowicie indywidualny sposób kształtowania formy. Jego twórczość wyróżniała się nowatorstwem i oryginalnością języka muzycznego, zarówno na tle środowiska paryskiego i europejskiego neoklasycyzmu, jak też rodzimych, polskich dokonań. Dorobek Tansmana jest obfity i wszechstronny. Był bardzo cenionym mistrzem instrumentacji, kompozytorem muzyki symfonicznej, chóralno-orkiestrowej, scenicznej, kameralnej, fortepianowej, gitarowej – wykonania jego utworów na świecie sięgały niekiedy nawet 500 rocznie.
W latach 1932–1933 Tansman odbył artystyczne tournée dookoła świata, podczas którego honorowany był osobiście, m.in. przez Mahatmę Gandhiego czy cesarza Japonii Hirohito, który nadał mu medal Jiji Shimpo „w uznaniu wybitnego wkładu do sztuki światowej”. Wówczas Tansmanowi przyznano również godność honorowego samuraja, w dowód czego otrzymał miecz i dożywotnie prawo do pogrzebu na koszt państwa japońskiego.
W 1945 roku muzyka Tansmana do filmu "Paris Underground" Gregory Ratoffa, otrzymała nominację do Oscara. Był to pierwszy polski kompozytor wyróżniony przez hollywoodzką Akademię Filmową w kategorii „original music”.
Kompozycje zamawiali u niego m.in. Grand Concerts Serge Koussevitzky w Paryżu ("Scherzo sinfonico", 1923, "II Symfonia", 1926), Fundacja Elizabeth Sprague Coolidge w Waszyngtonie ("Triptyque", 1930), Królowa Belgów Elżbieta ("III Symfonia", 1931, "Suita barokowa", 1958), Filharmonia w Rotterdamie ("Partita", 1933, "Hommage à Erasme de Rotterdam", 1969), Kurt Jooss ("La Grand Ville", 1935), Saint Louis Symphony Orchestra ("Variations sur un theme de Frescobaldi", 1937), UNESCO ("Tombeau de Chopin", 1949), Radio France ("Le Serment", 1953), Fundacja Forda w Nowym Jorku ("Capriccio", 1954), Agencja Radia i Telewizji Francuskiej R.T.F. ("Koncert" na klarnet i orkiestrę, 1957, "Symfonia kameralna", 1960, "Concertino" na flet i orkiestrę, 1968), Międzynarodowy Festiwal Muzyki Współczesnej w Wenecji ("Les Habits Neufs du Roi", 1959), Opera Nicejska ("Zmartwychwstanie", 1962), francuskie Ministerstwo Kultury ("Georges Dandin", 1974, "Dziesięć przykazań", 1978). 
Jednym z przejawów uznania były także bliskie stosunki, jakie utrzymywał z takimi znakomitościami jak m.in. Maurice Ravel, André Gide, Jean Cocteau, Charlie Chaplin, Alban Berg, Arnold Schönberg, George Gershwin, Albert Einstein, Charles Laughton, Dmitrij Mereżkowski, Alejo Carpentier, Lion Feuchtwanger, Julien Duvivier, Franz Werfel, Aldous Huxley, Béla Bartók, Edward G. Robinson, Thomas Mann, Emil Ludwig, Aaron Copland, Jean Renoir, Vladimir Jankélévitch, Salvador de Madariaga. Owocem przyjaźni z Igorem Strawińskim była ceniona monografia - esej autorstwa Tansmana pt. "Igor Stravinsky" (1948).
Dzieła Tansmana wykonywali m.in. dyrygenci Tullio Serafin i Arturo Toscanini oraz Siergiej Kusewicki, Walter Damrosch, Leopold Stokowski, Willem Mengelberg, Pierre Monteux, Henry Wood, Hermann Abendroth, Walther Straram, Erich Kleiber, Otto Klemperer, Adrian Boult, Emil Młynarski, Grzegorz Fitelberg, Dimitri Mitropoulos, Artur Rodziński, Jascha Horenstein, Eugene Ormandy, Charles Bruck, Bruno Maderna, Jean Fournet, André Cluytens, Malcolm Sargent, Rafael Kubelík, Paul van Kempen, Charles Münch, Roger Wagner, Ferenc Fricsay, Carlos Chávez, Stanisław Wisłocki, Renard Czajkowski, Zygmunt Rychert, Jerzy Maksymiuk, Wojciech Michniewski, Krzysztof Penderecki. Jego utwory grały najsławniejsze zespoły, wprowadzali je na estrady pianiści: Walter Gieseking, José Iturbi, Henri Gil-Marchex, Jan Smeterlin, Mieczysław Horszowski, Henryk Sztompka, Karol Szreter, Zbigniew Drzewiecki, Arturo Benedetti Michelangeli, Alicia de Larrocha. Śpiewali je: Maria Freund, Jane Bathori, Stanisława Korwin-Szymanowska, Maria Sartova, Halina Szymulska. Wykonywali je gitarzysta: Andrés Segovia, skrzypkowie: Bronisław Huberman, József Szigeti, Jascha Heifetz, Héléne Jourdan-Morhange, Irena Dubiska, Henry Temianka, wiolonczeliści: Pablo Casals, Grigorij Piatigorski, Gaspar Cassadó, Maurice Marechal, Enrico Mainardi, Kazimierz Wiłkomirski, Roman Suchecki.
Jako twórca baletów współpracował z takimi choreografami jak m.in. Olga Preobrażeńska, Rudolf Laban, Adolf Bolm, Kurt Jooss, Ernst Uthoff.
Od połowy lat dwudziestych, i przez kolejne dziesięciolecia, utwory Tansmana były wykonywane w najlepszych salach koncertowych świata, jak m.in. Opera paryska, Filharmonia Nowojorska, Salle Pleyel, Théâtre Royal de la Monnaie, Filharmonia Berlińska, Carnegie Hall, Salle Gaveau, Berlin Staatsoper, Royal Albert Hall, Metropolitan Opera, Cleveland Severance Hall, Royal Concertgebouw, American Academy of Music, Teatro La Fenice, Chicago Symphony Center, Théâtre des Champs-Élysées, Wigmore Hall, Hollywood Bowl, Théâtre du Vieux-Colombier, Boston Symphonic Hall, Chateau Royal de Laeken, Filharmonia Warszawska.
W 1977 roku, w dowód uznania jego wkładu do kultury Europy, jako pierwszy polski artysta Tansman otrzymał (po zmarłym Dymitrze Szostakowiczu) fotel Królewskiej Akademii Nauk, Literatury i Sztuki w Brukseli, której członkami byli także m.in. Gioacchino Rossini, Giuseppe Verdi, Johannes Brahms, Ferenc Liszt, Manuel de Falla, Florent Schmitt, Maurice Ravel, Igor Strawiński, Franco Alfano, Jean Sibelius, Darius Milhaud, Benjamin Britten, Olivier Messiaen. W 1979 roku Związek Kompozytorów Polskich przyznał mu członkostwo honorowe, a Akademia Muzyczna w Łodzi – tytuł doctora honoris causa (1986).
Wspominając Aleksandra Tansmana, Marian Fuks zapisał: „Do ostatnich dni życia cechowała go, a znałem go osobiście od wielu lat, ogromna witalność i radość życia. Był ciągle aktywny i pełen uroku. Nie był nigdy "sędziwy", po prostu miał sporo lat. [...] Mimo iż ogromnie dużo pracował, tworzył i koncertował – Tansman nie był ascetą. Kochał życie i kobiety”.
Życie prywatne.
W 1924 roku Tansman poślubił Annę Eleonorę Brociner, pochodzącą z rumuńsko-szwajcarskiej rodziny (jej stryj był sekretarzem królowej Elżbiety). Rozwiedli się w 1932 roku. W 1934 roku poznał Nadjeżdę de Bragança, wnuczkę Michała II pretendenta do tronu Portugalii. Ich romans zakończył się w 1936 roku. W 1937 roku poślubił Colette Cras, wybitną pianistkę, córkę Jeana Crasa, wiceadmirała francuskiej floty i dowódcy portu w Breście, który był także kompozytorem. Mieli dwie córki, Mireille (ur. 1939) i Marianne (ur. 1940).
Upamiętnienie.
Temat "IV Symfonii Tansman Epizody" na orkiestrę symfoniczną, fortepian i organy, napisanej przez Henryka Mikołaja Góreckiego w 2006 roku, został zbudowany z liter imienia i nazwiska Aleksandra Tansmana.
Aleksander Tansman jest bohaterem powieści francuskiego pisarza Rémi Hupperta: "La partition de l’exil", opublikowanej nakładem paryskiego wydawnictwa Michel de Maule w 2017 roku.

</doc>
<doc id="556415" url="https://pl.wikipedia.org/wiki?curid=556415" title="Stadio Partenio">
Stadio Partenio

Stadio Partenio – stadion piłkarski znajdujący się w mieście Avellino we Włoszech. 
Swoje mecze rozgrywa na nim zespół US Avellino. Jego pojemność wynosi 26.150 miejsc.

</doc>
<doc id="556417" url="https://pl.wikipedia.org/wiki?curid=556417" title="Stadio Atleti Azzurri d’Italia">
Stadio Atleti Azzurri d’Italia

Stadio Atleti Azzurri d’Italia – stadion piłkarski znajdujący się w mieście Bergamo we Włoszech.
Swoje mecze rozgrywa na nim zespół UC AlbinoLeffe i Atalanta BC. Jego pojemność wynosi 24 642.

</doc>
<doc id="556419" url="https://pl.wikipedia.org/wiki?curid=556419" title="Rynek Podgórski w Krakowie">
Rynek Podgórski w Krakowie

Rynek Podgórski – rynek, a także ulica w Krakowie, położony w centrum dzielnicy Podgórze. Jest to główny plac Podgórza. Został wytyczony w XVIII wieku u podnóża wzgórza Lasoty, na miejscu dawnego centrum przedmiejskiego. Było to skrzyżowanie dróg prowadzących do Krakowa, Kalwarii i Wieliczki. W okresie funkcjonowania Podgórza jako osobnego miasta czyli do 1915 roku nazywano go Rynkiem Głównym (w opozycji do Małego Rynku, obecnie placu Bohaterów Getta). Płyta rynku ma kształt trójkątny.
Zabudowa.
Przy Rynku Podgórskim znajduje się m.in. kościół parafialny św. Józefa w Krakowie-Podgórzu, Wydział Mieszkalnictwa Urzędu Miasta Krakowa w dawnym ratuszu podgórskim oraz pogotowie ratunkowe.
W zabudowie Rynku wyróżniają się też:

</doc>
<doc id="556420" url="https://pl.wikipedia.org/wiki?curid=556420" title="Akademickie Radio Index">
Akademickie Radio Index

Akademickie Radio „INDEX” – akademickie radio działające pod patronatem Uniwersytetu Zielonogórskiego.
Akademickie Radio Index powstało na podwalinach studenckiego radia „Śrubka”, działającego przy Wyższej Szkole Inżynierskiej (przekształconej potem w Politechnikę Zielonogórską, obecnie część Uniwersytetu Zielonogórskiego) w Zielonej Górze. Koncesję Krajowej Rady Radiofonii i Telewizji otrzymało we wrześniu 1996 roku. Emisję stałego programu Radio Index rozpoczęło 1 kwietnia 1998. 
Stacja nadaje program w Zielonej Górze oraz w promieniu 50 km od miasta, również za pośrednictwem Internetu. Od jesieni 2003 Akademickie Radio Index należy do Grupy Polskie Rozgłośnie Akademickie. Grupą docelową jest młodzież ucząca się w wieku 15 - 29 lat, choć Radia Index słuchają także starsi słuchacze. 
Radio emituje program 24 godziny na dobę, grając w formacie CHR (wedle lineru "Zielona Góra Muzyki"). Stacja nadaje własne serwisy informacyjne z wiadomościami ze świata, kraju, regionu, miasta i uczelni. Program złożony jest przede wszystkim z audycji muzycznych, sportowych, kulturalnych, prezentujących bieżące wydarzenia z miasta i regionu. Na antenie stale obecne są również audycje publicystyczne oraz programy popularnonaukowe. Audycje radiowe tworzą wolontariusze, przede wszystkim studenci.
Niektóre z audycji emitowanych w Radiu są nadawane w technologii SHOUTcast.
Radio nadaje na częstotliwości 96,00 MHz.

</doc>
<doc id="556421" url="https://pl.wikipedia.org/wiki?curid=556421" title="Maurice Druon">
Maurice Druon

Maurice Druon, właśc. Maurice Kessel (ur. 23 kwietnia 1918 w Paryżu, zm. 14 kwietnia 2009 tamże) – francuski pisarz i polityk, członek Akademii Francuskiej, Kawaler Krzyża Wielkiego Legii Honorowej, Kawaler Komandor Orderu Imperium Brytyjskiego.
Życiorys.
W młodości Druon uczęszczał do prestiżowego Lycée Louis-le-Grand w Paryżu. W 1940 uczestniczył w walkach z Niemcami. Po upadku Francji, opuścił nielegalnie ojczyznę i poprzez Hiszpanię oraz Portugalię przedostał się do Wielkiej Brytanii, gdzie podjął współpracę z Komitetem Wolnej Francji. Druon jest bliskim krewnym pisarza Josepha Kessela (w latach 1962–1979 również będącego członkiem Akademii, zasiadał na 27. fotelu), z którym napisał francuską wersję słów rosyjskiej piosenki "Chant des Partisans", do muzyki Anny Marly, która stała się hymnem francuskiego ruchu oporu podczas II wojny światowej.
Po zakończeniu wojny poświęcił się twórczości literackiej oraz działalności politycznej. W 1948 został uhonorowany Nagrodą Goncourtów za powieść "Les grandes familles". 8 grudnia 1966 został wybrany na członka Akademii Francuskiej w miejsce zmarłego Georges’a Duhamela, gdzie zasiadł na 30. fotelu. W latach 1973–1974 pełnił urząd ministra kultury Francji w rządzie Pierre’a Messmera, następnie był deputowanym do Zgromadzenia Narodowego z okręgu paryskiego (1978–1981), natomiast od 1979 do 1984 deputowanym do Parlamentu Europejskiego.
Druon najbardziej znany jest jako autor powieści historycznych, przede wszystkim zaś siedmiotomowego cyklu "Królowie przeklęci" ("Les rois maudits"), którego akcja osadzona jest od czasów panowania ostatnich Kapetyngów do początków wojny stuletniej. Innym znanym dziełem pisarza jest powieść "Aleksander Wielki" ("Alexandre le Grand") opowiadającą dzieje starożytnego zdobywcy z perspektywy nadwornego wieszczbiarza i czarnoksiężnika, Aristandra z Telmessos. W twórczości pisarza zwraca uwagę kunsztowna narracja i nieszablonowe rozwiązania fabularne, oparte zarówno na wiedzy historycznej, jak również wykorzystujące motywy okultystyczne, legendarne oraz sensacyjne, będące częścią europejskiego dziedzictwa historycznego i kulturowego.
Druon był kawalerem odznaczeń państwowych Argentyny, Belgii, Brazylii, Francji, Grecji, Włoch, Libanu, Maroka, Meksyku, Monako, Portugalii, Rosji, Senegalu, Tunezji, Wielkiej Brytanii oraz zakonu joannitów.
Cykl "Królowie przeklęci" był dwukrotnie adaptowany na potrzeby serialu telewizyjnego. Po raz pierwszy ekranizacji dokonała francuska telewizja w latach 1972–1973, natomiast w 2005 powstał remake serialu w koprodukcji francusko-włoskiej, w którym wystąpili Philippe Torreton i Jeanne Moreau.

</doc>
<doc id="556423" url="https://pl.wikipedia.org/wiki?curid=556423" title="Stadio Comunale (Arezzo)">
Stadio Comunale (Arezzo)

Stadio Comunale – stadion piłkarski znajdujący się w mieście Arezzo we Włoszech.
Swoje mecze rozgrywa na nim zespół AC Arezzo. Jego pojemność wynosi 13 128.

</doc>
<doc id="556424" url="https://pl.wikipedia.org/wiki?curid=556424" title="Bitwa pod Nieder Sasbach">
Bitwa pod Nieder Sasbach

Bitwa pod Nieder Sasbach – starcie zbrojne, które miało miejsce 27 lipca 1675 podczas wojny Francji z Koalicją.
Wódz francuski Henri de Turenne zamierzał zaatakować armię cesarską dowodzoną przez Montecuccoliego, który 5 lipca znajdował się przy ujściu rzeki Rench do Renu. Turenne zajął pozycje naprzeciw armii cesarskiej i obsadził wyspy na Renie. Gdy Francuzi podjęli próbę obejścia lewego skrzydła armii nieprzyjacielskiej, Montecuccoli cofnął się by połączyć się z posiłkami idącymi z Offenburga. Turenne postanowił się temu przeciwstawić i 27 lipca doszło do bitwy pod wsią Nieder Sasbach. W czasie przygotowania natarcia na obsadzoną przez Montecuccoliego wieś zginął wódz francuski marszałek Turenne. Armia francuska wycofała się za Ren, a straż tylna dowodzona przez Boufflersa odpierała pościgowe natarcia wojsk cesarskich.
Bitwa.
Wprowadzenie.
W roku 1672 francuski Król Słońce Ludwik XIV zaatakował Holandię. Na wieść o tym cesarz Leopold I wypowiedział Francji wojnę, wyruszając na pomoc Holendrom. Ludwik wysłał wówczas swojego najlepszego dowódcę marszałka Turenne wraz z armią przeciwko wojskom cesarskim nad Górny Ren. W przeciągu następnych 3 lat marszałek odniósł trzy zwycięstwa pomimo przewagi liczebnej wroga.
Po bitwach pod Sinsheim i Ladenburgiem, po których spustoszono ziemie Palatynatu w roku 1674 miejscowa ludność (południowo-zachodnie Niemcy) nadała marszałkowi Turenne przydomek mordercy i podpalacza. We Francji marszałek cieszył się jednak wielką sławą. W pierwszej połowie 1675 r. francuski dowódca odniósł sukcesy podczas starć pod Mulhouse, Colmar i Turckheim. Pod Altenheim (Kehl) Francuzi przekroczyli Ren kierując się na Willstaett. Kolejnym celem Turenne stała się wieś Sasbach, gdzie przebywać miał cesarski feldmarszałek Raimondo Montecuccoli.
Zacięte walki.
Armia cesarska wyruszyła pod Sasbach z północy, zajmując wzniesienie w okolicy wioski. Przerażeni mieszkańcy uciekli w tym momencie do okolicznych lasów. W wiosce oszańcowało się 400 żołnierzy cesarskich, którzy schronili się w miejscowym kościele. W momencie wybuchu gwałtownych walk o budynek kościoła cała wieś stanęła w ogniu. Poważnie zniszczono także kościół, z którego zachowała się jedynie dolna część wzniesionej w roku 1515 wieży. W trakcie walki wojska cesarskie przesunęły się na skraj wzgórza i nielicznych niespalonych w trakcie walk domów.
Turenne dowodzący prawym skrzydłem felmarszałka Conde znajdował się w tym momencie wraz ze swoim oddziałem piechoty siedząc pod drzewem na jednym ze wzniesień. Stąd kierował on ruchami swoich wojsk. Jego celem było wymanewrowanie przeciwnika i wyjście na jego tyły. Syn generała Saint-Hilaire doniósł tymczasem swoim dowódcom o ruchach wojsk cesarskich. Turenne nakazał mu zatem zajęcie dawnej pozycji na prawym skrzydle i wejście i nawiązanie kontaktu z generałem Comte. Sam natomiast oczekiwał na resztę swoich wojsk pod wodzą własnego bratanka de Lorgesa. W chwilę później Comte de Roye wysłał do Turenne prośbę o wsparcie piechoty, która miała wyjść naprzeciw siłom cesarskim. Po wysłaniu dwóch batalionów do wsparcia Comte, Turenne pogalopował w kierunku swojego prawego skrzydła. Stąd pod osłoną ognia dwóch dział marszałek skierował się na pobliskie wzgórze, zapewniające mu doskonały widok na pole bitwy. Jednemu z generałów zdążył jeszcze krzyknąć: ,Mamy ich! Zwycięstwo!, Jego adiutant starał się ostrzec swojego dowódcę przed ostrzałem przeciwnika, na co ten odpowiedział: ,A więc chodźmy, nie chciałbym dzisiaj zginąć.
Śmierć Turenne.
W chwili gdy marszałek zawrócił swojego konia, artyleria wojsk cesarskich pod wodzą margrabiego Hermana Badeńskiego oddała salwę z przeciwnej strony wzgórza. 3-funtowy pocisk, urwał ramię generałowi Saint-Hilaire trafiając Turenne prosto w brzuch. Marszałek zrobił na koniu jeszcze około 20 kroków, po czym spadł ciężko ranny na ziemie. W chwilę później Turenne w otoczeniu swoich oficerów zmarł z powodu ran pod drzewem orzechowym. Według innej wersji, kule armatnia trafiła w drzewo, marszałek zaś zmarł uderzony złamaną gałęzią. Wersja ta uznawana jest jednak za legendę.
Przerażeni śmiercią swojego marszałka Francuzi przerwali walkę i wycofali się. Po otrzymaniu wiadomości o śmierci Turenne, Montecuccoli rzekł: ,Dziś zginął honorowy człowiek. Był to ukłon w stronę rycerskości, jaką w XVII w. przejawiali dowódcy armii, co nie było jednak przeszkodą dla zwykłych żołnierzy, którzy często zamieniali się w zwykłych żołdaków, plądrujących bezlitośnie podbite ziemie. W wyniku bitwy Sasbach zrównane zostało całkowicie z ziemią, grzebiąc w płomieniach wiele pięknych budynków i kościołów.
Po śmierci marszałka wielu mieszkańców okolicznych terenów odetchnęło z ulgą. Wraz z wycofaniem się Francuzów zakończyły się ataki rabunkowe armii francuskiej. We Francji natomiast zapanowała żałoba. Zwłoki marszałka pochowano w kaplicy w Achern.

</doc>
<doc id="556425" url="https://pl.wikipedia.org/wiki?curid=556425" title="Mała Świstówka">
Mała Świstówka

Mała Świstówka – niewielka dolinka wisząca będąca odnogą Doliny Miętusiej w polskich Tatrach Zachodnich. Znajduje się w środkowej części tej doliny, na jej zachodnich zboczach, na wysokości 1140–1775 m n.p.m. Ma wylot w porośniętych lasem Wantulach, około 200 m powyżej Wyżniej Miętusiej Równi. Górą podchodzi pod Przełączkę przy Kopie w północno-zachodniej grani Ciemniaka.
Dolinka ma długość około 1200 m, szerokość około 600 m i skaliste ściany. Dolny próg oddzielający ją od Doliny Miętusiej jest mało wyraźny, niewysoki i niezbyt stromy. Północno-zachodnie ściany tworzą Miętusie Turnie, południowo-wschodnie filar Dziurawej Baszty. Również od góry dolinka zamknięta jest skalnym murem o wysokości około 60 m. Są w nim jednak łatwiejsze do przejścia miejsca. W środkowej części tego skalnego muru znajduje się głęboki komin, od którego w górę biegnie piarżysty żlebek do Przełączki przy Kopie.
W Małej Świstówce znajduje się kilkanaście jaskiń (m.in.: Jaskinia Miętusia Wyżnia, Mała Komora, Piwniczka, Dziura na Półce, Świstowa Szczelina, Jaskinia w Małej Świstówce, Studnia w Małej Świstówce, Ciasna Szczelina). Małą Świstówką często schodzą lawiny. W styczniu 2004 r., w jednej z takich lawin, zginęło w Wantulach 4 grotołazów.
Cała dolinka zbudowana jest ze skał dolomitowo-wapiennych. Tylko jej dolny koniec jest zalesiony, cała natomiast dolinka to skały i piargi, porośnięte bogatą roślinnością wapieniolubną. Odwiedzana jest rzadko, głównie przez grotołazów, którzy usilnie poszukują połączeń pomiędzy Jaskinią Miętusią a Jaskinią Miętusią Wyżnią (na razie bez powodzenia).
Z rzadkich w Polsce gatunków roślin stwierdzono występowanie sybaldii rozesłanej, starca pomarańczowego, sita trójłuskowego, ostrołódki polnej, traganka wytrzymałego i skalnicy zwisłej.

</doc>
<doc id="556427" url="https://pl.wikipedia.org/wiki?curid=556427" title="Herb gminy Biecz">
Herb gminy Biecz



</doc>
<doc id="556430" url="https://pl.wikipedia.org/wiki?curid=556430" title="Stadio Cino e Lillo Del Duca">
Stadio Cino e Lillo Del Duca

Stadio Cino e Lillo Del Duca - stadion piłkarski znajdujący się w mieście Ascoli Piceno we Włoszech.
Swoje mecze rozgrywa na nim zespół Ascoli Calcio. Jego pojemność wynosi 20 000.

</doc>
<doc id="556432" url="https://pl.wikipedia.org/wiki?curid=556432" title="Stadio Sant’Elia">
Stadio Sant’Elia

Stadio Sant'Elia – nieczynny stadion piłkarski znajdujący się w mieście Cagliari we Włoszech.
Swoje mecze rozgrywała na nim zespół Cagliari Calcio. Jego pojemność wynosiła 16 000.
Działał do 1 czerwca 2017.

</doc>
<doc id="556433" url="https://pl.wikipedia.org/wiki?curid=556433" title="Stadio Sant' Elia">
Stadio Sant' Elia



</doc>
<doc id="556434" url="https://pl.wikipedia.org/wiki?curid=556434" title="Mark Meismer">
Mark Meismer

Mark Matthew Meismer (ur. 19 czerwca 1973 w Lakewood, w stanie Kalifornia) – amerykański tancerz, choreograf i aktor.
Dorastał w Cerritos, w stanie Kalifornia, jako najmłodszy z trojga dzieci (ma siostrę Sheri i brata Scotta). Ukończył Orange Country High School of the Perfoming Arts w Los Angeles. Uczył się przez trzy lata tańca.
Wystąpił w telewizji - w serialach: "Nikki (2001)", "Scrubs (2003)" i "Will i Grace" oraz programach TV: "The George Lopez Show", "Home Improvement", "Mad About You", "The Hughleys", "The MTV Video Music Awards", "The American Music Awards" oraz "The VH1 Vogue Fashion Awards".
Na dużym ekranie pojawił się w filmach: "Austin Powers 3 Goldmember" (1999), "A Time For Dancing" (2000), "Gigli" (2003) i "Starsky i Hutch" (2004).
Współpracował z takimi wykonawcami światowej sławy jak: Céline Dion, Britney Spears, Ricky Martin, Madonna, Paula Abdul. W latach 2000-2002 odbył tournée z Rebą McEntire.
Tańczył w reklamach "Dr. Pepper", "Reebok", "Pepsi", "Toyota" i "Frito Lay". Był choreografem show Céline Dion "A New Day" w Las Vegas.

</doc>
<doc id="556436" url="https://pl.wikipedia.org/wiki?curid=556436" title="Stadio M. Bentegodi">
Stadio M. Bentegodi



</doc>
<doc id="556438" url="https://pl.wikipedia.org/wiki?curid=556438" title="Stadio Carlo Castellani">
Stadio Carlo Castellani

Stadio Carlo Castellani – wielofunkcyjny stadion znajdujący się w mieście Empoli we Włoszech. 
Swoje mecze rozgrywa na nim zespół Empoli FC. Jego pojemność wynosi 19 847.

</doc>
<doc id="556442" url="https://pl.wikipedia.org/wiki?curid=556442" title="Fabrice Maceio">
Fabrice Maceio



</doc>
<doc id="556443" url="https://pl.wikipedia.org/wiki?curid=556443" title="Stadio Artemio Franchi (Florencja)">
Stadio Artemio Franchi (Florencja)

Stadio Artemio Franchi – stadion piłkarski znajdujący się w mieście Florencja we Włoszech.
Podziały na trybuny:
Liczba miejsc:
Swoje mecze rozgrywa na nim zespół ACF Fiorentina. Jego pojemność wynosi 47 495.
Projektantem stadionu był Pier Luigi Nervi.
__SPIS__

</doc>
<doc id="556444" url="https://pl.wikipedia.org/wiki?curid=556444" title="Stadio Comunale (Florencja)">
Stadio Comunale (Florencja)



</doc>
<doc id="556446" url="https://pl.wikipedia.org/wiki?curid=556446" title="Milada Horáková">
Milada Horáková

Milada Horáková, z domu Králová (ur. 25 grudnia 1901 w Pradze, zm. 27 czerwca 1950 tamże) – czeska polityk, członkini Partii Narodowo-Socjalistycznej, deputowana.
Życiorys.
Przed II Wojną Światową.
W 1926 roku ukończyła studia prawnicze na Uniwersytecie Karola w Pradze. Wyszła za mąż za Bohuslava Horáka, z którym miała córkę, Janę. Pracowała w praskim magistracie. Była członkiem Czeskiej Partii Narodowo-Społecznej. Z Františką Plamínkovą pracowała w Narodowej Radzie Kobiet. 
Okres II Wojny Światowej.
W czasie II wojny światowej uczestniczyła w ruchu oporu i została aresztowana przez Gestapo. Była więziona w obozie koncentracyjnym w Terezinie. Po procesie w 1944 roku została skazana na 8 lat więzienia i wywieziona do Monachium. Tam doczekała końca II wojny światowej, po czym wróciła do Pragi. 
Po wojnie.
W 1946 roku została wybrana do Zgromadzenia Narodowego z Czeskich Budziejowic. Gdy w lutym 1948 roku do władzy doszli komuniści, w ramach protestu złożyła mandat poselski stawiając się w opozycji wobec reżimu komunistycznego. Została aresztowana 27 września 1949 roku.
W procesie pokazowym, który rozpoczął się 1 czerwca 1950 roku, przed sądem stanęło wraz z nią 11 osób. Cztery osoby skazano na karę śmierci. Wśród nich Horákovą, pod sfingowanymi zarzutami spisku i szpiegostwa. Cztery inne osoby skazano na dożywocie. 
Nie złożyła do prezydenta prośby o ułaskawienie. Pomimo prośby rodziny, prezydent nie skorzystał z prawa łaski.
Śmierć.
27 czerwca 1950 roku została powieszona, pomimo protestów znanych osobistości (o łaskę do prezydenta Klementa Gottwalda apelowali m.in. Albert Einstein, Winston Churchill i Eleanor Roosevelt). Na moment przed śmiercią wygłosiła słowa „Niech żyje Czechosłowacja Masaryka i Beneša!”. Wyrok wykonano w praskim więzieniu Pankrác. Tym samym stała się jedyną kobietą, która padła ofiarą mordu sądowego w okresie stalinizmu w Czechosłowacji.
Przywrócenie godności.
W 1958 roku wyrok unieważniono, a w 1990 roku została zrehabilitowana.
Upamiętnienie.
Miladę Horákovą upamiętniono nadając jej imię jednej z głównych ulic Pragi, pośmiertnie przyznano jej także ordery:
Gruntując pamięć o niej, oraz o innych ofiarach represji komunistycznych, ustanowiono dzień jej śmierci (27 czerwca) Dniem Pamięci Ofiar Reżimu Komunistycznego.

</doc>
<doc id="556447" url="https://pl.wikipedia.org/wiki?curid=556447" title="Televiziunea Română">
Televiziunea Română

Televiziunea Română (zwyczajowo skracane do TVR), oficjalnie Societatea Română de Televiziune – państwowa telewizja publiczna działająca w Rumunii. Obsługuje pięć kanałów: TVR1, TVR2, TVR3, TVRi i TVR Moldova, wraz z sześcioma studiami regionalnymi w Bukareszcie, Kluż-Napoce, Iași, Timișoarze, Krajowej i Târgu Mureș.
Ogólnokrajowy zasięg TVR1 wynosi 99,8%, a TVR2 – 91%. Wszystkie pozostałe kanały i sieci obejmują tylko obszary gęsto zaludnione. Mimo że nie ma największej widowni (Pro TV i Antena 1 konsekwentnie uzyskują wyższe oceny w segmencie rynku), TVR oferuje szerszą gamę usług, w tym transmisje internetowe i oglądanie międzynarodowe.
Pierwszy oficjalny program nadany został 31 grudnia 1956 roku ze studia przy ulicy Moliera 2. Wiadomości przedstawił dziennikarz Alexandru Stark, potem nadano film „Burzliwa noc” i przemówienie noworoczne premiera Petru Grozy.
Od 3 listopada 2019 kanały TVR1 i TVR2 są nadawane w rozdzielczości HD.
Do 2017 roku telewizja TVR finansowana była z obowiązkowego abonamentu i reklam. Obecnie finansuje ją rumuński rząd.
Studia regionalne.
Programy ośrodków lokalnych nadawane są w tzw. paśmie rozłącznym na antenie TVR 3, codziennie w godzinach 16.30 – 18.30 czasu wschodnioeuropejskiego. Głównym programem pasm lokalnych jest "Jurnal Regional" ("Dziennik Regionalny"), emitowany w poszczególnych oddziałach wraz z serwisem sportowym i prognozą pogody o godz. 18.00. Pozostałą część czasu antenowego wypełniają transmisje z lokalnych wydarzeń kulturalnych, programy publicystyczne i in., określane wspólnym tytułem "Autostrada TVR".

</doc>
<doc id="556448" url="https://pl.wikipedia.org/wiki?curid=556448" title="Televiziunea Romana">
Televiziunea Romana



</doc>
<doc id="556449" url="https://pl.wikipedia.org/wiki?curid=556449" title="Enzheim">
Enzheim

Enzheim – niemiecka miejscowość w gminie Altenstadt, w powiecie Wetterau w Hesji.
Pierwsza wzmianka o miejscowości miała miejsce w zapisie nieznanego mnicha w kronice darów dla klasztoru w Lorsch datowanym 16 sierpnia 792.

</doc>
<doc id="556452" url="https://pl.wikipedia.org/wiki?curid=556452" title="Deportivo">
Deportivo



</doc>
<doc id="556456" url="https://pl.wikipedia.org/wiki?curid=556456" title="Wczesne szkoły buddyjskie">
Wczesne szkoły buddyjskie

Wczesne szkoły buddyjskie – nazwa nadana szkołom buddyjskim, które pojawiły się po schizmie na II soborze w Vesali (lub Vaishali, Wajśali) za panowania króla Kalasoki około roku 386 p.n.e.
Sobór ten zwany jest też „Soborem 700 Mnichów”, gdyż siedmiuset mnichów recytowało na nim fragmenty świętych tekstów. Na tym soborze powstał rozłam na szkoły sthaviravady i mahāsaṃghiki.
Spór na tym soborze dotyczył zmiany dyscypliny przez niektórych mnichów: przechowywania soli, jedzenia po południu i przyjmowania złota i srebra od wiernych. Za zmianą „niepraktycznych” zasad dyscypliny głosowali mnisi z klanu Vajji. Ze strony ortodoksyjnych mnichów wystąpił mnich Yasa nie godzący się na nową interpretacją Dziesięciu Wskazań i zmianie niektórych zasad dyscypliny. Propozycje mnichów z klanu Vajji zostały odrzucone i określone jako „Dziesięć Nieprawych Czynów”. Wtedy 10 000 mnichów Vajji ogłosiło własny sobór i określili się mianem mahāsaṃghików (Członkowie Wielkiego Zgromadzenia). Po rozpadzie buddyzm wszedł w okres sektaryzmu – powolnego dzielenia się na różne sekty (szkoły).
Dwie główne szkoły, jakie powstały po schizmie, uległy dalszemu podziałowi, dając początek szkołom i tradycjom z których niewiele dotrwało do dzisiejszych czasów.
Sthaviravada.
Wczesne szkoły buddyjskie, które powstały po schizmie i pozostały wierne tradycji nosiły nazwę sthaviravada. Tę sanskrycką nazwę można tłumaczyć jako "Nauka Starszych". Słowo „starsi” odnosi się do 500 arahantów (oświeconych) – bezpośrednich uczniów Buddy, którzy zawiązali I sobór w Rajagaha (Radżagricha) na kilka dni po śmierci Buddy. Obecnie bardzo często nazwę „hinayana” przypisuje się wszystkim szkołom sthaviravady co jest niewłaściwe.
Wczesne szkoły buddyjskie w tradycji sthaviravady:
Obecnie jedyną szkołą, jaka pozostała spośród wszystkich szkół sthaviravady, jest theravada występująca na Tajlandii, Sri Lance, Birmie, Kambodży, Laosie i Bangladeszu. Bardzo często theravada jest utożsamiana z „hinajaną”, lecz nie jest to słuszny pogląd, gdyż theravada nie była określana jako „hinajana”.
Mahāsaṃghika.
Szkoła ta dała początek tradycji mahajany.
Podział szkół:

</doc>
<doc id="556458" url="https://pl.wikipedia.org/wiki?curid=556458" title="Stadio Via del Mare">
Stadio Via del Mare

Stadio Via del Mare – stadion piłkarski znajdujący się w mieście Lecce we Włoszech.
Swoje mecze rozgrywa na nim zespół Serie A US Lecce. Jego pojemność wynosi 33 876.

</doc>
<doc id="556459" url="https://pl.wikipedia.org/wiki?curid=556459" title="Skały Puchacza">
Skały Puchacza

Skały Puchacza, Sowie Skały (niem. "Uhustein", 730 m n.p.m.) – skały piaskowcowe odsłonięte robotami eksploatacyjnymi kamieniołomu w Sudetach Środkowych w Górach Stołowych.
Położenie.
Skały usytuowane są na terenie Parku Narodowego Gór Stołowych, na północny wschód od Łężyc, na południowej krawędzi środkowego piętra Gór Stołowych, między Narożnikiem a Urwiskiem Batorowskim.
Skały Puchacza to odsłonięte kilkudziesięciometrowe urwisko skalne w piaskowcu, będące wyrobiskiem poeksploatacyjnym pozostałym po dawnym kamieniołomie piaskowca, który uruchomiony został w drugiej połowie XIX wieku i czynny był jeszcze po II wojnie światowej. Zachowały się tam ściany i górna krawędź wyrobiska będąca dobrym punktem widokowym oraz kamienna pochylnia służąca do transportu pozyskanych bloków piaskowca.
Zabytki.
Na wschód od wyrobiska, na krawędzi wierzchowiny stoi mała kapliczka i kamienny krzyż z 1818 roku.
Turystyka.
Na Skałach Puchacza spotykają się szlaki turystyczne:
Na krawędzi urwiska znajduje się punkt widokowy z panoramą na Obniżenie Dusznickie (m.in. Łężyce), Góry Bystrzyckie, Orlickie i Wzgórza Lewińskie oraz na Urwisko Batorowskie. Krawędzie urwiska są niezabezpieczone, a ponadto istnieje niebezpieczeństwo obrywów.

</doc>
<doc id="556460" url="https://pl.wikipedia.org/wiki?curid=556460" title="Stadio Armando Picchi">
Stadio Armando Picchi

Stadio Armando Picchi – wielofunkcyjny stadion sportowy znajdujący się w mieście Livorno we Włoszech. 
Swoje mecze rozgrywa na nim zespół AS Livorno Calcio. Jego pojemność wynosi 19 801.

</doc>
<doc id="556463" url="https://pl.wikipedia.org/wiki?curid=556463" title="Livorno Calcio">
Livorno Calcio



</doc>
<doc id="556465" url="https://pl.wikipedia.org/wiki?curid=556465" title="Cyjanohydryny">
Cyjanohydryny

Cyjanohydryny, α-hydroksynitryle – grupa organicznych związków chemicznych, które zawierają dwie grupy funkcyjne: nitrylową i hydroksylową przy tym samym atomie węgla.
Cyjanohydryny są związkami nietrwałymi. Mogą wykazywać czynność optyczną, jeśli dwa podstawniki znajdujące się przy węglu z grupami nitrylową i hydroksylową nie są identyczne.
Powstają m.in. w wyniku reakcji odwracalnego przyłączenia cyjanowodoru do grupy karbonylowej.

</doc>
<doc id="556466" url="https://pl.wikipedia.org/wiki?curid=556466" title="Perły hodowane">
Perły hodowane

Perły hodowane – perły powstałe w wyniku zamierzonej ingerencji człowieka we wnętrze mięczaków perłorodnych. Stymulacja mięczaka do produkcji perły polega na wprowadzeniu do wnętrza jego ciała pobranej od innego osobnika tkanki nabłonka płaszcza, mającej zdolność do produkcji masy perłowej. W przypadku hodowli pereł jądrowych dodatkowo wprowadzane jest sztuczne jądro, które będzie stanowiło wzorzec kształtu perły i skróci cykl hodowli perły. Rozpoczęcie hodowli pereł na początku XX wieku spowodowało zaprzestanie połowów pereł naturalnych i wyparło je z powszechnego obrotu handlowego.
W polskiej terminologii jubilerskiej i naukowej stosuje się nazwę „perły hodowane” (np.), choć spotyka się też wersję „perły hodowlane” (np.). Wersję „hodowlana” stosuje też Polska Klasyfikacja Wyrobów i Usług.
Cztery podstawowe gatunki pereł hodowanych to:
Hodowla pereł jądrowych.
Współczesna hodowla opiera się na pracach badawczych niemieckiego zoologa F. Alverdesa oraz Japończyków T. Nishikawy, O. Kuwabary, R. Mise’a, K. Mikimoto. Ten ostatni w 1896 r. dostał patent na proces otrzymywania pereł hodowanych.

</doc>
<doc id="556467" url="https://pl.wikipedia.org/wiki?curid=556467" title="Stadio San Filippo">
Stadio San Filippo

Stadio San Filippo – stadion piłkarski znajdujący się w mieście Mesyna we Włoszech. 
Swoje mecze rozgrywa na nim zespół FC Messina. Jego pojemność wynosi 40 200.

</doc>
<doc id="556469" url="https://pl.wikipedia.org/wiki?curid=556469" title="Balázs Horváth">
Balázs Horváth

Balázs Horváth (ur. 13 sierpnia 1942 w Budapeszcie, zm. 2 lipca 2006 w Veszprém) – polityk węgierski, minister spraw wewnętrznych.
Był z wykształcenia prawnikiem, absolwentem Uniwersytetu Loránda Eötvösa w Budapeszcie. W 1988 r. należał do grona współzałożycieli Węgierskiego Forum Demokratycznego, w 1990 r. przez kilka miesięcy pełnił funkcję ministra spraw wewnętrznych w rządzie Józsefa Antalla. Później opuścił Węgierskie Forum Demokratyczne, przez pewien czas był niezależnym deputowanym, a w 2004 r. założył Forum Narodowe (2004), które weszło w koalicję z blokiem Fidesz. Z ramienia Fidesz zdobył mandat parlamentarny w kwietniu 2006 r., zmarł jednak już dwa miesiące później.

</doc>
<doc id="556471" url="https://pl.wikipedia.org/wiki?curid=556471" title="Maria Braunstein">
Maria Braunstein

Maria (Inka) Braunstein (ur. 28 maja 1942 w Warszawie) – polska tłumaczka (z języka francuskiego), redaktor książek.
Studiowała romanistykę na Uniwersytecie Warszawskim (1960-1965, praca magisterska w 1970 r.). Pracowała następnie w Ministerstwie Kultury i Centrum Informacji Naukowej Technicznej i Ekonomicznej (CINTE). W latach 1969-1999 w Spółdzielni Wydawniczej „Czytelnik”, najpierw jako korektor, następnie redaktor w redakcji romańskiej.
Mieszka w Warszawie, na Mokotowie.

</doc>
<doc id="556472" url="https://pl.wikipedia.org/wiki?curid=556472" title="Stadio Renzo Barbera">
Stadio Renzo Barbera

Stadio Renzo Barbera – stadion piłkarski znajdujący się w mieście Palermo we Włoszech.
Swoje mecze rozgrywał na nim zespół US Palermo, który 18 października 2019 roku ogłosił upadłość. Jego pojemność wynosi 36 365.

</doc>
<doc id="556473" url="https://pl.wikipedia.org/wiki?curid=556473" title="Hrabstwo Clarke (Alabama)">
Hrabstwo Clarke (Alabama)

Hrabstwo Clarke – hrabstwo w stanie Alabama w USA. Populacja liczy 27 867 mieszkańców (stan według spisu z 2000 roku).
Powierzchnia hrabstwa to 3244 km². Gęstość zaludnienia wynosi 4 osoby/km².

</doc>
<doc id="556474" url="https://pl.wikipedia.org/wiki?curid=556474" title="Stadio Ennio Tardini">
Stadio Ennio Tardini

Stadio Ennio Tardini – stadion piłkarski znajdujący się w mieście Parma we Włoszech.
Swoje mecze rozgrywa na nim zespół Parma F.C. Jego pojemność wynosi 28 783.

</doc>
<doc id="556475" url="https://pl.wikipedia.org/wiki?curid=556475" title="Stadio Oreste Granillo">
Stadio Oreste Granillo

Stadio Oreste Granillo - stadion piłkarski znajdujący się w mieście Reggio di Calabria we Włoszech. 
Swoje mecze rozgrywa na nim zespół Reggina Calcio. Jego pojemność wynosi 27 763.

</doc>
<doc id="556476" url="https://pl.wikipedia.org/wiki?curid=556476" title="Federico Lombardi">
Federico Lombardi

Federico Lombardi (ur. 29 sierpnia 1942 w Saluzzo) – włoski prezbiter rzymskokatolicki, jezuita, dyrektor Biura Prasowego Stolicy Apostolskiej w latach 2006–2016.
Życiorys.
Szkołę ukończył w Turynie, tam też ukończył Instytut Społeczny Jezuitów. W 1960 wstąpił do nowicjatu jezuickiej prowincji turyńskiej. W latach 1962–1965 studiował filozofię w Gallarate koło Varese. W latach 1965–1969 opiekował się studentami jezuickiego Kolegium Uniwersyteckiego w Turynie, jednocześnie uzyskał dyplom z matematyki na miejscowym uniwersytecie. W latach 1969–1973 kształcił się w Wyższej Szkole św. Jerzego we Frankfurcie nad Menem.
W 1972 przyjął święcenia kapłańskie, po czym w 1973 rozpoczął pracę w redakcji dwutygodnika jezuickiego „La Civiltà Cattolica”, którego w 1977 został wicedyrektorem. W okresie 1984–1990 był przełożonym włoskiej prowincji jezuitów. W 1991 otrzymał nominację na dyrektora programowego Radia Watykańskiego, który to urząd pełnił do 4 listopada 2005, gdy został dyrektorem generalnym tej rozgłośni. Na antenie rozgłośni regularnie komentuje wydarzenia z życia Kościoła i relacjonuje papieskie pielgrzymki. Jednocześnie w latach 2001–2013 był dyrektorem generalnym Watykańskiego Ośrodka Telewizyjnego (CTV).
11 lipca 2006 został powołany przez papieża Benedykta XVI na dyrektora Biura Prasowego Stolicy Apostolskiej, zastępując na tym stanowisku Joaquína Navarro-Vallsa. Pełnił tę funkcję do 31 lipca 2016. Od 1 sierpnia 2016 nowym rzecznikiem Watykanu został dziennikarz Greg Burke.
1 sierpnia 2016 został mianowany prezesem zarządu „Fundacji Watykańskiej Joseph Ratzinger – Benedykt XVI”, która wspiera badania i studia nad myślą księdza profesora Ratzingera, zanim został papieżem i po wybraniu go na ten urząd.
24 października 2017 otrzymał doktorat honoris causa Uniwersytetu Kardynała Stefana Wyszyńskiego w Warszawie.

</doc>
<doc id="556478" url="https://pl.wikipedia.org/wiki?curid=556478" title="Reggio Calabria">
Reggio Calabria



</doc>
<doc id="556479" url="https://pl.wikipedia.org/wiki?curid=556479" title="Marcos Senna">
Marcos Senna

Marcos Senna, właśc. Marcos Antonio Senna da Silva (ur. 17 lipca 1976 w São Paulo) – hiszpański piłkarz urodzony w Brazylii, występujący na pozycji środkowego lub defensywnego pomocnika. Przez 11 lat występował w Villarreal CF. W latach 2013–2015 piłkarz New York Cosmos. W 2015 roku zakończył piłkarską karierę.
Kariera klubowa.
Senna rozpoczął swoją karierę w 1997 roku w brazylijskim klubie Rio Branco Americana. Po dwóch latach zmienił barwy klubowe na América São José do Rio Preto, ale grał tam tylko przez rok. Następną drużyną Senny było Corinthians Paulista w którym Brazylijczyk rozegrał 16 meczów. W 2001 roku Senna grał w EC Juventude, dla którego rozegrał 14 meczów i strzelił jedną bramkę, a w 2002 klubem Senny było AD São Caetano. Jeszcze w tym samym roku Senna wyjechał do Hiszpanii i zaczął grać w Villarrealu. 13 czerwca 2013 został nowym piłkarzem reaktywowanego New York Cosmos. Senna wydatnie przyczynił się do mistrzostwa ligi NASL wywalczonego przez NY Cosmos w pierwszym sezonie po reaktywacji klubu. Hiszpański pomocnik w finale rozgrywek strzelił decydującą bramkę, został też wybrany do jedenastki turnieju. W lutym 2014 roku Senna przedłużył umowę z amerykańskim klubem do lipca 2015 roku.
Kariera reprezentacyjna.
Marcos Senna w reprezentacji Hiszpanii zadebiutował dnia 1 marca 2006 roku w wygranym 3:2 meczu towarzsyskim z reprezentacją Wybrzeża Kości Słoniowej rozegranym na Estadio José Zorrilla w Valladolid. Trzy miesiące później został powołany na Mistrzostwa Świata 2006 w Niemczech.
W 2008 roku został powołany przez Luisa Aragonésa na Mistrzostwa Europy 2008 w Austrii i Szwajcarii. Senna odegrał na tamtym turnieju ogromną rolę, przyczyniając się w dużej mierze do zdobycia przez reprezentację mistrzostwa Europy.
Dnia 10 września 2008 roku strzelił swojego jedynego gola w reprezentacji Hiszpanii w wygranym 4:0 meczu kwalifikacyjnym mistrzostw świata 2010 przeciwko reprezentacji Armenii rozegranym na Estadio Carlos Belmonte w Albacete.
Ostatni mecz w reprezentacji Hiszpanii rozegrał dnia 3 marca 2010 roku w wygranym 2:0 meczu towarzyskim z reprezentacją Francji rozegranym na Stade de France w Saint-Denis. Marcos Senna łącznie w reprezentacji Hiszpanii rozegrał 28 meczów i strzelił 1 bramkę.

</doc>
<doc id="556480" url="https://pl.wikipedia.org/wiki?curid=556480" title="Hrabstwo Clay (Alabama)">
Hrabstwo Clay (Alabama)

Clay – hrabstwo w stanie Alabama w USA. Populacja liczy 14 254 mieszkańców (stan według spisu z 2000 roku).
Powierzchnia hrabstwa to 1570 km². Gęstość zaludnienia wynosi 9 osób/km².

</doc>
<doc id="556481" url="https://pl.wikipedia.org/wiki?curid=556481" title="Enzheim (ujednoznacznienie)">
Enzheim (ujednoznacznienie)



</doc>
<doc id="556483" url="https://pl.wikipedia.org/wiki?curid=556483" title="Hrabstwo Cleburne (Alabama)">
Hrabstwo Cleburne (Alabama)

Cleburne – hrabstwo w stanie Alabama w USA. Populacja liczy 14 972 mieszkańców (stan według spisu z 2010 roku).
Powierzchnia hrabstwa to 1453 km². Gęstość zaludnienia wynosi 10,3 osób/km².

</doc>
<doc id="556484" url="https://pl.wikipedia.org/wiki?curid=556484" title="UC Sampdoria">
UC Sampdoria

Unione Calcio Sampdoria – włoski klub piłkarski z siedzibą w Genui, występujący w rozgrywkach Serie A.
Historia.
Został założony 1 sierpnia 1946 roku w wyniku fuzji dwóch istniejących już drużyn, których korzenie sięgają 1890 roku – Sampierdarenese oraz Andrea Doria. W wyniku połączenia nazw obu zespołów wzięła się też obecna nazwa klubu. Drużyna nosi przydomek "Blucerchiati" symbolizujący barwy zespołu.
Sampdoria od razu po powstaniu została zgłoszona do rywalizacji o mistrzostwo Włoch. W swoim pierwszym oficjalnym meczu przegrała 1:3 z Romą, a autorem pierwszego gola dla Sampdorii został Adriano Bassetto. Ligowe rozgrywki drużyna prowadzona wówczas przez Giuseppe Galluzziego zakończyła na dziesiątej pozycji. Klub swoje domowe spotkania rozgrywa na Stadio Luigi Ferraris, który dzieli z innym zespołem z Genui – Genoa CFC. Pojedynki pomiędzy tymi dwoma klubami noszą nazwę "Derby di Genova".
Największe sukcesy "Blucerchiati" odnosili na przełomie lat 80. i lat 90. Sampdoria zdobyła wówczas między innymi Puchar Zdobywców Pucharów, mistrzostwo Włoch oraz cztery razy wywalczyła Puchar Włoch. Oprócz tego dotarła do finału Ligi Mistrzów, w którym przegrała po dogrywce 1:0 z Barceloną.
Pierwszym zawodnikiem Sampdorii który zadebiutował w reprezentacji Włoch był Giuseppe Baldini. 8 czerwca 1958 roku wystąpił w towarzyskim spotkaniu z Portugalią, który zakończył się zwycięstwem Włochów 4:1. Najwięcej meczów w barwach Sampdorii rozegrał Roberto Mancini, który w latach 1982–1997 wystąpił w 424 oficjalnych pojedynkach. Jest on również rekordzistą jeśli chodzi o liczbę strzelonych goli dla włoskiego klubu, bowiem ma na koncie 132 trafienia.
W 2011 roku zespół zajął 18.miejsce w lidze i spadł do Serie B. W 2012 roku drużyna Giuseppe Iachiniego po zajęciu 6. miejsca w tabeli, w finale barażów Serie B Sampdoria dwa razy pokonała Varese (3:2, 1:0) i w kolejnym sezonie będzie ponownie grać w najwyższej klasie rozgrywkowej we Włoszech. W lipcu 2012 trenerem Sampdorii został Ciro Ferrara.. Po 16. kolejkach Ciro Ferrare na stanowisku trenera zastąpił Delio Rossi.. 13 listopada 2013 został zwolniony ze stanowiska trenera.

</doc>
<doc id="556486" url="https://pl.wikipedia.org/wiki?curid=556486" title="Stadio Artemio Franchi">
Stadio Artemio Franchi



</doc>
<doc id="556490" url="https://pl.wikipedia.org/wiki?curid=556490" title="Hrabstwo Coffee (Alabama)">
Hrabstwo Coffee (Alabama)

Coffee – hrabstwo w stanie Alabama w USA. Populacja liczy 49 948 mieszkańców (stan według spisu z 2010 roku).
Powierzchnia hrabstwa to 1762 km². Gęstość zaludnienia wynosi 28,3 osób/km².

</doc>
<doc id="556493" url="https://pl.wikipedia.org/wiki?curid=556493" title="Stadio Artemio Franchi (Siena)">
Stadio Artemio Franchi (Siena)

Stadio Artemio Franchi – stadion piłkarski znajdujący się w mieście Siena we Włoszech.
Swoje mecze rozgrywa na nim zespół AC Siena. Jego pojemność wynosi 15 725

</doc>
<doc id="556495" url="https://pl.wikipedia.org/wiki?curid=556495" title="Hrabstwo Colbert">
Hrabstwo Colbert

Colbert – hrabstwo w stanie Alabama w USA. Populacja liczy 54 984 mieszkańców (stan według spisu z 2000 roku).
Powierzchnia hrabstwa to 1615 km². Gęstość zaludnienia wynosi 36 osób/km².

</doc>
<doc id="556496" url="https://pl.wikipedia.org/wiki?curid=556496" title="Stadio Omobono Tenni">
Stadio Omobono Tenni

Stadio Omobono Tenni – stadion piłkarski znajdujący się w mieście Treviso we Włoszech. 
Swoje mecze rozgrywa na nim zespół Treviso FC. Jego pojemność wynosi 10 000.

</doc>
<doc id="556499" url="https://pl.wikipedia.org/wiki?curid=556499" title="Wideorejestrator">
Wideorejestrator

Wideorejestrator ("prędkościomierz kontrolny") – przyrząd pomiarowy tylko do kontrolnego mierzenia prędkości oraz rejestracji obrazu w sposób ciągły, umożliwiający utrwalanie zarejestrowanego materiału, pierwotnie na kasecie wideo, a współcześnie na nośniku cyfrowym (dysk twardy, karta pamięci). W czasie jazdy wideorejestrator dokonuje pośredniego pomiaru prędkości pojazdu kontrolowanego.
Na początku pomiaru kontrolujący wybiera w ustawieniach odcinek drogi, na jakim będzie prowadzony pomiar. Zazwyczaj jest to 50,100, 200 m lub dłuższy odcinek pomiarowy. Na tym odcinku drogi są mierzone niezależnie dwie wielkości: czas przejazdu pojazdu kontrolującego za pomocą wewnętrznego zegara RTC wideorejestratora i długość odcinka drogi wyznaczona na podstawie zliczania liczby impulsów z drogi za pomocą przetwornika prędkości zainstalowanego w pojeździe kontrolującym analogicznie jak podczas pomiaru drogi przez taksometr albo tachograf. Prędkościomierz charakteryzowany jest przez stałą prędkościomierza równą liczbie impulsów w jednostce czasu odebranych od przetwornika prędkości w celu wskazania prędkości 60 km/h.
Stała prędkościomierza jest równoważna stałej analogicznej jak dla taksometrów albo tachografów. Wartość liczbowa stałej prędkościomierza wyrażona w impulsach na minutę jest równa co do wartości stałej wyrażonej w impulsach na kilometr. Prędkościomierz wskazuje zarówno prędkość chwilową, jak i średnią będącą wartością zmierzoną prędkości dla pojazdu kontrolowanego, a otrzymaną przez podzielenie wybranej długości odcinka drogi przez zmierzony czas przejazdu. Jeśli zmierzona średnia prędkość przekracza dopuszczalną na danym odcinku drogi, to istnieje podstawa ukarania kierującego pojazdem. Taki sposób pomiaru wymaga, aby pojazd kontrolujący znajdował się w tej samej odległości na początku i końcu odcinka pomiarowego ewentualnie utrzymywał stałą odległość od pojazdu kontrolowanego na całym odcinku pomiarowym. Oznacza to również, że zamontowany w pojeździe wideorejestrator jest zawsze kalibrowany przez dopasowanie stałej prędkościomierza do współczynnika charakterystycznego pojazdu i nie można go przełożyć z jednego pojazdu do drugiego bez wykonania odpowiednich kalibracji.
Obecne widerejestratory to specjalizowane komputery PC taktowane kilkusetmegahercowym zegarem, pracujące pod systemem operacyjnym (Linux, Windows) lub pracują na specjalistycznym obwodzie z własnym dedykowanym systemem operacyjnym RTOS wyposażone w twardy dysk o dużej pojemności (np. 80 GB) umożliwiające magazynowanie cyfrowych sekwencji video w formacie skompresowanym MJPG, MPEG-4 lub H.264 dla standardowych obrazów telewizyjnych – standardowa kamera pracująca w systemie PAL przy rozdzielczości około 440 tys. pikseli. Jednocześnie wideorejestrator, będąc systemem pasywnym, jest znacznie tańszy od systemów aktywnych takich jak wideoradary. Ponieważ w Polsce nie stosuje się systemu mierzącego odległość pomiędzy pojazdem kontrolującym, wynik pomiaru może zostać zakwestionowany po analizie zarejestrowanej sekwencji video jeśli np. w sposób widoczny pojazd kontrolujący dogania pojazd kontrolowany, jako niezgodny z zasadami metrologii. Prędkościomierze użytkowane w Polsce (patrz program „Uwaga Pirat!” w TVN Turbo) przeszły pomyślnie badania i otrzymały zatwierdzenie typu wydane przez Główny Urząd Miar i powinny posiadać ważne świadectwo legalizacji wydawane na 13 miesięcy.
Policja w całej Polsce dysponuje 1836 urządzeniami mierzącymi prędkość pojazdów, ale nie wszystkie powinny zostać dopuszczone do użytku. Wiele z nich nie spełnia podstawowego wymogu określonego przez prawo, czyli możliwości identyfikacji pojazdu, którego prędkość zarejestrowano. Policja w takiej sytuacji tłumaczy się tym, że zależy do od funkcjonariusza, który powinien „na oko” ocenić, w które auto wycelował miernik. Problem pojawia się także w kwestii legalności urządzeń, ponieważ ponad 120 z nich może nie mieć świadectwa zatwierdzenia typu. Wszystko przez to, że nowe radary Iskra-1 nie pochodzą od polskiego dystrybutora, a od firmy, która sprowadziła je z zagranicy. Z uwagi na różnice w konstrukcji powinny od nowa przejść proces homologacji, a tego nie uczyniono.
Wojewódzki Sąd Administracyjny w Szczecinie w 2018 roku orzekł, że nagranie z policyjnego wideorejestratora jest informacją publiczną i policja zobowiązana jest udostępnić takie nagranie na życzenie nagranego kierowcy.

</doc>
<doc id="556500" url="https://pl.wikipedia.org/wiki?curid=556500" title="Stadio Friuli">
Stadio Friuli

Stadio Friuli–Dacia Arena (do 2016 Stadio Friuli, wcześniej "Stadio dei Rizzi") – stadion piłkarski o pojemności trybun 25 132 miejsc siedzących, zlokalizowany w Udine we Włoszech, którego nazwa pochodzi od krainy historycznej oraz regionu geograficznego (w 2016 do nazwy dodano drugi człon, związany ze sponsorem areny). Od września 1976 domowy obiekt Udinese Calcio.
Wybudowany w latach 1971–1976 i oficjalnie otwarty 26 września 1976, jako "Stadio dei Rizzi" (od nazwy dzielnicy), podczas meczu Serie C Udinese Calcio–Seregno Calcio. Posiadał jedną trybunę zadaszoną z charakterystycznym łukiem (trybuna główna), natomiast trzy pozostałe trybuny pozostawały niezadaszone (początkowo znajdowały się na nich wyłącznie miejsca stojące, siedziska zamontowano dopiero w latach 80.). W 1990 był jednym ze stadionów, na których rozegrano spotkania piłkarskich Mistrzostw Świata (trzy pojedynki grupy E).
Gruntownie przebudowany w latach 2013–2016, gdy ze stadionu wielofunkcyjnego (rozgrywano na nim mecze piłki nożnej, rugby i zawody lekkoatletyczne) stał się obiektem typowo piłkarskim. Zakres robót obejmował przede wszystkim likwidację bieżni lekkoatletycznej i budowę trzech nowych trybun wraz z ich zadaszeniem (przez co zmniejszyła się pojemność trybun z 41 652 miejsc).

</doc>
<doc id="556504" url="https://pl.wikipedia.org/wiki?curid=556504" title="Kent (ujednoznacznienie)">
Kent (ujednoznacznienie)



</doc>
<doc id="556509" url="https://pl.wikipedia.org/wiki?curid=556509" title="Leandro Cufré">
Leandro Cufré

Leandro Damián Cufré (ur. 9 maja 1978 w La Placie) – argentyński piłkarz występujący na pozycji lewego obrońcy, trener piłkarski. Od maja 2015 posiada również obywatelstwo meksykańskie.
Kariera klubowa.
Cufré jest wychowankiem klubu Gimnasia La Plata. Do jego pierwszej drużyny został przesunięty w sezonie 1996/1997. W debiutanckim sezonie w lidze zagrał 11 razy. Od początku następnego był już podstawowym graczem Gimnasii. W 1998 roku wywalczył z klubem wicemistrzostwo Apertura. W pierwszej drużynie Gimnasii spędził w sumie sześć lat. W tym czasie rozegrał tam 132 spotkania i zdobył 4 bramki.
W 2002 roku podpisał kontrakt z włoskim klubem AS Roma. W Serie A zadebiutował 22 września 2002 w przegranym 1:2 meczu z Modeną. W pierwszym sezonie Cufré był rezerwowym w Romie. W lidze wystąpił 8 razy. W tamtym sezonie zagrał z klubem w finale pucharu Włoch z A.C. Milanem, przegranym przez jego zespół w dwumeczu 3:6. Latem 2003 roku został wypożyczony do innego pierwszoligowca - AC Sieny. Był tam podstawowym zawodnikiem, łącznie rozegrał tam 31 spotkań. Po zakończeniu sezonu powrócił do Romy, w której wówczas stał również podstawowym graczem. W 2005 ponownie zagrał z Romą w finale pucharu Włoch, jednak tym razem jego zespół został pokonany przez Inter Mediolan (w dwumeczu 0:3). W 2006 roku wywalczył z klubem wicemistrzostwo Włoch. W tym samym roku Cufré po raz trzeci przegrał z klubem finał pucharu Włoch (z Interem Mediolan 2:4). W Romie rozegrał w sumie 68 spotkań i strzelił jednego gola.
Latem 2006 odszedł za sumę 2,1 miliona euro do francuskiego AS Monaco. W Ligue 1 zadebiutował 9 września 2006 w przegranym 1:2 spotkaniu z AJ Auxerre. W pierwszym sezonie w lidze rozegrał 20 spotkań, a Monaco zajęło jedenaste miejsce w tabeli. 25 sierpnia 2007 w wygranym 3:1 spotkaniu z Le Mans UC 72 strzelił pierwszego gola w trakcie gry w lidze francuskiej. Sezon 2007/2008 zakończył z klubem na 12. miejscu w Ligue 1. W sezonie Cufré 2008/2009 w lidze francuskiej grał do stycznia 2009. W tym zagrał tam 15 razy i zdobył 3 bramki.
W styczniu 2009 został wypożyczony do niemieckiej Herthy Berlin. W Bundeslidze pierwszy występ zanotował 31 stycznia 2009 w wygranym 2:1 meczu z Eintrachtem Frankfurt. Do końca sezonu w barwach Herthy wystąpił 5 razy, a w lidze zajął z nią czwarte miejsce.
19 sierpnia 2009 roku Cufré podpisał kontrakt z chorwackim zespołem Dinamo Zagrzeb, gdzie przez cały 2,5 roczny pobyt był jednym z podstawowych graczy tego klubu. W Prvej Lidze zadebiutował 30 sierpnia tego samego roku w wygranej 6:0 konfrontacji z NK Slaven Belupo. Z Dinamem wywalczył dwa tytuły mistrzowskie – w sezonach 2009/2010 i 2010/2011.
Wiosną 2012 Cufré na zasadzie wolnego transferu zasilił meksykańską ekipę Club Atlas z siedzibą w mieście Guadalajara.
Kariera reprezentacyjna.
Cufré jest reprezentantem Argentyny. W drużynie narodowej zadebiutował 20 grudnia 2000 w towarzyskim meczu z Meksykiem. Został powołany do kadry na Mistrzostwa Świata 2006. 30 czerwca 2006, po zakończeniu meczu ćwierćfinałowego tego turnieju z Niemcami (przegranego przez Argentynę po rzutach karnych, Cufré całe spotkanie spędził na ławce rezerwowych) został ukarany czerwoną kartką za udział w przepychance między zawodnikami obu drużyn. Następnie został ukarany przez FIFA za atak na Pera Mertesackera grzywną w wysokości 10 tysięcy franków szwajcarskich i zawieszeniem na cztery mecze.

</doc>
<doc id="556514" url="https://pl.wikipedia.org/wiki?curid=556514" title="Erika Eleniak">
Erika Eleniak

Erika Maya Eleniak (ur. 29 września 1969 w Glendale) – amerykańska aktorka telewizyjna i filmowa pochodzenia ukraińskiego i estońsko-niemieckiego.
Życiorys.
Wczesne lata.
Urodziła się w Glendale w stanie Kalifornia jako najstarsza córka. Wychowywała się z czterema siostrami i bratem. Jej ojciec urodził się w Edmonton w kanadyjskiej prowincji Alberta i przybył do Hollywood w latach 60. z zamiarem zrobienia kariery jako aktor. Jej matka była pochodzenia estońskiego i niemieckiego. Jej rodzice rozwiedli się.
Ukończyła Robert Fulton Junior High w Van Nuys. Uczęszczała do Van Nuys High School w Kalifornii. W okresie szkoły średniej Eleniak piła alkohol i zażywała narkotyki. W wieku 17 lat poznała sparaliżowanego Steve’a Fergusona, który nakłonił ją w 1988 do wzięcia udziału w spotkaniach Anonimowych Alkoholików i detoksykację.
Kariera.
Mając dziesięć lat wystąpiła w reklamie bielizny Underoos. W wieku 14 lat brała udział w reklamówkach telewizyjnych, w tym Harley-Davidson. W 1982 roku została zaangażowana do światowego hitu Stevena Spielberga "E. T." ("E.T. the Extra-Terrestrial"), gdzie jako młoda dziewczyna jest całowana przez Elliota (Henry Thomas). Występowała w produkcjach telewizyjnych, m.in. w "Charles in Charge" (1984) czy "Broken Angel" (1988).
W 1989 roku, mając 19 lat, zdecydowała się na pozowanie do zdjęć do czasopisma dla panów "Playboy", gdzie pojawiła się na dwóch okładkach. Przez trzy sezony grała postać ratowniczki Shaun McLain w serialu NBC "Słoneczny patrol" (1989-90; 1991-92). Wystąpiła jako Jordan Tate w kasowym przeboju kinowym "Liberator" ("Under Siege", 1992). Kolejne lata nie przyniosły podobnego sukcesu.
Życie osobiste.
Na planie serialu "Słoneczny patrol" poznała aktora Billy'ego Warlocka. Początkowa przyjaźń między parą aktorów przerodziła się w miłość. Jednak Warlock był bardzo zazdrosny o Eleniak, co było jednym z powodów rozstania. W 1992 roku spotykała się ze Scottem Baio. W 1992 roku poznała Williama McNamarę. Para nie zdecydowała się jednak na małżeństwo, lecz jedynie na zaręczyny, a ich związek zakończył się w roku 1994. 22 maja 1998 roku poślubiła kulturystę Philipa Goglię, ale po zaledwie sześciu miesiącach małżeństwo zakończyło się rozwodem.
W latach 2001-2007 była związana z Rochem Diagle, z którym ma córkę Indyannę (ur. w styczniu 2006).

</doc>
<doc id="556515" url="https://pl.wikipedia.org/wiki?curid=556515" title="Periodyzacja">
Periodyzacja

Periodyzacja – umowny podział czasu na ery, epoki, wieki itp., stosowany w geologii historycznej, historii, historii literatury, historii sztuki. Początki i końce jednostek periodyzacji wyznaczają zwykle wydarzenia uważane z jakiegoś powodu za przełomowe. Istnieją różne modele periodyzacji, a i wśród podobnych nie ma zawsze zgody co do konkretnych dat (np. momentu zakończenia Średniowiecza).
Periodyzacja historii świata.
Periodyzacja Kellera.
, profesor Uniwersytetu w Halle, zaproponował w 1688 roku podział dziejów świata na trzy główne epoki:
Współcześnie dokonano aktualizacji podziału Kellera:
Periodyzacja historii Ameryki.
Historię Ameryki podzielono natomiast na trzy główne epoki:
Problemy.
W zależności od przyjętych kryteriów (politycznych, ekonomicznych, kulturowych) granice epok mogą być bardzo różne. Na przykład, opierając się o przemiany stosunków socjoekonomicznych, rozciągano „długie średniowiecze” do pierwszej rewolucji burżuazyjnej w Anglii w połowie XVII wieku. Francuski historyk Jacques Le Goff sformułował jeszcze szersze ramy „długiego średniowiecza”, które kończyłoby się dopiero z nadejściem Rewolucji francuskiej w 1789 roku. W nauce angielskiej nowożytność rozpoczyna się po zakończeniu wojny Dwóch Róż (1485), zaś w podręcznikach niemieckich od ogłoszenia tez Martina Lutra (1517). Witold Kula proponował podział na epokę przedindustrialną i industrialną. Dla niektórych krajów pozaeuropejskich klasyczny podział na epoki w ogóle nie ma zastosowania, patrz np. ery japońskie czy ery chińskie.

</doc>
<doc id="556517" url="https://pl.wikipedia.org/wiki?curid=556517" title="Wyższa Szkoła Morska w Szczecinie">
Wyższa Szkoła Morska w Szczecinie



</doc>
<doc id="556519" url="https://pl.wikipedia.org/wiki?curid=556519" title="Wielki Aniuj">
Wielki Aniuj

Wielki Aniuj (ros. Большой Анюй, "Bolszoj Aniuj") – rzeka w azjatyckiej części Rosji, w Czukockim Okręgu Autonomicznym i Jakucji; jedna z rzek tworzących Aniuj; długość 693 km; powierzchnia dorzecza 57 200 km².
Źródła na Płaskowyżu Anadyrskim; w środkowym biegu opływa od południa Góry Aniujskie, dzieląc się na liczne ramiona; w dolnym biegu płynie zabagnioną doliną po Nizinie Kołymskiej i łączy się z rzeką Mały Aniuj, tworząc Aniuj.

</doc>
<doc id="556521" url="https://pl.wikipedia.org/wiki?curid=556521" title="Hrabstwo Portage (Ohio)">
Hrabstwo Portage (Ohio)

Hrabstwo Portage leży w amerykańskim stanie Ohio. Powierzchnia – 1313 km², ludność – 152 061 osób. Stolicą hrabstwa jest Ravenna.

</doc>
<doc id="556523" url="https://pl.wikipedia.org/wiki?curid=556523" title="Bitwa morska pod Augustą">
Bitwa morska pod Augustą

Bitwa morska pod Augustą – starcie zbrojne, do którego doszło 22 kwietnia 1676 w niewielkiej odległości od Augusty (południowo-wschodnie wybrzeże Sycylii) podczas wojny Francji z Koalicją.
Bitwa została stoczona przez francuską flotę (29 liniowców, 5 fregat i 8 branderów, 2 200 dział) pod wodzą Abrahama Duquesne'a z flotą holendersko-hiszpańską admirała de Ruytera, złożoną z 27 okrętów wojennych (17 holenderskich i 10 hiszpańskich, 1 330 dział) oraz 5 branderów. Hiszpanie dowodzeni przez admirała Cerdę nie pozwolili się rozdzielić między holenderskie okręty i zajęli centrum floty sprzymierzonych, natomiast Michiel de Ruyter objął dowództwo nad awangardą. Walczący w centrum Hiszpanie spisywali się słabo, co spowodowało, że główny bój stoczyły ze sobą awangardy obu flot. W sumie bitwa była krótką intensywną walką i zakończyła się nagle z chwilą, gdy Duquesne dowiedział się, że de Ruyter został śmiertelnie ranny i wycofał się z bitwy. Żadna ze stron nie straciła okrętu, chociaż było wielu zabitych i rannych, szczególnie Holendrów, którzy otrzymali niewielkie wsparcie od swych hiszpańskich sprzymierzeńców. Po bitwie sprzymierzeni wycofali się do Syrakuz, gdzie zmarł de Ruyter. Ponad miesiąc później Francuzi zniszczyli większość okrętów sprzymierzonych pod Palermo.

</doc>
<doc id="556525" url="https://pl.wikipedia.org/wiki?curid=556525" title="Grupa armii">
Grupa armii

Grupa armii – nazwa największego zgrupowania operacyjnego działającego na danym teatrze operacyjnym, składającego się z kilku armii lub armii i kilku samodzielnych korpusów. Nazwa czasami może być stosowana wymiennie z pojęciem frontu.

</doc>
<doc id="556530" url="https://pl.wikipedia.org/wiki?curid=556530" title="Kalatówki">
Kalatówki

Kalatówki – polana reglowa leżąca w Dolinie Bystrej w Tatrach Zachodnich. Jest to stosunkowo płaski, otwarty teren, otoczony z wszystkich stron lasem, z widokami na rejon Kasprowego Wierchu.
Opis polany.
Od wschodniej i północnej strony stoki polany łagodnie opadają do zalesionej doliny potoku Bystra. Od pozostałych stron otoczone są zalesionymi wzniesieniami Kalackiej Turni i Kalackiego Upłazu. Spod Kalackiej Kopy pomiędzy Kalacką Turnią a Kalackim Upłazem opada na Kalatówki trawiasty, stromy i długi żleb Kalackie Koryto. Dolna część polany (przy potoku Bystra) znajduje się na wysokości 1160–1200 m n.p.m., górna – 1200–1250 m n.p.m. Rozdzielone są moreną boczną dawnego lodowca Bystrej.
Na Kalatówkach istniał pierwszy w polskich Tatrach ośrodek narciarski i w 1910 r. odbyły się tu pierwsze w Tatrach zawody narciarskie. Urządzano tutaj slalomy, zjazdy, a nawet skoki narciarskie. Obecnie w dalszym ciągu Kalatówki są popularne wśród narciarzy, działa tu szkółka narciarska i funkcjonują wyciągi narciarskie Kalatówki. Wiosną, w czasie topnienia śniegów zakwitają masowo krokusy. Z rzadkich w Polsce roślin występuje złoć mała.
Nazwa polany pochodzi od nazwiska dawnych właścicieli, Kalatów, którzy już w XIV wieku byli sołtysami w miejscowości Szaflary. Polana była koszona i wchodziła w skład Hali Kalatówki. W użytkowaniu znajdowała się już od XVIII w. W 1938 r. stało na niej 11 szałasów. Po zniesieniu pasterstwa obszar polany częściowo uległ zalesieniu. Wspomnieniem po dawnym pasterstwie jest jeden wysokozrębowy, szerokofrontowy szałas z czterospadowym, krytym deskami dachem, z początku XX wieku. Obecnie polana jest własnością TPN. Ponownie wprowadzono na niej tzw. kulturowy wypas owiec.
Zabudowania Kalatówek.
Oprócz polany Kalatówki to również część należącego do Zakopanego osiedla Kuźnice. Z Kuźnic do polany prowadzi brukowana granitowymi kamieniami droga Brata Alberta. Przy drodze tej znajduje się zaprojektowany przez Stanisława Witkiewicza klasztor Albertynek na Kalatówkach z 1898 roku, a w nim pochodząca z 1902 r. pustelnia Brata Alberta. Do Kalatówek należy również drugi klasztor Albertynów na Śpiącej Górze, położony w lesie na stokach Krokwi. Na wale morenowym polany Kalatówki stoi murowany hotel górski PTTK Kalatówki, zaś do dzisiejszych czasów nie przetrwało zlokalizowane na południowym skraju polany drewniane schronisko Tatrzańskiego Towarzystwa Narciarzy.
Szlaki turystyczne.
 z Kuźnic na Giewont przez Dolinę Kondratową. Szlak rozdwaja się przy klasztorze Albertynek i łączy z powrotem w pobliżu Wywierzyska Bystrej. Zachodnia nitka przechodzi obok hotelu górskiego, wschodnia przebiega skrajem polany.
 (Ścieżka nad Reglami) biegnąca początkowo razem z niebieskim, odłączająca się od niego na terenie Hali Kalatówki i biegnąca w kierunku Doliny Białego i Sarniej Skały. Czas przejścia z Kalatówek na Czerwoną Przełęcz: 1:25 h, z powrotem 1:20 h.
Nartostrady.
 dolną częścią polany, w pobliżu potoku Bystra, przebiega trasa nartostrady z Doliny Goryczkowej do Kuźnic.

</doc>
<doc id="556533" url="https://pl.wikipedia.org/wiki?curid=556533" title="Mały Aniuj">
Mały Aniuj

Mały Aniuj (ros. Малый Анюй, "Małyj Aniuj") – rzeka w azjatyckiej części Rosji, w Czukockim Okręgu Autonomicznym i Jakucji; jedna z rzek tworzących Aniuj; długość 738 km; powierzchnia dorzecza 49 800 km².
Źródła na Płaskowyżu Anadyrskim; w środkowym biegu opływa od północy Góry Aniujskie; w dolnym biegu płynie zabagnioną doliną po Nizinie Kołymskiej i łączy się z rzeką Wielki Aniuj, tworząc Aniuj.

</doc>
<doc id="556540" url="https://pl.wikipedia.org/wiki?curid=556540" title="Leandro Cufre">
Leandro Cufre



</doc>
<doc id="556545" url="https://pl.wikipedia.org/wiki?curid=556545" title="Pitkern">
Pitkern



</doc>
<doc id="556546" url="https://pl.wikipedia.org/wiki?curid=556546" title="Hinayana">
Hinayana



</doc>
<doc id="556547" url="https://pl.wikipedia.org/wiki?curid=556547" title="Aniuj (dopływ Kołymy)">
Aniuj (dopływ Kołymy)

Aniuj (ros. Анюй) – rzeka w azjatyckiej części Rosji, w Jakucji; prawy dopływ Kołymy; długość 8 km; długość ciągu rzecznego Mały Aniuj – Aniuj 746 km; powierzchnia dorzecza 107 000 km².
Powstaje na Nizinie Kołymskiej z połączenia rzek Mały Aniuj i Wielki Aniuj. Żeglowna, spławna; obfituje w ryby.

</doc>
<doc id="556548" url="https://pl.wikipedia.org/wiki?curid=556548" title="Cmentarz żydowski w Raciborzu">
Cmentarz żydowski w Raciborzu

Cmentarz żydowski w Raciborzu – znajduje się na obecnej ulicy Głubczyckiej i Fojcika, za mleczarnią, założony w 1814, o powierzchni 2,03 ha.
Historia.
Kirkut został założony w 1814 na wzgórzu, zwanym Wilczą Górą ze starym drzewostanem. Ziemia pod nekropolię gmina żydowska zakupiła w 1814 na Starej Wsi od Jana Hutnego. Pochówki natomiast rozpoczęły się dopiero w 1817, a wcześniej ludność żydowska chowana była na nekropoliach w pobliskich miejscowościach lub miastach skąd pochodzili, m.in. w Białej Prudnickiej, Bodzanowie oraz Mikołowie. Dwukrotnie powiększano teren cmentarza, aż osiągnął wielkość 2,03 ha.
Pochówki trwały do przełomu lat 1940 i 1941 roku.
W latach 1972–1973 podjęte zostały decyzje o likwidacji żydowskiej nekropolii, a kirkut został ostatecznie zlikwidowany w 1973. Klasyczne, neogotyckie i modernistyczne macewy zabrali okoliczni kamieniarze, którzy przerobili je na nagrobki ustawiane później na cmentarzach katolickich. Obecnie po nekropolii pozostały stary i zabytkowy drzewostan.
Dziś na miejscu nekropolii można znaleźć gdzieniegdzie fragmenty zniszczonych nagrobków i kamiennych podstaw, które są jedyną pamiątką po żydowskich mieszkańcach Raciborza.
Nagrobki.
Na cmentarzu zachowało się kilkaset nagrobków. Najstarszy nagrobek datowany był na 1821 rok, a najmłodsze na przełom 1940 i 1941. Najstarszym grobem była macewa Rosalii Wachsner. Ostatnimi osobami pochowanymi na tym cmentarzu są najprawdopodobniej Josef Bohn zmarły 7 marca 1940 roku oraz Adela Fraenkel zmarła 10 lutego 1941.
Największa liczba nagrobków pochodziła z drugiej połowy XIX wieku i początku XX wieku. Wykonywano je przeważnie z czarnego gabro, czarnego, białego i różowego marmuru, granitu oraz piaskowca, a były to zwykle macewy, ale również obeliski, głazy i kształty bardziej artystyczne, które prezentowały niezwykłe bogactwo form i stylów sztuki nagrobnej. Większość nagrobków posiadało dwujęzyczne inskrypcje w języku hebrajskim oraz niemieckim.

</doc>
<doc id="556551" url="https://pl.wikipedia.org/wiki?curid=556551" title="Zenit St. Petersburg">
Zenit St. Petersburg



</doc>
<doc id="556553" url="https://pl.wikipedia.org/wiki?curid=556553" title="Równouprawnienie">
Równouprawnienie

Równouprawnienie oznacza prawną równość różnych podmiotów prawnych w ramach określonego systemu prawnego.
Równouprawnienie to pojęcie zakorzenione w ideach humanizmu oraz oświecenia. Jest nieodzownym elementem praw człowieka. Równouprawnienie przedstawicieli różnych warstw społecznych było obok wolności ("liberté") i braterstwa ("fraternité") głównym hasłem Rewolucji Francuskiej ("égalité"). Dopiero w XX wieku równe prawa w Europie uzyskały kobiety, co wiązało się z wprowadzeniem praw wyborczych dla kobiet.
Definicja socjologiczna.
W socjologii równouprawnienie oznacza proces prawnego zrównywania ówcześnie nierównouprawnionych podmiotów prawnych w ramach danego systemu prawnego. W tym sensie można mówić o równouprawnieniu różnych ras, mieszczaństwa, równouprawnieniu kobiet, osób homoseksualnych, osób niepełnosprawnych itd.
Dyskryminacja i uprzywilejowanie.
Wykroczenia przeciw równouprawnieniu są określane jako dyskryminacja i uprzywilejowanie.
Zarówno dyskryminacja, jak i uprzywilejowanie są wykroczeniami przeciwko zasadzie równouprawnienia. Równouprawnienie jest często zrównywane bądź mylone z równością bądź równym traktowaniem. Według prawa międzynarodowego oraz praw człowieka równouprawnienie "nie" oznacza:

</doc>
<doc id="556554" url="https://pl.wikipedia.org/wiki?curid=556554" title="Aniuj">
Aniuj

Nazwa ta dotyczy kilku rzek:

</doc>
<doc id="556556" url="https://pl.wikipedia.org/wiki?curid=556556" title="Tadeusz Kijonka">
Tadeusz Kijonka

Tadeusz Bolesław Kijonka (ur. 10 listopada 1936 w Radlinie, zm. 30 czerwca 2017 w Katowicach) – polski poeta, dziennikarz, autor utworów scenicznych, poseł na Sejm PRL IX kadencji i na Sejm kontraktowy.
Życiorys.
Syn Antoniego i Róży. Ukończył w 1960 studia na Uniwersytecie Jagiellońskim. Od 1967 do 2013 pełnił funkcję kierownika literackiego Opery Śląskiej. W latach 1985–1991 był posłem na Sejm PRL IX kadencji oraz na Sejm kontraktowy z ramienia Polskiej Zjednoczonej Partii Robotniczej, z której wystąpił wkrótce po wyborach w 1989. W latach 90. kandydował do Sejmu z listy Polskiego Stronnictwa Ludowego. W 1992 założył i został prezesem Górnośląskiego Towarzystwa Literackiego. Od założenia w 1995 nieprzerwanie do 2013 pełnił funkcję redaktora naczelnego miesięcznika społeczno-kulturalnego „Śląsk”. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
4 lipca 2017 został pochowany na cmentarzu ewangelickim przy ul. Francuskiej w Katowicach (kwatera 10/1/18).
Twórczość poetycka.
Debiutował w „Trybunie Robotniczej” w 1955 tryptykiem pt. "Konstantynopol Mickiewicza", za który otrzymał pierwszą nagrodę w studenckim konkursie poetyckim z okazji Roku Mickiewicza. O jego twórczości pisali m.in. Andrzej Krzysztof Waśkiewicz, Krzysztof Mętrak, Sergiusz Sterna-Wachowiak, Tadeusz Kłak, Bronisław Maj, Michał Sprusiński, Marian Kisiel, Anna Węgrzyniak, Krystyna Heska-Kwaśniewicz.
Wskazywano, że w jego twórczości dominowały wielokrotnie drążone, przekształcane i wzbogacane motywy śląskie (np. hałda, Leśnica, Radlin), ale również wątki romantyczne (np. odwołania do twórczości Adama Mickiewicza, bunt, dialogi z Bogiem), patriotyzm wyrażany m.in. zachwytem nad pięknem ojczyzny, umiłowaniem tradycji i rodzimego krajobrazu, a także nawiązania do bolesnych kart historii Polski oraz obecność motywów antycznych (Syzyf, Horacy).
Poświęcono mu książkę "Światy poetyckie" pod redakcją Tadeusza Siernego i Mariana Kisiela, który nazwał go „poetą trzech tematów – ziemi, pamięci i ciała”.

</doc>
<doc id="556557" url="https://pl.wikipedia.org/wiki?curid=556557" title="Brandon Henschel">
Brandon Henschel

Brandon Nicholas Henschel (ur. 24 stycznia 1981 w Lakeside) – amerykański tancerz i aktor. Występował z takimi gwiazdami estrady jak Britney Spears, Mariah Carey, Taylor Swift, Beyoncé i Carrie Underwood.
Życiorys.
Urodził się w Lakeside w Kalifornii jako syn Arta i Reney Henchel. Ma dwóch braci - Travisa i Seana oraz siostrę Aubrey. 
Początki kariery aktorskiej Henschela sięgają, gdy miał zaledwie 14 lat. Pracował na Broadwayu jako choreograf wyszkolony w balecie klasycznym, hip-hopie, jazzie i tańcu współczesnym. Tańczył w komedii "Dziewczyny z drużyny" ("Bring It On", 2000), komedii romantycznej Briana Levanta "" ("The Flintstones in Viva Rock Vegas", 2000), sitcomie The WB "Nikki" (2000-2002) z Nikki Cox i programie ABC "The Wayne Brady Show" (2000-2002) i familijnej komedii muzycznej "Country Miśki" ("The Country Bears", 2002) z Christopherem Walkenem. Pojawił się na kinowym ekranie jako facet w barze w komedii "Crossroads – Dogonić marzenia" ("Crossroads", 2002) z Britney Spears, Kim Cattrall i Danem Aykroydem. 
Wystąpił w jednym z odcinków serialu telewizyjnego ABC "Siódme niebo" ("7th Heaven", 2002) jako przyjaciel Cecilii Smith (Ashlee Simpson), a także w komedii romantycznej "Justin i Kelly" ("From Justin to Kelly", 2003), komedii Martina Bresta "Gigli" (2003) z Benem Affleckiem i Jennifer Lopez, komedii romantycznej fantasy "Dziś 13, jutro 30" ("13 Going On 30", 2004), komedii sensacyjnej "Starsky i Hutch" ("Starsky &amp; Hutch", 2004) z Benem Stillerem i Owenem Wilsonem, filmie fabularno-animowanym Joe Dantego "Looney Tunes znowu w akcji" ("Looney Tunes: Back in Action", 2003) oraz jako Jay Kelter w dreszczowcu "Pazury: Legenda Sasquatcha" ("Clawed: The Legend of Sasquatch", 2006) with Cooperem Huckabee. W 2006 grał na scenie w musicalu biblijnym "Dziesięć przykazań" ("The Ten Commandments") u boku Vala Kilmera i Adama Lamberta.
W serialu muzycznym CBS "Viva Laughlin" (2007) z Lloydem Owenem został obsadzony w roli strażnika. Tańczył w programie NBC "Tony Bennett: An American Classic" (2006-2007), komediodramacie romantycznym "500 dni miłości" ("(500) Days of Summer", 2009) z Josephem Gordonem-Levittem, komedii "Dziewczyny z drużyny 5" ("Bring It On: Fight to the Finish", 2009), dramacie biograficznym Stevena Soderbergha "Wielki Liberace" ("Behind the Candelabra", 2013), sitcomie FOX "Mulaney" (2014) i komedii Setha MacFarlane'a "Ted 2" (2015) z Markiem Wahlbergiem. Pełnił funkcję choreografa w operze mydlanej NBC "Dni naszego życia" ("Days of Our Lives", 2011-2013) i był kelnerem w serialu CBS "Millerowie" ("The Millers", 2015).
Brał udział w światowym tournée Kylie Minogue, teledysku Britney Spears do piosenki „Oops!... I Did It Again” (2000) i wideoklipie do utworu Jessiki Simpson „I Wanna Love You Forever” (2000). Pracował jako model dla Abercrombie &amp; Fitch, Nine West i EZ Spirits, a także w reklamach - eBay, restauracji Jack in the Box, Pepsi, RadioShack, Mervyn's i Old Navy.
Życie prywatne.
7 czerwca 2006 ożenił się z Melissą Schuman, z którą ma syna Elina Elijaha (ur. 18 lipca 2010).

</doc>
<doc id="556558" url="https://pl.wikipedia.org/wiki?curid=556558" title="Jerzy Słonka">
Jerzy Słonka

Jerzy Słonka (ur. 22 września 1949 w Sosnowcu) – polski aktor telewizyjny, teatralny i filmowy.
Życiorys.
Zadebiutował w 1980 r. maleńką rolą w filmie "Miś". W 1982 zdał aktorski egzamin eksternistyczny. Znany przeważnie z małych ról w takich produkcjach, jak "Ekstradycja" i "Quo vadis". W serialu "Rodzina zastępcza" zagrał wyrazistą rolę Lesia, męża Jadzi.

</doc>
<doc id="556560" url="https://pl.wikipedia.org/wiki?curid=556560" title="Niwy (gmina Woźniki)">
Niwy (gmina Woźniki)

Niwy (niem. "Nieven") – wieś w Polsce położona w województwie śląskim, w powiecie lublinieckim, w północnej części gminy Woźniki.
W latach 1975–1998 miejscowość położona była w województwie częstochowskim. Przed 1975 rokiem Niwy należały do gminy Boronów.
Miejscowość podlega wraz z przylegająca do niej wioską Okrąglik do sołectwa Kamienica.
Niwy są wioską, wokół której roztaczają się lasy należące do Nadleśnictwa Koszęcin. Ma ona charakter wielodrożnicy. Na jej terenie znajduje się niewielka liczba domków letniskowych. Cała miejscowość znajduje się także na terenie parku krajobrazowego Lasy nad Górną Liswartą.
Przez miejscowość przebiega Szlak Józefa Lompy.

</doc>
<doc id="556564" url="https://pl.wikipedia.org/wiki?curid=556564" title="Marco Caneira">
Marco Caneira

Marco António Simões Caneira (ur. 9 lutego 1979 w Sintrze) – portugalski piłkarz występujący na pozycji środkowego obrońcy. Obecnie gra w węgierskim klubie Videoton FC. Wcześniej grał między innymi w takich klubach jak Inter Mediolan, SL Benfica, Girondins Bordeaux i Valencia CF. W reprezentacji Portugalii zadebiutował 27 marca 2002 roku w meczu przeciwko Finlandii. Razem z drużyną narodową brał udział w Mistrzostwach Świata 2002 oraz Mistrzostwach Świata 2006.

</doc>
<doc id="556566" url="https://pl.wikipedia.org/wiki?curid=556566" title="Midquel">
Midquel

Midquel – określenie szeroko rozumianego utworu (książki, filmu, serialu itp.), rodzaj kontynuacji, którego akcja rozgrywa się w trakcie wcześniejszego dzieła.
Przykładem ze świata telewizji jest film telewizyjny "", którego akcja rozgrywa się w ciągu kilku tygodni z osiemnastu lat pominiętych w oryginalnym miniserialu "Ptaki ciernistych krzewów".
Przykładem wśród książek jest seria "Opowieści z Narnii" – jej piąty tom ("Koń i jego chłopiec") jest midquelem pierwszej części ("Lew, czarownica i stara szafa"), a przykładem wśród filmów jest seria przygód Bourne’a – akcja czwartej części ("Dziedzictwo Bourne’a") z 2012 roku toczy się jednocześnie podczas wydarzeń z trzeciej części ("Ultimatum Bourne’a") z 2007 roku.

</doc>
<doc id="556567" url="https://pl.wikipedia.org/wiki?curid=556567" title="Ronald Jensen">
Ronald Jensen

Ronald Björn Jensen (ur. 1 kwietnia 1936) – amerykański matematyk, którego prace dotyczą głównie logiki i teorii mnogości. Obecnie profesor emerytowany Uniwersytetu Humboldtów w Berlinie.
Życiorys.
Absolwent szkoły średniej ("Central High") w Omaha oraz Uniwersytetu Amerykańskiego w Waszyngtonie (BA w ekonomii w 1959). Doktoryzował się w 1964 na uniwersytecie w Bonn (jego promotorem był Gisbert Hasenjäger). 
Pracował na "Rockefeller University" w Nowym Jorku (1969-71), na UC Berkeley (1971-73) oraz szeregu uniwersytetów w Europie: w Bonn, w Oslo, we Fryburgu, Uniwersytecie Oksfordzkim oraz Uniwersytecie Humboldtów w Berlinie. W 2001 przeszedł na emeryturę.
Dorobek naukowy.
Jensen opublikował jedynie około 30 prac naukowych, większość z nich miała jednak bardzo znaczący wpływ na dalszy rozwój teorii mnogości. Wprowadził i badał szereg zasad kombinatorycznych spełnionych w uniwersum zbiorów konstruowalnych, udowodnił lemat pokryciowy dla L (gdy nie istnieje 0#), wykazał niesprzeczność NFU. Szeroko znane jest również jego twierdzenie mówiące, że w pewnym sensie wszystkie zbiory uniwersum teorii mnogości mogą być zakodowane przez jedną liczbę rzeczywistą z pewnego rozszerzenia generycznego.
W uznaniu znaczenia artykułu o tzw szczegółowej strukturze L ("fine structure") Amerykańskie Towarzystwo Matematyczne przyznało mu w 2003 nagrodę Leroy P. Steele’a ("The Leroy P. Steele Prize for Seminal Contribution to Research")
Linki zewnętrzne.
Strona domowa prof. Jensena

</doc>
<doc id="556569" url="https://pl.wikipedia.org/wiki?curid=556569" title="Meandry">
Meandry



</doc>
<doc id="556572" url="https://pl.wikipedia.org/wiki?curid=556572" title="Stand Watie">
Stand Watie

Stand Watie, też znany jako Degataga lub Isaac S. Watie (ur. 12 grudnia 1806–1809 w Rome, zm. 9 września 1871) – wódz Czirokezów i generał w wojsku Skonfederowanych Stanów Ameryki w czasach wojny secesyjnej. Był dowódcą kawalerii indiańskiej.

</doc>
<doc id="556573" url="https://pl.wikipedia.org/wiki?curid=556573" title="Wizyta ad limina">
Wizyta ad limina

Wizyta "ad limina, dokładnie: ad limina apostolorum" () – to termin w Kościele katolickim, który oznacza zobowiązanie (regulowane prawem kościelnym) niektórych członków hierarchii kościelnej (biskupów) do odwiedzenia w ustalonym czasie (co pięć lat), grobów świętych apostołów Piotra i Pawła oraz przedstawienia papieżowi sprawozdania odnośnie do stanu swoich diecezji. Celem jest równocześnie umocnienie więzi z następcą św. Piotra, głową kościoła, uznanie jego zwierzchnictwa, przyjęcie jego rad i zaleceń.

</doc>
<doc id="556579" url="https://pl.wikipedia.org/wiki?curid=556579" title="Bilibino">
Bilibino

Bilibino – miasto w azjatyckiej części Rosji, w Czukockim Okręgu Autonomicznym; ośrodek administracyjny rejonu bilibińskiego.
Leży w dorzeczu rzeki Mały Aniuj; około 630 km na północny zachód od Anadyru; współrzędne geograficzne ; 6 tys. mieszkańców (2005). Ośrodek regionu wydobycia złota; przemysł materiałów budowlanych, zakłady remontowe obsługujące kopalnie złota; w pobliżu Bilibińska Elektrownia Atomowa.
Założone w 1955 r. pod nazwą "Karalwaam"; obecna nazwa od 1958 r. na cześć geologa Jurija Bilibina; prawa miejskie od 1993 r.
Wojsko.
W mieście stacjonuje 641 Specjalna Komendantura Wojsk Wewnętrznych (Jednostka Wojskowa nr 3537) - adres: 689450, Czukocki Okręg Autonomiczny, rejon biliniński, miasto .

</doc>
<doc id="556580" url="https://pl.wikipedia.org/wiki?curid=556580" title="Obiekt (psychologia)">
Obiekt (psychologia)

Obiekt lub obiekt popędu – wyobrażenie lub reprezentacja osoby czy rzeczy, najczęściej reprezentacja pierwszej osoby znaczącej, głównie matki. W psychoanalizie klasycznej funkcją obiektu jest umożliwienie rozładowania popędu. W teoriach relacji z obiektem obiekt pełni znaczącą funkcję w rozwoju ja. Dla kilkumiesięcznego czy kilkuletniego dziecka najważniejszym obiektem jest matka lub inny opiekun. Kilkumiesięczne dziecko nie dostrzega różnicy pomiędzy ja a obiektem.

</doc>
<doc id="556584" url="https://pl.wikipedia.org/wiki?curid=556584" title="Bitwa morska pod Stromboli">
Bitwa morska pod Stromboli

Bitwa morska pod Stromboli, zwana także bitwą pod Alicudi – starcie zbrojne, które miało miejsce 8 stycznia 1676 podczas wojny Francji z koalicją hiszpańsko-austriacko-lotaryńską.
Bitwa morska stoczona w okolicach Wysp Liparyjskich od Alicudi po Stromboli pomiędzy francuską flotą złożoną z 20 okrętów wojennych pod wodzą Abrahama Duquesne'a a flotą holendersko-hiszpańską złożoną z 19 okrętów holenderskich i 1 hiszpańskiego pod wodzą admirała de Ruytera. Zażarta walka trwała 8 godzin, bitwa była nierozstrzygnięta.
Zdając sobie sprawę z faktu, że musi oszczędzać swą niewielką flotę tak bardzo, jak to tylko możliwe, de Ruyter nie ryzykował tak brawurowych ataków, z jakich zasłynął podczas trzeciej wojny angielsko-holenderskiej w latach 1672 i 1673. Gdy 7 stycznia 1676 w pobliżu wysp Liparyjskich pojawił się Duquesne, de Ruyter pozwolił mu zająć pozycje korzystne względem wiejącego wiatru, a 8 stycznia czekał pasywnie na atak przeciwnika. Francuzi zaatakowali bez zastanowienia, nie zachowując należytego porządku w swych szykach. Dlatego ich czołowe okręty zostały straszliwie podziurawione, a cała ich flota została tak mocno uszkodzona, że nie była w stanie ścigać wycofujących się Holendrów. Nieliczne uszkodzone okręty holenderskie zostały tuż przed zmierzchem odholowane przez hiszpańskie galery. Duquesne zdołał dotrzeć do Messyny by połączyć się z zakotwiczonymi tam okrętami francuskimi. De Ruyter udał się do Palermo, które było pod panowaniem Hiszpanów. Po drodze zatonął jeden z jego okrętów.

</doc>
<doc id="556585" url="https://pl.wikipedia.org/wiki?curid=556585" title="Gmina żydowska w Raciborzu">
Gmina żydowska w Raciborzu

Żydzi w Raciborzu – ludność żydowska pojawiła się w Raciborzu około XI wieku. Podczas II wojny światowej większość Żydów trafiła do obozów koncentracyjnych, które przeżyli tylko nieliczni. Po zakończeniu wojny niewielu z ocalałych zdecydowało się wrócić do rodzinnego miasta.
Historia.
Pierwsza, pisemna wzmianka o ludności żydowskiej w Raciborzu pochodzi z drugiej połowy XI w. w postaci notatki jednego z księży franciszkanów ze Starej Wsi (obecnie dzielnica Raciborza), że w miejscu kościoła św. Mikołaja znajdowała się kiedyś bożnica żydowska. Racibórz, do X w., należał do Państwa Wielkomorawskiego, w którym Żydzi mogli swobodnie zamieszkiwać. Ksiądz Augustyn Weltzel wskazuje, że pierwsi raciborscy Żydzi mogli pochodzić z położonego nad dolnym Dunajem państwa Chazarów, a dopiero kilkadziesiąt lat później dołączyli do nich Żydzi pochodzący z Niemiec. Marcus Brann podaje, że w 1367 r. Żydzi zamieszkiwali w Raciborzu ulicę Sukienniczą (obecnie ul. Solna) położoną nieopodal murów miejskich. U zbiegu dzisiejszych ulic: Solnej i Leczniczej (dawniej Żydowskiej – niem. "Judengasse") stała pierwsza synagoga, pochodząca wg Weltzela z 1435 r. W 1379 r. Żydzi zamieszkiwali część miasta położoną na zachód od rynku. W XIV w. Raciborzu funkcjonowała gmina żydowska. Raciborscy Żydzi, dzięki handlowi, przemysłowi, gospodarności i zapobiegliwości szybko dorobili się znacznych majątków. Niektórych z nich stać było na udzielanie pożyczek książętom. W starych księgach odnotowano, że w 1380 r. dwaj książęta opawscy Wacław i Przemko pożyczyli od Żyda Salomona z Raciborza 117 grzywien srebra (po 64 grosze każda).
W XVI w. niezadowolenie wśród mieszczan spowodowane bogaceniem się Żydów skutkowało składaniem skarg na śląskich Żydów do władz cesarskich w Wiedniu. Nieprzychylna atmosfera wobec Żydów spowodowała, że miasto Racibórz przyjęło przywilej "de non tolerandis Judaeis (o nie tolerowaniu Żydów)", uniemożliwiający ludności żydowskiej zamieszkanie w obrębie miasta chrześcijańskiego i zakazujący jej prowadzenia działalności handlowej. 1 stycznia 1510 r. książę raciborski Walentyn Garbaty wydał Żydom nakaz opuszczenia Raciborza. XVII wiek przyniósł poprawę sytuacji ludności żydowskiej na całym Śląsku i złagodzenie surowego prawa, a w 1713 r. ogłoszono nowe prawo, na mocy którego Żydzi śląscy mogli żyć i pracować bezpiecznie, pod warunkiem, że płacili tak zwane pogłowne. Obowiązywały dwie stawki: podstawowa, jeśli Żyd posiadał własną posesję i w podwójnej wysokości, gdy nie posiadał nieruchomości. Oprócz tego, ciążyły na nich inne podatki, np. podatek tolerancyjny opłacany przez każdego członka gminy żydowskiej. Nadano im wtedy bardzo ważny przywilej, czyli wolność handlu domokrążnego z wyjątkiem terenu miast: Prudnika, Głubczyc, Raciborza, Koźla, Opola i Nysy. W 1791 r. śląscy Żydzi musieli przybrać nazwiska, co pomogło w asymilacji z resztą ludności. W 1798 r. cech raciborskich guzikarzy odnotował, że przyjął na członka Michała Neissera wyznania mojżeszowego. W tym czasie, wg kronikarzy, w mieście było już około 30 domów należących do Żydów. Pod koniec XVIII w., kiedy sporządzono pierwszy oficjalny spis ludności, w Raciborzu mieszkało 17 Żydów. W tamtym czasie obszar miasta ograniczał się do obecnego centrum, a wyznawcy religii mojżeszowej zamieszkiwali obszary podmiejskie, głównie Ostróg. Gmina ostrowska musiała być liczna, o czym świadczy wybudowanie synagogi lub domu modlitwy z mykwą w 1786 r. w pobliżu miasta. W 1847 r. liczba ludności żydowskiej w Raciborzu wzrosła do 777 osób, a w 1872 r. powiększyła się do 1,2 tys. ludzi, u schyłku XIX w. wynosiła już 1,5 tys. Wzrost liczby ludności był wynikiem migracji Żydów z Królestwa Kongresowego na przygraniczne tereny niemieckie spowodowanej prześladowaniami w Rosji i dobrymi warunkami prowadzenia biznesu i osiedlania się w Prusach. W tamtym czasie połowę fabryk działających w Raciborzu prowadzili Żydzi, kupowali też okoliczne majątki, jak wynika z relacji Nowin Raciborskich z 1889 r. Kilka majątków wokół Raciborza było własnością rodziny sławnych na świecie Rothschildów, do których należała sieć banków o międzynarodowym zasięgu. W 1860 r., dzięki staraniom inspektora lasów Exnelera z Szylerzowic, baron Anselm von Rothschild podarował Królewsko-Ewangelickiemu Gimnazjum w Raciborzu mumię Egipcjanki, która do dziś jest ozdobą zbiorów tutejszego Muzeum. Do Rothschildów należały dobra szylerzowickie i XVII-wieczny zamek w Chałupkach. Nad wejściem do niego do dziś zachował się wspaniały kartusz herbowy rodu.
XX wiek.
Po plebiscycie na Górnym Śląsku, który odbył się 20 marca 1921 r., Racibórz pozostał w Niemczech. Po dojściu Adolfa Hitlera do władzy sytuacja Żydów systematycznie się pogarszała. 1 kwietnia 1933 r. w Raciborzu, podobnie, jak w całych Niemczech przeprowadzono bojkot Żydów i przed żydowskimi sklepami, kancelariami żydowskich adwokatów, czy lekarzy wystawiono posterunki umundurowanych funkcjonariuszy bojówek SA, żeby odstraszać klientów, który odwołano na skutek interwencji międzynarodowej. 14 lutego 1934 r. w Raciborzu powstała żydowska organizacja Stowarzyszenie Młodzieży Niemiecko-Żydowskiej. W nocy z 9 na 10.11.1938 r. doszło do wydarzeń, które przeszły do historii jako Noc Kryształowa ("Kristallnacht"), czyli pierwszy pogrom Żydów zainicjowany przez niemieckie władze państwowe, podczas którego naziści nadali antysemickim prześladowaniom wyraźnie zorganizowany charakter. Po tych wydarzeniach wielu Żydów opuściło Racibórz wyjeżdżając do Europy zachodniej. Spis ludności z 17 maja 1939 r. odnotował obecność w Raciborzu 309 Żydów. Po wybuchu II wojny światowej Żydów z Raciborza wywieziono do gett w Zagłębiu Dąbrowskim, a następnie do niemieckiego obozu koncentracyjnego Auschwitz-Birkenau, gdzie większość z nich została zamordowana w komorach gazowych. "The Encyclopedia of Jewish Life before and during Holocaust" podaje, że wywózki z Raciborza do Generalnego Gubernatorstwa rozpoczęły się w lipcu 1942 r.

</doc>
<doc id="556588" url="https://pl.wikipedia.org/wiki?curid=556588" title="Bijekcja">
Bijekcja



</doc>
<doc id="556590" url="https://pl.wikipedia.org/wiki?curid=556590" title="Obraz Madonny Boreschowa">
Obraz Madonny Boreschowa

Madonna Boreschowa – najstarszy obraz epitafijny na Warmii. Epitafium kanonika Bartłomieja Boreschowa (ok. 1360-1426) z 1426 roku. 
Epitafium to jest jedynym w Polsce średniowiecznym obrazem w kształcie koła, tzw. tondem. Ma 150 cm. Namalowany jest przez średniowiecznego mistrza techniką temperową na desce. Dzieło powstało w środowisku artystycznym Pomorza. Na kształt obrazu złożyły się wpływy sztuki czesko-kolońskiej.
Treścią dzieła jest scena adoracji Bożego Dzieciątka i jego Matki Maryi. Hołd Dzieciątku i Matce Bożej składa Bartłomiej Boreschow, który klęczy u stóp Madonny. Za kanonikiem wstawia się św. Maria Magdalena. Uwagę zwraca delikatność formy i liryzm obrazu. Postać kanonika jest poddana średniowiecznemu prawu hierarchii, wyrażonemu skalą wielkości wobec osób świętych. Kanonika identyfikują dwie tarcze herbowe i łacińska inskrypcja, umieszczona dookoła obrazu. Matka Boża ma na sobie suknię złocistą, ozdobioną motywem złotych kwiatów ułożonych na podkładzie czerwieni. Płaszcz jest ciemnoniebieski. Na głowie Matka Boża ma koronę umieszczoną na złotym nimbie. Kanonik Bartłomiej jest w białej komży, spod której widać czerwoną sutannę, na ramionach ma szare futerko z popielic. Uczonego kanonika poleca Matce Bożej Maria Magdalena. Maria Magdalena jest w zielonej sukni z żółtymi ornamentami. Na sukni ma czerwony płaszcz, podbity białymi gronostajami. Na głowie ma białą chustę. Za plecami Matki Bożej umieszczona jest na złotym tle altanka, w kolorze naturalnego drewna. Altanka opleciona jest ciemnozieloną winną latoroślą. Dookoła obrazu znajdują się inskrypcje napisane 
gotycką minuskułą.
Epitafium kanonika Bartłomieja Boreschowa znajduje się w katedrze fromborskiej. Obraz był prezentowany na wielu międzynarodowych wystawach, m.in. w Monachium, Nowym Jorku i Pradze.

</doc>
<doc id="556591" url="https://pl.wikipedia.org/wiki?curid=556591" title="Currywurst">
Currywurst

Currywurst – jedno z typowych niemieckich dań zaliczanych do tzw. fast foodów. Jest to zwykle podawana na gorąco grillowana, pieczona lub rzadziej gotowana kiełbasa wieprzowa posypana dużą ilością przyprawy curry i polana specjalnym sosem, którego bazą jest koncentrat pomidorowy. W „najtańszym” wydaniu "Currywurst" podawane jest ze zwykłym ketchupem. Danie to jest zwykle spożywane z bułką lub frytkami. Currywurst często jedzone są na stojąco, z praktycznych względów podaje się je pokrojone wraz z jednorazowym plastikowym bądź drewnianym widelcem.
Currywurst wymyśliła w 1949 Herta Heuwer, a dziesięć lat później opatentowała swój wynalazek. Potrawa jest sprzedawana we wszystkich dużych niemieckich miastach w ilości 800 milionów porcji rocznie. W Berlinie do 21 grudnia 2018 roku znajdowało się muzeum currywurst.

</doc>
<doc id="556592" url="https://pl.wikipedia.org/wiki?curid=556592" title="Btw">
Btw



</doc>
<doc id="556593" url="https://pl.wikipedia.org/wiki?curid=556593" title="Kyle MacLachlan">
Kyle MacLachlan

Kyle Merritt MacLachlan (ur. 22 lutego 1959 w Yakimie) – amerykański aktor telewizyjny, teatralny i filmowy, znany ze współpracy z reżyserem Davidem Lynchem. Laureat Złotego Globu dla najlepszego aktora w serialu dramatycznym.
Życiorys.
Wczesne lata.
Urodził się w Yakimie w stanie Waszyngton jako jeden z trzech synów Catherine Louise (z domu Stone) i Kenta Alana MacLachlana. Jego rodzina była pochodzenia szkockiego, angielskiego, kornwalijskiego i niemieckiego. Dorastał wraz z braćmi – bliźniakiem Kentem Juniorem i młodszym Craigiem. Uczęszczał też do Davis High School. W 1977 ukończył Eisenhower High School w Yakimie.
Kariera.
Występował na licealnej scenie w przedstawieniach: "Opowieść wigilijna" ("A Christmas Carol", 1974), "Oklahoma!" (1976), "Czarna komedia" ("Black Comedy", 1976) i "My Fair Lady" (1977). W latach 1977–1982 studiował na wydziale aktorskim na University of Washington, kontynuując jednocześnie swoją karierę sceniczną w Flat Rock Playhouse (1978), teatrze PATP jako szekspirowski "Makbet" ("MacBeth", 1980), Millbrook Playhouse (1980), Oregon Shakespeare (1982) w przedstawieniach: "Juliusz Cezar" w roli Oktawiusza i "Romeo i Julia" jako Romeo podczas Oregon Shakespeare Festival w Ashland, The Empty Space Theatre (1984), Tacoma Actors' Guild (1984) oraz Minetta Lane Theater (1988).
Dla kina odkrył go David Lynch angażując do roli Paula Atrydy, syna księcia Leto (Jürgen Prochnow) w adaptacji powieści Franka Herberta sci-fi "Diuna" ("Dune", 1984). Pierwotnie został odrzucony, ponieważ producentowi wykonawczemu Dino De Laurentiisowi nie spodobała się jego fryzura. Niedługo potem zagrał postać studenta prowadzącego prywatne śledztwo po znalezieniu na trawniku ludzkiego ucha, który odkrywa mroczną prawdę o seksualnych perwersjach i poznaje kulisy władzy w thrillerze Lyncha "Blue Velvet" (1986). Był brany pod uwagę do roli szeregowego Chrisa Taylora w sensacyjnym dramacie wojennym Olivera Stone’a "Pluton" ("Platoon", 1986), lecz ostatecznie rolę przyjął Charlie Sheen. W 1988 debiutował na scenie off-Broadwayu w sztuce "Pałac Amatorów" ("The Palace of Amateurs") z Laurą Dern w nowojorskim Minetta Lane Theater.
Po udziale w sensacyjnym horrorze sci-fi "Ukryty" ("The Hidden", 1987) z Michaelem Nouri, komedii romantycznej "Nie mówcie jej kim jestem" ("Don't Tell Her It's Me", 1990) z Shelley Long, zdobył uznanie krytyków i widzów oraz dwukrotnie, został uhonorowany nagrodą Złotego Globu oraz był nominowany do nagrody Emmy jako agent specjalny FBI Dale Bartholomew „Coop” Cooper w serialu Davida Lyncha ABC "Miasteczko Twin Peaks" ("Twin Peaks", 1990–91) i filmie kinowym "" ("Twin Peaks: Fire Walk with Me", 1992). Wcielił się w autentyczną postać muzyka i klawiszowca zespołu The Doors – Raya Manzarka w dramacie biograficznym Olivera Stone "The Doors" (1991). W dramacie "Dokąd zawiedzie cię dzień" ("Where the Day Takes You", 1992) pojawił się jako diler narkotykowy. Zagrał rolę Józefa K., bohatera ekranizacji powieści Franza Kafki "Proces" ("The Trial", 1993). Pojawił się jako prehistoryczny yuppie Cliff Vandercave w familijnej komedii fantasy "Flintstonowie" ("The Flintstones", 1994) u boku Halle Berry, Rosie O’Donnell i Elizabeth Taylor.
Rola Zacka Careya, ambitnego dyrektora artystycznego klubu Stardust w dramacie erotycznym Paula Verhoevena "Showgirls" (1995) przyniosła mu nominację do Złotej Maliny dla najgorszego aktora. W serialu HBO "Seks w wielkim mieście" ("Sex and the City", 2000–2002) wystąpił jako Trey MacDougal. Na deskach londyńskiego Comedy Theatre (West End) zagrał w przedstawieniu "On An Average Day" (2002) z Woody Harrelsonem. W 2003 powrócił na Broadway w spektaklu Harolda Pintera "Dozorca" ("The Caretaker") u boku Patricka Stewarta i Aidana Gillena. Za kreację złego ex-bibliotekarza Edwarda Wilde’a w telewizyjnym filmie fantasy TNT "" ("The Librarian: Quest for the Spear", 2004) otrzymał nominację do nagrody Saturna. W serialu ABC "Gotowe na wszystko" (2006-2012) zagrał postać tajemniczego, dziwnego, pedantycznego manipulanta Orsona Hodge podejrzanego o zamordowanie żony i kochanki.
W 2017 roku powrócił jako Dale Cooper w serialu "Twin Peaks".
Życie prywatne.
Znany z dość ryzykownego trybu życia i wielu romansów, spotykał się z Laurą Dern (1985–89), Larą Flynn Boyle (1990–92), Heather Graham (1990–92) i Lindą Evangelistą (1992-98). Od czerwca 1999 roku spotykał się z publicystką mody i producentką Desiree Gruber, którą poślubił 20 kwietnia 2002 roku w Plymouth Congregational Church w Miami, na Florydzie. Mają syna Calluma Lyona (ur. 26 lipca 2008). Znalazł się na liście Top 100 golfistów celebrytów.

</doc>
<doc id="556594" url="https://pl.wikipedia.org/wiki?curid=556594" title="Test projekcyjny">
Test projekcyjny

Test projekcyjny – metoda badania psychologicznego, w której nadawanie przez osobę indywidualnych znaczeń wieloznacznemu materiałowi bodźcowemu ujawnia jej stany psychiczne, cechy osobowości, wartości, postawy, cele, mechanizmy obronne, lęki, kompleksy, traumy itp.
Przykład:
Istotą testu projekcyjnego jest wydobycie nieświadomych treści psychicznych, których badany nie jest w stanie ujawnić świadomie, nawet przy najlepszych chęciach i postawie współpracy, ponieważ sam ich nie zna (zobacz też: opór (psychologia)).
Nazwa "test projekcyjny" pochodzi od mechanizmu obronnego – projekcji.
Przykładami testów projekcyjnych są test Kocha (zwany też testem drzewa, uznany przez psychologów jako „prawdopodobnie zdyskredytowany”), test apercepcji tematycznej Murraya (TAT - krytykowany za znikomą wartość psychometryczną), test Rorschacha (współcześnie uznawany raczej za pseudonaukowy), rysunek postaci ludzkiej, Test Zdań Niedokończonych itp.
Testy projekcyjne mają swoich gorących zwolenników, którzy twierdzą, że jest to metoda pozwalająca zrozumieć głębokie, bardzo intymne treści psychiczne, które niemożliwe są do wydobycia przy pomocy innych metod. Twierdzą oni, że testom projekcyjnym możemy także uzyskać informacje, których sama osoba badana jest nieświadoma.
Przykład:
W powyższym przykładzie kobiety mogły być zupełnie nieświadome przyczyn, dla których czerpią satysfakcję z trucia szkodnika i oporu przed zmienieniem stosowanej metody. Informacje te byłyby nie do uzyskania inną metodą.
Krytyka.
Współcześnie techniki projekcyjne, są krytykowane z powodu niewielkiej miarodajności psychometrycznej. Większość z nich nie może być udowodniona w sposób naukowy (nie da się sprawdzić czy mierzą to co mają mierzyć). Krytycy testów projekcyjnych twierdzą, że dostarczony przez badanego materiał do interpretacji jest bardzo podatny na zniekształcenia i trudno go obiektywnie ocenić. Każdy klinicysta będzie mieć skłonność do odmiennego rozumienia wypowiedzi badanego. Testy takie są w znacznym stopniu nieobiektywne. Stąd też wymóg różnych organizacji zrzeszających psychologów udostępniania testów jedynie osobom, które uzyskały odpowiednie certyfikaty oraz regularnie mają do czynienia z metodami projekcyjnymi.

</doc>
<doc id="556598" url="https://pl.wikipedia.org/wiki?curid=556598" title="Współuzależnienie">
Współuzależnienie

Współuzależnienie – utrwalona forma funkcjonowania w długotrwałej, trudnej i niszczącej sytuacji związanej z patologicznymi zachowaniami uzależnionego partnera, ograniczająca w sposób istotny swobodę wyboru postępowania, prowadząca do pogorszenia własnego stanu i utrudniająca zmianę własnego położenia na lepsze. Współuzależnienie może wystąpić również w relacjach między członkami rodziny, przyjaciółmi czy współpracownikami.
Problemem tym zainteresowano się dopiero w XX wieku. Praktycznie do tej pory trwają spory na temat klasyfikacji tego zjawiska. Pierwszą osobą, która zainteresowała się wyżej wspomnianym problemem był Timmen Cermak (psychiatra) oraz Janet Woititz (terapeuta). W Polsce współuzależnieniem zajmowali się m.in. Bohdan Woronowicz, Jerzy Mellibruda, Hanna Szczepańska, Irena Pospiszyl.
Termin ten powstał w 1986 roku. Pojawił się pogląd, że współuzależnienie to lustrzane odbicie uzależnienia - partner osoby uzależnionej jest od niej uzależniony. Osoby te były prawdopodobnie wychowywane w dzieciństwie z deficytem w obrębie opiekuńczości. Analizując wypowiedzi specjalistów:
Osobę taką cechuje chwiejność emocjonalna. Poza tym walka z nałogiem partnera kosztuje ją tyle sił i zdrowia, że w rezultacie brakuje jej czasu na siebie, dzieci, dom oraz rozrywki.

</doc>
<doc id="556599" url="https://pl.wikipedia.org/wiki?curid=556599" title="Bogusław Maksymilian Maciejewski">
Bogusław Maksymilian Maciejewski

Bogusław Maksymilian Maciejewski (ur. 23 maja 1926, zm. 22 czerwca 2006) – polski muzykolog, pisarz i publicysta muzyczny, powstaniec warszawski.
Życiorys.
Na świat przyszedł w Bydgoszczy, gdzie uczęszczał do tamtejszego Gimnazjum im. Mikołaja Kopernika.
W czasie II wojny światowej był żołnierzem Armii Krajowej w randze strzelca podchorążego w 4. kompanii II batalionu szturmowego „Odwet”. Uczestniczył pod pseudonimem „Boguś”, w powstaniu warszawskim. Po kapitulacji dostał się do niemieckiej niewoli. Przebywał w Stalagu X B Sandbostel. Służył również w 2 Korpusie Polskim.
Od 1945 przebywał na emigracji w Wielkiej Brytanii, utrzymując stały kontakt z ojczyzną. Studiował na Królewskiej Akademii Muzycznej w Londynie.
Był autorem fachowych dzieł pisanych w języku angielskim podejmujących tematykę polskich kompozytorów, promotor kultury polskiej na „Zachodzie”.

</doc>
<doc id="556602" url="https://pl.wikipedia.org/wiki?curid=556602" title="Robert Kempiński (żużlowiec)">
Robert Kempiński (żużlowiec)

Robert Kempiński (ur. 31 października 1972) – polski żużlowiec, wychowanek GKM-u Grudziądz.
Licencję żużlową zdobył w 1989 roku. W kwietniu 2007 oficjalnie zakończył karierę sportową. W latach 2008–2020 zajmował posadę trenera w GTŻ Grudziądz. Od sezonu 2021 został asystentem trenera Janusza Ślączki.

</doc>
<doc id="556603" url="https://pl.wikipedia.org/wiki?curid=556603" title="Bitwa morska pod Palermo">
Bitwa morska pod Palermo

Bitwa morska pod Palermo – starcie zbrojne pomiędzy flotą francuską i holendersko-hiszpańską, które miało miejsce 2 czerwca 1676 roku podczas wojny Francji z Koalicją.
Do bitwy doszło kiedy marszałek Vivonne, głównodowodzący francuskiej ekspedycji na Sycylię, postanowił ostatecznie zniszczyć flotę przeciwnika, która zdemoralizowana po śmierci swojego dotychczasowego dowódcy admirała de Ruytera w bitwie pod Augustą wycofała się do Palermo, chroniąc swe okręty w obszernej zatoce. Za radą Tourville'a, wraz z którym badał teren przyszłej bitwy, Vivonne zdecydował się na użycie branderów. Atak przeprowadził Abraham Duquesne, zastępca francuskiego marszałka. Kiedy francuskie liniowce ostrzelały port i nadbrzeżne umocnienia, a kpt. markiz De Preuilly związał w bliskiej walce nieprzyjacielską awangardę, aby uniemożliwić wymknięcie się sprzymierzonych z pułapki, Vivonne zdecydował o użyciu branderów. Pozbawione możliwości manewru nieprzyjacielskie okręty kolejno padały pastwą płomieni. Ostatecznie sprzymierzeni stracili 9 liniowców, 6 galer i 4 brandery, zaś wśród 1 960 poległych byli zarówno głównodowodzący admirałowie Jan den Haen i Don Diego Harra, jak i zastępca Haena Pieter van Middelandt oraz dwóch kolejnych admirałów hiszpańskich – Juan de Villarroel i Francisco de La Cerda.
Zwycięstwo pod Palermo przyniosło Francuzom panowanie nie tylko na wodach sycylijskich, ale na całym Morzu Śródziemnym, zaś Colbert uznał je za "najświetniejsze, jakie kiedykolwiek uzyskała marynarka". Vivonne jednak nazbyt długo świętował swój triumf, zamiast oczyścić wyspę z nieprzyjacielskich garnizonów, tak że nie przyniosło ono całkowitego opanowania Sycylii przez Francję. Ostatecznie w marcu 1678 roku Francuzi zdecydowali że ekspedycja sycylijska pochłania zbyt wiele potrzebnych gdzie indziej sił i przystąpili do jej ewakuacji.

</doc>
<doc id="556605" url="https://pl.wikipedia.org/wiki?curid=556605" title="Okna Johari">
Okna Johari

Okna Johari (właśc. "okno Johari") - pojęcie z zakresu psychologii oraz psychiatrii. Okno Johari obrazuje sposób percepcji rzeczywistości i (samo)świadomość danej osoby oraz postrzeganie tej osoby przez zewnętrznych obserwatorów dzieląc go na cztery obszary: 
Modelu percepcji w postaci okna Johari używa się w coachingu, w trakcie warsztatów psychologicznych służących samorozwojowi, a także w terapii psychiatrycznej (ciężkich nerwic), oraz w terapii uzależnień, podczas pracy w grupach terapeutycznych. Uświadamiają one zainteresowanym bądź pacjentom, iż żaden człowiek nie wie o sobie wszystkiego, a całkowita wiedza o nim samym składa się z wiedzy, którą posiada i tej, której nie posiada (wiedza innych o danej osobie, której ona sama nie posiada - przykładem takiej wiedzy są plotki, zazwyczaj nieznane zainteresowanemu).

</doc>
<doc id="556608" url="https://pl.wikipedia.org/wiki?curid=556608" title="Międzynarodowa Federacja Sztuki Fotograficznej">
Międzynarodowa Federacja Sztuki Fotograficznej

Międzynarodowa Federacja Sztuki Fotograficznej FIAP (fr. "Fédération Internationale de l'Art Photographique") – stowarzyszenie powstałe w 1950 roku. Jego założycielem jest Maurice Van de Wijer.
Zrzesza organizacje fotograficzne z ponad 85 krajów członkowskich. Obejmuje swoim patronatem Międzynarodowe Salony Fotograficzne, spełniające warunki określone w zasadach przyznawania patronatu FIAP. Międzynarodowa Federacja Sztuki Fotograficznej jest jedyną organizacją fotograficzną, uznawaną i reprezentowaną przez UNESCO.
Tytuły FIAP.
Wszyscy fotografowie spełniający kryteria określone w zasadach ubiegania się o tytuły FIAP – za pośrednictwem krajowego reprezentanta FIAP (w Polsce; Fotoklub RP) – mogą ubiegać się o tytuły artystyczne:
Wszystkie osoby spełniające kryteria określone w zasadach ubiegania się o tytuły FIAP, które w długim czasie dokonały wyjątkowych działań na rzecz FIAP – za pośrednictwem krajowego reprezentanta FIAP (w Polsce; Fotoklub RP) – mogą ubiegać się o tytuły honorowe:
Polskie stowarzyszenie reprezentujące FIAP.
Każdy z krajów członkowskich może być reprezentowany tylko przez jedno stowarzyszenie fotograficzne z danego kraju (tzw. Członka Operacyjnego), które musi wyznaczyć do kontaktów z FIAP jedną osobę – Oficera Łącznikowego. Za pośrednictwem Oficera Łącznikowego, stowarzyszenie będące Członkiem Operacyjnym FIAP, ma prawo występować m.in. o międzynarodowe fotograficzne tytuły artystyczne dla swoich członków oraz o patronat FIAP dla organizatorów Międzynarodowych Salonów Fotograficznych. Stowarzyszenie będące Członkiem Operacyjnym ma prawo głosu i czynnego uczestniczenia podczas odbywających się co 2 lata Kongresów, które są władzą ustawodawczą Federacji. Osoby reprezentujące Członków Operacyjnych na Kongresach mogą zostać wybrane do władz FIAP.
W Polsce Międzynarodowa Federacja Sztuki Fotograficznej reprezentowana jest przez Fotoklub Rzeczypospolitej Polskiej Stowarzyszenie Twórców, który jest Członkiem Operacyjnym FIAP. Obecnie osobą wyznaczoną przez stowarzyszenie do zajmowania się sprawami związanymi z FIAP jest Dorota Kycia – Oficer Łącznikowy FIAP (FIAP Liaison Officer).
Polskie kluby ILFIAP.
Międzynarodowa Federacja Sztuki Fotograficznej zrzesza również lokalne i regionalne kluby (ILFIAP i IRFIAP). Nie ma ograniczenia co do ilości takich klubów w danym kraju. Kluby te nie mają jednak prawa głosu podczas odbywających się co 2 lata Kongresów FIAP. Nie mogą również reprezentować swoich krajów we FIAP ani nie reprezentują FIAP we własnych krajach, również nie mogą mieć Oficerów Łącznikowych FIAP. Mogą natomiast uczestniczyć w (organizowanych przez FIAP) rozgrywkach klubowych.
Polskimi klubami lokalnymi (ILFIAP) są: Wojnickie Towarzystwo Fotograficzne Fotum (organizator "Wojnickiego Międzynarodowego Konkursu Fotograficznego") oraz Fotoferia Club.

</doc>
<doc id="556614" url="https://pl.wikipedia.org/wiki?curid=556614" title="Piotr z Działynia">
Piotr z Działynia

Piotr z Działynia (ur. ok. 1390 lub wcześniej, zm. między 1441 a 1444) – protoplasta rodu Działyńskich. 
Syn Mikołaja z Kutna, od 1413 właściciel wsi Działyń, Wola i Zembowiec. Rycerz pasowany, podkoni dobrzyński w latach 1426–1434, następnie podkomorzy dobrzyński w latach 1437–1441, w 1433 poświadczony jako starosta dobrzyński (bobrownicki).
Z nieznanej z imienia żony (nienoszącej imienia Jadwiga) miał dzieci: dowodnie córki Annę (żonę Mikołaja z Ostrowa) i Katarzynę (żonę Stanisława Blocha z Turzy) oraz prawdopodobnie synów kasztelana rypińskiego Jana i Mikołaja (wzmiankowanego 1442; prawdopodobnie ojca wojewody inowrocławskiego Mikołaja).

</doc>
<doc id="556616" url="https://pl.wikipedia.org/wiki?curid=556616" title="Aleksiej Charczenko">
Aleksiej Charczenko

Aleksiej Grigorjewicz Charczenko (ros. Алексе́й Григо́рьевич Ха́рченко, ur. 1 października 1985 we Władywostoku) – rosyjski żużlowiec.
Reprezentant rosyjskiej drużyny Wostok Władywostok. Jest synem żużlowca Grigorija Charczenki. W 2006 zdobył tytuł Indywidualnego Mistrza Rosji Juniorów.
Liga polska.
W sezonie 2006 zadebiutował w lidze polskiej w GTŻ Grudziądz.
W barwach GTŻ wystąpił w 13 meczach, zdobywając 65 punktów i 10 bonusów, co dało mu średnią biegową 1,27 pkt oraz średnią meczową 5,77 pkt. Aleksiej w sezonie 2007 reprezentował barwy TŻ Lublin. Był to jego debiutancki sezon w gronie seniorów. Mimo podpisania kontraktu z lubelską drużyną, sympatyczny Aleksiej nie miał okazji pokazania się przed lubelską publicznością. W 2008 roku startuje jedynie 3 krotnie jako zawodnik Speedway Równe uzyskując średnią biegową 1,286 pkt. i meczową 5,33 pkt.
W 2009-2010 Charczenko reprezentował barwy Speedway Polonii Piła, gdzie po rundzie zasadniczej (11 meczów) uzyskał średnią biegową 1,920 pkt. i meczową 8,00 pkt. Zawodnik szybko stał się ulubieńcem kibiców, którzy mają nadzieje, że zobaczą popularnego Aloszę w nowym sezonie w barwach pilskiego klubu. Drugi sezon w barwach klubu z Piły był dla Charczenki jeszcze lepszy niż poprzedni. Zawodnik był czołowym jeźdzcem swojego klubu. Na zakończenie sezonu znalazł się w czołowej dziesiątce najlepszych zawodników całej II ligi uzyskując średnią biegową 2.080 pkt/bieg.
W sezonie 2011 Charczenko reprezentował barwy II-ligowej ŻKS Ostrovii.

</doc>
<doc id="556619" url="https://pl.wikipedia.org/wiki?curid=556619" title="Kościół Świętego Ducha w Jarosławiu">
Kościół Świętego Ducha w Jarosławiu

Kościół św. Ducha w Jarosławiu przy ulicy Grunwaldzkiej. Dawny kościół szpitalny związany z fundacją ubogich, potwierdzoną i poszerzoną w 1462 roku. 
Historia.
Zbudowany na miejscu drewnianego w latach 1689-1690, budowniczym był prawdopodobnie Jan Michał Link. Otwory strzelnicze pod okapem nasuwają przypuszczenia, iż kościół ten mógł być związany z systemem obronnym miasta zrealizowanym przez Jana III Sobieskiego w 1690 roku. 
W latach 1796–1945 funkcjonował jako świątynia ewangelicka (luterańska).
23 sierpnia 2015 r. decyzją metropolity przemyskiego ks. abp. Józefa Michalika obecny kościół (rektorat) św. Ducha przeszedł pod zarząd duszpasterski parafii Bożego Ciała przy Kolegiacie w Jarosławiu, stając się odtąd kościołem filialnym. 
Ostatnim rektorem kościoła, pełniącym ten urząd był ks. prał. Henryk Rykała. Obecnie gospodarzem miejsca jest proboszcz parafii Bożego Ciała w Jarosławiu - ks. prał. Marian Bocho.

</doc>
<doc id="556622" url="https://pl.wikipedia.org/wiki?curid=556622" title="Patrik Linhart">
Patrik Linhart

Patrik Linhart (ur. 15 maja 1985) – czeski żużlowiec.
W 2005 r. zajął 5. miejsce w indywidualnych mistrzostwach Czech juniorów, 15. miejsce w indywidualnych mistrzostwach Czech. Zdobywca mistrzostwa Czech par (wraz z Pawłem Staszekiem). 
W sezonie 2006 startował w lidze polskiej w barwach klubu GTŻ Grudziądz, natomiast w 2007 r. – jako zawodnik Orła Łódź.

</doc>
<doc id="556623" url="https://pl.wikipedia.org/wiki?curid=556623" title="Mikołaj Działyński (wojewoda inowrocławski)">
Mikołaj Działyński (wojewoda inowrocławski)

Mikołaj Działyński herbu Ogończyk (zm. 1491) – polski szlachcic. 
Prawdopodobnie wnuk Piotra z Działynia jako prawdopodobny syn Mikołaja, wzmiankowany od 1464. W czasie wojny trzynastoletniej w 1465 powierzono mu obronę Dobrzynia nad Wisłą. W latach 1467–1472 poświadczony jako dworzanin królewski.
Jako podkomorzy brzeski notowany 26 lipca 1476, od 1478 kasztelan dobrzyński, a od jesieni 1484 wojewoda inowrocławski. Był także starostą brodnickim od 1485.
Niedługo przed 1470 ożenił się z Febronią, córką Włodka z Danaborza, z którą miał syna Mikołaja (przyszłego wojewodę pomorskiego) i cztery córki: Katarzynę (żonę starosty wiskiego Jakuba z Glinek Małych), Annę (żonę starosty rogozieńskiego Łukasza de Allena), Małgorzatę (żonę wojewody płockiego Stanisława Szreńskiego) oraz Jadwigę (żonę kasztelana wiskiego Jana Iłowskiego).

</doc>
<doc id="556625" url="https://pl.wikipedia.org/wiki?curid=556625" title="Moe Drabowsky">
Moe Drabowsky

Myron Walter „Moe” Drabowsky (ur. 21 lipca 1935, zm. 10 czerwca 2006) – urodzony w Polsce gracz baseballowy pochodzenia żydowskiego, który grał w Major League Baseball na pozycji miotacza przez 17 sezonów.
Drabowsky przybył do USA wraz z rodzicami w 1938. Zadebiutował w MLB 7 sierpnia 1956 r. w barwach Chicago Cubs. Przez cała karierę bronił barw 8 klubów. Ostatni mecz rozegrał 19 września 1972 r. grając dla Chicago White Sox. Dwukrotnie zdobył tytuł mistrza MLB, w 1966 i 1970, obydwa w barwach Baltimore Orioles. Potem był trenerem drużyn White Sox (1986) i Cubs (1994).
W 1987 r. przyjechał do Polski, by pomóc w przygotowaniach olimpijskich polskiej drużynie narodowej w baseballu. Członek National Polish-American Sports Hall of Fame od 1999.

</doc>
<doc id="556626" url="https://pl.wikipedia.org/wiki?curid=556626" title="Silent Hill 2">
Silent Hill 2

 – druga część serii gier "Silent Hill". Jest to psychologiczny survival horror stworzony w 2001 roku przez grupę Team Silent przynależącą do japońskiego studia Konami. Gra została wydana na platformy PlayStation 2, Xbox i Microsoft Windows. Wersje na Xboksa, Windowsa oraz wznowione wydania na PlayStation 2 zawierają bonusowy scenariusz "Born from a Wish" i dodatkowe zakończenie „UFO” – pierwsze wydania gry na konsolę PlayStation 2 jako jedyne nie posiadają tych dodatków.
Atmosfera "Silent Hill 2" znacznie różni się od poprzedniczki, gdyż w przeciwieństwie do niej jest nie tylko horrorem, ale w znacznej mierze ponurą, melancholijną historią miłosną. Większość lokacji występujących w grze można określić mianem sterylnych, jeśli przyrównać je do tych z pierwszej części – brak w nich wszechobecnej krwi, zwłok oraz krat. Również oprawa muzyczna autorstwa Akiry Yamaoki jest odmienna w stosunku do części pierwszej i bardziej odpowiada melancholijnemu klimatowi "Silent Hill 2".
Scenariusze.
Letter From Silent Heaven.
Kompletna fabuła.
James Sunderland otrzymuje list od zmarłej przed trzema laty żony Mary:
Bohater wyrusza do Silent Hill, chcąc poznać prawdę. Na miejscowym cmentarzu spotyka Angelę, kobietę szukającą swojej matki. Wędrując przez spowite mgłą miasto, James natyka się na pełzającego stwora – monstrum, jakich w miasteczku okazuje się być pełno. Następnie trafia do apartamentowców Blue Creek, gdzie spotyka dwie żywe osoby – otyłego acz poczciwego Eddiego, oraz Angelę trzymającą nóż. Wychodząc z apartamentowca, James po raz pierwszy natyka się na Piramidogłowego i dochodzi między nimi do walki, po której Piramidogłowy odchodzi. W drodze do Rosewater Park – miejsca, które wydaje mu się być tym „specjalnym miejscem” o którym pisała Mary w liście – spotyka małą Laurę, która naprowadza go na ślad żony ("Nigdy nie kochałeś Mary"), po czym ucieka.
Po przejściu przez park spotyka jedną z najbardziej tajemniczych postaci – Marię. Jest ona łudząco podobna do jego żony i postanawia pomóc bohaterowi. W kręgielni odnajdują Laurę wraz z Eddiem, niestety dziewczynka jednak ucieka. Poszukując jej, natrafiają na ślad prowadzący do szpitala Brookheaven. Na miejscu Maria postanawia odpocząć, a James wyrusza na poszukiwania dziewczynki. Na dachu po raz kolejny dochodzi do potyczki między bohaterem a Piramidogłowym, wskutek czego ten pierwszy spada do drugiej części szpitala. W jednym z pomieszczeń natyka się na Laurę. Twierdzi ona, że posiada jeszcze jeden list od Mary i przestanie go chować. Okazuje się, że kłamała, i zamyka Jamesa w pokoju z trzema wiszącymi demonami. Po tym wydarzeniu szpital staje się alternatywnym odbiciem tego zwykłego. James odkrywa zaginięcie Marii, ale odnajduje ją w tajnym pomieszczeniu w piwnicy. Podczas opuszczania szpitala zaczyna ich ścigać Piramidogłowy. Bohater ostatecznie ratuje się, jednak kobieta ginie na jego oczach, przebita włócznią.
Następnie bohater wyrusza do historycznego muzeum Silent Hill, gdzie w podziemiach było kiedyś więzienie. Dostał taką wiadomość dzięki mapie w gabinecie lekarza. W podziemiach natyka się na Marię. Jest cała i zdrowa, ale znajduje się za kratami. Gdy James wreszcie się do niej dostaje, z przerażeniem odkrywa, że jest martwa i nosi ślady pobicia. Również historia Angeli zaczyna się rozwiązywać – idąc korytarzem, James słyszy jej krzyki ("Nie, tato, proszę!"). Jest ona atakowana przez demona przypominającego łóżko, który według kobiety jest jej ojcem. Po pokonaniu go Angela ucieka. W więzieniu James spotyka również Eddiego. Zastrzelił kilku ludzi, gdyż, jak twierdził, naśmiewali się z niego. W końcu przyznaje, że zastał ich już martwych. Potem zaczyna zachowywać się chaotycznie, grozi bronią, a w końcu jej używa. Bohater zostaje zmuszony zabić więźnia.
Po walce, James płynie łódką do hotelu Lakeview, gdzie mieszkał kiedyś z Mary. W recepcji, w dziale rzeczy zagubionych, znajduje kasetę wideo i wiadomość do niego. W restauracji znowu spotyka Laurę, która tym razem daje mu list. Mary pisze w nim, że chce adoptować dziewczynkę i prosi o wyrozumiałość dla Jamesa. Po pewnym czasie mężczyzna dostaje się do swojego dawnego pokoju, który niegdyś wynajmowali. Ogląda kasetę i dochodzi do wniosku, że to on tak naprawdę zabił Mary. Po chwili wchodzi Laura i gdy dowiaduje się o śmierci swojej opiekunki, ucieka z płaczem. W radiu ktoś zaczyna wołać bohatera po imieniu – James wyraźnie rozpoznaje głos Mary. Hotel, podobnie jak szpital, staje się swoim alternatywnym odbiciem – demoniczną wersją. Na płonącym korytarzu spotyka po raz ostatni Angelę, która początkowo myli go ze swoją matką, a potem żąda oddania noża. Gdy bohater odmawia, idzie na górę i znika w płomieniach.
W końcu James trafia na arenę, gdzie dwaj Piramidogłowi stoją wokół Marii, przywiązanej do stalowej konstrukcji. Jest świadkiem jej śmierci. Po tym wydarzeniu uświadamia sobie ciężar zbrodni, jaką popełnił, i jest gotów ponieść karę – zdaje sobie sprawę, że Piramidogłowi są wytworem jego wyobraźni, karą jaką wytworzył jego umysł sam dla siebie. Po walce idzie na sam szczyt hotelu. Trafia do sali, gdzie na środku stoi łóżko, a przy oknie Mary. Po krótkiej konwersacji zmienia się w ona ostatecznego przeciwnika. Zabijając ją, gracz może obejrzeć jedne z alternatywnych zakończeń.
Przy pierwszym podejściu do gry dostępne są trzy zakończenia – "Leave", "Maria" oraz "In Water". Zakończenie "Rebirth" można uzyskać po jednorazowym ukończeniu scenariusza głównego lub "Born from a Wish", "Dog" zostaje odblokowane dopiero po co najmniej dwukrotnym ukończeniu gry (po zdobyciu jednego z głównych zakończeń i "Rebirth"), zaś "UFO" po przejściu obydwu scenariuszy.
Born From a Wish.
"Born From a Wish” to dodatkowy scenariusz gry dostępny w wersjach na XBoxa, PC i rozszerzonych wydaniach na PS2. Grywalną postacią jest Maria – drugoplanowa bohaterka scenariusza Jamesa.
Kompletna fabuła.
Maria budzi się w Heaven's Night, dziwiąc się opustoszałemu miasteczku. Wyrusza na poszukiwania żywych ludzi, po czym trafia do rezydencji Baldwinów. Poznaje tajemniczego właściciela domu – Ernesta, który jednak nie chce się jej pokazać i rozmawia z nią tylko przez drzwi. Maria na strychu domostwa znajduje kartkę z życzeniami, oraz tajemniczy głos małej dziewczynki mówi kobiecie, by oddała kartkę jej ojcu. Ojcem okazuje się Ernest, który nareszcie zdał sobie sprawę z tego co chciała zrobić jego córka, a Maria zdaje sobie sprawę, że dziewczynka – Amy – nie żyje. Mężczyzna prosi ją o znalezienie dla niego "White Liquid" (Białej Cieczy), po czym ta spełnia jego prośbę. Ernest w ostatniej ich konwersacji ostrzega ją przed Jamesem i mówi, że jest on złym człowiekiem. Maria przytakuje mówiąc, że wie o tym. Mężczyzna dziękuje kobiecie i otwiera jej drzwi do pokoju, w którym okazuje się, że go nie ma. Zasmucona tym faktem Maria wyrusza do Rosewater Park wyrzucając po drodze pistolet, którym najprawdopodobniej chciała popełnić samobójstwo. Postanowiła czekać tam na przybycie Jamesa.
Scenariusz posiada tylko jedno zakończenie.
Dystrybucja.
PlayStation 2.
"Silent Hill 2" zostało pierwotnie wydane na konsolę PlayStation 2. Gra ukazała się w 2001 roku w Japonii, Stanach Zjednoczonych i Europie. Wydanie europejskie zawierało dodatkową płytę DVD z dokumentem dotyczącym procesu powstawania gry, "Making of Silent Hill 2". Jest to wydanie nieposiadające dodatkowego scenariusza i bonusowego zakończenia UFO.
W drugiej połowie 2002 roku w Stanach Zjednoczonych i Japonii, a w Europie na początku roku 2003 ukazało się wznowione wydanie "Silent Hill 2". Zawiera ono dodatkowy scenariusz "Born from a Wish" oraz bonusowe zakończenie UFO. Gra została wydana z różnymi podtytułami w poszczególnych regionach, odpowiednio:
Xbox.
"Silent Hill 2" w wersji na konsolę Xbox ukazał się w Stanach Zjednoczonych pod koniec 2001 roku, zaś w Europie i Japonii w roku 2002. Wszystkie wydania zawierają scenariusz "Born from a Wish" i zakończenie UFO. W poszczególnych regionach gra otrzymała inny podtytuł:
Microsoft Windows.
Gra została wydana na komputery osobiste w Stanach Zjednoczonych i Europie, odpowiednio pod koniec 2002 i na początku 2003 roku. Obydwie wersje zawierają scenariusz "Born from a Wish" i zakończenie UFO. Możliwy jest też zapis gry w dowolnym momencie oraz dostęp z poziomu menu do odblokowanych w czasie rozgrywki filmów FMV. Europejskie wydanie oficjalnie wspiera pięć języków europejskich – angielski, francuski, hiszpański, niemiecki oraz włoski. Tytuły poszczególnych wersji to:
Silent Hill HD Collection.
Silent Hill HD Collection (w Japonii Silent Hill HD Edition) – rozszerzona edycja "Silent Hill 2" i "Silent Hill 3" w obrazie HD z rozdzielczością 720p. Została wydana 20 marca 2012 roku w USA i Europie oraz 29 marca w Japonii na konsole PlayStation 3 i Xbox 360. Najważniejszą zmianą po grafice w grach są dodane trofea do wersji PlayStation 3 i osiągnięcia do wersji xboksowej oraz na nowo nagrane głosy bohaterów pod kierownictwem Mary Elizabeth McGlynn. Gracz ma opcję włączenia oryginalnych głosów. Krótko po premierze wokół "HD Collection" narodziły się kontrowersje, spowodowane wieloma błędami graficznymi i dźwiękowymi, które nie pozwały na bezproblemowe granie.
Produkcja gry.
"HD Collection" zostało zapowiedziane przez Konami w 2011 roku na targach E3 – zostało wyjawione, że na kolekcję składać się będą tylko dwie gry z czego każda będzie mieć nagrane na nowo głosy bohaterów. Początkowo kolekcja miała być exclusivem na konsolę Sony, jednak ostatecznie wydaną ją również na konsolę Microsoftu. Początkowo premiera była zaplanowana na 24 stycznia, lecz została przeniesiona na 6 marca. Później znowu została przełożona, tym razem ostatecznie na 20 marca.
Odbiór gry.
"HD Collection" na Xboxa 360 spotkało się z mieszanymi i średnimi recenzjami krytyków i fanów, którzy dali jej odpowiednio 71/100 i 6,1 na Metacritic i 70,30% na GameRankings, natomiast wersja na PlayStation 3 spotkała się z bardzo niskimi ocenami: 69/100 i 3,9 na Metacritic i 66,44% na GameRankings.

</doc>
<doc id="556627" url="https://pl.wikipedia.org/wiki?curid=556627" title="Korpus (wojsko)">
Korpus (wojsko)

Korpus – pojęcie używane w siłach zbrojnych państw w kilku różnych kontekstach:
Historia.
Prekursorem korpusów, jako wyższych związków taktycznych były doraźnie organizowane większe zgrupowania, składające się z różnych rodzajów wojsk, przeznaczone do wykonania samodzielnych zadań bojowych. Korpusem tego typu były zgrupowania bojowe wojsk szwedzkich gen. Andersa Lennartssona w 1605 w Inflantach (zob. Wojna polsko-szwedzka 1600-1611) oraz korpusy rosyjskie wprowadzone w 1716 przez Piotra I Wielkiego.
W 1805 w armii francuskiej. powstały korpusy piechoty i kawalerii jako jednostki organizacyjne o ustalonym stanie etatowym. W skład korpusu piechoty wchodziło 2–3, niekiedy do pięciu dywizji piechoty, 1–2 brygady lekkiej jazdy oraz inne jednostki. Podobnego typu korpusy powstały w 1809 w Austrii, w 1810 w Rosji i w 1813 w Prusach.
W 1812 w składzie Wielkiej Armii utworzono polski V Korpus pod dowództwem Józefa Poniatowskiego.
Francuzi jako prekursorzy rozwoju nowoczesnej dywizji w ciągu kilku lat zorganizowali wielką ich liczbę. Zdarzało się, że ich armie miewały nawet po kilkanaście tych jednostek. Pojawił się problem z dowodzeniem w trakcie przemieszczania całej armii. Armie maszerowały najczęściej po 2-3 równoległych drogach, a więc dywizje musiały maszerować po jednej drodze jedna za drugą. Aby cała armia nie straciła spoistości zdecydowano, że powoła się nowe dowództwo grupujące wszystkie dywizje maszerujące po jednej drodze, ale tak aby ostatnia z nich miała szansę wejść do bitwy jeszcze tego samego dnia. Stopniowo na zasadzie praktyki uznano, że powinny to być góra 4 dywizje. Dzięki temu dowódca armii musiał się zajmować zaledwie kilkoma korpusami zamiast kilkunastoma dywizjami. Struktura korpusu bardzo usprawniła szybkość przemieszczania się wielkich kilkusettysięcznych armii na duże odległości.
Korpus współcześnie.
W skład korpusu wchodzić może kilka dywizji lub brygad – również różnych narodowości. Jednostki korpusowe umożliwiają realizację zadań dowodzenia i wsparcia oraz zabezpieczenia logistycznego wojsk, pozwalają również na skupienie wysiłku na rzecz walczących związków taktycznych.
Przeznaczony jest do prowadzenia samodzielnych operacji na dużych obszarach, we współdziałaniu z lotnictwem taktycznym i siłami morskimi. Jest podstawowym szczeblem realizującym założenia operacji połączonych. Koordynuje działania związków taktycznych z uderzeniami rakietowymi i ogniem korpusowej artylerii oraz działaniami lotnictwa taktycznego. Korpus jest tym szczeblem dowodzenia, który przez koordynację przedsięwzięć na szczeblu taktycznym realizuje planowanie operacyjne.
Dowództwa korpusów mają obsadę narodową lub wielonarodową. Korpusy wielonarodowe, zgodnie z umowami międzynarodowymi, mają inne uprawnienia w czasie pokoju i w czasie wojny. Zadania pozostające w odpowiedzialności narodowej realizują polskie jednostki wchodzące w skład takich korpusów. Dowództwo korpusu współdziała ściśle z siłami powietrznymi. Współpracuje również z dowództwem okręgu wojskowego na którego obszarze rozmieszczone są lub działają jego wojska.

</doc>
<doc id="556633" url="https://pl.wikipedia.org/wiki?curid=556633" title="Laboratorium kosmiczne Columbus">
Laboratorium kosmiczne Columbus

Laboratorium kosmiczne Columbus – europejskie laboratorium naukowe przeznaczone dla Międzynarodowej Stacji Kosmicznej (ISS). Pierwotnie miał stanowić główny moduł samodzielnej stacji orbitalnej Columbus planowanej przez ESA.
Historia.
Laboratorium stanowiło pierwotnie część programu "Columbus" prowadzonego przez ESA i mającego na celu umieszczenie na orbicie samodzielnej stacji załogowej, pozwalającej na prowadzenie doświadczeń naukowych z dziedziny mikrograwitacji. Program realizowany był w latach 1986-1991.
Program pierwotnie zakładał konstrukcję i wyniesienie trzech elementów – Man-Tended Free Flyer, hermetyzowanego modułu APM oraz Polar Platform. Stację miały obsługiwać promy Hermes. Program ten został odwołany, natomiast kolejne cięcia funduszy sprawiły, że ostatecznie z programu "Columbus" został tylko APM. Moduł przemianowano na Columbus i włączono w program budowy ISS, której jest największym samodzielnym europejskim elementem.
Konstrukcja.
Laboratorium zostało skonstruowane w Bremie przez Europejską Agencję Kosmiczną i EADS Space Transportation, jako głównego dostawcę. Moduł lotu, system ochrony przed mikrometeorytami, moduł odpowiadający za temperaturę i kilka innych modułów zostały zbudowane w Turynie w ośrodku Alenia Spazio.
Polskim wkładem w konstrukcję laboratorium są dwie miniaturowe anteny ARISS zaprojektowane przez zespół pod kierownictwem dr. Pawła Kabacika z Politechniki Wrocławskiej.
Przygotowanie do misji.
Columbusa budowano 10 lat. 27 maja 2006 roku został przetransportowany z Bremy do KSC. 7 lutego 2008 roku moduł został wyniesiony na orbitę w ramach misji STS-122 wahadłowca Atlantis. 11 lutego 2008 roku Columbus został przyłączony do prawoburtowego węzła modułu Harmony.
Prowadzone eksperymenty naukowe obejmują takie pola badań jak biologia roślin, egzobiologia, heliofizyka, fizjologia człowieka oraz fizyka płynów. W późniejszym czasie do stacji ISS doczepiono również japoński moduł naukowy Kibō. Znajduje się on po przeciwnej stronie Node 2 w stosunku do modułu europejskiego.

</doc>
<doc id="556635" url="https://pl.wikipedia.org/wiki?curid=556635" title="Piotr Działyński (kasztelan słoński)">
Piotr Działyński (kasztelan słoński)

Piotr Działyński herbu Ogończyk (zm. między 1493 a 1497) – syn Jana, kasztelana rypińskiego. W latach 1480–1481 poświadczony jako cześnik dobrzyńskim, w latach 1485–1493 występuje w źródłach jako kasztelan słoński. Ożenił się z Anną, córką wojewody poznańskiego Sędziwoja Czarnkowskiego, której w 1488 wyznaczył na oprawę posiadane wsie Wolę, Zębowiec i Bogucin, a z którą miał syna Jana.

</doc>
<doc id="556638" url="https://pl.wikipedia.org/wiki?curid=556638" title="Doc Review">
Doc Review



</doc>
<doc id="556642" url="https://pl.wikipedia.org/wiki?curid=556642" title="Makryna">
Makryna

Makryna – imię żeńskie pochodzenia łacińskiego, pochodzące od łacińskiego słowa "macra". Oznacza „chuda, długa”. Wśród patronek – św. Makryna Młodsza, siostra św. Bazylego Wielkiego, św. Piotra z Sebasty i św. Grzegorza z Nyssy (IV wiek).
Makryna imieniny obchodzi 14 stycznia i 19 lipca.
Znane osoby o tym imieniu:

</doc>
<doc id="556645" url="https://pl.wikipedia.org/wiki?curid=556645" title="Jan Działyński (kasztelan słoński)">
Jan Działyński (kasztelan słoński)

Jan Działyński herbu Ogończyk (zm. przed początkiem 1520) – cześnik dobrzyński w latach 1511–1516, następnie został kasztelanem słońskim. Syn Piotra i Anny z Czarnkowskich. Żonaty z Dorotą z Markowa, pozostawił synów Wincentego i Sędziwoja.
W 1504 roku od Kościeleckiego wziął w zastaw Siedlno. Posiadał także Wolę k. Lipna oraz Żałe k. Rypina, był dzierżawcą królewszczyzn dobrzyńskich: Zbyszewa, Strachania Wielkiego i Małego.

</doc>
<doc id="556646" url="https://pl.wikipedia.org/wiki?curid=556646" title="Joshua Budziszewski Benor">
Joshua Budziszewski Benor

Joshua Budziszewski Benor (ur. 30 maja 1950, zm. 3 lipca 2006) – polski artysta pochodzenia żydowskiego; malarz, rzeźbiarz i fotograf.
Malarstwo studiował na warszawskiej Akademii Sztuk Pięknych w pracowni prof. Stefana Gierowskiego, uzyskując dyplom w 1975 roku. W latach 1973–1976 współpracował z Marianem Boguszem. W 1988 roku wyemigrował do Izraela, skąd w 1994 roku wyjechał na stałe do Nowego Jorku.
Zajmował się malarstwem sztalugowym, ściennym i problemami malarstwa w architekturze. Był autorem kompozycji ściennych w Polsce: w Krapkowicach, na osiedlu w Lublinie, na dworcu w Mińsku Mazowieckim, w Warszawie – w Szpitalu Kolejowym i w Domu Słowa Polskiego. W ostatnich latach życia zajmował się głównie malarstwem, grafiką i fotografią oraz tworzeniem konstrukcji drewnianych.
Prace Budziszewskiego są eksponowane na stałej wystawie w Galerii Sztuki Nowoczesnej w Muzeum Narodowym w Gdańsku.
Zmarł 3 lipca 2006 roku w Paryżu, uroczystości pogrzebowe odbyły się 5 lipca w Izraelu.
Wystawy, realizacje, sympozja.
1971
1973
1974
1975
1976
1977
1978
1979
1980
1981
1983
1984
1985
1986
1987
1988
1989
1990
1991
1992
1993
1994
1995
1996

</doc>
<doc id="556648" url="https://pl.wikipedia.org/wiki?curid=556648" title="Męskość">
Męskość

Męskość – zbiór cech, zachowań i ról społecznych tradycyjnie związanych z chłopcami i mężczyznami. Chociaż męskość (podobnie jak kobiecość) jest społecznie skonstruowana, to pewne badania wskazują, że niektóre zachowania uważane za męskie są biologicznie uwarunkowane. W jakim stopniu męskość jest uwarunkowana biologicznie bądź społecznie, jest kwestią dyskusyjną. Pojęcie męskości jest niezależne od biologicznej definicji płci męskiej, ponieważ zarówno kobiety, jak i mężczyźni mogą wykazywać typowo męskie cechy.
"Machismo" stanowi formę męskości, która podkreśla siłę i często wiąże się z lekceważeniem konsekwencji i odpowiedzialności.
Męskość w ujęciu tradycyjnym.
Cechy tradycyjnie przypisywane mężczyznom w zachodnim kręgu kulturowym to:
Ponieważ w większości społeczności mamy do czynienia z dominacją mężczyzn, to cnoty są utożsamiane z cechami męskimi (łacińskie "virtus" – cnota – pochodzi od "vir" – mężczyzna).
Męskość w ujęciu współczesnym.
W badaniach nurtu gender od czasu publikacji australijskiej socjolożki mówi się o męskości w liczbie mnogiej, to znaczy o męskościach. Connell poprzez analizy historyczno-kulturowe utrzymuje, że w każdej kulturze nawet w tym samym czasie istnieją różne formy męskości. Ta forma, która w danej kulturze ma znaczenie dominujące, jest określana przez Connell jako męskość hegemoniczna. Connell dała nowe impulsy do rozważań o płci i o męskości.
Niektórzy socjologowie postrzegają męskość (i kobiecość) jako rodzaj spektaklu (). Performatywność płci niekoniecznie musi być celowa, a ludzie mogą nawet nie zdawać sobie sprawy z tego, w jakim stopniu pełnią rolę genderową, ponieważ jednym z rezultatów trwającej całe życie socjalizacji płci jest poczucie, że płeć jest „naturalna" lub ukształtowana biologicznie.
Toksyczna męskość.
Toksyczna męskość to pojęcie stosowane oryginalnie przez samopomocowe grupy aktywistów praw mężczyzn w USA w latach 1980. Według używających go autorów ma ona polegać na usilnym graniu stereotypów płciowych kultury. Ma skutkować znacznym skróceniem życia mężczyzn, np. w kręgu zachodnim ze względu na wartościowanie zachowań ryzykownych, jak również presją, by lekceważyć zdrowie, w tym zdrowie psychiczne. Toksyczna męskość jest proponowana jako wyjaśnienie wyższego odsetka samobójstw wśród mężczyzn, częstszego uzależnienia od alkoholu lub papierosów oraz wyższego ryzyka zachowań autodestrukcyjnych pośrednich.

</doc>
<doc id="556649" url="https://pl.wikipedia.org/wiki?curid=556649" title="Symmach">
Symmach

Symmach – imię męskie pochodzenia greckiego (σύμμαχος), oznaczające "sojusznik w walce, towarzysz broni". Wśród patronów – św. Symmach, papież.
Symmach imieniny obchodzi 19 lipca.

</doc>
<doc id="556650" url="https://pl.wikipedia.org/wiki?curid=556650" title="Chris Isaak">
Chris Isaak

Chris Joseph Isaak (ur. 26 czerwca 1956 w Stockton) – amerykański muzyk i aktor.
Życiorys.
Wczesne lata.
Urodził się w Stockton, w stanie Kalifornia jako syn Dorothy (z domu Vignolo), zatrudnionej w fabryce chipsów i Joego Isaaka, kierowcy podnośnika widłowego. Jego matka urodziła się w Genui i była Amerykanką włoskiego pochodzenia. Dorastał z dwoma starszymi braćmi – Nickiem i Jeffem. Ukończył Amos Alonzo Stagg High School w Stockton. Uczęszczał potem do San Joaquin Delta Community College. W 1981 ukończył University of the Pacific w Stockton w Kalifornii na wydziale komunikacji.
Kariera muzyczna.
Isaak podpisał kontrakt z wytwórnią Warner Bros. Records w roku 1984 na nagranie pierwszego albumu "Silvertone". Dwa utwory z tej płyty – „Gone Ridin'” i „Livin' for Your Lover” – zostały użyte w filmie "Blue Velvet" w reżyserii Davida Lyncha. Zdjęcia do drugiego albumu Isaaka, zatytułowanego po prostu "Chris Isaak" zostały wykonane przez znanego fotografa mody Bruce'a Webera. Kontrakt Chrisa został odnowiony w roku 1988, kiedy to zaczął wydawać płyty w wytwórni Reprise Records, która podlega Warner Bros.
Jego najbardziej znaną piosenką jest „Wicked Game”. Została ona wydana w roku 1989 na płycie "Heart Shaped World," a jej instrumentalna wersja została użyta w roku 1990 w filmie "Dzikość serca" ("Wild at Heart") Davida Lyncha. Lee Chesnut, kierownik stacji radiowej w Atlancie, który był fanem filmów Lyncha, zaczął grać w radiu wersję wokalną utworu. Szybko stała się ona najczęściej graną piosenką na życzenie słuchaczy. Chesnut przyczynił się do rozpowszechnienia utworu po wszystkich stacjach radiowych w kraju – w konsekwencji w lutym 1991 roku znalazła się ona na liście 10 największych hitów w kraju. Teledysk do "Wicked Game" został wyreżyserowany przez Herba Rittsa i był wielkim hitem MTV i VH1; zdjęcia w klipie są czarno-białe, pokazują Isaaka i duńską modelkę Helenę Christensen obejmujących się na plaży i szepczących sobie do ucha. Inna, mniej popularna wersja teledysku „Wicked Game” jest wyreżyserowana przez Davida Lyncha i zawiera sceny z filmu "Dzikość serca".
13 kwietnia 1993 ukazał się czwarty album studyjny "San Francisco Days", który promował teledysk „Solitary Man”.
W roku 1995 Chris rozstał się z długo grającym z nim gitarzystą Jamesem Wilseyem, a tego roku na tournée towarzyszył mu na gitarze Hershel Yatovitz.
Piosenka „Baby Did a Bad, Bad Thing” została użyta w filmie "Oczy szeroko zamknięte" (1999), Stanleya Kubricka, w którym grała m.in. Nicole Kidman i Tom Cruise. Utwór ten pojawił się w roku 1995 na płycie "Forever Blue". Teledysk został wyreżyserowany przez Herba Rittsa, zdjęcia do klipu są kolorowe, widać na nich Isaaka z francuską modelką Laetitia Casta w motelowym pokoju. Była to już druga współpraca Rittsa z Chrisem.
Isaak skomponował również melodię przewodnią dla amerykańskiego nocnego talk-show "The Late Late Show with Craig Kilborn." W roku 2001 Isaak prowadził swój własny show, "The Chris Isaak Show." Był on nadawany od marca 2001 roku do marca 2004 w USA w telewizji kablowej.
Utwór „Life Will Go On” pojawił się w filmie "Córka prezydenta" z roku 2004, w którym grali m.in. Mandy Moore i Matthew Goode.
Stacja VH1 umieściła go na 68. miejscu w rankingu "100 najprzystojniejszych artystów".
20 października 2008 Isaak wydał nowy album, "Live in Australia". Utwory na płycie zostały nagrane podczas trasy koncertowej piosenkarza w 2006 r. w Melbourne. Jest to jego pierwszy album live. Chris Isaak ogłosił również następne tournée po Australii, a także wydanie nowego albumu studyjnego w 2009. Został nim "Mr. Lucky", którego premiera odbyła się w lutym – muzyk współpracował nad nim wraz z Johnem Shanksem.
Gitary.
Wielu gitarzystów myślało, że główną gitarą elektryczną Isaaka jest Gretsch 6120 lub White Falcon za względu na przetworniki filtertron i biały kolor, jednak on sam ujawnił w wywiadzie z "Acoustic Guitar Central" z 2002 roku, że jest to prototyp gitary marki Gibson, który nigdy nie wszedł do masowej produkcji.
Posiada również akustyczną gitarę Gibson J-200, na której komponuje swoje piosenki.
Isaak zaczynał swoją karierę grając na gitarze Silvertone 1446, której używał także Scotty Moore.
Aktorstwo i inne zajęcia.
Chris Isaak pojawia się również w filmach, zwykle grając postacie drugoplanowe. Jednak można wyróżnić kilka filmów, w których grał ważną rolę, m.in. z Keanu Reevesem i Bridget Fondą w filmie "Mały Budda" (1993), a także rola w filmie Davida Lyncha – w roku 1992. Isaak grał również w takich produkcjach jak: "Poślubiona mafii" (1988), "Milczenie owiec" (1991), "Szaleństwa młodości" (1996) i "Apetyt na seks" (2004).
Isaak odmówił przyjęcia roli Jeffreya Beaumonta w filmie Davida Lyncha "Blue Velvet" (1986) oraz Raya Sinclaira w "Dzikiej namiętności" (1986) w reżyserii Jonathana Demme.
Chris prowadził swój własny show – "The Chris Isaak Show" w latach 2001–2004. Występował wraz z aktualnymi członkami jego zespołu razem z licznie zapraszanymi do studia gośćmi. Zagrał również gościnnie w jednym z odcinków amerykańskiego sitcomu "Przyjaciele"; oraz w miniserialu na HBO Z Ziemi na Księżyc.
Miał zagrać Nicka Castle'a w filmie "Mgła", jednak ostatecznie w tę rolę wcielił się Tom Welling.
Isaak jest również amatorem boksu (założył turniej "Golden Gloves") oraz zapalonym surferem. Jest korespondentem dla "The Tonight Show with Jay Leno" i "Extra".

</doc>
<doc id="556651" url="https://pl.wikipedia.org/wiki?curid=556651" title="Aurea">
Aurea

Aurea – imię żeńskie pochodzenia łacińskiego, oznaczające "ukoronowana, uwieńczona". Wśród patronek dwie święte: Aurea z Ostii, męczennica (zm. ok. 253) oraz Aurea Paryska (ok. 633-666).
Aurea imieniny obchodzi 19 lipca i 4 października.
Męskim odpowiednikiem jest Aureusz.

</doc>
<doc id="556652" url="https://pl.wikipedia.org/wiki?curid=556652" title="Jasna strona Mocy">
Jasna strona Mocy



</doc>
<doc id="556653" url="https://pl.wikipedia.org/wiki?curid=556653" title="Aureusz">
Aureusz

Aureusz, Aureus – imię męskie pochodzenia łacińskiego, oznaczające "złoty", a w przenośni "uroczy, wspaniały, najmilszy" (por. pol. "złociutki"). Patronem tego imienia jest św. Aureus, biskup Moguncji, wspominany razem ze swoją siostrą, św. Justyną.
Żeński odpowiednik: Aurea
Aureusz imieniny obchodzi 16 czerwca.

</doc>
<doc id="556655" url="https://pl.wikipedia.org/wiki?curid=556655" title="Łodzikowce">
Łodzikowce

Łodzikowce, łodzikowate (Nautiloidea, od gr. "nautilos" – żeglarz), czasami określane też nazwą łodziki – podgromada głowonogów (Cephalopoda) okrytych wielokomorową, pękatą, płaskospiralnie zwiniętą muszlą, znana od późnego kambru (rodzaj "Plectronoceras"), a przeżywająca swój rozkwit w paleozoiku. Do czasów współczesnych dotrwało jedynie kilkanaście gatunków – dawniej powszechnie określanych mianem żywej skamieniałości, choć są to wyspecjalizowane i nowoczesne, w skali ewolucyjnej, zwierzęta. Mają 2 pary skrzeli, dlatego dawniej nazywane były głowonogami czteroskrzelnymi (Tetrabranchiata). Inną synonimiczną nazwą spotykaną w literaturze jest Ectocochlia – zewnątrzmuszlowce. Przykładowym przedstawicielem tej grupy zwierząt jest współcześnie żyjący łodzik piękny ("Nautilus pompilius"). Łodziki są poławiane w rybołówstwie ze względu na jadalne mięso oraz dla muszli, które są wykorzystywane lokalnie jako naczynia oraz do wyrobu ozdób.
Pierwsze łodzikowce znane są od kambru, jednak wielki rozwój i radiacja łodzikowców miała miejsce w ordowiku. Bardzo szybko stały się one istotnym składnikiem morskiej biocenozy, a w ordowiku i sylurze były dominującą grupą wśród nektonu. Do najważniejszych grup ówczesnych łodzikowców zalicza się endoceratidy i ortoceratidy. Formy paleozoiczne cechowały się przeważnie prostą, rurowatą muszlą dochodzące nawet do kilku metrów długości lub muszlą płaskospiralną, ale z niestykającymi się skrętami, ewentualnie ze skrętami rozprostowującymi się w dorosłym stadium rozwoju (np. "Lituites"). Takie formy muszli utrzymały się, choć podrzędnie, aż do triasu. W mezozoiku i kenozoiku łodzikowce miały muszle zwinięte w płaską spiralę, przeważnie inwolutną. Wymieranie kredowe doprowadziło do upadku łodzikowatych, które w kenozoiku stały się stopniowo grupą reliktową. W eocenie zasiedlały jeszcze, choć już niezbyt licznie, morza całego świata, ale w neogenie wymarły w większości akwenów.
Znanych jest około 2500 kopalnych gatunków łodzikowców, także ze stanowisk w Polsce, oraz kilkanaście współcześnie żyjących.
Gatunki współczesne pojawiły się najwyżej 5–1 mln lat temu, dlatego nazywanie ich żywymi skamieniałościami jest niewłaściwe, czego dowodzą współczesne badania wykazujące pojawienie się u nich wielu adaptacji. Zaliczane są do rodzajów "Nautilus" i "Allonautilus" w rodzinie Nautilidae w obrębie rzędu Nautilida – łodziki.
Z jednej z grup łodzikowców, zwanych baktrytami wyodrębniły się we wczesnym dewonie amonity, zaś w triasie belemnity (obydwie grupy wymarły wraz z końcem kredy). Także z łodzikowców wyodrębniły się wymarłe w jurze aulakoceratidy, jak i żyjące do dziś głowonogi, takie jak mątwy, kalmary i ośmiornice. Jednak wygląd dzisiejszych łodzików o spiralnie zwiniętych muszlach tylko pozornie koresponduje z podobnym planem budowy amonitów. Dokładniejsze badania anatomiczne dowiodły, że spiralność dzisiejszych łodzików powstała stosunkowo niedawno i ewolucyjnie jest zdarzeniem zupełnie niezależnym od rozwoju niezwykle licznej grupy zwierząt jaką w mezozoiku były amonity.
Systematyka łodzikowców.
Łodzikowce dzieli się na kilka rzędów, z których tylko jeden jest reprezentowany przez gatunki żyjące obecnie:

</doc>
<doc id="556657" url="https://pl.wikipedia.org/wiki?curid=556657" title="Rafał Działyński">
Rafał Działyński

Rafał Działyński herbu Ogończyk (ur. 1510, zm. 3 maja 1572). Syn Mikołaja i Magdaleny vel Małgorzaty Fogler, brat Jana i Michała.
Kasztelan brzeskokujawski 1559, starosta brodnicki i kowalewski w latach 1542-1572.
Odbudował warownię w Brodnicy po pożarze 1550.
W 1554 pożyczył 160 złotych węgierskich i 9600 florenów polskich, które zapisał jako gwarancję spłaty za wieś Cieszyny.
Ożenił się z Katarzyną Górką w 1555, był gorliwym luteraninem. Miał syna Łukasza.

</doc>
<doc id="556660" url="https://pl.wikipedia.org/wiki?curid=556660" title="Epafras (imię)">
Epafras (imię)

Epafras – imię męskie pochodzenia greckiego, prawdopodobnie skrócony wariant imienia Epafrodytos. Imię to występuje w Nowym Testamencie u jednego ze współpracowników św. Pawła, i właśnie św. Epafras (I wiek) jest patronem tego imienia.
Epafras imieniny obchodzi 19 lipca.

</doc>
<doc id="556666" url="https://pl.wikipedia.org/wiki?curid=556666" title="Fran Drescher">
Fran Drescher

Fran Drescher, właśc. Francine Joy Drescher (ur. 30 września 1957 w Nowym Jorku) – amerykańska aktorka, producentka filmowa i scenarzystka, znana szerszej publiczności z roli niani Fran Fine z sitcomu CBS "Pomoc domowa" (1993–1999).
Wczesne lata.
Urodziła się w Kew Gardens Hills, w nowojorskim Queens w rodzinie żydowskiej jako córka Sylvii (z domu Rosenberg, konsultantki ślubnej) i Morty’ego Dreschera (analityka systemów morskich). Jej prababka ze strony matki Yetta urodziła się w Fokszany, w Rumunii i wyemigrowała do Stanów Zjednoczonych, zaś rodzina jej ojca pochodziła z Polski. Fran dorastała ze starszą siostrą Nadine.
Kariera.
W 1973 wystartowała w konkursie Miss Nastolatek Nowego Jorku. Po ukończeniu Parsons Junior High, uczęszczała do Hillcrest High School w Jamaica, w Queens, którą ukończyła w 1975. Uczyła się też w Queens College.
Debiutowała w niewielkiej roli tancerki Conie w dramacie muzycznym Johna Badhama "Gorączka sobotniej nocy" ("Saturday Night Fever", 1977) z Johnem Travoltą. W 1993 zaczęła odgrywać główną rolę niani w serialu "Pomoc domowa", którego była również scenarzystką i producentką.
W kwietniu 2005 miała miejsce premiera serialu "Nowe życie Fran" (2005-2006), nawiązującym luźno do "Pomocy domowej".
W latach 2011-2013 emitowany był kolejny serial Szczęśliwi rozwodnicy inspirowany wątkami autobiograficznymi (rozwodem z pierwszym mężem).
Popularność "Pomocy domowej" doprowadziła do powstania lokalnych wersji serialu w kilkunastu krajach świata. W Polsce był to emitowany w TVN serial "Niania". 10 października 2008 Drescher spotkała się w Warszawie z odtwórczynią roli polskiej niani, Frani Maj, Agnieszką Dygant.
Życie osobiste.
Fran Dresher poznała przyszłego męża Petera Jacobsona w szkole średniej. Pobrali się 4 listopada 1978, po czym przeprowadzili do Los Angeles.
W styczniu 1985 dwaj uzbrojeni w broń palną mężczyźni włamali się do ich domu, obezwładnili męża Drescher, następnie zgwałcili aktorkę i obecną w tym czasie w domu jej przyjaciółkę oraz ukradli znalezione kosztowności.
W 1996 Jacobson i Drescher byli w separacji i finalnie rozwiedli się 15 grudnia 1999 po coming oucie jej męża. Para nie miała dzieci.
21 czerwca 2000 Drescher został przyjęta z późnym rozpoznaniem raka macicy do szpitala Cedars-Sinai Medical Center w Los Angeles w Kalifornii, po dwóch latach błędnego diagnozowania przez ośmiu lekarzy. Musiała przejść natychmiastową radykalną histerektomię w celu leczenia choroby. Na kanwie swoich doświadczeń w leczeniu raka napisała książkę "Cancer Schmancer". 21 czerwca 2007, w siódmą rocznicę swojej operacji, Drescher zainicjowała działalność organizacji non-profit "Cancer Schmancer Movement", zajmującej się diagnozowaniem raka u kobiet w jak najwcześniejszym stadium .
We wrześniu 2014 poślubiła lekarza hinduskiego pochodzenia, Shivę Ayyaduraia. Para rozstała się w 2016.
Na stałe mieszka w Malibu w Kalifornii.

</doc>
<doc id="556678" url="https://pl.wikipedia.org/wiki?curid=556678" title="Basement Jaxx">
Basement Jaxx

Basement Jaxx – brytyjski duet houseowych muzyków: Felixa Buxtona i Simona Ratcliffe'a, którzy zyskali popularność w późnych latach 90. Duet powstał w Brixton w południowym Londynie. Muzycy organizowali w klubach nocnych wspólne imprezy o nazwie "Rooty", później zatytułowali tak także swój drugi album.
Historia.
W 1994 roku wspólnie założyli wytwórnię Atlantic Jaxx Records i odnosili sukcesy na londyńskiej scenie house. Lecz po raz pierwszy o Basement Jaxx zrobiło się głośno, kiedy to w 1995 roku wytwórnia Virgin wydała ich single "Samba Magic", który od razu stał się przebojem, oraz w 1997 roku kolejny hit "Flylife", który dostał się na listę Top 20.
Na twórczość Basement Jaxx mieli wpływ między innymi tacy artyści jak: Tony Humphries, Frankie Knuckles, Masters at Work oraz Prince. Undergroundową muzykę zmieszali z latynoskimi rytmami, ragga, hip hopem, ze wszystkimi dźwiękami i swoim południowo-londyńskim "klimatem".
W 2006 i 2009 zespół wystąpił w Gdyni na Heineken Open'er Festival.

</doc>
<doc id="556679" url="https://pl.wikipedia.org/wiki?curid=556679" title="R (język programowania)">
R (język programowania)

GNU R – interpretowany język programowania oraz środowisko do obliczeń statystycznych i wizualizacji wyników. Jest to projekt GNU podobny do języka i środowiska S stworzonego w Bell Laboratories (dawniejsze AT&amp;T, obecnie Nokia) przez Johna Chambersa i jego współpracowników. R jako implementacja języka S została stworzona przez Roberta Gentlemana i Rossa Ihakę na uniwersytecie w Auckland.
Nazwa pochodzi od pierwszych liter imion twórców oraz jest nawiązaniem do języka S. GNU R rozprowadzany jest w postaci kodu źródłowego oraz w postaci binarnej wraz z wieloma dystrybucjami GNU/Linuksa. Dostępna jest także wersja dla Microsoft Windows i Mac OS.
Obszary zastosowań.
R jest podstawowym językiem programowania w bioinformatyce, spopularyzowanym głównie dzięki stworzonemu przez Roberta Gentlemana repozytorium Bioconductor.
Artykuły Gentlemana o R i Bioconductorze należą do najczęściej cytowanych w bioinformatyce (ponad 4000 cytowań według Google Scholar). R nadaje się do przeprowadzania analiz w badaniach klinicznych.
R jest wykorzystywany w wielu firmach, w tym m.in. Facebook, Google, Merck, Altera, Pfizer, LinkedIn, Shell, Novartis, Ford, Mozilla czy Twitter. Producenci komercyjnych pakietów statystycznych (SPSS, SAS, RapidMiner, Statistica) oferują dedykowane mechanizmy zapewniające ich współpracę z R.
Kod źródłowy R opublikowany jest na zasadach licencji GNU GPL. Dostępne są prekompilowane binarne wersje dla systemów Windows, Macintosh i wielu systemów uniksowych.
GUI.
Istnieje kilka graficznych interfejsów dla R, wśród nich wymienić można RKWard, SciViews-R, Rcmdr, RStudio, JGR, Statistical Lab oraz R Commander. Wiele edytorów ma specjalne tryby pracy dla R, np. Emacs (Emacs Speaks Statistics), jEdit, Kate, Visual Studio (Microsoft R Tools for Visual Studio) i Tinn. Jest także wtyczka R plug-in dla Eclipse.
Cechy.
R dostarcza szeroką gamę technik statystycznych (liniowe i nieliniowe modelowanie, klasyczne testy statystyczne, analiza szeregów czasowych, klasyfikacja, grupowanie...) i graficznych. W dodatku R jest rozszerzalne za pomocą dodatkowych pakietów oraz skryptów pisanych przez użytkownika.
Jedną z mocnych stron R jest łatwość, z jaką można tworzyć dobrze zaprojektowane wykresy z jakością nadającą się do publikacji. Dotyczy to także symboli i formuł matematycznych. Wiele uwagi poświęcono minimalizacji wyborów, jakie musi wykonać użytkownik, nadając formę wykresowi. Mimo istnienia ustawień domyślnych użytkownik ma możliwość pełnej kontroli wykresu.
Przykładowe skrypty.
Przykład 1..
Generowanie liczb losowych i wykreślenie histogramu
x &lt;- rnorm(3000)
histX &lt;- hist(x, breaks=50, plot=FALSE)
plot(histX, col="red")
Przykład 2..
Podstawowe statystyki – w trybie interakcyjnym obliczane są proste statystyki dla danych w wektorze x wygenerowanym w poprzednim przykładzie
&gt; summary(x)
 Min. 1st Qu. Median Mean 3rd Qu. Max.
-3.47300 -0.71500 -0.04161 -0.02642 0.63570 3.05000
Przykład 3..
Podstawowe operacje:
Przypisanie to codice_1. Wektor to codice_2. Większość operacji można wykonywać zarówno na skalarach jak i na wektorach – w tym drugim przypadku jeśli operacja nie ma sensu wektorowego jest wykonywana na wszystkich elementach wektora.
&gt; x &lt;- 2
&gt; x
[1] 2
&gt; y &lt;- c(1,7,10)
&gt; y
[1] 1 7 10
&gt; sin(y)
[1] 0.8414710 0.6569866 -0.5440211
&gt; 1:100
 [1] 1 2 3 4 5 6 7 8 9 10 11 12 13 14 15 16 17 18
 [19] 19 20 21 22 23 24 25 26 27 28 29 30 31 32 33 34 35 36
 [37] 37 38 39 40 41 42 43 44 45 46 47 48 49 50 51 52 53 54
 [55] 55 56 57 58 59 60 61 62 63 64 65 66 67 68 69 70 71 72
 [73] 73 74 75 76 77 78 79 80 81 82 83 84 85 86 87 88 89 90
 [91] 91 92 93 94 95 96 97 98 99 100
&gt; sin(1:100) + 3
 [1] 3.841471 3.909297 3.141120 2.243198 2.041076 2.720585 3.656987 3.989358
 [9] 3.412118 2.455979 2.000010 2.463427 3.420167 3.990607 3.650288 2.712097
 [17] 2.038603 2.249013 3.149877 3.912945 3.836656 2.991149 2.153780 2.094422
 [25] 2.867648 3.762558 3.956376 3.270906 2.336366 2.011968 2.595962 3.551427
 [33] 3.999912 3.529083 2.571817 2.008221 2.356462 3.296369 3.963795 3.745113
 [41] 2.841377 2.083478 2.168225 3.017702 3.850904 3.901788 3.123573 2.231745
 [49] 2.046247 2.737625 3.670229 3.986628 3.395925 2.441211 2.000245 2.478449
 [57] 3.436165 3.992873 3.636738 2.695189 2.033882 2.260819 3.167356 3.920026
 [65] 3.826829 2.973449 2.144480 2.102072 2.885215 3.773891 3.951055 3.253823
 [73] 2.323228 2.014854 2.612218 3.566108 3.999520 3.513978 2.555887 2.006111
 [81] 2.370112 3.313229 3.968364 3.733190 2.823924 2.076542 2.178182 3.035398
 [89] 3.860069 3.893997 3.105988 2.220534 2.051718 2.754748 3.683262 3.983588
 [97] 3.379608 2.426618 2.000793 2.493634
&gt; mean(sin(1:100) + 3)
[1] 2.998728
&gt; var(sqrt(80:1))
[1] 4.359722
Przykład 4..
Regresja liniowa:
Zmiennej x przypisujemy wartości 1,2..,10, natomiast zmiennej y wartości funkcji liniowej o współczynniku nachylenia 3 oraz stałej 5 plus błąd losowy o rozkładzie normalnym (średnia=0, odchylenie standardowe=1).
Komenda lm(y~x) dopasowuje do wygenerowanych danych model regresji liniowej.
&gt; x&lt;-c(1:10)
&gt; y&lt;-5+3*x+rnorm(10)
&gt; summary(lm(y~x))
lm(formula = y ~ x)
Residuals:
 Min 1Q Median 3Q Max
-2.2687 -0.6058 0.1234 0.8704 2.0585
Coefficients:
 Estimate Std. Error t value Pr(&gt;|t|)
(Intercept) 4.6991 0.9836 4.778 0.00139 **
x 3.0101 0.1585 18.989 6.12e-08 ***
Signif. codes: 0 `***' 0.001 `**' 0.01 `*' 0.05 `.' 0.1 ` ' 1
Residual standard error: 1.44 on 8 degrees of freedom
Multiple R-Squared: 0.9783, Adjusted R-squared: 0.9756
F-statistic: 360.6 on 1 and 8 DF, p-value: 6.121e-08
Przykład 5..
Regresja logistyczna:
Przykładowe dane:
y &lt;- c(5,8,15,25)
N &lt;- c(100,100,100,100)
x &lt;- factor(c(1:4))
Komenda glm(cbind(y,N-y)~x,family=binomial) dopasowuje do danych model regresji logistycznej.
Wynik estymacji (w kolumnie Estimate jest logarytm OR czyli ilorazu szans):
Call:
glm(formula = cbind(y, N - y) ~ x, family = binomial)
Deviance Residuals:
[1] 0 0 0 0
Coefficients:
 Estimate Std. Error z value Pr(&gt;|z|)
(Intercept) -2.9444 0.4588 -6.417 1.39e-10 ***
x2 0.5021 0.5886 0.853 0.393606
x3 1.2098 0.5375 2.251 0.024407 *
x4 1.8458 0.5137 3.593 0.000326 ***
Signif. codes: 0 `***' 0.001 `**' 0.01 `*' 0.05 `.' 0.1 ` ' 1
 Null deviance: 2.0424e+01 on 3 degrees of freedom
Residual deviance: -2.2871e-14 on 0 degrees of freedom
AIC: 24.455
Number of Fisher Scoring iterations: 3

</doc>
<doc id="556681" url="https://pl.wikipedia.org/wiki?curid=556681" title="Brøndby IF">
Brøndby IF

Brøndby IF (pełna nazwa:Brøndbyernes Idrætsforening) – duński klub piłkarski z siedzibą w mieście Brøndbyvester.
Historia.
Klub Brøndbyvernes Idrætsforening powstał w 1964 roku w wyniku fuzji zespołów "Brøndbyøster Idrætsforening" (założony w 1928) i "Brøndbyvester Idrætsforening" (założony w 1909). Przez dłuższy czas występował w niższych ligach duńskich. W 1974 wywałczył awans do 3. division, natomiast trzy lata później do 2. division.
W 1981 klub awansował do 1. division. W sezonach 1982 i 1983 zajął 4. miejsce w lidze. Jedną z gwiazd klubu w tamtym okresie był Michael Laudrup, który w wieku 18 lat zadebiutował w reprezentacji Danii. Stał się pierwszym zawodnikiem w historii zespołu, który wystąpił w kadrze narodowej. W 1985 Brøndby zdobywa pierwsze mistrzostwo Danii. Rok później debiutuje w rozgrywkach europejskich – w Pucharze Europy dochodzi do ćwierćfinału, przegrywając w nim z FC Porto. W rozgrywkach krajowych zespół odnosi kolejne sukcesy – w sezonach 1987, 1988, 1990 i 1991 zwycięża w Superligaen, natomiast w 1986 i 1989 zdobywa wicemistrzostwo Danii. W 1989 Brøndby po raz pierwszy wygrywa w Pucharze Danii (6:3 po dogrywce z Ikast FS), natomiast w sezonie 1990/1991 dochodzi do półfinału Pucharu UEFA, w którym przegrywa z AS Roma.
W 1993 i 1994 Brøndby zdobywa trzecie miejsce w lidze. Także w 1994 zespół wygrywa Puchar Danii, pokonując po rzutach karnych Næstved BK. W 1995 wywalczył wicemistrzostwo kraju oraz występował w Pucharze UEFA 1995/1996. W drugiej rundzie rozgrywek sensacyjnie wyeliminował Liverpool, jednak w 1/8 finału odpada po przegranym dwumeczu z AS Roma. W 1996 klub zdobywa szóste mistrzostwo kraju, później osiąga ćwierćfinał Pucharu UEFA 1996/1997. W nim przegrywa z hiszpańskim CD Tenerife. Następne lata przynoszą dalsze sukcesy w Superligaen – Brøndby zwycięża te rozgrywki w 1997, 1998, 2002 i 2005, zdobywa również sześć tytułów wicemistrza Danii (1999–2001, 2003, 2004, 2006), w 1998, 2003 i 2005 wygrywa w pucharze kraju, a w sezonie 1998/1999 występuje w fazie grupowej Ligi Mistrzów. W niej trafia na Bayern Monachium, FC Barcelonę oraz Manchester United. Mimo zwycięstwa 2:1 w pierwszym meczu z Bayernem, przegrywa m.in. spotkania z Manchestrem United 0:5 oraz 2:6, w związku z tym zajmuje ostatnią pozycję w grupie. W sezonie 2005/2006 klub awansował do fazy grupowej Pucharu UEFA. Zwyciężył z Maccabi Petach Tikwa i zremisował z RCD Espanyol, jednak przegrał z Lokomotiwem Moskwa i Palermo, przez co nie awansował do fazy pucharowej rozgrywek.
W sezonie 2006/2007 zespół zajął dopiero 6. miejsce w lidze, do zwycięskiego FC København stracił 27 punktów. W następnym sezonie, mimo ósmej pozycji w Superligaen, wywalczył szósty Puchar Danii w historii, pokonując w finale Esbjerg fB. W latach 2009–2011 Brøndby zdobywa 3. miejsce w ligowej tabeli. W sezonie 2012/2013 zmaga się z problemami finansowymi, oprócz tego po rundzie jesiennej zajmuje ostatnie miejsce w lidze. Ostatecznie klub broni się przed spadkiem oraz bankructwem. W następnym sezonie zespół wywalczył 4. pozycję w Superligaen, a w kolejnym trzecie miejsce.
W sezonach 2016/2017 i 2017/2018 Brøndby zdobywa wicemistrzostwo kraju. W 2018 drużyna po 10 latach przerwy wygrała Puchar Danii (po spotkaniu z Silkeborgiem zakończonym wynikiem 3:1). W sezonie 2020/2021 klub wywalczył mistrzostwo Danii po 16-letniej przerwie. Dzięki temu, mógł wystąpić po wieloletniej nieobecności w eliminacjach do Ligi Mistrzów. W 4. rundzie przegrał z Red Bullem Salzburg, jednak mimo tej porażki zakwalifikował się do fazy grupowej Ligi Europy. W niej trafił na Spartę Praga, Olympique Lyon i Rangers. Z wynikiem dwóch punktów zajął ostatnią pozycję.

</doc>
<doc id="556682" url="https://pl.wikipedia.org/wiki?curid=556682" title="Brondby IF">
Brondby IF



</doc>
<doc id="556683" url="https://pl.wikipedia.org/wiki?curid=556683" title="Bröndby IF">
Bröndby IF



</doc>
<doc id="556684" url="https://pl.wikipedia.org/wiki?curid=556684" title="Broendby IF">
Broendby IF



</doc>
<doc id="556685" url="https://pl.wikipedia.org/wiki?curid=556685" title="Avarin">
Avarin



</doc>
<doc id="556686" url="https://pl.wikipedia.org/wiki?curid=556686" title="Gloria Estefan">
Gloria Estefan

Gloria Estefan, właśc. Gloria María Milagrosa Fajardo (ur. 1 września 1957 w Hawanie) – kubańsko-amerykańska piosenkarka, autorka tekstów, kompozytorka, aktorka i businesswoman.
Kariera.
Gloria María Milagrosa Fajardo urodziła się 1 września 1957 w Hawanie, na Kubie. Wychowywała się jednak w Miami. Karierę rozpoczęła od występów w grupie Miami Sound Machine. Jednym z założycieli zespołu był Emilio Estefan, z którym Gloria wzięła ślub po czterech latach znajomości. Pod koniec lat 70. grupa wydała kilka hiszpańskojęzycznych płyt, z których każdy odniósł sukces wśród latynoskiej publiczności. Przełom nastąpił w 1984, gdy zespół wydał pierwszy anglojęzyczny singel pt. "Dr Beat". Chociaż piosenka nie odniosła większego sukcesu w USA, stała się przebojem w Europie. Płyta "Eyes Of Innocence" zyskała status złotej płyty i sprzedała się na całym świecie w ponad milionowym nakładzie.
W 1985 Miami Sound Machine opublikowała studyjną płytę "Primitive Love". Album, dzięki sukcesowi przebojowych singli ("Conga", "Bad Boy", "Words Get In The Way" i "Falling In Love") dostał potrójną platynę w Stanach Zjednoczonych. W 1987 zespół wydał płytę "Let It Loose", która sprzedana została w prawie 10 milionach egzemplarzy na całym świecie, lansując przeboje: "1,2,3...", "Rhythm Is Gonna Get You", "Anything For You" i "Can't Stay Away From You". W 1989 Gloria rozpoczęła solową karierę, ale muzycy z Miami Sound Machine nadal towarzyszyli jej w studio i na scenie. Debiutancki solowy album "Cuts Both Ways" sprzedany został się w ponad 10 milionach egzemplarzy i wylansował utwory: "Here We Are", "Don't Wanna Lose You", "Get On Your Feet" i "Oye Mi Canto". Za egzotyczny teledysk do piosenki "Oye Mi Canto" Estefan otrzymała nagrodę MTV Video Music Award.
Gloria wyruszyła w tym czasie w światową trasę koncertową, „Get On Your Feet World Tour”. Trasa ta została przerwana na skutek ciężkiego wypadku samochodowego, któremu uległa. Po rehabilitacji Estefan powróciła na listy przebojów w 1991 z albumem "Into the Light", zawierającym utwory: "Coming Out Of The Dark", "Live For Loving You" i "Seal Our Fate". Promocji płyty towarzyszyła światowa trasa koncertowa „Into the Light World Tour”. W jej trakcie Estefan wystąpiła na kilku kontynentach przed prawie 10 milionową publicznością. W 1992 Gloria wydała składankę "Greatest Hits". Album promowany przebojowymi premierowymi singlami: "Go Away", "I See Your Smile" i "Always Tomorrow" zyskał status multiplatyny, sprzedając się w ponad 10 milionach egzemplarzy na całym świecie.
W 1993 Estefan wydała dwie płyty: hiszpańskojęzyczną "Mi Tierra", za którą otrzymała nagrodę Grammy i którą sprzedano w ponad 8 milionach egzemplarzy, przy czym w samej Hiszpanii album kilkunastokrotnie zyskał status platynowej płyty, oraz świąteczną – "Christmas Through Your Eyes" (platynowa płyta w USA). W 1994 Gloria wydała album z coverami pt. "Hold Me Thrill Me Kiss Me". Zyskał on status multiplatynowej płyty i wylansował dwa przeboje: "Turn The Beat Around" i "Everlasting Love". W 1995 Estefan odniosła komercyjny i artystyczny sukces dzięki hiszpańskojęzycznemu wydawnictwu "Abriendo Puertas", za które otrzymała drugą nagrodę Grammy. W 1996 Estefan została poproszona o zaśpiewanie hymnu Letnich Igrzysk Olimpijskich w Atlancie. Wydana wkrótce płyta "Destiny" zdołała sprzedać się w kilku milionach kopii. W 1996 Estefan wyruszyła w kolejną światową trasę koncertową „Evolution World Tour”, która przyniosła wielomilionowe zyski. W 1998 artystka powróciła z dyskotekową płyta "Gloria!". Chociaż single "Heaven's What I Feel", "Oye" i "Don't Let This Moment End" nie odniosły zbyt dużego sukcesu, płyta zdołała sprzedać się w kilku milionach egzemplarzy (w Hiszpanii pięciokrotnie uzyskała status platynowej płyty).
W 2000 Estefan wydała trzeci studyjny, hiszpańskojęzyczny album pt. "Alma Caribena", za który otrzymała nagrodę Grammy. W 2001 Gloria opublikowała płytę "Greatest Hits Vol. 2". Album nie odniósł jednak spodziewanego sukcesu, a pochodzące z niego premierowe piosenki nie zdołały wysoko uplasować się na listach przebojów. W 2003 Gloria wydała album "Unwrapped". Album został dobrze przyjęty przez krytyków, jednak wysublimowane brzmienie albumu zniechęciło znaczną część fanów artystki. W 2004 Estefan wydała składankową płytę "Amor Y Suerte: Exitos Romanticos", zawierającą hiszpańskojęzyczne ballady z repertuaru piosenkarki. W 2006 Estefan wydała trzy kolejne kompilacje: "The Essential" (wydawnictwo dwupłytowe), "The Very Best Of" (która dotarła do TOP 40 w Wielkiej Brytanii) oraz "Oye Mi Canto" (zawierające hiszpańskojęzyczne przeboje artystki).
We wrześniu 2007 ukazał się w sprzedaży, kolejny hiszpańskojęzyczny, studyjny album Glorii Estefan pt. "90 Millas". Na płycie znalazły się utwory inspirowane tradycyjną muzyką kubańską. Na płycie gościnnie wystąpili m.in. Carlos Santana i José Feliciano. Pierwszy singel z płyty, pt. "No Llores" pojawił się w niektórych rozgłośniach radiowych już pod koniec czerwca. Artystka wzbudziła nim pewne kontrowersje. W jego nagraniu bowiem udział wziął słynny, latynoski gitarzysta, Santana, który znany jest ze swoich komunistycznych sympatii politycznych. Fakt ten wzbudził oburzenie wśród kubańskiej społeczności żyjącej w Stanach Zjednoczonych, która chciała nawet doprowadzić do bojkotu płyty "90 Millas". Sprawa jednak została rozwiązana dzięki oświadczeniu, które Gloria Estefan opublikowała w prasie, i w którym odcinała się od wszelkich pro-komunistycznych poglądów.
Życie prywatne.
Gloria jest żoną znanego producenta muzycznego Emilio Estefana. Emilio produkował albumy takich gwiazd jak: Jennifer Lopez, Shakira, Ricky Martin i wielu innych. Gloria i jej mąż są właścicielami sieci ekskluzywnych restauracji „Bongos”. Mają także swój własny hotel w Miami oraz studio nagraniowe. Według magazynu „Forbes” ich majątek szacuje się na ponad 200 milionów dolarów. Gloria ma dwójkę dzieci: syna – Nayiba oraz córkę – Emily. Razem z rodziną mieszka w ekskluzywnej rezydencji na Star Island w Miami.

</doc>
<doc id="556687" url="https://pl.wikipedia.org/wiki?curid=556687" title="Nautiloidea">
Nautiloidea



</doc>
<doc id="556688" url="https://pl.wikipedia.org/wiki?curid=556688" title="Łodzikowate">
Łodzikowate



</doc>
<doc id="556689" url="https://pl.wikipedia.org/wiki?curid=556689" title="Zwiezda (moduł stacji kosmicznej)">
Zwiezda (moduł stacji kosmicznej)

Zwiezda (ros. звезда - gwiazda) – moduł serwisowy Międzynarodowej Stacji Kosmicznej należący do rosyjskiej części stacji. Był to pierwszy w pełni rosyjski element stacji (drugi rosyjski moduł Zaria został sfinansowany przez NASA). Zaprojektowany i budowany początkowo jako DOS-8 – główny moduł planowanej stacji kosmicznej Mir-2, następcy rosyjskiej stacji Mir, a wcześniej jako zapasowy moduł bazowy Mira. Dlatego też Zwiezda jest bardzo podobna do głównego modułu stacji Mir (DOS-7). Budowa rozpoczęła się w połowie lat 80. Gdy Rosja włączyła się do projektu budowy Międzynarodowej Stacji Kosmicznej ISS, zrezygnowano ze stacji Mir-2, a zbudowany moduł nazwany Zwiezda stał się trzecim z głównych modułów ISS.
W Zwieździe znajdują się dwie kabiny dla załogi (z jednym oknem w każdej), lodówka, zamrażarka, toaleta, sprzęt komunikacyjny i nawigacyjny, wyposażenie do ćwiczeń gimnastycznych, system korekcji orbity wraz z zapasem paliwa oraz system do uzyskiwania tlenu z wody odpadowej. Posiada też trzy węzły cumownicze: osiowy tylny służy do połączeń ze statkami Sojuz-TM i Sojuz-TMA oraz transportowcami Progress-M, a także M1 oraz ATV; osiowy przedni do trwałego połączenia z modułem Zaria; dwa węzły umieszczone na górze i na dole w przedniej części, a przeznaczone do przyłączenia dalszych rosyjskich elementów ISS.
Zwiezda została wyniesiona na orbitę przy pomocy rakiety Proton-K 12 lipca 2000 r. o godzinie 04:56:36 UTC. Połączenie jej z ISS nastąpiło dwa tygodnie później – 26 lipca o godzinie 00:44:44 UTC.

</doc>
<doc id="556694" url="https://pl.wikipedia.org/wiki?curid=556694" title="FC København">
FC København

Football Club København – duński klub piłkarski z siedzibą w Kopenhadze, założony 1 lipca 1992. Czternastokrotny mistrz Danii, ośmiokrotny zdobywca pucharu Danii i trzykrotny zdobywca superpucharu Danii.
Historia.
Początki (1992–1994).
Klub FC København powstał w 1992 roku w wyniku fuzji "Kjøbenhavns Boldklub", założonego w 1878 roku oraz "Boldklubben 1903". Obydwa kluby miały już na swoim koncie wiele tytułów w lidze duńskiej. Na początku działalności zespół rozgrywał swoje spotkania na , od września 1992 zaczął występować na rozbudowanym w tym roku Parken. Na okres zimowy, w związku z przygotowywaniem murawy na Parken, powrócił na Østerbro Stadium, jednak na wiosnę 1993 ponownie rozgrywał spotkania na nowym stadionie.
Pierwszym trenerem zespołu został . W sezonie 1992/1993 klub dotarł do drugiej rundy Pucharu UEFA, w której przegrał z AJ Auxerre. Natomiast w pierwszym sezonie w Superligaen zapewnił sobie mistrzostwo Danii.
W sezonie 1993/1994 FC København grał w Lidze Mistrzów. W pierwszej rundzie pokonał Linfield, jednak w starciu z Milanem przegrał 0:6 na Parken (w dwumeczu 0:7) i odpadł z tych rozgrywek. W lidze duńskiej klub walczył o mistrzostwo z Silkeborgiem. W starciu bezpośrednim wygrał 4:1, ale ostatecznie zdobył 2. miejsce, przez porażkę w ostatniej kolejce z Odense Boldklub 2:3.
Okres wielu trenerów (1994–2001).
Na początku sezonu 1994/1995 nowym trenerem zespołu został , jednak po słabych wynikach w Superligaen (na osiem spotkań drużyna z Kopenhagi nie wygrała żadnego) został zwolniony. Jego miejsce zajął Benny Johansen. W Pucharze UEFA klub odpadł w pierwszej rundzie po porażce w dwumeczu 1:2 ze Slovanem Bratysława. W lidze zajął 6. miejsce, jednak w finale Pucharu Danii pokonał Akademisk BK 5:0. Było to premierowe zwycięstwo FC København w tych rozgrywkach.
Od sezonu 1995/1996 nowym szkoleniowcem klubu został . W pierwszej rundzie Pucharu Zdobywców Pucharów zespół przegrał z czeskim FC Hradec Králové, natomiast w Superligaen zajął 7. pozycję.
W sezonie 1996/1997 nastąpiła kolejna zmiana na stanowisku szkoleniowca – nowym trenerem został . Klub grał w rozgrywkach , w których zajął 2. miejsce w fazie grupowej. Zespół długo znajdował się na pozycjach dających spadek z ligi, ostatecznie zdobył 8. pozycję, która gwarantowała utrzymanie na kolejny sezon. W Pucharze Danii ponownie osiągnął finał, wygrywając w nim z Ikast FS 2:0.
W sezonie 1997/1998 po raz kolejny zmieniono trenera – Kima Brinka zastąpił Kent Karlsson. W Pucharze Zdobywców Pucharów FC København odpadł w 1/8 finału z Realem Betis, przegrywając 0:2 w Hiszpanii i remisując 1:1 na Parken. W Superligaen zajął 3. miejsce, przez przegrany mecz w ostatniej kolejce z Aalborg BK utracił pozycję drugą. W pucharze doszedł do finału, przegrywając w nim z Brøndby IF.
We wrześniu 1998 Kent Karlsson zrezygnował z funkcji trenera z powodów osobistych, nowym szkoleniowcem został ponownie Kim Brink, który miał poprowadzić zespół do końca tego roku. W Pucharze Zdobywców Pucharów klub wyeliminował Qarabağ Ağdam i Lewskiego Sofia, jednak odpadł w 1/8 finału przez porażkę u siebie 0:1 z Chelsea po golu Briana Laudrupa. Zimą ogłoszono transfer Laudrupa do FC København oraz nowego trenera – był nim . Pod jego wodzą drużyna rozegrała jeden mecz, na stanowisku trenera zastąpił go Brink. W lidze klub zajął 7. miejsce. Nie udało się również utrzymać w zespole Briana Laudrupa.
Sezon 1999/2000 również nie był udany dla zespołu. W odpadł w drugiej rundzie po porażce 0:3 u siebie z Polonią Warszawa. W Superligaen zajął 8. pozycję, tracąc 12 punktów do mistrzowskiego Herfølge BK.
W sezonie 2000/2001 nowym trenerem został Roy Hodgson. W lidze po połowie sezonu zespół zajmował 5. miejsce. Wiosną klub nie przegrał ani jednego spotkania, dzięki temu w przedostatnim meczu rozgrywek zapewnił sobie drugie w historii mistrzostwo Danii.
Na początku sezonu 2001/2002 Hodgson został trenerem Udinese, w związku z jego odejściem, na stanowisko szkoleniowca powrócił Kent Karlsson. W sierpniu 2001 zrezygnował on z tej funkcji z powodów osobistych. W międzyczasie klub walczył o awans do fazy grupowej Ligi Mistrzów, jednak w trzeciej rundzie eliminacji przegrał z Lazio.
Hans Backe (2001–2005).
17 września 2001 na stanowisko trenera FC København został wybrany Hans Backe. Mimo porażki z Lazio, zespół dalej rywalizował w europejskich pucharach. W Pucharze UEFA pokonał Obilić Belgrad i AFC Ajax, jednak w trzeciej rundzie rozgrywek dwukrotnie poniósł porażkę 0:1 z Borussią Dortmund. W Superligaen jesienią tracił 10 punktów do prowadzącego Brøndby, natomiast w rundzie wiosennej ponownie nie przegrał żadnego spotkania. W przedostatniej kolejce zremisował 1:1 w derbach Kopenhagi, w związku z tym przegrał tytuł mistrzowski z lokalnym rywalem, zdobywając na koniec sezonu 2. miejsce. W finale Pucharu Danii klub doznał porażki z Odense Boldklub.
W sezonie 2002/2003 w Pucharze UEFA zespół został wyeliminowany we wczesnej fazie rozgrywek przez Djurgårdens IF. Natomiast w lidze po rundzie jesiennej prowadził z 9 punktami przewagi nad rywalami. Po kilku gorszych występach klub stracił swoją przewagę. W starciu z Brøndby w przedostatniej kolejce odniósł zwycięstwo 1:0 po bramce Hjalte Nørregaarda. Dzięki tej wygranej zapewnił sobie trzecie w historii mistrzostwo Danii.
Sezon 2003/2004 również nie przyniósł sukcesu w europejskich pucharach. W eliminacjach do Ligi Mistrzów zespół odpadł po starciu ze szkockim Rangers, natomiast w Pucharze UEFA przegrał dwumecz w drugiej rundzie z RCD Mallorca. Po rundzie jesiennej w lidze tracił 7 punktów do Brøndby. Na wiosnę nadrobił stratę do lokalnego rywala, w ostatniej kolejce pokonał 4:2 FC Nordsjælland, dzięki temu zwycięstwu obronił tytuł mistrzowski. W finale Pucharu Danii zwyciężył 1:0 nad Aalborgiem. Był to pierwszy w historii klubu dublet w rozgrywkach krajowych.
Początek sezonu 2004/2005 był dla klubu z Kopenhagi nieudany. W drugiej rundzie eliminacji Ligi Mistrzów przegrał dwumecz ze słoweńskim ND Gorica, w tym spotkanie na Parken 0:5. W Superligaen przed rundą wiosenną tracił do lidera 16 punktów, po lepszym okresie gry (strata została nadrobiona do 4 punktów) zespół ponownie zaczął grać gorzej – w ostatnich ośmiu spotkaniach sezonu odniósł dwa zwycięstwa, w związku z tym zajął 2. miejsce w końcowej klasyfikacji.
W sezonie 2005/2006 w Superligaen zespół przegrał na jesień jedno spotkanie. W pierwszej rundzie Pucharu UEFA klub zremisował w Niemczech z Hamburger SV 1:1, jednak na Parken przegrał 0:1. Porażka oznaczała wyeliminowanie z rozgrywek. Pod koniec 2005 Hans Backe postanowił przejść na emeryturę.
Ståle Solbakken (2006–2011).
1 stycznia 2006 nowym trenerem zespołu został Ståle Solbakken. Na wiosnę w lidze klub ponownie rywalizował o tytuł mistrzowski z Brøndby, ostatecznie zwyciężył rozgrywki z 6-punktową przewagą nad lokalnym rywalem. Był to piąty w historii klubu triumf w Superligaen.
W sezonie 2006/2007 drużynę wzmocnił Jesper Grønkjær. W europejskich pucharach klub po raz pierwszy w historii wywalczył awans do fazy grupowej Ligi Mistrzów. W niej trafił na Manchester United, Celtic i Benficę. Zajął w niej 4. miejsce z 7 punktami. W lidze zespół ponownie wywalczył mistrzostwo Danii, natomiast w finale pucharu przegrał 1:2 z Odense Boldklub.
W sezonie 2007/2008 zespół przystępował do eliminacji Ligi Mistrzów. W drugiej rundzie wyeliminował Beitar Jerozolima, jednak po starciu z Benficą odpadł z rozgrywek. Ostatecznie zakwalifikował się do fazy grupowej Pucharu UEFA. W niej zajął 4. miejsce. Po rundzie jesiennej w Superligaen klub tracił 2 punkty do prowadzącego Aalborgu, jednak gorsze wyniki wiosną spowodowały zdobycie 3. miejsca na koniec sezonu.
W eliminacjach do Pucharu UEFA w sezonie 2008/2009 zespół pokonał Cliftonville, Lillestrøm SK oraz FK Moskwa. W fazie grupowej zajął 3. miejsce, dzięki czemu uzyskał awans do 1/16 finału. W tej rundzie rozgrywek mierzył się z Manchesterem City, z którym przegrał 3:4 w dwumeczu. Po rundzie jesiennej w lidze tracił 2 punkty do Brøndby, jednak w pierwszym meczu na wiosnę zwyciężył w derbach Kopenhagi 1:0. W kolejnym starciu tych drużyn FC København ponownie pokonał lokalnego rywala, tym razem 4:0. Po wygranej 1:0 z Esbjergiem klub zapewnił sobie siódme mistrzostwo kraju. W finale Pucharu Danii zmierzył się z Aalborgiem, z którym wygrał 1:0.
Sezon 2009/2010 w rozgrywkach europejskich FC København rozpoczął od eliminacji do Ligi Mistrzów. W drugiej rundzie pokonał Mogren Budva, następnie Stabæk Fotball, jednak w ostatnim dwumeczu eliminacyjnym przegrał z cypryjskim klubem APOEL FC. W fazie grupowej Ligi Europy zespół zajął drugą pozycję, w 1/16 finału został pokonany przez Olympique Marsylia. Natomiast w lidze ponownie zdobył mistrzostwo Danii.
W sezonie 2010/2011 klub ponownie walczył o awans do fazy grupowej Ligi Mistrzów. W trzeciej rundzie wyeliminował BATE Borysów, natomiast w następnej pokonał Rosenborg BK. W grupie trafił na FC Barcelonę, Panathinaikos oraz Rubin Kazań. Zajął w niej drugie miejsce. Rywalem zespołu z Kopenhagi w 1/8 finału była Chelsea, z którą przegrał 0:2 w dwumeczu. W Superligaen na jesień FC København nie przegrał żadnego spotkania. Wiosną już na siedem kolejek przed końcem rozgrywek zapewnił dziewiąte w historii mistrzostwo Danii, natomiast Dame N’Doye z wynikiem 25 bramek został królem strzelców ligi.
Roland Nilsson, Carsten Vagn Jensen i Ariël Jacobs (2011–2013).
Po udanym sezonie 2010/2011 z klubu odeszło kilku zawodników: Zdeněk Pospěch, Oscar Wendt, William Kvist oraz Mikael Antonsson. Zespół opuścił również trener Ståle Solbakken. Jego następcą został Roland Nilsson. W eliminacjach do Ligi Mistrzów odpadł w ostatniej rundzie po starciu z Viktorią Pilzno. Po przegranym dwumeczu przystąpił do fazy grupowej Ligi Europy, w której zajął 3. miejsce. Po rundzie jesiennej w lidze drużyna miała cztery punkty przewagi nad FC Nordsjælland. Na wiosnę podjęto decyzję o zmianie szkoleniowca zespołu – Rolanda Nilssona zastąpił . Po ligowej porażce z Nordsjælland klub zdobył dwa punkty w trzech ostatnich meczach, w związku z tym na koniec rozgrywek zajął 2. miejsce. Natomiast w finale Pucharu Danii zwyciężył 1:0 nad AC Horsens po bramce Claudemira.
W sezonie 2012/2013 nowym trenerem zespołu został Ariël Jacobs. W trzeciej rundzie eliminacji do Ligi Mistrzów klub wyeliminował Club Brugge (3:2), jednak w następnym dwumeczu przegrał z Lille. W fazie grupowej Ligi Europy trafił na VfB Stuttgart, Steauę Bukareszt oraz Molde. Zdobył w niej 8 punktów, co dało trzecią pozycję i brak awansu do fazy pucharowej rozgrywek. Na koniec sezonu w Superligaen zespół z Kopenhagi uzyskał 65 punktów i po raz dziesiąty w historii wygrał ligę duńską.
Na początku sezonu 2013/2014 klub zanotował w lidze trzy porażki i dwa remisy. Słabe wyniki zespołu spowodowały zwolnienie Ariëla Jacobsa.
Powrót Solbakkena (2013–2020).
Nowym trenerem zespołu w sierpniu 2013 został ponownie Ståle Solbakken. Pod jego wodzą drużyna przegrała w rundzie jesiennej jedno spotkanie, dzięki temu na jej koniec traciła 6 punktów do prowadzącego FC Midtjylland. Na wiosnę zespół stracił szansę na obronę tytułu mistrzowskiego. W trzech ostatnich meczach sezonu zdobył komplet punktów, co pozwoliło na zajęcie drugiego miejsca w końcowej tabeli. Natomiast w fazie grupowej Ligi Mistrzów uzyskał czwartą pozycję, a w finale pucharu przegrał 4:2 z Aalborgiem.
W eliminacjach do Ligi Mistrzów w sezonie 2014/2015 FC København przegrał w czwartej rundzie dwumecz z Bayerem Leverkusen. W fazie grupowej Ligi Europy zajął 4. miejsce. W lidze ponownie zdobył wicemistrzostwo Danii, tracąc 4 punkty do Midtjylland. W meczu finałowym Pucharu Danii zmierzył się z FC Vestsjælland, z którym wygrał 2:3 po dogrywce.
W sezonie 2015/2016 zespół przegrał w trzeciej rundzie eliminacji do Ligi Europy z czeskim FK Jablonec. Porażka oznaczała pierwszy od 2006 brak udziału klubu w fazie grupowej rozgrywek europejskich. Po rundzie jesiennej w Superligaen miał przewagę 4 punktów nad drugim Aalborgiem. Na wiosnę przegrał jedno spotkanie, dzięki temu zdobył kolejne mistrzostwo kraju. W finale pucharu zwyciężył 2:1 w pojedynku z Aarhus GF.
W sezonie 2016/2017 w czwartej rundzie eliminacji do Ligi Mistrzów klub wyeliminował APOEL. W grupie zajął trzecią pozycję, co pozwoliło zespołowi na udział w 1/16 finału Ligi Europy. W tej fazie rozgrywek pokonał Łudogorec Razgrad. Kolejnym rywalem był holenderski Ajax, z którym zespół z Kopenhagi przegrał dwumecz 2:3. W pucharze po raz kolejny doszedł do finału, w którym zwyciężył 3:1 nad Brøndby. W lidze duńskiej klub przegrał dwa spotkania i z wynikiem 84 punktów zapewnił sobie dwunaste mistrzostwo kraju.
W eliminacjach do Ligi Mistrzów w sezonie 2017/2018 FC København został wyeliminowany przez Qarabağ. W fazie grupowej Ligi Europy zajął 2. miejsce, jednak w 1/16 finału przegrał dwumecz z Atlético Madryt. W lidze klub uzyskał czwartą pozycję, tracąc ponad 20 punktów do pierwszego Midtjylland i drugiego Brøndby. Po raz pierwszy od 2000 zespół nie znalazł się na pozycji medalowej w rozgrywkach Superligaen.
W sezonie 2018/2019 w ostatniej rundzie eliminacji do Ligi Europy zespół pokonał włoską Atalantę po rzutach karnych. W grupie zajął 4. pozycję. W lidze tytuł króla strzelców zdobył Robert Skov z wynikiem 29 bramek, pobijając rekord strzelonych goli w jednym sezonie rozgrywek Superligaen, natomiast zespół w końcowej tabeli zajął 1. miejsce, zapewniając sobie mistrzostwo kraju.
W trzeciej rundzie eliminacji do Ligi Mistrzów w sezonie 2019/2020 zespół trafił na serbski klub FK Crvena zvezda. Awans do dalszej fazy rozgrywek wywalczył zespół z Belgradu, eliminując FC København po rzutach karnych. W dwumeczu o fazę grupową Ligi Europy klub z Kopenhagi pokonał łotewski zespół Riga FC. W grupie zajął 2. miejsce. W 1/16 finału wyeliminował Celtic, natomiast w następnej rundzie İstanbul Başakşehir. W ćwierćfinale klub przegrał z Manchesterem United. W Superligaen zajął na koniec sezonu 2. pozycję, tracąc 14 punktów do mistrzowskiego Midtjylland.
W sezonie 2020/2021 zespół występował w eliminacjach do Ligi Europy. W drugiej i trzeciej rundzie wyeliminował IFK Göteborg oraz Piast Gliwice, natomiast w czwartej przegrał 0:1 z HNK Rijeka. Klub również słabo rozpoczął rozgrywki Superligaen. 10 października 2020 Ståle Solbakken przestał być trenerem FC København.
Jess Thorup (2020–2022).
2 listopada 2020 nowym szkoleniowcem zespołu został Jess Thorup. Po rundzie jesiennej ligi duńskiej zespół zajmował 6. miejsce z 7 punktami straty do Midtjylland. Na koniec sezonu zdobył 3. pozycję, ze stratą 6 punktów do mistrzowskiego Brøndby.
W sezonie 2021/2022 klub występował w eliminacjach do Ligi Konferencji Europy. W 2. rundzie wyeliminował Tarpieda-BiełAZ Żodzino, w trzeciej Łokomotiw Płowdiw, a w czwartej Sivasspor. W fazie grupowej trafił na gibraltarski Lincoln, PAOK FC oraz Slovan Bratysława. Zajął w niej 1. pozycję, co dało zespołowi bezpośredni awans do 1/8 finału rozgrywek, gdzie rywalem był PSV Eindhoven. W Holandii FC København zremisował 4:4, jednak na Parken przegrał 0:4, w związku z tym odpadł z europejskich pucharów. W lidze klub po raz czternasty w historii zdobył mistrzostwo Danii. Zapewnił pierwszą pozycję dzięki zwycięstwu w ostatniej kolejce rozgrywek z Aalborgiem (3:0).
W sezonie 2022/2023 FC København walczył o awans do fazy grupowej Ligi Mistrzów. W 4. rundzie eliminacji pokonał w dwumeczu turecki Trabzonspor 2:1. W grupie trafił na Manchester City, Borussię Dortmund oraz Sevillę. Mimo sukcesu w europejskich pucharach, drużyna notowała słabe występy w lidze, w związku z tym Jess Thorup został zwolniony z funkcji trenera zespołu.
Skład w sezonie 2022/2023.
" Stan na 25 września 2022"
Dotychczasowi trenerzy.
° – trener tymczasowy

</doc>
<doc id="556701" url="https://pl.wikipedia.org/wiki?curid=556701" title="Wielka Polana Małołącka">
Wielka Polana Małołącka

Wielka Polana Małołącka – polana reglowa znajdująca się w Dolinie Małej Łąki w Tatrach Zachodnich. Położona jest na wysokości 1170–1200 m n.p.m.
Powstała na terenie dawnego jeziora polodowcowego, które z czasem zostało zapełnione osadami denudacyjnymi zniesionymi z gór przez spływające wody. Można znaleźć jeszcze po wschodniej stronie polany dobrze zachowane moreny boczne. Jezioro było dość głębokie, gdyż jego denne osady mają miąższość ok. 65 m.
Polana posiada żyzną, jak na tatrzańskie warunki glebę. Wchodziła w skład Hali Mała Łąka. Górale otrzymali ją do wypasu w 1593 r. od Jana Pieniążka. Polana była koszona, a obrzeża były wypasane do lat 1961–1964, kiedy to TPN wykupił lub przejął poprzez wywłaszczenia polanę od górali. Na polanie stało wówczas kilkanaście szałasów. Wodę niezbędna dla trzód i pasterzy zapewniało jedyne w okolicy źródło znajdujące się ponad południowo-wschodnim końcem polany w tzw. Stawkach. Nadmierny wypas owiec doprowadził do erozji stromych stoków Skoruśniaka i Grzybowca oraz znacznego zniszczenia roślinności alpejskiej. W 1955 r. polana miała powierzchnię ok. 28 ha, ale w 2004 w wyniku zarośnięcia jej powierzchnia zmniejszyła się o ok. 49% i nadal zmniejsza się w wyniku zarastania lasem.
Z polany rozciągają się interesujące widoki na Giewont, Mały Giewont i urwisko Wielkiej Turni.

</doc>
<doc id="556705" url="https://pl.wikipedia.org/wiki?curid=556705" title="Perły słodkowodne">
Perły słodkowodne

Perły słodkowodne – naturalne perły słodkowodne powstają w małżach słodkowodnych, głównie z rodzajów "Margaritifera", "Unio" (pot. skójka) i "Anodonta" (szczeżuja), żyjących w rzekach różnych krajów półkuli północnej o umiarkowanym klimacie.
Znaczenie gemmologiczne pereł słodkowodnych jest niewielkie. W średniowieczu, w Europie połów pereł był absolutnym przywilejem książęcym. Złowione perły musiały zostać dostarczone danemu władcy. Poławianie pereł w rzekach nie ma dziś znaczenia gospodarczego. Wskutek zanieczyszczenia wód populacje słodkowodnych małży, które wytwarzały perły o wartości jubilerskiej, w dużym stopniu wyginęły. W niektórych rzekach ich populacja częściowo się zregenerowała wskutek polepszenia jakości wód, lecz dalsza ich egzystencja nadal jest zagrożona (zbyt duża zawartość azotanów w wodzie). W krajach skandynawskich i Europie środkowej perłoródki rzeczne są pod ochroną, a połów pereł jest zakazany.
Miejsca występowania pereł słodkowodnych.
Austria, Francja, Polska – w przeszłości perłoródki rzeczne, które wytwarzały najcenniejsze perły słodkowodne, występowały w niektórych rzekach Dolnego Śląska (Kwisa, Nysa Kłodzka, Nysa Łużycka, Bóbr), ale wyginęły tam. Także Niemcy (Saksonia, Bawaria), Wielka Brytania – okolice Liverpoolu (rzeka Conway) tu w XVII w. wydobyto wspaniałą "perłę z Conway", strumienie Szkocji, Czechy, rzeki północnej Rosji – od 1721 r. według rozporządzenia carskiego pereł nie mogły poławiać osoby prywatne; później zakaz cofnięto, pod warunkiem oddawania dużych i pięknych pereł skarbowi państwa. Ponowną kontrolę państwową wprowadziła Katarzyna II. Rabunkowe połowy doprowadziły do wyniszczenia słodkowodnych małży, które wytwarzały perły. 
Główne miejsca pozyskiwania pereł: 
Chiny – prowincja Hoppo, Japonia, Mongolia, Kanada, USA – stany: Ohio, Arkansas, Iowa, Kolorado, Tennessee. Z górnego biegu Missisipi pochodzą piękne "perły Wisconsin" o różnobarwnych odcieniach.
Hodowane perły słodkowodne.
Od lat 50. XX wieku w jeziorze Biwa (jap. "Biwa–ko") na północ od Kioto, na wyspie Honsiu (Japonia) istnieje hodowla pereł słodkowodnych. Od początku lat 70. również w Chinach hoduje się perły słodkowodne.
Metody stosowane w hodowli:
Małżom słodkowodnym ("Hyriopsis schlegeli") wszczepia się tu kawałki nabłonka o wymiarach 4x4 mm, zwykle bez twardego jądra. Ponieważ małże tego gatunku są szczególnie duże (20 x 11 cm), do każdej połówki muszli można wykonać do 10 wszczepień, a niekiedy dodatkowo jeszcze jedno z jądrem z masy perłowej. W każdym miejscu operacji tworzy się woreczek perłowy z perłą. Po 2 latach perły mają już 6 mm, lecz rzadko są okrągłe. Stąd też wyjmuje się z małża, owija nowym nabłonkiem i wszczepia do tego samego lub innego małża w celu poprawienia kształtu. Hodowane perły Biwa-ko osiągają ostatecznie 12 mm średnicy. Kształty rzeczywiście okrągłe należą do rzadkości. Długość życia małża słodkowodnego wynosi 13 lat, lecz po zabiegu operacyjnym tylko przez 3 lata produkuje on macicę perłową. Wiele małżów nadaje się do trzykrotnego wykorzystania. Hodowla odbywa się tak jak w przypadku małżów morskich, w klatkach na głębokości 1–2 m w wodzie. Wskaźnik powodzenia wynosi około 60% i jest znacznie wyższy niż w wodzie słonej.

</doc>
<doc id="556708" url="https://pl.wikipedia.org/wiki?curid=556708" title="Joachim Löw">
Joachim Löw

Joachim „Jogi” Löw (ur. 3 lutego 1960 w Schönau im Schwarzwald) – niemiecki trener piłkarski i piłkarz.
Kariera zawodnicza.
Joachim Löw profesjonalną karierę piłkarską rozpoczął w 1978 roku w występującym wówczas w 2. Bundeslidze SC Freiburg. Następnie w 1980 roku przeszedł do VfB Stuttgart, w barwach którego zadebiutował w Bundeslidze dnia 7 lutego 1981 roku w przegranym meczu wyjazdowym swojego zespołu z FC Köln (1:3). Zespół sezon 1980/1981 zakończył rozgrywki na 3. miejscu, jednak Löw nie zdołał przebić się do podstawowego składu zespołu (wystąpił w zaledwie czterech meczach) i po sezonie opuścił klub.
Następnym klubem w karierze Löwa był Eintracht Frankfurt, gdzie w sezonie 1981/1982 odegrał większą rolę, niż w VfB Stuttgart (24 mecze, 5 goli). Po sezonie wrócił do SC Freiburg, gdzie w latach 1982–1984 rozegrał w 2. Bundeslidze rozegrał 65 meczów i strzelił 25 goli. Potem wrócił do Bundesligi, tym razem reprezentując barwy Karlsruher SC, gdzie rozegrał 24 mecze i strzelił 2 bramki, nie uchronił wraz z kolegami klubu przed spadkiem z ligi i sezon 1984/1985 klub zakończył na przedostatnim 17. miejscu. Następnie ponownie wrócił do SC Freiburg, gdzie występował do 1989 roku (116 meczów i 38 bramek). Łącznie w Bundeslidze rozegrał 52 mecze i strzelił 7 goli, a w 2. Bundeslidze zagrał w 252 meczach, strzelając w nich 81 goli.
Potem Löw wyjechał do Szwajcarii w celu kontynuowania kariery piłkarskiej. Reprezentował tam kluby: FC Schaffhausen (1989–1992), FC Winterthur (1992–1994) i FC Frauenfeld (1994–1995), gdzie zakończył piłkarską karierę.
Kariera reprezentacyjna.
Joachim Löw w latach 1979–1980 rozegrał 4 mecze w reprezentacji Niemiec U-21. W seniorskiej reprezentacji Niemiec nigdy nie zagrał.
Kariera trenerska.
Pracę trenerską rozpoczął jeszcze jako zawodnik, będąc m.in. grającym trenerem FC Frauenfeld. Od lipca 1995 był asystentem pierwszego trenera VfB Stuttgart Rolfa Fringera, którego zastąpił w sierpniu 1996, początkowo jako trener tymczasowy. Pozostał trenerem zespołu ze Stuttgartu do końca sezonu 1997/1998, zdobywając w 1997 Puchar Niemiec, a rok później doprowadzając drużynę do finału Pucharu Zdobywców Pucharów. Później był trenerem Fenerbahçe, Karlsruher SC, tureckiego Adanaspor, FC Tirol Innsbruck (mistrzostwo Austrii 2002), Austrii Wiedeń. W sierpniu 2004 został asystentem nowego selekcjonera reprezentacji Niemiec Jürgena Klinsmanna.
Po Mundialu 2006, na którym Niemcy zajęli 3. miejsce, Klinsmann złożył rezygnację, a niemiecka federacja mianowała jego następcą Joachima Löwa. Objął on funkcję 1 sierpnia 2006. Jego największym sukcesem trenerskim jest doprowadzenie reprezentacji Niemiec do złotego medalu na Mistrzostwach Świata w Brazylii w 2014 roku, srebrnego medalu Mistrzostw Europy w 2008 roku i brązowego Mistrzostw Świata w RPA 2010 wygraną z Urugwajem 3:2. Na Euro 2012 Niemcy wygrali grupę B pokonując Portugalię 1:0, Holandię 2:1 i Danię 2:1. W ćwierćfinale pokonali Greków 4:2. Faworyzowani Niemcy przegrali w półfinale z Włochami 1:2. Dwie bramki dla Włochów zdobył Mario Balotelli, a dla Niemców z rzutu karnego Mesut Özil. Na Mistrzostwach Świata w 2014 jego reprezentacja trafiła do grupy z Portugalią, Ghaną i USA. Niemcy zdobyli w grupie 7 punktów po zwycięstwach z Portugalią i USA (4:0 i 2:1) i remisie z Ghaną 2:2. W 1/8 finału pokonali po dogrywce Algierię 2:1, w ćwierćfinale ograli Francję 1:0. W półfinale rozgromili reprezentację Brazylii 7:1. W meczu finałowym reprezentacja Niemiec pokonała Argentynę 1:0 po dogrywce. Bramkę dla swojej drużyny w 113 minucie zdobył Mario Götze.
9 marca 2021 ogłosił, że po Euro 2020 zakończy pracę z reprezentacją.
Statystyki trenerskie.
"Aktualne na czerwiec 2021."

</doc>
<doc id="556709" url="https://pl.wikipedia.org/wiki?curid=556709" title="Palma w Warszawie">
Palma w Warszawie



</doc>
<doc id="556710" url="https://pl.wikipedia.org/wiki?curid=556710" title="Zamek w Bonaguil">
Zamek w Bonaguil

Zamek w Bonaguil (fr. "Château de Bonaguil") – największy zamek końca średniowiecza. Znajduje się w południowej Francji w pobliżu miejscowości Monflanquin.
Budowę zamku zaczęto jeszcze przed XIII wiekiem, bo w pomiędzy 1259 a 1271. Pierwszy raz pojawił się w dokumencie dla króla Francji Filipa III Śmiałego właśnie w 1271. Następnie zamek był rozbudowywany

</doc>
<doc id="556712" url="https://pl.wikipedia.org/wiki?curid=556712" title="Ethan Hawke">
Ethan Hawke

Ethan Green Hawke (ur. 6 listopada 1970 w Austin) – amerykański aktor, scenarzysta i reżyser filmowy.
Życiorys.
Wczesne lata.
Urodził się w Austin w Teksasie jako syn Leslie (z domu Green), pracownicy organizacji charytatywnej, i Jamesa Hawke’a, aktuariusza ubezpieczeń. Jego rodzice poznali się w High School w Fort Worth w Teksasie, kiedy jego matka była 17-latką. Hawke urodził się rok później, w momencie jego narodzin rodzice byli studentami University of Texas at Austin, a później rozwiedli się (1974). Jego matka uczęszczała na nabożeństwa do kościoła episkopalnego, a jego ojciec był baptystą.
Po separacji jego rodziców, był wychowywany przez matkę. Kilka razy z matką zmieniał miejsce zamieszkania, zanim osiedlił się w Nowym Jorku, gdzie uczęszczał do Packer Collegiate Institute w Brooklyn Heights. Kiedy miał 10 lat, jego matka ponownie wyszła za mąż, a rodzina przeniosła się do West Windsor Township, w New Jersey, gdzie Hawke uczęszczał do West Windsor–Plainsboro High School South, później przeniósł się do Hun School of Princeton, szkoły średniej z internatem, którą ukończył w 1988.
W liceum Hawke pragnął zostać pisarzem, ale zainteresował się aktorstwem. W wieku 13 lat zadebiutował w szkolnej produkcji George’a Bernarda Shawa "Święta Joanna" ("Saint Joan"), a także występował w musicalu "Spotkamy się w St. Louis" i "Cieszmy się życiem". Uczył się aktorstwa w McCarter Theatre na kampusie Princeton, a po ukończeniu liceum studiował aktorstwo w Carnegie Mellon University w Pittsburgu.
Kariera.
Zadebiutował na dużym ekranie w wieku 14 lat rolą nastoletniego Bena Crandalla, który marzy o locie w kosmos, w komedii przygodowej Joego Dantego "Odkrywcy" ("Explorers", 1985) z Riverem Phoenixem i Amandą Peterson. Aktorstwa uczył się w British Theatre Association w Anglii oraz na Carnegie Mellon University w Pittsburghu. Do kina powrócił w roli Todda Andersona, studenta Akademii Weltona, elitarnej szkole średniej o 
wielkich osiągnięciach w dramacie Petera Weira "Stowarzyszenie Umarłych Poetów" ("Dead Poets Society", 1989) u boku Robina Williamsa. Film zdobył nagrodę BAFTA i był nominowany do Nagrody Akademii Filmowej w kategorii „Najlepszy film”. W komediodramacie "Tato" ("Dad", 1989) wystąpił jako Billy, syn Teda Dansona i wnuk Jacka Lemmona.
Na początku lat 90. grał w wielu filmach, w tym w adaptacji powieści Jacka Londona "Biały kieł" ("White Fang", 1991) w reżyserii Randala Kleisera jako Jack Conroy, łowca złota z Jukon, który zaprzyjaźnia się z wilczakiem (granym przez Jeda). Wcielił się w postać Fernanda Parrado w ekranizacji powieści Piersa Paula Reada "Alive, dramat w Andach" ("Alive", 1993), dramacie katastroficznym opartym na prawdziwym zdarzeniu, katastrofie lotu Fuerza Aérea Uruguaya 571 z 1972 roku.
W 1994 wyreżyserował teledysk do piosenki Lisy Loeb „Stay (I Missed You)”. Swą kolejną ważną rolą Troya Dyera, próżniaka, który drwi z ambicji swojego miłosnego zainteresowania (Winona Ryder) w słodko-gorzkim obrazie generacji X Bena Stillera "Orbitowanie bez cukru" ("Reality Bites", 1994) potwierdził swój status jednego z najciekawszych aktorów młodego pokolenia. Na planie melodramatu "Przed wschodem słońca" ("Before Sunrise", 1995) po raz pierwszy spotkał się z reżyserem Richardem Linklaterem. Film ten dał początek przyjaźni aktora i reżysera oraz jednej z najciekawszych trylogii w historii kina. Opierające się wyłącznie na rozmowie dwójki bohaterów - granych przez Hawke’a oraz Julie Delpy, reprezentujących skrajnie różne światopoglądy Jessego i Céline - dzieło spotkało się ze wspaniałym przyjęciem, którego ukoronowaniem była nagroda Srebrnego Niedźwiedzia dla najlepszego reżysera dla Linklatera podczas 45. festiwalu w Berlinie.
Przez kolejne lata Hawke brał udział w projektach artystycznych i komercyjnych, w tym w filmie science-fiction Andrew Niccola "Gattaca – szok przyszłości" (1997) z Umą Thruman czy w nieudanych, uwspółcześnionych adaptacjach znanych dzieł literackich - "Wielkich nadziejach" (1998) Alfonso Cuarona z Gwyneth Paltrow i Robertem De Niro czy "Hamlecie" (2000) w tytułowej roli. Wspólnie z Julie Delpy powtórzył role Jessego i Céline w animacji dla dorosłych "Życie świadome" ("Waking Life", 2001) autorstwa Linklatera.
W 2001 został nominowany do Oscara za drugoplanową kreację Jake’a Hoyta, młodego policjanta, który marzy o karierze detektywa do spraw narkotyków w Los Angeles, w filmie sensacyjnym Antoine’a Fuqui "Dzień próby" ("Training Day", 2001). Kolejną nominację zdobył, wspólnie z Richardem Linklaterem i Julie Delpy, za scenariusz "Przed zachodem słońca", kontynuacji "Przed wschodem słońca" (1995).
Wyreżyserował "Chelsea Walls", jest także autorem dwóch powieści: „Ash Wednesday” i „The hottest state”.
Od 27 grudnia 2018 do 17 marca 2019 na Broadwayu zagrał postać Lee w sztuce Sama Sheparda "True West", uhonorowanej nagrodą Pulitzera w dziedzinie dramatu.
Życie prywatne.
1 maja 1998 poślubił aktorkę Umę Thurman, którą poznał na planie filmu "Gattaca – szok przyszłości" (1996). Mają dwójkę dzieci: córkę Mayę (ur. 1998) i syna Levona (ur. 2002). Jednak w roku 2003 doszło do separacji. Rozwód został sfinalizowany w sierpniu 2005 roku.
Hawke ożenił się po raz drugi w czerwcu 2008 z Ryan Shawhughes, która krótko pracowała jako opiekunka jego dzieci. Mają dwie córki: Clementine Jane (ur. 2011) i Indianę (ur. 2008).

</doc>
<doc id="556717" url="https://pl.wikipedia.org/wiki?curid=556717" title="Kaloryczność">
Kaloryczność



</doc>
<doc id="556721" url="https://pl.wikipedia.org/wiki?curid=556721" title="Jack King">
Jack King

Jack King to pseudonim autora powieści sensacyjnych. Debiutował w 2004 roku powieścią "The Fifth Internationale", przetłumaczoną na język polski w wydaniu Bellony, pod tytułem "Piąta Międzynarodówka" (2006). Zamieszkały w Toronto.

</doc>
<doc id="556722" url="https://pl.wikipedia.org/wiki?curid=556722" title="Role płciowe">
Role płciowe

Role płciowe () – repertuar zachowań, które w danej kulturze postrzegane są jako typowe bądź akceptowalne dla danej płci. Część z tych zachowań wynika z uwarunkowań biologicznych, część zaś jest wynikiem oczekiwań kulturowych lub presji społecznej, związanej z gender (płcią społeczną). Role płciowe nie mają charakteru uniwersalnego, lecz są uzależnione od okoliczności społeczno-historycznych.
Płeć biologiczna a płeć kulturowa.
Współczesna socjologia i psychologia rozróżnia płeć biologiczną i płeć kulturową ( i ). Termin „płeć biologiczna” (ang. ) odnosi się do różnic anatomicznych wynikających z dymorfizmu płciowego. Różnice te obejmują funkcje reprodukcyjne, hormonalne, anatomiczne – zdeterminowane biologicznie i niezależne od czynników społecznych. Angielski termin "gender" określa zaś płeć w kontekście kulturowym – zachowania, postawy, motywy, które dane społeczeństwa uważają za właściwe dla danej płci. Tak jak płeć biologiczna odnosi się do "somatyki", tak płeć kulturowa odnosi się do "psychiki".
Różnice wynikające z płci biologicznej.
Różnice wynikające z płci biologicznej dotyczą przede wszystkim wpływu na zachowanie czynników biologicznych takich jak np. hormonów. Przykładowo: statystycznie częstsze większe stężenie androgenów w ciele mężczyzn determinuje większe prawdopodobieństwo wystąpienia u nich zachowań agresywnych. Na całym świecie chłopcy częściej uczestniczą w brutalnych zabawach, są bardziej aktywni fizycznie. Przeciętny mężczyzna jest bardziej skory do używania przemocy, tak werbalnej, jak fizycznej, także wojny i inne konflikty najczęściej są domeną mężczyzn. Wynika to z faktu, że stężenie testosteronu w krwi mężczyzn jest przeciętnie wyższe niż u kobiet. Analogiczne wyniki uzyskano w badaniu osób tej samej płci: im wyższy poziom testosteronu u badanego, tym większa jest jego skłonność do zachowań agresywnych, podejmowania ryzyka i konkurencji z innymi w warunkach stresu. Cechą, na której rozwój mają wpływ androgeny jest wyobraźnia przestrzenna – statystycznie lepsza u mężczyzn, jednak może się ona rozwinąć w zbliżonym stopniu u kobiet, które w życiu płodowym zetknęły się z podwyższonymi dawkami androgenów.
Prowadzone na ludziach badania aktywności mózgu wykazały istotne różnice w przepustowości połączeń między różnymi częściami mózgu kobiet i mężczyzn. Według badań Ragini Verma u mężczyzn wzmacniają one komunikację między przednią a tylną częścią w ramach każdej półkuli, co wzmacnia percepcję i działania skoordynowane. U kobiet bardziej rozbudowane są połączenia między półkulami, sprzyjające łączeniu funkcji analitycznych z intuicyjnymi. Zmiany te są nieznaczne do 13 roku życia i nasilają się w wieku 14-17 lat.
Do rozwinięcia różnic w budowie fizycznej dochodzi przede wszystkim w okresie dojrzewania – ostatecznie u mężczyzn masa mięśniowa stanowi 42-47% masy ciała, zaś u kobiet 30-35%. Wiążą się z tym różnice w sile mięśniowej sięgające 50% siły bezwzględnej i 30% siły względnej. Społeczną konsekwencją tych różnic było wykształcenie ograniczeń kulturowych i prawnych w zatrudnianiu kobiet w pracach szczególnie ciężkich. Przepisy te są uzasadniane różnicami fizjologicznymi:
Szczególnym przypadkiem pokazującym rolę androgenów w kształtowaniu płci jest specyficzna mutacja stwierdzona u mężczyzn w niektórych regionach Dominikany, która powoduje brak dihydrotestosteronu powodującego wykształcenie płci męskiej w wieku płodowym. Dzieci z tym defektem rodzą się jako dziewczynki, po czym – po rozpoczęciu wydzielania testosteronu w wieku dojrzewania – przechodzą maskulinizację, z wykształceniem penisa, jąder oraz zmianami zachowania charakterystycznym dla chłopców – w tym skłonnością do ryzyka i zainteresowaniem płcią przeciwną.
Poziom testosteronu ma też prawdopodobnie wpływ na zdolności twórcze, przynajmniej w zakresie muzyki. W latach 1980. i 1990. w Berlinie Marianna Hassler badała poziom testosteronu u muzyków zajmujących się kompozycją: był on niższy niż w kontrolnej grupie mężczyzn o innych zawodach, natomiast kompozytorki miały wyższy poziom tego hormonu niż kobiety w grupie kontrolnej.
Badania Gerianna Alexandera z 2002 roku przeprowadzone na małpach "Cercopithecus aethiops sabaeus" wykazały, że płeć osobników tego gatunku ma znaczenie w zainteresowaniach zabawkami określonego typu. Osobniki płci męskiej preferowały zabawki kojarzone z zabawami „męskimi”, zaś płci żeńskiej – bawiły się wszystkimi zabawkami. Podobne badania przeprowadził Kim Wallen w 2008 roku. Psycholog zasugerował, iż wyniki tych badań można ekstrapolować na ludzi, co miałoby świadczyć, iż istnieją czynniki biologiczne płci, które determinują rodzaj preferowanych zabawek wśród dzieci.
Również obserwacje dokonywane w kibucach w roku 1951 nie potwierdzają teorii o czysto kulturowym uwarunkowaniu ról płciowych. Analiza zabaw dzieci wychowywanych w ściśle egalitarnym środowisku pokazała, że chłopcy częściej niż dziewczynki bawili się przedmiotami (41% do 30%), w szczególności dużymi i wymagającymi większej siły fizycznej (17% do 9%). W zabawy związane z ruchem i aktywnością fizyczną angażowało się 33% chłopców i 21% dziewczynek. Dziewczynki z kolei preferowały zabawy werbalne i związane z wyobraźnią (39% do 24%). Pomimo że od początku działalności kibuców starano się zacierać różnice między poszczególnymi płciami oraz związanymi z nimi rolami, z upływem czasu większość kobiet i mężczyzn powróciła do tradycyjnych ról płciowych. Zjawisko to występowało zwłaszcza w pokoleniu urodzonym i wychowanym w kibucu, które nie doświadczyło tradycyjnych form wychowania.
Różnice wynikające z płci kulturowej.
Już od momentu narodzin rozpoczyna się intensywna internalizacja oczekiwań w zakresie płci. Dziewczynki i chłopców inaczej się ubiera, inaczej traktuje. Badania nad tym zjawiskiem dowodzą, że rodzice określają swoje nowo narodzone dzieci w różny sposób, w zależności od tego jakiej są one płci. Dziewczynki opisywane są za pomocą słów "mała, delikatna, piękna", chłopcy zaś za pomocą słów "mocny, dziarski, silny". W rzeczywistości noworodki biorące udział w badaniu nie różniły się wzrostem, wagą, czy stanem zdrowia. Przez cały okres dzieciństwa oczekiwania dotyczące płci są wzmacniane poprzez różnicowanie i grupowanie dzieci pod względem płci. Rodzice, nauczyciele, oraz inne osoby mające kontakt z dziećmi używają różnych ścieżek komunikacji i inaczej traktują dzieci w zależności od tego do jakiej należą płci. W ten sposób, bezpośrednio lub poprzez kontekst przekazują młodemu pokoleniu swoje oczekiwania dotyczące jego zachowań. Jednocześnie każde „nieprawidłowe” zachowanie spotyka się z dezaprobatą. Dotyczy to zwłaszcza chłopców, których „niemęskie” zachowania są szczególnie piętnowane i wyśmiewane.
Niektórzy badacze zwracają uwagę na fakt, że takie postrzeganie płciowych ról społecznych jest przykładem „nieświadomego seksizmu” () – systemu przekonań, które przyjmujemy nie zdając sobie z tego sprawy, bez udziału krytycznej refleksji, jako nieuchronną konieczność. Według nich ludzie akceptują różne przekonania związane z tym, co kobiety i mężczyźni mogą lub powinni robić, nie uświadamiając sobie alternatywy.
Koncepcje ról płciowych.
Papua-Nowa Gwinea.
W badaniu trzech plemion przeprowadzonym przez Margaret Mead w 1935 udokumentowano następujące przykłady ról płciowych:
Mead podsumowała swoje obserwacje wnioskiem, że role płciowe są umotywowane raczej kulturowo, nie zaś biologicznie.
Świat zachodni.
Zarówno rozwijający się od połowy XIX wieku ruch feministyczny, jak i zmiany polityczne, industrializacja oraz dwie wojny światowe, które wymusiły opuszczenie przez kobiety tradycyjnie przypisywanych im przestrzeni społecznych, doprowadziły do silnych przeobrażeń i powstania nowych możliwości w ramach wzorca ról kobiecych i męskich; przy czym mieliśmy tu do czynienia z silniejszą liberalizacją postrzegania ról kobiecych niż ról męskich, także teraz przestrzeń możliwości jest dla kobiet znacznie większa niż dla mężczyzn. I tak np. młoda kobieta chcąca podjąć studia na kierunku biologicznym czy chemicznym spotyka się ze zrozumieniem i akceptacją, nawet gdy szanse na uzyskanie pracy po takich studiach dla niej są mniejsze niż dla mężczyzny z takim samym wykształceniem. Jednak mężczyzna, który więcej niż przez kilka miesięcy zajmuje się domem, ponieważ np. jego żona ma lepsze wykształcenie, spotyka się zazwyczaj z niezrozumieniem zarówno ze strony mężczyzn, jak i kobiet. Mężczyźni, którzy nie realizują oczekiwań społecznych dotyczących płci, bardziej od kobiet narażeni są na zachowania agresywne ze strony innych jednostek. W kulturze zachodniej mężczyznę zachowującego się w sposób typowy dla kobiet określa się niekiedy słowem „zniewieściały” (ang. ), które np. w j. angielskim i polskim ma zabarwienie pejoratywne. Przeciwieństwem tego są zachowania „męskie” czy „mężne” (ang. ).
Zdaniem Elliota Aronsona narzucany przez społeczeństwo przymus realizacji sztywnych ról społecznych jest "ograniczający" i stanowi "przeciwieństwo wszechstronnego i pełnego rozwoju", sugerując jednocześnie odrzucenie tradycyjnego modelu ról społecznych na rzecz androgyniczności. Androgyniczność polega na świadomym przezwyciężeniu społecznych oczekiwań związanych z płcią i uznaniu, że każdy człowiek może prezentować wybrane przez siebie, a nie otoczenie postawy, motywy czy zachowania. Jak pisze amerykańska badaczka Sandra Bem: "każdego człowieka należy zachęcać, aby umiał działać skutecznie i wyrażać swoje uczucia, żeby był stanowczy i ustępliwy, męski i kobiecy – w zależności od sytuacji".

</doc>
<doc id="556724" url="https://pl.wikipedia.org/wiki?curid=556724" title="Joanna Rossa">
Joanna Rossa

Joanna Rossa (ur. 17 września 1977 w Łodzi) – polska aktorka.
W latach 1996-2000 słuchaczka Państwowego Policealnego Studium Wokalno-Aktorskiego im. Danuty Baduszkowej przy Teatrze Muzycznym w Gdyni i absolwentka tej szkoły. Od roku 2000 roku występuje w Teatrze im. Juliusza Osterwy w Gorzowie Wielkopolskim. Gościnnie występuje także m.in. w Lubuskim Teatrze im. Leona Kruczkowskiego w Zielonej Górze.

</doc>
<doc id="556725" url="https://pl.wikipedia.org/wiki?curid=556725" title="KWK Staszic">
KWK Staszic



</doc>
<doc id="556728" url="https://pl.wikipedia.org/wiki?curid=556728" title="Sriedniekołymsk">
Sriedniekołymsk

Sriedniekołymsk (ros. "Среднеколы́мск") – miasto w Rosji, w Jakucji; ośrodek administracyjny ułusu sriedniekołymskiego.
Leży w południowej części Niziny Kołymskiej na lewym brzegu Kołymy, 80 km poniżej ujścia Sededemy; ok. 1300 km na północny wschód od Jakucka; 4 tys. mieszkańców (2005); przemysł spożywczy; przystań rzeczna; lotnisko.
Osiedle założone w 1644 roku przez Kozaków pod nazwą "Jarmanka"; prawa miejskie i obecna nazwa w 1775 r.; w XIX wieku miejsce zesłań.

</doc>
<doc id="556729" url="https://pl.wikipedia.org/wiki?curid=556729" title="Xanadu (film)">
Xanadu (film)

Xanadu (film) – amerykański musical filmowy, nakręcony przez Roberta Greenwalda.
Streszczenie.
Młody malarz Sonny Malone (zarabiający jako kopista okładek płyt) postanawia zniszczyć własny, nowo namalowany obraz. Od tego pomysłu odwodzi go nieznajoma, młoda kobieta, o rozwianych blond włosach, która nieoczekiwanie zastąpiła mu drogę w parku. Dziewczyna bez słowa całuje go, a następnie znika. Obraz ocalał, a młody malarz nagle ma głowę pełną myśli i marzeń o nieznajomej, tajemniczej blondynce.
Sonny otrzymuje zlecenie zaprojektowania okładki płyty piosenkarce, która jest do złudzenia podobna do tajemniczej nieznajomej. Okazuje się nią Kira. Sonny zakochuje się w niej z wzajemnością. Kira ujawnia mu swoją tajemnicę, jest grecką muzą, która wraz z siostrami zstąpiła na Ziemię, aby inspirować artystów. Za sprawczą siłą muz Sonny reaktywuje (przy pomocy emerytowanego artysty Danny'ego McGuire) klub taneczny "Xanadu".
Na otwarcie klubu powstaje widowisko taneczne na wrotkach. Kira ostrzega Sonny'ego, że jej pobyt na Ziemi zakończy się wraz z wykonaniem zadania. Muzy uczestniczące w tańcu finałowym w świetlistym tunelu ulatują na Olimp. Po chwili zrozpaczony Sonny odkrywa, że kelnerka obsługująca go jest sobowtórem Kiry.
Ścieżka dźwiękowa.
Sam film nie stał się popularny, natomiast soundtrack z muzyką Electric Light Orchestry oraz piosenkami Olivii Newton-John uzyskały światową popularność (m.in. utwór "Magic" dotarł do 1 miejsca amerykańskiej listy przebojów).

</doc>
<doc id="556731" url="https://pl.wikipedia.org/wiki?curid=556731" title="Bożydar Iwanow">
Bożydar Iwanow

Bożydar Iwanow (ur. 18 lipca 1972 w Zabrzu) – polski dziennikarz muzyczny i sportowy.
Życiorys.
Wczesne lata.
Jego ojciec jest Bułgarem.
Jest absolwentem VIII LO im. Marii Skłodowskiej-Curie w Katowicach i Wydziału Nauk Społecznych Uniwersytetu Śląskiego w Katowicach.
Kariera.
W czasie studiów rozpoczął pracę dziennikarską w katowickim ośrodku regionalnym Telewizji Polskiej. W 1991 został prowadzącym programu "Strych" poświęconemu muzyce heavymetalowej oraz podjął współpracę z Metal Hammerem.
W 1997 trafił do redakcji sportowej TVP w Warszawie. W 1998 pojechał w charakterze komentatora TVP2 na Mistrzostwa Świata w Piłce Nożnej we Francji. Rok później był sprawozdawcą sportowym finału europejskiego pucharu, dzięki czemu w wieku 25 lat został najmłodszym w historii TVP komentatorem finału europejskiego pucharu.
W 1999 przeniósł się do nowo utworzonej stacji Wizja Sport, dla której komentował eliminacje do mistrzostw świata. Od 2002 pracuje w telewizji Polsat, w której jest komentatorem i prowadzącym studia podczas meczów piłki nożnej. Na antenie Polsatu Sport komentuje m.in. mecze Ligi Mistrzów i rozgrywki Eredivisie.
Był reporterem na trzech Mistrzostwach Świata w piłce nożnej w 1998 (TVP), 2002 i 2006 (Polsat). Komentował Mistrzostwa Europy 2008 oraz prowadził studio Euro 2008. Komentował również liczne spotkania Ligi Mistrzów UEFA .
W 2006 został nominowany do nagrody "Dziennikarz Roku". W 2009 zajął trzecie miejsce w rankingu na najlepiej ocenianych komentatorów opublikowanym przez dziennik „Rzeczpospolita”.
Pisze felietony do pisma muzycznego „DJ Mag Polska”, miesięcznika „Piłka Nożna Plus” i na internetowy blog Betfair.
Życie prywatne.
Żonaty, ma córkę Carlę (ur. 2010).

</doc>
<doc id="556739" url="https://pl.wikipedia.org/wiki?curid=556739" title="Cyril Dessel">
Cyril Dessel

Cyril Dessel (ur. 29 listopada 1974 w Rive de Gier) – kolarz francuski.
Ściga się w zawodowym peletonie od 2000, początkowo w grupie Jean de La Tour, od 2003 w szwajcarskiej ekipie Phonak, a od 2005 w AG2R Prévoyance. W Tour de France debiutował w 2002, zajmując w klasyfikacji końcowej 113. miejsce. Znaczący sukces odniósł w 2006, wygrywając etapowy wyścig Tour Méditeranéen. W tym samym roku na pierwszym pirenejskim etapie (na dziesiątym etapie wyścigu) Tour de France zajął 2. miejsce za Hiszpanem Juanem Miguelem Mercado, obejmując prowadzenie w klasyfikacji generalnej i klasyfikacji górskiej.

</doc>
<doc id="556744" url="https://pl.wikipedia.org/wiki?curid=556744" title="Kołymska Elektrownia Wodna">
Kołymska Elektrownia Wodna

Kołymska Elektrownia Wodna () – elektrownia wodna w azjatyckiej części Rosji (obwód magadański) na Kołymie.
Zapora o wysokości 131 m i długości 760 m; pięć hydrozespołów o łącznej mocy 900 MW; średnia produkcja roczna 3325 mln kWh.
Budowę elektrowni planowano już od 1935 roku, jednak przygotowania do niej rozpoczęto dopiero 30 lat później, a właściwa budowa zaczęła się w 1970 r.; kolejne hydrozespoły uruchamiano w latach: 1982 (dwa), 1984, 1988 i 1995. W pobliżu elektrowni wybudowano miasteczko Siniegorje.
W wyniku zbudowania zapory powstał Kołymski Zbiornik Wodny.

</doc>
<doc id="556750" url="https://pl.wikipedia.org/wiki?curid=556750" title="Jan Patočka">
Jan Patočka

Jan Patočka (ur. 1 czerwca 1907, zm. 13 marca 1977) – czechosłowacki filozof, jeden z największych filozofów XX wieku, prekursor czeskiej fenomenologii, sygnatariusz i jeden z pierwszych rzeczników Karty 77.
Życiorys.
Studiował w Pradze, Paryżu, Berlinie i Fryburgu Bryzgowijskim. Oddany przyjaciel i ostatni wielki uczeń Edmunda Husserla. Studiował także pod kierunkiem Martina Heideggera. Podczas studiów we Fryburgu zapoczątkował długoletnią przyjaźń z asystentem Husserla, Eugenem Finkiem.
Początek jego przełomowej filozofii jest widoczny od 1936 roku, gdy habilituje się pracą „Přirozený svět jako filosofický problém” (Świat naturalny jako problem filozoficzny). W pracach zajmował się przede wszystkim tematem „świata naturalnego”, jego strukturą i pozycją człowieka. Rozwijał koncepcję Husserla w zakresie pojęć „historyczność”, „techniczność”, lecz z drugiej strony krytykował filozofię Heideggera, co doprowadziło go do krytyki Hannah Arendt.
W swych dziełach zaczął zajmować się egzystencją człowieka w odpowiedzi na egzystencjalizm Heideggera, zakładający „wrzucenie” bytu w świat. Ustanowił oryginalne twierdzenie „Trzech motywów ludzkiej egzystencji”:
Jan Patočka przetłumaczył także sporo dzieł filozoficznych Hegla i Schellinga.
Jego "Eseje heretyckie w filozofii historii" były jedną z inspiracji książki Jacques’a Derridy "The Gift of Death". Innymi filozofami czerpiącymi z dorobku Jana Patočki byli Paul Ricœur i Roman Jakobson, który napisali odpowiednio przedmowę i posłowie do francuskiego wydania "Esejów..." Tylko niewielka część dzieł filozofa mogła wyjść za jego życia w ojczyźnie. W latach 80. pięciotomowy zbiór dzieł wyszedł w Niemczech, dziesięć książek we Francji, później prace przetłumaczono m.in. na angielski, włoski, hiszpański, polski.
Obok Václava Havla i Jiříego Hájka był jednym z rzeczników Karty 77 oraz autorem jej podstawowych tekstów programowych. Był także wykładowcą czeskiego odpowiednika podziemnego „uniwersytetu latającego”.
W dniach poprzedzających śmierć, po spotkaniu z holenderskim ministrem spraw zagranicznych Maxem van der Stoelem, został poddany kilkudniowym, wyczerpującym przesłuchaniom przez Státní bezpečnost (StB), czechosłowacką tajną policję, z uwagi na swoje zaangażowanie w nielegalną działalność opozycyjną. Zmarł po 11-godzinnym przesłuchaniu na udar mózgu.
Został pochowany na cmentarzu przy klasztorze břevnovskim, grób C 16 10. Pomimo wysiłkom i manipulacji StB pogrzeb był antyreżimową manifestacją. Wspomnienie o zmarłym wygłosił jego uczeń Ladislav Menzel.
Jego brat, (1904–1985), był mikrobiologiem i serologiem, filozofem także był jego zięć Jan Sokol (1936–2021).
Odznaczenia.
W 1991 roku został pośmiertnie odznaczony Orderem Tomáša Garrigue Masaryka I klasy.

</doc>
<doc id="556754" url="https://pl.wikipedia.org/wiki?curid=556754" title="Chip &amp; Dale Brygada RR">
Chip &amp; Dale Brygada RR



</doc>
<doc id="556756" url="https://pl.wikipedia.org/wiki?curid=556756" title="Dzierżno">
Dzierżno



</doc>
<doc id="556757" url="https://pl.wikipedia.org/wiki?curid=556757" title="Zbiornik Kołymski">
Zbiornik Kołymski

Zbiornik Kołymski () – zbiornik wodny w azjatyckiej części Rosji (obwód magadański) na Kołymie.
Leży w południowej części Gór Czerskiego; powierzchnia 441 km²; długość (wzdłuż Kołymy) 148 km, szerokość do 6 km; głębokość do 120 m; pojemność całkowita 14,56 km³. Powstał w wyniku zbudowania zapory Kołymskiej Elektrowni Wodnej; pierwszy raz całkowicie wypełniony w 1989 r. Wykorzystywany do celów energetycznych; regulacji przepływu rzeki i żeglugi.

</doc>
<doc id="556762" url="https://pl.wikipedia.org/wiki?curid=556762" title="Traktaty paryskie">
Traktaty paryskie



</doc>
<doc id="556764" url="https://pl.wikipedia.org/wiki?curid=556764" title="Nowa Karczma (Wrocław)">
Nowa Karczma (Wrocław)

Nowa Karczma (niem. "Neusand" lub "Sandberg") – wiejskie osiedle w zachodnim Wrocławiu, administracyjnie część osiedla Pracze Odrzańskie. W granicach miasta od 1928.
Położone na lewym brzegu Odry i na prawym brzegu Bystrzycy u jej ujścia. Do Nowej Karczmy prowadzi ulica Karczemna, w swoim końcowym odcinku z nawierzchnią żużlową; od obu rzek teren Nowej Karczmy oddzielony jest wałem przeciwpowodziowym – groblą Pilczycko-Pracką. W miejscu zbiegu odcinków grobli biegnących wzdłuż Odry i wzdłuż Bystrzycy znajduje się Szaniec Pandurów – resztka nieistniejących już fortyfikacji broniących przeprawy przez Odrę.
Określenie "Sandberg" (Piaskowa Góra) pojawia się po raz pierwszy w 1542, kiedy miejsce to przeszło na własność Szpitala Wszystkich Świętych (obecny Szpital Wojewódzki im. Babińskiego). Ale nazwa ta odnosi się prawdopodobnie do piaszczystej łachy nadodrzańskiej, widocznej do dziś, a nie do wsi, która powstała później. W 1845 wzmiankowana jest karczma, od której pochodzi obecna nazwa.
Osiedle składa się z kilku budynków – kilka zamieszkanych lub użytkowanych gospodarczo, kilka całkowicie zrujnowanych.
Do osiedla dojeżdżają niektóre kursy linii autobusowej 103 (Plac Solidarności - Janówek).

</doc>
<doc id="556766" url="https://pl.wikipedia.org/wiki?curid=556766" title="Wizytki">
Wizytki

Zakon Nawiedzenia Najświętszej Maryi Panny, łac. "Ordo Visitationis Beatissimae Mariae Virginis" – klauzurowe zgromadzenie zakonne – żeński zakon, w Polsce zwany potocznie "siostrami wizytkami".
Nazwa "wizytki" wywodzi się od francuskiego czasownika: "visiter" – po polsku: "odwiedzać". Nowo założone zgromadzenie miało bowiem początkowo charakter kontemplacyjno-czynny: wizytki wzorem Maryi nawiedzającej św. Elżbietę, udawały się z pomocą do ubogich i chorych.
Wizytki znane są powszechnie ze swej działalności edukacyjnej – przez wieki siostry prowadziły szkoły dla dziewcząt, głównie z arystokratycznych rodzin.
Historia.
Zakon został założony 6 czerwca 1610 roku w Annecy we Francji przez św. Franciszka Salezego biskupa Genewy, z pomocą św. Joanny Franciszki de Chantal.
W 1618 roku zgromadzenie stało się zakonem kontemplacyjnym.
W chwili śmierci św. Joanny de Chantal, w roku 1641, zgromadzenie liczyło już 87 domów zakonnych niemal w całej Europie.
W 1671 r. do klasztoru Sióstr Nawiedzenia wstąpiła Małgorzata Maria Alacoque, przyszła święta i jedna z najbardziej znanych wizytek; od jej czasów zgromadzenie Nawiedzenia NMP znane jest w świecie z propagowania kultu Najświętszego Serca Pana Jezusa.
Do Polski pierwsze wizytki zostały sprowadzone w roku 1654 przez Ludwikę Marię Gonzagę, wdowę po królu Władysławie IV oraz żonę króla Jana Kazimierza i zamieszkały w Warszawie, w klasztorze przy Krakowskim Przedmieściu.
Kolejne klasztory i pensje zostały założone w Krakowie, Lublinie i Wilnie. Ten ostatni, po powstaniu styczniowym, w roku 1864 został zamknięty przez Murawjowa. Wygnane z niego siostry przeniosły się do Francji, skąd powróciły do Polski w 1901 i wybudowały klasztor w Jaśle.
Do wybuchu wojny w 1939 r. setki dziewcząt w Polsce zostało wykształconych i wychowanych w pensjach sióstr wizytek.
Dziś klasztory Zakonu Nawiedzenia NMP znajdują się w 34 krajach świata; w Polsce w 4 miastach: Warszawie, Krakowie, Jaśle i Rybniku (wcześniej w Siemianowicach Śląskich).

</doc>
<doc id="556773" url="https://pl.wikipedia.org/wiki?curid=556773" title="Jeff Douglas">
Jeff Douglas

Jeffrey Lloyd Douglas (ur. 8 czerwca 1971 w Truro w Nowej Szkocji) – kanadyjski aktor. Znany jest między innymi z roli profesora Noela Zacharego w serialu "Dziwne przypadki w Blake Holsey High". W 1993 ukończył Dalhousie University.

</doc>
<doc id="556777" url="https://pl.wikipedia.org/wiki?curid=556777" title="Historia Iławy">
Historia Iławy

Historia Iławy – dzieje Iławy, miasta lokowanego w 1305 roku przez komtura krzyżackiego Sieghonda von Schwarzburga. 
Pierwsze wzmianki.
Najwcześniej umocnionym miejscem w okolicy dzisiejszej Iławy był słowiański gród nad Jeziorem Silm koło wsi Kamionka położony przy drodze z Ziemi chełmińskiej do Pomezanii. Pierwsze wzmianki o ziemiach, na których leży Iława sięgają roku 1226, kiedy Konrad I mazowiecki wydał dokument, zapowiadający przybycie Krzyżaków na te tereny. Mieli oni chrystianizować pogan, którzy władali także terenami, na których obecnie leży Iława. Po opanowaniu przez Krzyżaków i podboju Prus w 1283 obszar ten objęty został akcją kolonizacyjną.
Miasto założył komtur krzyżacki Sieghard von Schwarzburg w 1305. W tym samym roku Iława otrzymała prawa miejskie. Położenie geograficzne (teren otoczony wodami, więc łatwy w obronie) oraz ulokowanie miasta w miejscu dawnej staropruskiej osady rybackiej zdecydowały o lokalizacji miasta w tym miejscu. Iława znajdowała się na terytoium krainy Prusy Górne.
Dokumenty lokacyjne.
Pierwszy dokument lokacyjny miasta wydany przez Siegharda von Schwarzburg w 1305 r. zaginął, zachowały się jedynie jego ponowienia z 11 czerwca 1317 oraz 10 kwietnia 1333. Także w 1317 Luther von Braunschweig wystawił nowy przywilej. Von Braunschweig został później wielkim mistrzem zakonu krzyżackiego, a sam dokument przyniósł wiele szczegółowych informacji. Mówił on m.in. o tym, że mieszczanie otrzymali nadane im wolności na zasadach prawa chełmińskiego. Wolności te obejmowały obszar od dębu przy Jeziorze Iławskim wzdłuż granic wsi Dziarny do sosny przy drodze z Iławy do Radomna niedaleko jeziora Łabędko, następnie doliną do dębu przy wsi Wikielec, stąd na prawo do dębu przy Jezioraku, a dalej jego brzegiem do rzeki Iławki, stamtąd w dół do młyna.
Przywilej ten był tylko uzupełnieniem wcześniejszego dokumentu, natomiast inaczej było z dokumentem z 1333, w którym nastąpiło uzupełnienie przywilejów, a którego wystawcą był wielki szatny zakonny oraz komtur dzierzgoński Günter von Schwarzburg. W latach 1362-1363 rozwój Iławy zahamowała zaraza, która zdziesiątkowała mieszkańców miasta.
Architektura miasta.
Iława w średniowieczu miała kształt prostokąta, wydłużonego w kierunku południowym, o lekko spłaszczonych kątach w kierunku północno- i południowo-zachodnim. Jeszcze w XIV wieku została otoczona murami obronnymi z wieżami o kamiennych fundamentach. Do miasta prowadziły bramy, od wschodu tzw. Lubawska lub Polska, od zachodu tzw. Prabucka (15 stóp szerokości i 18 długości). Nad tą ostatnią znajdowało się więzienie. Od północy fortyfikacje wzmacniała wieża bramna, zwana Bramą Wodną lub Furtą. W południowo-wschodniej części miasta usytuowano kościół, który został wkomponowany w mury obronne jako część fortyfikacji miejskich. Mury zostały zabezpieczone fosą, najszerszą z kierunku wschodniego, bowiem pozostałe dodatkowo chroniły naturalne wody Jezioraka i Iławki. Kościół zajmował szczyt wzgórza, na którym rozłożyło się miasto, górując nad całością osady. Do niego przylegał zapewne od północy cmentarz, a od zachodu plebania. W centrum miasta znajdował się rynek w kształcie nieregularnego kwadratu (60 x 65 m) z ratuszem pośrodku, z wieżą od południa. W niewielkim oddaleniu usytuowano budynek wagi oraz kramy. Ulice wychodziły z rynku pod kątem prostym, dzieląc miasto na 8 części, sam rynek stanowił część dziewiątą. Główne ulice kierowały się do wspomnianych bram, przy murach zaś rozciągała się wewnętrzna ulica okólna. Ważną rolę odgrywał drewniany most nad Jeziorakiem (zwany Długim), wspomniany dopiero w 1520 roku, ale musiał istnieć od dawna, skoro wymagał wówczas naprawy. Drugi most przerzucony był przez Iławkę i zwano go Krótkim Mostem. Na północ od ratusza znajdowała się studnia, druga zaś w północno-zachodnim krańcu miasta, trzecia natomiast zaopatrywała siedzibę krzyżacką.
Na południe od Bramy Lubawskiej przy murach w kierunku kościoła znajdował się dwór urzędników krzyżackich. Przypuszczalnie dochodził on do wieży kościoła, z którym łączyło go przejście na wysokości pierwszego piętra. Budynek ten prócz siedziby dla urzędnika, posiadał izbę reprezentacyjną („izba komtura”), piwnice i strych oraz zabudowania gospodarcze. Piwnice i strych pełniły rolę składu, znajdowały się tam beczki z piwem (w 1438 r. 10 beczek piwa miejscowego i 1 gdańskiego), solą oraz zboże i inne przedmioty jak wanny, kany itp. W zabudowaniach gospodarczych znajdowały się zwierzęta hodowlane, np. w 1397 r. – 9 krów, 29 owiec, 7 świń i 2 konie. Dane liczbowe świadczą, że rzeczywiście był to niewielki rozmiarami zespół budowlany, choć od początku murowany, wyróżniał się wraz z kościołem od innych budynków w mieście. Najpewniej dwór ten posiadał kształt czworoboku o skrzydłach południowym i północnym, względem siebie równoległych. Dachy sięgające prezbiterium kościoła były strome, dwuspadowe. Ponadto całość uzupełniał dziedziniec oraz prawdopodobnie osobne wejście przez mury.
Domy w mieście były natomiast drewniane o dachach krytych słomą, niektóre z podcieniami, ulice niczym nie umocnione, nocą nie oświetlone. Młyny usytuowano poza miastem, jeden w pobliżu, nad Iławką, drugi dalej przy Dziarnówku. Iława posiadała też przedmieścia o nieregularnej zabudowie, głównie w kierunku północno-wschodnim, między Iławką, murami miejskimi a Jeziorakiem. Nawet wzmocniono je dodatkową fosą pomiędzy Iławką a Jeziorakiem. Tutaj znajdował się zapewne klasztor (w XIV w. zwany „Marienkloster” lub „Nonnenkloster”), który być może spełniał również funkcje szpitalne. Poza tym znajdowały się tutaj najpewniej karczmy oraz mieszkania uboższych mieszkańców.
Miasto prócz obszaru w obrębie murów otrzymywało jeszcze dodatkowe nadania ziemskie. Z przywileju z 1317 r. wiemy, że nadano Iławie nie wymierzony, ale dokładnie określony obszar tzw. wolności miejskich. Był to obszar do wspólnego wykorzystania przez gminę miejską, od którego nie trzeba było wnosić opłat. Najczęściej wykorzystywano go jako ogrody, łąki lub pastwiska. Według podanych granic można wnosić, że obszar ten liczył nawet kilkadziesiąt łanów. Z tego terytorium wydzielono jednak 4 morgi na potrzeby młyna krzyżackiego, tyleż dla sołtysa iławskiego oraz l morgę na potrzeby łaźni miejskiej. Według przywileju z 1333 r. na wolności miejskie nałożono jednak obowiązek wnoszenia opłat, prawdopodobnie wynikało to z faktu podziału tych wolności pomiędzy poszczególnych mieszczan, jako że odnośne opłaty miały być wnoszone od 3 pługów. Termin pług oznaczał miarę powierzchni (4 łany), ale częściej stosowano go jako jednostkę gospodarczo-podatkową w znaczeniu jednego gospodarstwa bez względu na wielkość. Obowiązek rocznej opłaty wynosił więc 3 korce żyta, tyleż pszenicy i l wiardunek od 3 gospodarstw lub 12 łanów. Tutaj też musiały być zlokalizowane ogrody poszczególnych mieszczan, zapewne w części najbliższej murów miejskich. Według późniejszych danych takie ogrody posiadało 18 mieszczan (1576 r.), a w związku z tym, że czynsz od niektórych z nich był wyższy niż od l łanu ziemi, można domyślać się znaczniejszego obszaru takiego ogrodu.
Oprócz tego mieszczanie otrzymali wolne pastwiska między drogą na Dziarny i Radomno, ponadto mały staw przy sołeckim do ich wykorzystania oraz dwa łany przy łąkach wzdłuż Drwęcy, z których na świętego Marcina mieli dawać zakonowi pół grzywny czynszu.
W 1333 r. potwierdzono Iławie nadanie 40 łanów (nadanych między 1317 a 1329 r.), z których sołtys zakupił 6 a pleban otrzymał 5 łanów, pozostałe były to łany czynszowe („gut vor der stat”) należące do poszczególnych mieszczan. Od 1333 r. do miasta należała również Nowa Wieś, która została lokowana jeszcze w 1325 r. na 40 łanach na prawie chełmińskim. Wówczas sołtysem jej został Konrad von Yrankinhayn. Po przydzieleniu jej Iławie chłopi odrabiali szarwark i płacili podatki, prócz niektórych oddawanych zakonowi, mieszczanom iławskim. Wkrótce obszar posiadłości miejskich został jeszcze powiększony o następne 12 łanów (1338), na których znajdował się np. chroniony las, i wreszcie w 1404 r. o nieznanej wielkości obszar moczarów. W sumie daje to nam 54 łany czynszowe, 40 łanów wiejskich oraz nieznane w rozmiarach wolności miejskie, moczary i pastwiska. Ogółem posiadłości te musiały wynosić ponad 200 łanów, skoro w 1663 r. wykazano 242 łany, a w międzyczasie doszedł przypuszczalnie tylko nieznanej wielkości ostrów (1614 r.). Takie nadania przy spokojnych czasach, bez wojen i zaraz, powinny miastu i mieszczanom przynosić niezłe dochody, było jednak inaczej, z tych powodów oraz innych, jak wyzysk dzierżawców i zagarnianie obszarów miejskich, m.in. Nowej Wsi.
XV-XIX w..
W połowie XV wieku Iława wraz z innymi miastami zakonnymi stanęła po stronie Związku Pruskiego, który skierowany był przeciwko Krzyżakom. Przyczyną tego była bezlitosna polityka krzyżacka. Po klęsce polskich wojsk pod Chojnicami 18 września 1454 miasto zmuszone było wrócić na stronę krzyżacką. II pokój toruński zostawił Iławę przy zakonie. Na początku 1520 miasto przeszło na krótko pod panowanie polskie, jednak 30 września 1520 mieszkańcy opowiadający się po stronie zakonu zdradzili, przez co miasto ponownie zdobyły wojska krzyżackie.
Po podpisaniu II pokoju toruńskiego w 1466 roku Iława pozostała w granicach Prus Zakonnych, będących lennem króla Polski. Po zawarciu traktatu krakowskiego z zakonem (1525) Iława znalazła się w Prusach Książęcych, które pozostawały lennem I Rzeczypospolitej aż do podpisania traktatów welawsko-bydgoskich w 1657 roku. Podczas wojny polsko-szwedzkiej o ujście Wisły, mimo obrony przez kompanię kapitana Jakoba Morssa, miasto w 1628 roku zostało opanowane przez wojska szwedzkie. Od 1657 roku miasto znalazło się granicach niezależnych już Prus Książęcych, które w 1701 roku wraz z Brandenburgią utworzyły Królestwo Prus.
Od połowy XVI do połowy XVII wieku liczba ludności miasta nie przekraczała 600 osób. Wiek XVII to głównie liczne spory ze starostami oraz walka z częstymi pożarami (np. wielki pożar z 1706, który przetrwał tylko kościół Przemienienia Pańskiego oraz nieliczne domy). Wiele zniszczeń przyniosły także wojny polsko-szwedzkie i napoleońskie oraz wojna siedmioletnia. Rozbiory Polski nie spowodowały żadnych zmian w sytuacji politycznej Iławy, która już dużo wcześniej była w granicach Prus.
XVIII i XIX wiek były dla miasta okresem szybkiego rozwoju. Miasto leżało przy szlaku handlowym z Gdańska do Warszawy oraz do Grudziądza i Malborka, więc napływać zaczęli do niego liczni osadnicy. Znaczący wzrost liczby ludności oraz ożywienie gospodarcze pojawiły się po otwarciu połączenia kolejowego z Toruniem, Ostródą, Malborkiem, Mławą i Brodnicą oraz wybudowaniu bitych dróg do Susza, Lubawy, Zalewa i Ostródy. Sprzyjało temu także otwarcie w 1860 odgałęzienia Kanału Elbląskiego. Dzięki przekształceniu miasta w ważny węzeł komunikacyjny, Iława zaczęła się stopniowo rozrastać.
Początek XX wieku.
Początek XX wieku był okresem dalszego rozwoju: wybudowano gazownię (1901), wodociągi miejskie (1903) i ratusz (1912). Po I wojnie światowej zgodnie z jednym z postanowień traktatu wersalskiego 11 lipca 1920 na Warmii i Mazurach odbył się plebiscyt, decydujący o przynależności Iławy do Niemiec. Za przynależnością do Polski opowiedziało się tylko 5% głosujących. Była to porażka strony polskiej. Tuż przed II wojną światową wdrażano program robót publicznych, który w znacznym stopniu zmniejszył bezrobocie. Dzięki temu popularność w mieście zdobyła nazistowska partia NSDAP.
II wojna światowa.
Gdy wybuchła II wojna światowa Iława liczyła 13 000 mieszkańców. W czasie jej trwania w okolicy dzisiejszego parku obok głównego dworca PKP mieścił się obóz pracy oraz obóz karny dla więźniów ze Sztumu, a po zdobyciu przez Rosjan obóz jeniecki. Na terenie miasta nie toczono głównych walk, jednak w styczniu 1945 wojska radzieckie 2 frontu białoruskiego, zmierzające w kierunku Niemiec, wkroczyły na krótko do Iławy. 22 stycznia Armia Czerwona zajęła niemal doszczętnie zniszczone i wyludnione miasto. Po przejściu pierwszej linii frontu, do miasta wkroczyły tyłowe jednostki radzieckie, w których dominowali żołnierze z Dalekiego Wschodu. Plądrowały one i podpalały wszystko, co stanęło im na drodze, skutkiem czego było zniszczenie miasta w 75%.
Lata powojenne.
W 1945 r. Iławę przyłączono do Polski. Niemiecką ludność miasta wysiedlono. Pierwszym Przewodniczącym Miejskiej Rady Narodowej został Ludwik Krzyżak. Funkcję swą sprawował do roku 1950, gdy nowym Przewodniczącym został Bolesław Zubek. W kolejnych latach funkcję tę sprawowali Adam Dzierżawski i Jerzy Fajkowski. Funkcję swą sprawował do roku 1956, gdy za działalność niezgodną z linią ówczesnej władzy partyjnej został bezpodstawnie oskarżony i po procesie osadzony w więzieniu w Olsztynie.
W 1966 roku została oddana do użytku Szkoła Podstawowa nr 3, która od niedawna nosi imię polskich olimpijczyków. W latach 70. XX wieku w Iławie rozpoczął się czas inwestycji – budowano osiedla mieszkaniowe, nowe centrum (przy ulicy Sobieskiego), oddano do użytku kotłownię miejską. Prace rozpoczęte w latach 70. kontynuowano w następnym dziesięcioleciu. Zmiany ustrojowe, do których doszło w latach 90. wywarły ogromny wpływ na życie gospodarcze i kulturalne miasta i jego mieszkańców.
Przynależność państwowa.
Od uzyskania praw miejskich Iława znajdowała się pod panowaniem następujących państw:

</doc>
<doc id="556781" url="https://pl.wikipedia.org/wiki?curid=556781" title="Michael Seater">
Michael Seater

Michael Bruce Patrick Seater (ur. 15 stycznia 1987 w Toronto, Ontario) – kanadyjski aktor. Znany jest głównie z roli Dereka Venturiego w serialu "Derek kontra rodzinka", a także z roli Lucasa Randalla w serialu "Dziwne przypadki w Blake Holsey High". Ostatnio zagrał też w specjalnym odcinku "", "Degrassi Goes Hollywood". Po raz pierwszy wypróbował się tam jako piosenkarz.

</doc>
<doc id="556784" url="https://pl.wikipedia.org/wiki?curid=556784" title="Noah Reid">
Noah Reid

Noah Reid (ur. 29 maja 1987 w Toronto, Ontario) – kanadyjski aktor. Znany jest między innymi z roli Marshalla Wheelera w serialu "Dziwne przypadki w Blake Holsey High" oraz z roli Patricka Brewera w serialu "Schitt’s Creek". Podkładał również głos w serialu dla dzieci "Witaj, Franklin".

</doc>
<doc id="556785" url="https://pl.wikipedia.org/wiki?curid=556785" title="Alexandra Stevenson">
Alexandra Stevenson

Alexandra Stevenson (ur. 15 grudnia 1980 w La Jolla) – amerykańska tenisistka, reprezentantka w Pucharze Federacji.
Od dzieciństwa jest zaprzyjaźniona z siostrami Venus i Sereną Williams, pierwsze treningi odbywała pod kierunkiem matki Samanthy. Jej ojcem, co ujawniono dopiero jakiś czas po rozpoczęciu przez nią zawodowej kariery w 1999, jest były gwiazdor koszykówki Julius Erving. Stevenson zaliczała się do czołówki juniorek amerykańskich, w 1997 w parze z Marissą Irvin triumfowała w deblu dziewcząt na US Open. Kilka lekcji tenisa odebrała od legend tego sportu – Ellswortha Vinesa, Dona Budge'a, Bobby Riggsa, a także Tracy Austin, która wprowadzała ją w świat tenisa zawodowego.
Stevenson rozpoczęła oficjalną karierę profesjonalną w 1999, rezygnując ze studiów na University of California w Los Angeles. Już rok wcześniej była po raz pierwszy raz w ćwierćfinale turnieju "WTA Tour" w Québecu. Latem 1999 zaskoczyła tenisowy świat na Wimbledonie, stając się pierwszą zawodniczką, która na tym turnieju dotarła do półfinału po wcześniejszym przejściu eliminacji (w erze "open"). Wśród mężczyzn podobnym osiągnięciem mogą pochwalić się John McEnroe i Uładzimir Wałczkou. Amerykanka pokonała m.in. rozstawioną Francuzkę Julie Halard, Amerykankę Lisę Raymond (broniąc piłki meczowej) oraz reprezentującą wówczas Australię Jelenę Dokić. W półfinale nie sprostała Lindsay Davenport, która triumfowała w całym turnieju. Alexandra Stevenson została zarazem trzecią w erze "open" zawodniczką, która osiągnęła półfinał Wimbledonu w swoim debiucie (wcześniej było to udziałem Chris Evert i Anny Kurnikowej).
Sukces wimbledoński dał Stevenson awans o 50 miejsc w rankingu światowym (do czołowej "czterdziestki"). Nadal jednak Amerykanka nie prezentowała równej formy, co przekładało się na częste porażki w początkowych rundach turniejowych. W 2000 pokonała po raz pierwszy rywalkę z czołowej dziesiątki na świecie – Austriaczkę Barbarę Schett w Sydney. Najlepszy sezon w dotychczasowej karierze zaliczyła w 2002, kiedy była w dwóch finałach "WTA Tour" (Memphis, Linz). W finale Memphis uległa Raymond mimo kilku piłek meczowych, w finale w Linzu przegrała z Belgijką Justine Henin. Trzykrotnie pokonała w ciągu sezonu rodaczkę Jennifer Capriati. W październiku 2002 awansowała na 18. miejsce w rankingu światowym, co dało jej pozycję pierwszej rezerwowej na turnieju Masters ("WTA Tour Championships").
Od 2003 notowała coraz gorsze rezultaty, zmagając się z kontuzją prawego ramienia. W 2004 wypadła w czołowej setki rankingu, a we wrześniu tego roku poddała się operacji ramienia. Powróciła na korty latem 2005, ale nadal pozostaje daleka od najlepszej dyspozycji. W lipcu 2006 zajmowała miejsce nr 454 w rankingu światowym.
Do lipca 2006 pozostaje bez singlowego zwycięstwa turniejowego, zanotowała natomiast wygraną w deblu – w Lipsku w 2002 z Sereną Williams. W lipcu 2003 zajmowała 63. miejsce w rankingu deblowym. Ma na koncie także jeden półfinał wielkoszlemowy w grze mieszanej (US Open 1999 z Brianem Macphie). W 2003 znalazła się w składzie reprezentacji USA, która dotarła do finału Pucharu Federacji. Broniła także barw narodowych w mikstowym Pucharze Hopmana oraz na igrzyskach panamerykańskich (brązowy medal w singlu w 1999).
Stevenson jest zawodniczką praworęczną, grającą ofensywny tenis. Operuje jednoręcznym bekhendem, znana jest także z mocnego serwisu (m.in. zaserwowała najwięcej asów w kobiecym Wimbledonie w 1999). Uczestniczy w wielu akcjach i programach charytatywnych.

</doc>
<doc id="556786" url="https://pl.wikipedia.org/wiki?curid=556786" title="Świetłana">
Świetłana



</doc>
<doc id="556787" url="https://pl.wikipedia.org/wiki?curid=556787" title="Robert Clark (aktor)">
Robert Clark (aktor)

Robert Clark II (ur. 20 sierpnia 1986 w Chicago) – amerykańsko-kanadyjski aktor telewizyjny i filmowy, najlepiej znany z roli Vaughna Pearsona w serialu "Dziwne przypadki w Blake Holsey High". Jest młodszym bratem Daniela Clarka.
Kariera filmowa.
Pierwszą rolą Roberta była rola w reklamówce płatków Honey Combs, w której występował z gwiazdą hokeja Wayne'em Gretzkym. Następnym krokiem w jego karierze było występowanie w serialach dla młodzieży takich jak np. "Real Kids", "Real Adventures". Po tych rolach przyszedł czas na większy projekt. Robert zagrał w serialu "Archiwum Zacka", który jest nazywany młodzieżową wersją "Z Archiwum X". Później wystąpił w filmie "Powrót renifera" oraz w filmach telewizyjnych jak "Amerykańska dziewczyna". Największą popularność przyniosła mu rola Vaughna Pearsona w serialu "Dziwne przypadki w Blake Holsey High".

</doc>
<doc id="556790" url="https://pl.wikipedia.org/wiki?curid=556790" title="Berenika II">
Berenika II

Berenike II Euergetis (ur. 267 lub 266 p.n.e., zm. 221 p.n.e.) – córka Magasa (308-253), syna Bereniki I i króla Cyreny oraz Apame, córki Antiocha I, króla syryjskiego oraz Stratoniki (córki Filii I).
Życiorys.
Stosunki Magasa z przyrodnim bratem, królem Egiptu Ptolemeuszem II Filadelfosem, układały się różnie. Ok. 300 roku p.n.e. Ptolemeusz I Soter, ojciec Ptolemeusza II i ojczym Magasa, uczynił tego ostatniego namiestnikiem Cyreny. Magas zamierzał przejąć całą władzę po Ptolemeuszu I i w 275 roku p.n.e. ogłosił się królem Cyreny. Doszło wtedy do nierozstrzygniętej wojny. W wyniku porozumienia pokojowego Berenike II została zaręczona z Ptolemeuszem III Euergetesem, synem Ptolemeusza II i Arsinoe I. Związek ten miał gwarantować pokój między oboma państwami.
Po śmierci Magasa (w 253 roku p.n.e.) do władzy w Cyrenie doszła jego żona Apame, która sprzeciwiała się sojuszowi z Egiptem. Jako księżniczka syryjska była bliżej związana z koalicją antyegipską i nie życzyła sobie powrotu Cyreny pod panowanie egipskie. Wezwała z Macedonii brata Antygonosa Gonatasa Demetriosa Pięknego. Ok. 259 roku p.n.e. doprowadziła do małżeństwa Demetriosa z Bereniką. Ten nie pozyskał jednak sympatii Cyrenejczyków i nawiązał romans z teściową. Niespełna piętnastoletnia Berenika postanowiła położyć kres tej sytuacji i stanęła na czele spisku. Przygotowano zasadzkę i Demetrios został zamordowany w łożu Apame. Berenike pozostawiła matkę przy życiu i sama objęła rządy nad Cyreną.
W 246 roku p.n.e. poślubiła króla Egiptu, Ptolemeusza III Euergetesa I. Egipt i Cyrena zostały połączone unią personalną. Berenike imię własne wpisywała w kartusz królewski, używała imienia horusowego, nie znaleziono dotąd zapisu jej imienia tronowego. Mieli pięcioro dzieci: 
Współrządzili Egiptem w latach 246–222 p.n.e. Byli szczęśliwym i kochającym się małżeństwem. Królowa słynęła z dobroci i wrażliwości. Interesowała się życiem kulturalnym, przypisuje się jej między innymi otoczenie opieką sławnego poety Kallimacha. Obdarzono ją boską czcią już za życia. W 221 roku p.n.e. zamordował ją syn, Ptolemeusz IV Filopator.
Odcięte i złożone bogom w ofierze włosy Bereniki po szczęśliwym powrocie Ptolemeusza III z wyprawy do Azji dały nazwę gwiazdozbiorowi Warkocza Bereniki.
Tytulatura.
G39-N5&lt;- D58-D21:N35-M17-M17-V31:X1*H8-&gt;

</doc>
<doc id="556791" url="https://pl.wikipedia.org/wiki?curid=556791" title="Lawrence Bayne">
Lawrence Bayne

Lawrence Bayne (ur. 11 listopada 1960 w Toronto, Ontario) – kanadyjski aktor filmowy, telewizyjny i głosowy. Występował między innymi w roli Victora Pearsona, ojca Vaughna, w serialu "Dziwne przypadki w Blake Holsey High". Wystąpił również w serialu "Nikita" w roli Davenporta. Użyczył także swojego głosu kilku postaciom w serialu animowanym "X-Men".

</doc>
<doc id="556792" url="https://pl.wikipedia.org/wiki?curid=556792" title="Urwisko Batorowskie">
Urwisko Batorowskie

Urwisko Batorowskie (ok. 700 m n.p.m.) – krawędź skalna z piaskowca w Sudetach Środkowych w Górach Stołowych.
Położenie.
Urwisko położone jest na terenie Parku Narodowego Gór Stołowych na północny wschód od Łężyc, na południowej krawędzi środkowego piętra Gór Stołowych. Ciągnie się na długości około 4 km od okolic Skał Puchacza na zachodzie po Hanulę na wschodzie.
Urwisko Batorowskie jest fragmentem południowej krawędzi (urwiska) wierzchowiny niższego stopnia Gór Stołowych opadającej w kierunku Łężyc, okazałym murem skalnym złożonym z filarów, baszt i słupów. Niektóre ze skałek mają własne nazwy i stanowią cel wspinaczek. Krawędź ogranicza od południa środkowe piętro Gór Stołowych. Zachodnia część ma charakter wyraźnego załomu bez skalnych wychodni, część wschodnia jest bardziej skalista, a niektóre jej fragmenty podcinają pionowe ściany.
Turystyka.
Przez wierzchowinę Urwiska Batorowskiego prowadzi szlak turystyczny:

</doc>
<doc id="556795" url="https://pl.wikipedia.org/wiki?curid=556795" title="Katowice Załęże">
Katowice Załęże

Katowice Załęże – przystanek kolejowy w Katowicach, położony na terenie dzielnicy Załęże, w południowej Polsce. Przystanek, położony na międzynarodowej magistrali E 30, został wybudowany w 1957 roku, natomiast planowy ruch pociągów odbywa się tu od 1966 roku. Na przystanku zatrzymują się pociągi regionalne Kolei Śląskich jadące w stronę Częstochowy, Katowic, Lublińca i Gliwic. W 2017 roku przystanek obsługiwał średnio 150–199 pasażerów na dobę.
Przystanek ten znajduje się w północno-zachodniej części Katowic, w pobliżu skrzyżowania ulic F. Bocheńskiego i J. Pukowca. Przynależy on do Zakładu Linii Kolejowych PKP Polskich Linii Kolejowych w Sosnowcu. Składa się z jednego dwukrawędziowego peronu wysokiego, do którego prowadzi przejście podziemne z ulicy J. Pukowca.
Historia.
Przystanek Katowice Załęże powstał na linii kolejowej wybudowanej przez Towarzystwo Kolei Górnośląskiej, która pierwotnie łączyła Wrocław z Mysłowicami. W 1835 roku prowadzono prace geodezyjne na odcinku Siemianowice – Roździeń – Bieruń Nowy, lecz później ten przebieg został zmieniony, prawdopodobnie wskutek starań Franza Wincklera, który przeniósł do Katowic zarząd swoich dóbr. Linię Wrocław – Mysłowice oddawano etapami, z czego odcinek Świętochłowice – Katowice – Mysłowice 3 października 1846 roku.
W 1859 roku na wysokości przystanku wybudowano stację towarową Kattowitz Güterbahnhof (od 1922 roku Katowice Towarowa). Obecnie stanowi on posterunek odgałęźny, na którym krzyżują się dwie linie kolejowe: 137 i 713. Sam zaś przystanek osobowy Katowice Załęże wybudowano w 1957 roku. W pierwszych latach istnienia był on nieużytkowany przez rozkładowe pociągi. Pociągi osobowe regularnie obsługują ten posterunek dopiero od 1966 roku.
Stan techniczny przystanku, jak całej jej infrastruktury towarzyszącej z biegiem lat się pogarszał. Dopiero 14 listopada 2014 roku spółka PKP Polskie Linie Kolejowe ogłosiła przetarg na rewitalizację linii kolejowej nr 137 Katowice – Chorzów Batory, w ramach którego przystanek Katowice Załęże miał ulec całkowitej przebudowie. Prace te w zakresie przebudowy przystanku zakładały rozbiórkę starych elementów małej architektury (w tym otwartej poczekalni i zlikwidowanej kasy biletowej), nawierzchni peronu, balustrad, a także zadaszenia. Nowy peron miał być wybudowany wraz z przebudową instalacji podziemnych, a także miał zyskać nową nawierzchnię – ściany peronowe z betonu, z czego płyty krawędziowe mają mieć nawierzchnię ułatwiającą orientację osobom niewidomym, natomiast nawierzchnia peronu miała być z kostki betonowej, zastępując istniejącą nawierzchnię z płyt betonowych. Na peronach zaplanowano nowe balustrady ze stali nierdzewnej, a także zainstalowanie nowej instalacji oświetleniowej, urządzeń informacji podróżnych (w tym głośniki i zegary) oraz elementów małej architektury – kosze na śmieci, gabloty informacyjne, tablice z nazwą przystanku, piktogramy i tablice kierunkowe. Nowa wiata miała być stalowa, z dachem dwuspadowym.
W dniu 6 marca 2015 roku rozstrzygnięto przetarg na modernizację linii kolejowej wraz z tym przystankiem, który wygrała krakowska firma ZUE. Prace budowlane na omawianym odcinku oraz przystanku rozpoczęły się 8 kwietnia tego samego roku. Do końca lipca gotowa była północna krawędź peronu oraz konstrukcja wiaty nad przejściem między ulicą a peronami. W tym czasie prace trwały na drugiej krawędzi peronu, a także w przejściu podziemnym. Na początku października 2015 roku prace przy przystanku były już na ukończeniu. Do tego czasu zmodernizowano peron, wiaty, przejście podziemne, a także zainstalowano nowe elementy małej architektury. Do wykonania pozostały wówczas prace wykończeniowe (w tym przełączenie oświetlenia). Prace przy modernizacji przystanku trwały do 30 listopada 2015.
Infrastruktura.
Przystanek osobowy składa się z dwukrawędziowego peronu, który jest peronem wyspowym wysokim o wysokości wynoszącej 0,76 m, długości 303 m i powierzchni około 2 765 m². Peron ma nawierzchnię utwardzoną, z kostki betonowej. Jest on częściowo zadaszony i posiada ławki. Dostęp do niego jest poprzez dwa przejścia dla pieszych i żelbetowe przejście podziemne pod torami z ul. Pukowca o wysokości 2,4 m (bezpośrednio pod torami) i długości 11,56 m (bez schodów od strony ulicy).
Przystanek ma charakter przelotowy. Przebiega przez niego linia kolejowa nr 137 Katowice – Legnica (fragment międzynarodowej linii kolejowej E30; 2. posterunek ruchu; 2,528 km). Na wysokości przystanku, przez stację Katowice Towarowa, przebiega również łącznica nr 713 Katowice – Chorzów Batory.
Kilometraż początku, osi i końca przystanku na linii kolejowej nr 137 przedstawia poniższa tabela:
Połączenia.
Przystanek osobowy Katowice Załęże ma charakter regionalny. W okresu 2013/2014 zatrzymywało się na nim ponad 85 połączeń regionalnych, obsługiwanych przez Koleje Śląskie. Główne kierunki pociągów w tym czasie to: Częstochowa, Gliwice (linia S1) Katowice (linie: S1 i S8) i Lubliniec (linia S8). Średni czas przejazdu w listopadzie 2014 roku wynosił: do Częstochowy 1 godzina i 48 minut, do Gliwic 30 minut, do Katowic 4 minuty, a do Lublińca 1 godzina i 52 minuty.
Przed 2011 rokiem połączenia pasażerskie były realizowane przez spółkę Przewozy Regionalne. Koleje Śląskie 1 października 2011 roku przejęły obsługę biegnącego przez ten przystanek połączenia Gliwice – Katowice – Częstochowa. Dnia 9 grudnia 2013 roku spółka przejęła połączenia w kierunku Tarnowskich Gór, pierwotnie bez postoju w Załężu. Pociągi te dopiero od połowy 2013 roku zaczęły zatrzymywać się na tym przystanku&lt;ref name="ŚK 1/2013"&gt;&lt;/ref&gt;.
Powiązania komunikacyjne.
Przystanek posiada dogodne powiązania z komunikacją drogową dzięki bliskiemu sąsiedztwu ulicy Feliksa Bocheńskiego – węzła drogowego łączącego autostradę A4, Drogową Trasę Średnicową i drogę krajową nr 79. Dodatkowo w pobliżu przystanku znajdują się miejsca parkingowe.
Około 400 metrów na południe od przystanku znajduje się przystanek autobusowy komunikacji miejskiej "Załęże Bocheńskiego", na którym zatrzymują się autobusy linii 70, realizowane na zlecenie ZTM (według stanu z listopada 2020 roku zatrzymywały się w godzinach szczytowych 2 pary połączeń na godzinę). Około 700 m na północ położony jest przystanek tramwajowy "Załęże Dwór", na którym w listopadzie 2020 roku zatrzymywały się linie tramwajowe: 7, 20 i 43.

</doc>
<doc id="556800" url="https://pl.wikipedia.org/wiki?curid=556800" title="Dziedzina Euklidesa">
Dziedzina Euklidesa

Dziedzina Euklidesa (albo pierścień Euklidesa, pierścień euklidesowy) – najbardziej ogólny typ pierścieni, w którym możliwe jest wyznaczenie największego wspólnego dzielnika za pomocą algorytmu Euklidesa.
Definicja.
Dziedzinę całkowitości formula_1 nazywa się "dziedziną Euklidesa" (albo "pierścieniem Euklidesa", "pierścieniem euklidesowym"), jeżeli istnieje taka funkcja
(nazywana "normą"), że
Czasami dodatkowo przyjmuje się również, że:
jednak nie jest to konieczne: każda dziedzina całkowitości formula_12 która może być wyposażona w funkcję formula_13 spełniającą pierwsze dwa warunki, może być również wyposażona w funkcję formula_14 spełniającą również trzeci warunek. Istotnie, dla formula_15 można zdefiniować formula_16 wzorem
Własności.
Każdy pierścień Euklidesa jest pierścieniem ideałów głównych.
Istnieją pierścienie ideałów głównych, których nie da się wyposażyć w normę (tj. nie są pierścieniami euklidesowymi). Przykładem takiego pierścienia jest
Największy wspólny dzielnik dwóch niezerowych elementów pierścienia Euklidesa można odnaleźć przy pomocy algorytmu Euklidesa. Jeżeli formula_1 jest pierścieniem Euklidesa formula_43 to można utworzyć taki ciąg równości
aby
Ciąg taki (jako malejący ciąg liczb całkowitych dodatnich) musi być skończony, zatem dla pewnej liczby naturalnej formula_46 zachodzi równość formula_47 Dla najmniejszego takiego formula_46 reszta formula_49 jest największym wspólnym dzielnikiem elementów formula_50 Zatem jeśli można wyznaczyć formula_51 i formula_52 to można wyznaczyć największy wspólny dzielnik formula_53 i formula_54
Przykłady.
Pierścieniami Euklidesa są:

</doc>
<doc id="556802" url="https://pl.wikipedia.org/wiki?curid=556802" title="S-f">
S-f



</doc>
<doc id="556803" url="https://pl.wikipedia.org/wiki?curid=556803" title="Głos Pana">
Głos Pana

Głos Pana – powieść science fiction Stanisława Lema. Po raz pierwszy wydana nakładem wydawnictwa Czytelnik w roku 1968.
"Głos Pana" to utwór ze zwartym filozoficznym przesłaniem. Opowiada ona o wysiłku naukowców nad rozkodowaniem, przetłumaczeniem i zrozumieniem transmisji pozaziemskiej (patrz: SETI). Powieść krytycznie podsumowuje ludzkie intencje i wysiłki w interpretacji tłumaczenia wiadomości od obcych i zastosowanie zdobytych danych. Powieść ta, obok "Solaris" i "Cyberiady", jest jednym z najbardziej znanych dzieł autora.
Opis fabuły.
Powieść (pisana w pierwszej osobie) stanowi zapis wspomnień sławnego matematyka Piotra E. Hogartha. Zostaje on zaangażowany w tajny projekt naukowy o kryptonimie MAVO (skrót od ang. Master's Voice – Głos Pana), kierowany przez wojskowych z Pentagonu i realizowany gdzieś na Pustyni Nevada. Przedsięwzięcie, w którym uczestniczy wielu naukowców różnych dziedzin, jest próbą rozkodowania sygnału neutrinowego wyglądającego na transmisję nadaną przez pozaziemską cywilizację z układu Małego Psa. Z tej okazji Hogarth, a raczej sam Stanisław Lem, przedstawia czytelnikowi szereg dyskusji na pograniczu kosmologii i filozofii: poczynając od debaty epistemologicznej, teorii systemów, informacji i prawdopodobieństwa, poprzez koncepcje biologii ewolucyjnej i możliwe przejawy i motywy inteligencji pozaziemskiej, z dygresjami na temat etyki w badaniach wojskowych, aż do ograniczeń nauki wymuszonej podświadomą naturą ludzką, by zagłębiać się w analizę każdego nieznanego obiektu. W pewnym momencie uwikłani w projekt naukowcy, zdesperowani w poszukiwaniu nowych pomysłów, zaczynają nawet czytać i dyskutować nad popularnymi dziełami s-f i Lem używa tego wybiegu do pewnej krytyki tego gatunku literackiego, gdy Hogarth wkrótce nudzi się i nie ma złudzeń wobec trywialności fabuł zawartych w magazynach s-f.
Naukowcy dochodzą do pewnych rozwiązań, które popychają naprzód rozszyfrowanie sygnału, jednak, o czym zresztą jesteśmy informowani na pierwszych stronach pamiętnika, za cały włożony w prace wysiłek, dochodzą jedynie do kilku nowych odkryć. Przy końcu projektu, naukowcy nie są już tak pewni jak na początku, czy sygnał był wiadomością od inteligencji pozaziemskiej, której ludzkość nie dała rady rozszyfrować, czy też sygnałem naturalnym, np. przypadkowym kosmicznym szumem tła, które w pewnym momencie dało efekt „tysięcy małp stukających na tysiącach maszyn do pisania i tworzących sensowne dzieło”.
Ocena dzieła.
Dzieło można odczytywać jako polemikę Stanisława Lema z własnym debiutem książkowym – utopijną powieścią "Astronauci". W obydwu utworach narracja rozpoczyna się od przypadkowego odkrycia pozaziemskiego przekazu. W "Astronautach" zostaje on pomyślnie rozszyfrowany, natomiast w "Głosie Pana" nie można stwierdzić, czym w istocie jest tajemniczy sygnał. Jednomyślność naukowców wobec zagadki z pierwszego utworu została przeciwstawiona w późniejszym dziele całym zbiorem hipotez mających wyjaśnić naturę zaszyfrowanej wiadomości. Akcja "Astronautów" jest relacjonowana przez bohatera naiwnego, podczas gdy kompozycja "Głosu Pana" to wspomnienia najinteligentniejszego bohatera powieści.
Informacje dodatkowe.
W biografii Lema Wojciech Orliński stawia tezę, że zawarty w "Głosie Pana" opis sceny rozstrzeliwania grupy Żydów przez żołnierzy SS stanowi jeden z nielicznych autobiograficznych fragmentów w dziełach autora, które bezpośrednio odnoszą się do jego przeżyć w czasie wojny i do jego żydowskiego pochodzenia. Sam Lem unikał publicznego wypowiadania się na temat tych aspektów swojej przeszłości.
Opierając się na książce Lema, György Pálfi nakręcił film „Głos Pana”; produkcja nie odtwarza jednak fabuły powieści, lecz jest pomyślana jako jej kontynuacja. Premiera miała miejsce w 2018 roku.

</doc>
<doc id="556806" url="https://pl.wikipedia.org/wiki?curid=556806" title="KWK Kleofas">
KWK Kleofas



</doc>
<doc id="556808" url="https://pl.wikipedia.org/wiki?curid=556808" title="William James Adams Jr">
William James Adams Jr



</doc>
<doc id="556809" url="https://pl.wikipedia.org/wiki?curid=556809" title="O niebie">
O niebie

O niebie (gr. "Περὶ οὐρανοῦ"; łac. "De caelo") – traktat filozoficzny Arystotelesa z zakresu filozofii przyrody. W Corpus Aristotelicum zajmuje strony od 268a do 314a.
Traktat składa się z czterech ksiąg, którego głównym tematem jest budowa Wszechświata. Autentyczność dzieła nie budzi zastrzeżeń, mimo że w innych pismach Arystotelesa nie ma wzmianki o tym traktacie. Wynikać to może z faktu, że Arystoteles nie jest autorem tytułu dzieła. W pismach arabskich wspomniany jest on jako „Traktat o niebie i słońcu”. Autor tytułu dzieła nie jest znany. Nie jest znana również dokładna data powstania, najprawdopodobniej było to około 347 roku p.n.e.
Terminu „niebo” filozof używa w trzech różnych znaczeniach:
Wiedzę na temat gwiazd Arystoteles czerpał z badań Egipcjan i Babilończyków. Wychodził z założenia, że Wszechświat nie jest jednolity i podzielił go na dwie części: górną, do której zaliczył gwiazdy i planety oraz dolną, którą stanowiła Ziemia. Dla Arystotelesa ziemia była centrum Wszechświata, a pozostałe ciała niebieskie krążyły wokół niej (filozof zakładał, że są one zbudowane z eteru). Na przekonaniu: ruch kołowy nie jest nieograniczony oparł tezę o skończoności przestrzennej Wszechświata, jednocześnie postulując jego niezniszczalność. Filozof poddał również krytyce inne, znane mu teorie greckie, związane z budową Wszechświata (np. Anaksagorasa i Empedoklesa). 
Zobacz też: O świecie.

</doc>
<doc id="556811" url="https://pl.wikipedia.org/wiki?curid=556811" title="Ligustrum">
Ligustrum



</doc>
<doc id="556812" url="https://pl.wikipedia.org/wiki?curid=556812" title="Piotr Słonimski (ojciec)">
Piotr Słonimski (ojciec)

Piotr Wacław Słonimski (ur. 5 grudnia 1893 w Warszawie, zm. 2 września 1944 tamże) – polski lekarz, zoolog, histolog i embriolog.
Życiorys.
Urodził się w rodzinie pochodzenia żydowskiego, jako syn Stanisława Słonimskiego i Eugenii z Poznańskich. Studiował na Uniwersytecie Lwowskim, przerwał naukę w 1914, gdy w szeregach Legionów walczył w I wojnie światowej, a następnie w wojnie polsko-bolszewickiej. Po zakończeniu walk kontynuował przerwaną naukę na Uniwersytecie Warszawskim, gdzie w 1922 przedstawił przygotowaną pod kierunkiem prof. Konstantego Janickiego pracę doktorską i uzyskał tytuł doktora filozofii w dziedzinie zoologii. Następnie rozpoczął studia medyczne, które ukończył w 1928. Równolegle do nauki od 1918 pracował jako starszy asystent, a później adiunkt w Zakładzie Histologii i Embriologii Wydziału Lekarskiego Uniwersytetu Warszawskiego. Pełnił funkcję sekretarza warszawskiego oddziału Polskiego Towarzystwa Biologicznego. Współpracował z pismem „Folia Morphologica”. Podczas II wojny światowej wykładał na tajnych kompletach na UW, był więziony na Pawiaku. Zginął 2 września, w czasie powstania warszawskiego, podczas bombardowania Mokotowa, gdy wykonywał zabieg operacyjny. Był wtedy lekarzem w szpitalu powstańczym przy ul. Malczewskiego 3/5, którego bombardowanie nasiliło się po wywieszeniu flagi z symbolem Czerwonego Krzyża.
Brat Antoniego Słonimskiego. Z małżeństwa z Janiną z Sobeckich miał syna, późniejszego genetyka Piotra Słonimskiego. Janina Słonimska w szpitalu powstańczym była pielęgniarką i instrumentariuszką, zginęła razem z mężem.
Publikował na temat systematyki i ekologii wrotków i wypławków, zajmował się przyżyciowym barwieniem komórek, wpływem hormonów tarczycy na wzrost i rozwój kręgowców.

</doc>
<doc id="556813" url="https://pl.wikipedia.org/wiki?curid=556813" title="Piotr Słonimski (syn)">
Piotr Słonimski (syn)

Piotr Słonimski (ur. 9 listopada 1922 w Warszawie, zm. 25 kwietnia 2009 w Paryżu) – francuski genetyk polskiego pochodzenia, pionier badań nad genetyką mitochondriów.
Życiorys.
Uczył się w Gimnazjum Stefana Batorego, później na tajnych kompletach studiował medycynę. Podczas okupacji był żołnierzem Armii Krajowej w stopniu podchorążego. Walczył w powstaniu warszawskim. Po wojnie wyemigrował do Francji z powodu represji za przynależność do AK. Podczas stanu wojennego ufundował stypendium dla polskich naukowców, którzy stracili pracę w wyniku represji.
Członek Akademii Nauk we Francji i najmłodszy dyrektor francuskiego laboratorium biologicznego. W latach 1971–1991 był dyrektorem Centrum Genetyki Molekularnej CNRS w Gif-sur-Yvette niedaleko Paryża.
Był zagranicznym członkiem Wydziału II – Nauk Biologicznych PAN oraz Wydziału IV – Przyrodniczego PAU.
Praca naukowa.
Piotr Słonimski był pionierem genetyki mitochondriów i jednym z odkrywców dziedziczenia pozajądrowego (w tym wypadku dziedziczenia mitochondrialnego). Podczas prac nad genetyką mitochondriów zaproponował m.in. istnienie maturaz – rodziny enzymów biorących udział w splicingu niedojrzałego mRNA. Prace Słonimskiego stały się podstawą nowoczesnej genetyki mitochondriów i należą do najczęściej cytowanych w tej dziedzinie.
Pod koniec lat osiemdziesiątych Słonimski silnie wspierał projekt zsekwencjonowania genomu drożdży, a jego działania w tym kierunku były kluczowe dla powodzenia tego przedsięwzięcia.
Rodzina.
Piotr Słonimski był synem lekarza i biologa Piotra Słonimskiego (1893–1944), brata Antoniego Słonimskiego (1895–1976). Jego dziadkiem był lekarz Stanisław Słonimski (1853–1916), pradziadkiem pisarz, matematyk, astronom i wynalazca Chaim Zelig Słonimski (1810–1904), a prapradziadkiem wynalazca Abraham Stern (zm. 1842).

</doc>
<doc id="556814" url="https://pl.wikipedia.org/wiki?curid=556814" title="Betty Mahmoody">
Betty Mahmoody

Betty Mahmoody (ur. 9 czerwca 1945 w Alma, Michigan) – amerykańska działaczka na rzecz praw dzieci i kobiet; pisarka – autorka książki "Tylko razem z córką".
W 1984 Mahmoody ze swoim mężem, z pochodzenia Irańczykiem i urodzoną w USA córką Mahtob wyjechała do Iranu. Miała to być krótka wizyta u krewnych, jednak na miejscu okazało się, że rodzina męża nie zezwoliła na powrót kobiety do Stanów Zjednoczonych. W końcu dzięki pomocy pewnej irańskiej rodziny dostała się do amerykańskiej ambasady w Turcji, skąd przewieziono ją z córką do USA. Swoje przeżycia opisała w książce zatytułowanej "Tylko razem z córką". Jej książka znalazła się w księdze rekordów Guinnessa i stała się bestsellerem, a także otrzymała nominację do nagrody Pulitzera. Na podstawie jej historii powstał film pt. "Tylko razem z córką", w którym w rolę Betty Mahmoody wcieliła się aktorka Sally Field.

</doc>
<doc id="556818" url="https://pl.wikipedia.org/wiki?curid=556818" title="Profesor wizytujący">
Profesor wizytujący

Profesor wizytujący (z ang. "visiting professor" lub "sessional instructor") – przed 1 października 2018 r. stanowisko na uczelni przewidziane dla pracownika naukowego lub naukowo-dydaktycznego, który miał stopień naukowy doktora habilitowanego lub tytuł naukowy profesora i był na stałe pracownikiem innej uczelni. 
Ustawodawca polski dopuszczał zatrudnienie na stanowisku profesora wizytującego osoby, która miała tylko stopień naukowy doktora oraz znaczne i twórcze osiągnięcia w pracy naukowej, jednak tylko na podstawie umowy o pracę. Powyższe obostrzenia nie dotyczyły obcokrajowców, którzy mogli być zatrudniani na stanowisku profesora wizytującego, gdy mieli doktorat. 
Na stanowisku profesora wizytującego w uczelniach wojskowych zatrudnić można było również generała lub admirała.

</doc>
<doc id="556819" url="https://pl.wikipedia.org/wiki?curid=556819" title="Żydzi w Raciborzu">
Żydzi w Raciborzu



</doc>
<doc id="556820" url="https://pl.wikipedia.org/wiki?curid=556820" title="Bursztyn bałtycki">
Bursztyn bałtycki

Bursztyn bałtycki („bałtyckie złoto”) – odmiana bursztynu, będąca sukcynitem powstałym w eocenie, występująca w rejonie Bałtyku. Jak wszystkie bursztyny jest naturalną substancją organiczną, żywicą kopalną.
Żywica wydostawała się ze zranień, pęknięć pni i gałęzi drzew, tworząc nacieki, określane mianem sopli lub kropli. Żywica gromadziła się również bezpośrednio pod korą lub wewnątrz pnia, tworząc formy podkorowe. Mówi się o dwóch przyczynach intensywnego żywicowania: po pierwsze, drzewa broniły się, osłaniając zranienia, blokując dostęp wirusom i grzybom pasożytniczym. Po drugie, mogła być to reakcja drzew na zachodzące zmiany klimatu, znaczne wahania temperatury i wyjątkową aktywność wulkaniczną. Żywica przetrwała do naszych czasów w formach dokumentujących sposób jej powstawania i przemieszczania.
Drzewo macierzyste bursztynu bałtyckiego.
Gatunek drzewa, którego żywica zrodziła bursztyn bałtycki, nie jest jednoznacznie ustalony. Najczęściej w literaturze wskazywany jest "Pinus succinifera" (tj. „drzewo bursztynodajne”. rodzina sosnowatych). Nowsze badania wskazują jednak na "Pseudolarix wehri" z rodzaju modrzewników lub na drzewa z rodziny sośnicowatych ("Sciadopityaceae)".
Właściwości.
Właściwością bursztynu jest trudność jego identyfikacji. Najlepszym sprawdzianem jest spektroskopia absorpcyjna w podczerwieni (IRS). Wyznacznikiem diagnostycznym jest charakterystyczny i wyraźny odcinek krzywej, zwany ramieniem bałtyckim, który tworzy się w przedziale pasm 1200-1260 cm-1.
Występowanie.
Występuje głównie wzdłuż południowych wybrzeży Morza Bałtyckiego: w Danii, Niemczech, Polsce, na półwyspie Sambia w Rosji (największa na świecie kopalnia bursztynu), na Litwie – okolice Kłajpedy i Łotwie oraz rzadziej w Szwecji, a także na Ukrainie na Polesiu Wołyńskim (kopalnia w okolicach Klesowa), w okolicach Bitterfeld-Wolfen w Niemczech. Na terenie Polski bursztyn występuje także w nagromadzeniach plejstoceńskich i holoceńskich na obszarach polodowcowych w strefie nadmorskiej.
Miejsca występowania:
W Polsce bursztyn bałtycki występuje w złożach:

</doc>
<doc id="556824" url="https://pl.wikipedia.org/wiki?curid=556824" title="Tomasz Mazur (śpiewak)">
Tomasz Mazur (śpiewak)

Tomasz Mazur – polski śpiewak, baryton.
Ukończył Akademię Muzyczną w Poznaniu w klasie śpiewu u prof. Leonarda Mroza w 1998 roku. W 1997 roku został solistą Teatru Wielkiego w Poznaniu.
Oprócz ról operowych występuje na estradach filharmonicznych, wykonując pieśni. W 2000 r. otrzymał III nagrodę na VI Ogólnopolskim Konkursie Wokalistyki Operowej im. Adama Didura w Bytomiu. W tym samym roku zajął II miejsce na Międzynarodowym Konkursie Wokalnym w Budapeszcie. W roku 2001 otrzymał nominację do Nagrody Artystycznej Miasta Poznania.

</doc>
<doc id="556829" url="https://pl.wikipedia.org/wiki?curid=556829" title="Straż graniczna">
Straż graniczna

Straż graniczna – organizacja wojskowa lub policyjna, wykonujące zadania związane z ochroną granic państwowych i kontrolą ruchu granicznego.
Zazwyczaj podlegają ministrom właściwym do spraw wewnętrznych w rządach swoich państw.
Według kodeksu granicznego Schengen „straż graniczna” oznacza każdego funkcjonariusza publicznego wyznaczonego zgodnie z prawem krajowym do pełnienia obowiązków służbowych na przejściu granicznym lub na odcinku granicy, lub w bezpośrednim sąsiedztwie tej granicy, który realizuje zgodnie z niniejszym kodeksem i prawem krajowym zadania w zakresie kontroli granicznej.

</doc>
<doc id="556830" url="https://pl.wikipedia.org/wiki?curid=556830" title="Rusyfikacja">
Rusyfikacja

Rusyfikacja – proces dobrowolnego lub przymusowego przyswajania języka rosyjskiego i kultury rosyjskiej przez osoby lub zbiorowości funkcjonujące wcześniej w ramach innych kultur.
Historia.
Od średniowiecza rusyfikacja stanowiła naturalny (tj. niebędący konsekwencją nacisków administracyjnych) proces, jakiemu podlegały m.in. plemiona ugrofińskie, podbite przez Rusinów (np. Mieszczeranie i Muromcy).
Od końca XVIII wieku władze rosyjskie (analogicznie jak władze wielu ówczesnych europejskich państw), rozpoczęły proces wynarodowiania mniejszości narodowych zamieszkujących Imperium Rosyjskie, wykorzystując do tego celu różne formy przymusu administracyjnego oraz system oświaty. Rusyfikacja była nasilona szczególnie na obszarach, zamieszkanych przez narody, które uznawane były za potencjalnie buntownicze, lub dążące do oderwania się od Rosji.
W celu rusyfikacji narodu poddawanego temu procesowi, ograniczano (lub wręcz uniemożliwiano) naukę w języku ojczystym, a także wprowadzano obowiązek załatwiania spraw urzędowych wyłącznie w języku rosyjskim. Ponadto częste było przesiedlanie osób uznawanych za zagrożenie dla władzy na obszary etniczne rosyjskie lub na Syberię, przy jednoczesnym propagowaniu rosyjskiego osadnictwa na danym obszarze.
Rusyfikacja w ZSRR.
W początkowym okresie istnienia Związku Radzieckiego, jako odróżnienie od ciemiężącego mniejszości narodowe caratu, wprowadzono politykę korienizacji (tj. powrotu do korzeni), w ramach której mniejszości narodowe otrzymywały większy lub mniejszy zakres autonomii (kulturowej i językowej), począwszy od własnego okręgu narodowościowego (a czasem nawet rejonu narodowościowego – np. Polski Rejon Narodowy im. Feliksa Dzierżyńskiego), przez obwód autonomiczny i republikę autonomiczną, aż po republikę związkową.
 (przynajmniej na poziomie języka, gdyż propagowana przez ZSRR kultura tylko w ograniczonym zakresie była zbieżna z kulturą rosyjską, opartą m.in. na prawosławiu). Jakkolwiek autonomiczne jednostki podziału polityczno-administracyjnego zostały zachowane (a czasem wręcz wzrastała ich ranga, np. ze statusu obwodu autonomicznego do rangi republiki), rusyfikacja przejawiała się m.in. w oświacie, gdzie rosyjski był jedynym językiem wykładowym powyżej poziomu podstawowego. Promowano również osiedlanie się Rosjan na terenie innych republik związkowych, zaś przedstawicieli mniejszości – w Rosyjskiej FSRR, m.in. za pomocą systemu stypendiów. Józef Stalin osobiście określał naród rosyjski jako siłę przewodnią ZSRR.
Rusyfikacja we współczesnej Rosji.
Mimo że obecnie władze rosyjskie nie prowadzą w sposób celowy polityki rusyfikacji, proces ten, m.in. poprzez media, następuje, zwłaszcza w odniesieniu do mniejszości, które od Rosjan odróżniają głównie kwestie językowe, nie zaś kulturowe. Jakkolwiek kulturowo odmienne, bo wyznające islam mniejszości np. czeczeńska czy tatarska skutecznie opierają się rusyfikacji i ich liczebność wzrasta, to np. liczba związanych z prawosławiem ugrofińskich Mordwinów spadła z 1154 tys. w 1989 r. (i 1192 tys. w 1979) do niespełna 800 tys. (w 2010 r.). Podobnie liczba osób deklarujących narodowość maryjską zmniejszyła się z 671 tys. w 1989 r. do nieco ponad 550 tys. w 2010 r., zaś turkojęzycznych Czuwaszów – z 1.842 tys. w 1989 r. do 1.450 tys. w 2010. Najbardziej na rusyfikację narażone są mniejszości liczące relatywnie niewielu członków, np. Wepsowie, których liczba spadła z ponad 12 tys. w 1989 r. do niespełna 6 tys. w 2010 (a jeszcze w 1926 r. było ich prawie 33 tys.) czy wymierający już Iżorowie, których populacja w 2010 r. liczyła zaledwie 266 osób, wobec 820 w 1989 r. i ponad 16 tys. w 1926 r.
Rusyfikacja na ziemiach polskich.
Samowola wielkiego księcia Konstantego oraz łamanie Konstytucji Królestwa Polskiego przyczyniły się do powstawania tajnych związków, a potem do wybuchu powstania listopadowego (1830-1831). Gwałtowne zaostrzenie rusyfikacji nastąpiło po upadku wcześniej wspomnianego powstania co doprowadziło do zniesienia konstytucji z 1815 roku, która zapewniała Królestwu Polskiemu odrębność państwową. W 1833 roku wprowadzono stan wojenny. W 1841 wprowadzono rosyjski system monetarny. Ponowne zaostrzenie rusyfikacji nastąpiło po upadku powstania styczniowego: wprowadzono ciągły stan wojenny, zrusyfikowano administrację i szkolnictwo, zlikwidowano Kościół unicki, wysiedlano i wywłaszczano Polaków.
Bardziej radykalne metody rusyfikacyjne zastosowano na ziemiach I Rzeczypospolitej zajętych przez Imperium Rosyjskie podczas rozbiorów i wcielonych bezpośrednio do państwa rosyjskiego. Zamknięto Uniwersytet Wileński i Liceum Krzemienieckie, jako karę za udział jej studentów i uczonych w powstaniu listopadowym. Ukazem cara Mikołaja I w latach 1832–1834 z terenów Wołynia i Podola zostało wysiedlonych w głąb Rosji kilkanaście tysięcy polskich rodzin.

</doc>
<doc id="556833" url="https://pl.wikipedia.org/wiki?curid=556833" title="Germanizacja">
Germanizacja

Germanizacja (także niemczenie) – proces przyswajania języka lub kultury niemieckiej przez jednostki i grupy społeczne funkcjonujące wcześniej w ramach innych kultur. Germanizacja może zachodzić zarówno w wyniku mniej lub bardziej wyraźnego przymusu (np. administracyjnego, edukacyjnego), jak i mieć charakter względnie dobrowolny, tzn. nie wiązać się z żadną bezpośrednią presją. Często rozumiana obecnie jako proces wynarodowienia, poprzez nakłanianie lub przymuszanie ludności rdzennej określonego terenu do przyswojenia języka niemieckiego oraz kultury niemieckiej, a także proces rozprzestrzeniania się języka, kultury i ludności poprzez asymilację lub adaptację obcojęzycznych słów do języka niemieckiego.
Germanizacja Słowian Zachodnich.
Słowianie Połabscy.
Germanie rozpoczęli podbój ziem pogańskich plemion połabskich w VIII wieku naszej ery. Granica zamieszkania Słowian opierała się o utworzony w roku 805 przez Karola Wielkiego Limes Sorabicus, a później Limes Saxoniae. Germanie starali się narzucić im chrześcijaństwo oraz własną kulturę. Trwające kilkaset lat walki ze Słowianami połabskimi zgrupowanymi w związkach plemiennych Wieletów, związku obodrzyckiego – Obodrzyczan oraz Serbołużyczan doprowadziły do upadku struktur państwowych Słowian zamieszkujących na terenach dzisiejszych Niemiec Wschodnich i włączenie ich ziem w struktury państwa niemieckiego.
Historię podporządkowywania sobie przez Niemców Słowian połabskich opisywali na bieżąco mnisi niemieccy na łamach swoich kronik: Widukind z Korbei w „Dziejach Sasów”, biskup merseburski Thietmar z Merseburga w tzw. „Kronice Thietmara”, kanonik Adam z Bremy autor „Dziejów Kościoła Hammenburskiego” oraz Helmold w „Kronice Słowian”. Wszyscy oni dawali świadectwo prześladowania Słowian.
Helmold pisał: "Guncelin, rządca zamku, mąż dzielny i sługa księcia (Henryka Lwa), polecił swoim, żeby skoro tylko spostrzegą kogokolwiek ze Słowian idących bocznymi drogami bez usprawiedliwionej przyczyny, żeby natychmiast takich chwytali i natychmiast wieszali".
Prześladowania Słowian połabskich ze strony Germanów miały podłoże tak wyznaniowe, jak i ekonomiczne. Wykorzystywali oni wiarę chrześcijańską jako pretekst do zaborów ziem słowiańskich. Według średniowiecznych pojęć pogańskie ziemie należały do tego, kto je orężnie zdobył, szerząc wiarę, a więc wypełniając obowiązek krucjatowy. Gdy dokonano podboju chrześcijańscy władcy wprowadzali wysokie podatki. Były one dla Słowian tak dotkliwe, że masowo odwracali się od narzuconej wiary. W roku 1011 Helmold pisał:
"Książę (Bernard Saski) tak przez swoją chciwość gnębił naród Winulów, że zmusił ich z konieczności do bałwochwalstwa powrócić. W rzeczy samej w owym czasie opanowali ziemię Słowian margrabia Teodoryk i książę Bernard, pierwszy mianowicie zagarnął wschodnią, drugi zachodnią część kraju, a nierozsądek obu przymusił Słowian do odstępstwa".
W roku 1164 książę wagryjski Przybysław żalił się na władców Saskich: "Wiadomo wszystkim Wam, jakie nieszczęścia i ciemiężenia dotknęły nasz lud wskutek gwałtów i przemocy księcia, który ciężar ich dał nam uczuć: zabrał nam dziedzictwo ojców naszych i wszędzie w nim osadził przybyszów, jak Flamandczyków, Holendrów, Sasów, Westfalów i inne ludy rozliczne. Tej krzywdy ojciec mój aż do śmierci swej dochodził, za to mój brat w wiecznym więzieniu zamknięty".
Ostateczny podbój Słowian Zachodnich umożliwiły zbrojne wyprawy wojenne organizowane w XII wieku przez feudałów niemieckich. Wyprawa z 1147 miała nawet sankcję ze strony papieża Eugeniusza III i przeszła do historii jako krucjata połabska, która zapoczątkowała serię tzw. krucjat północnych. Wymierzone przeciwko pogańskim plemionom doprowadziły ostatecznie do wchłonięcia tych terenów przez Niemcy, ale proces germanizacji ludności słowiańskiej trwać miał jeszcze przez setki lat.
Kultura, język i obyczaje tych słowiańskich ludów przetrwały w ramach państwa niemieckiego dość długo, ale do dzisiaj szczątkowo przetrwały jedynie kultura i język Serbołużyczan zamieszkujących od VI w. n.e. pomiędzy rzekami Bóbr, Kwisa i Odra na wschodzie, a rzekami Soławą (niem. Saale) i Łabą na zachodzie.
Nie przetrwała natomiast kultura Drzewian – słowiańskiego plemienia połabskiego należącego do związku obodrzyckiego, którzy osiedlili się na obszarze między Łabą i późniejszymi miastami Lüneburg i Uelzen w VII wieku n.e. Chociaż w 1751 anonimowy podróżnik zauważył, że o „Wendach” miejscowa ludność niemiecka mówiła z pogardą i wstrętem, a także twierdziła, że ich język już całkowicie wymarł, to ostatni Drzewianie przetrwali aż do XVIII wieku. Etnografowie niemieccy podjęli badania nad Drzewianami, kiedy słowiański charakter tego ludu zaczynał się już zatracać. Wtedy także ukazały się pierwsze słowniki niemiecko-drzewiańskie. Badania ukazały duże wpływy niemieckie w języku Drzewian, duży procent germanizmów oraz stosowanie niemieckiej pisowni wyrazów. Ostatnia kobieta mówiąca po drzewiańsku zmarła w 1756. Podobny był los sąsiadów Drzewian – Smolińców, podbitych na początku IX wieku. Przeżyli w izolacji do XVIII wieku, zachowując swoją słowiańską tożsamość. Losy Drzewian i Smolińców podzieliły także inne słowiańskie plemiona należące do grupy wieleckiej i obodrzyckiej: ostatecznie uległy całkowitej asymilacji z kulturą niemiecką.
Do teraźniejszych czasów Niemcy nazywają obszary zamieszkane przez Słowian Wendlandem (krajem Wendów, czyli Słowian). Wiele nazw obecnych miast niemieckich w Meklemburgii czy Łużycach powstało ze zniemczenia pierwotnych nazw słowiańskich, gdyż powstały one na miejscu osad założonych przez Słowian połabskich. Na Łużycach rząd niemiecki zezwolił obecnie na stosowanie podwójnego nazewnictwa tych miejscowości i np. obok Cottbus widnieje także łużycka nazwa Chóśebuz.
Serbołużyczanie.
Po kongresie wiedeńskim, kiedy to przyznano część Łużyc Górnych Saksonii, a większość Łużyc Prusom, pojawiły się zakazy, ograniczające używanie języków łużyckich; nasila się emigracja Łużyczan, głównie do Stanów Zjednoczonych (miejscowość Serbin w Teksasie) i Australii. W 1848 5000 Łużyczan podpisało petycję do rządu Saksonii, w której domagali się zrównania praw języka łużyckiego z niemieckim w kościołach, sądach, szkołach i administracji.
Serbowie łużyccy prześladowani byli w czasach III Rzeszy. Propaganda faszystowska głosiła, że należą oni do szczepów germańskich plemion. Rozwiązywano organizacje łużyckie, a działaczy aresztowano lub eliminowano.
Serbołużyczanie zdołali zachować swoją kulturę oraz język, pozostając przez 1000 lat w obrębie państwa niemieckiego. W efekcie niezbyt nasilonej germanizacji do dzisiaj zachowała się w Niemczech stosunkowo liczna społeczność łużycka. Wielowiekowy proces germanizacji na Łużycach spowodował jednak znaczne skurczenie się populacji Serbów łużyckich. W 1919 roku społeczno-kulturalna organizacja Serbów łużyckich „Domowina” mogła się pochwalić 180 tysiącami członków. Serbołużyczanie stanowią aktualnie jedynie niewielką mniejszość w liczących 82 mln ludności Niemczech.
Jeszcze pod koniec XIX wieku około 150 000 osób mówiło językami łużyckimi. W 1920 praktycznie wszyscy Łużyczanie w takim samym stopniu władali językiem niemieckim, jak łużyckim. Ostatni Łużyczanin bardzo słabo znający język niemiecki zmarł w 1954 w dolnołużyckiej wsi Myšyn/Müschen.
Ślązacy.
Polska utraciła formalnie Śląsk w 1348 roku na rzecz Korony Czeskiej, następnie w roku 1526 przeszedł na dwa kolejne wieki pod panowanie Habsburgów. W 1742 roku Prusy zaatakowały Austrię i w efekcie tzw. wojen śląskich przyłączyły Śląsk do swojego terytorium. W 1763 roku pruski podbój Śląska został zakończony. Etnicznie jednak przez cały ten czas Śląsk, podobnie jak Łużyce, w znacznej (a na Górnym Śląsku przeważającej) liczbie zamieszkiwała ludność słowiańska, która na terenie Śląska mówiła dialektem śląskim języka polskiego. Niemieccy osadnicy przybywający na Śląsk od drugiej połowy XIII wieku nazwali rdzenną słowiańską ludność tych terenów „Wasserpolen”, a w późniejszych wiekach nazwę tę rozciągnięto także na słowiańską mowę mieszkańców Śląska: „Wasserpolnisch Mischsprache”. Niemiecki opis geograficzny Śląska z 1689 r. odnotowuje dla przykładu, że lud między Oławą a Kątami Wrocławskimi „sehr polnisch redet”. W Kątach Wrocławskich w 1641 r. prawie połowa ogółu rzemieślników należała do osobnego, polskiego cechu.
Po trzech wojnach śląskich pomiędzy Austrią i Prusami o Śląsk jakie odbyły się w latach 1740–1763 dostał się on ostatecznie pod panowanie Prus. Jeden z pierwszych dekretów Fryderyka Wielkiego z 1764 roku był skierowany przeciwko językowi polskiemu. W tym zarządzeniu germanizacyjnym nakazał on wprowadzenie języka niemieckiego jako języka urzędowego oraz wydał zakaz zatrudnienia w szkołach nauczycieli nieposługujących się językiem niemieckim. Zarządzenie zakazywało także każdemu dominium zatrudnianie pod karą 10 talarów kogokolwiek bez znajomości języka niemieckiego do pracy oraz służby w folwarku, a nawet zakazywało udzielania zgody na śluby, jeżeli nowożeńcy nie nauczą się mówić po niemiecku. Wprowadzono restrykcje w używaniu języka polskiego we wszystkich szkołach i urzędach. Radcom ziemiańskim powiatów wrocławskiego, brzeskiego, niemodlińskiego, oławskiego, grodkowskiego, nyskiego, średzkiego, trzebnickiego, oleśnickiego, namysłowskiego, kluczborskiego i sycowskiego Fryderyk oznajmiał:
Akcja germanizacyjna zainicjowana przez Fryderyka przebiegała jednak w początkowym okresie dość opornie i nie przyniosła rządowi pruskiemu pokładanych nadziei na szybką germanizację ludności polskiej na Śląsku. Wyraźnie rozczarowany postępem germanizacji na terenie Śląska Fryderyk Wielki apelował do radców ziemiańskich powiatów górnośląskich i granicznych w kolejnym zarządzeniu germanizacyjnym wydanym we Wrocławiu 10 listopada 1773 roku:
Germanizacja objęła początkowo teren Dolnego Śląska oraz wszystkie większe miasta znajdujące się na jego terenie. Wrocław z powodu osadnictwa niemieckiego stał się miastem dwujęzycznym. Stopniowo polska ludność była z niego wypierana tym niemniej przez długi czas jeszcze prawobrzeżną część Wrocławia na wschodnim brzegu Odry Niemcy nazywali „Polnische Seite”. Urzędowa relacja z 1789 roku donosiła o posługiwaniu się językiem polskim przez ludność zamieszkałą pod samym Wrocławiem. Jeszcze w XIX wieku Jerzy Samuel Bandtkie pisał
Do takich polskich wsi należały m.in. Brochów, Gaj, Księże Małe i Księże Wielkie, Tarnogaj i Zalesie oraz ewangelickie Radwanice, Sokolniki, Zacharzyce, Święta Katarzyna, Mokry Dwór, Opatowice, Laskowice i Strachowice (kilka z nich to dzisiejsze dzielnice Wrocławia). Prowincja śląska mówiła jeszcze przez długi czas po polsku, dlatego władze pruskie usiłowały odmienić stosunki etniczne na terenach Śląska w taki sposób, w jaki robiono to kilka wieków wcześniej na ziemiach podbitych Słowian połabskich. Z czasem pruskie władze wyeliminowały prawie całkowicie język polski z życia publicznego i zaczęły także kwestionować polski charakter Śląska. Przymusowa germanizacja oraz zakazy używania języka polskiego budziły kontrowersje wśród samych Niemców. W broszurze wydanej w 1791 r. niemiecki pastor z Wrocławia pisze:
Oprócz zwalczaniu języka kolejnym sposobem na germanizację Śląska była niemiecka akcja osadnicza, tak zwana kolonizacja fryderycjańska. W samym tylko roku 1763 osiedlono 61 tysięcy, zaś przez następnych 40 lat około 110 tysięcy Niemców. Obok wsi słowiańskich zakładano na Śląsku także setki zupełnie nowych, czysto niemieckich wsi. W rezultacie język niemiecki stał się dominujący na tym terenie. Zmieniający się zasięg języka polskiego można prześledzić na mapie zamieszczonej w książce o geografii Śląska wybitnego niemieckiego geografa Josepha Partscha, „Schlesien”, gdzie w 1 tomie porównał on granice jego występowania w latach 1790–1890.
Około roku 1826 stosunki etniczne pod Wrocławiem przedstawiały się następująco: w Laskowicach na 71 gospodarstw polskich przypadało 11 niemieckich, w Nowym Dworze na 38 polskich przypadały 4 niemieckie, w Piekarach na 40 polskich – 4 niemieckie, w Dębinie na 42 gospodarstwa polskie – 7 niemieckich, w Chwałowicach na 36 polskich – 4 niemieckie, w Dziuplinie Dużej na 45 polskich – 2 niemieckie, w Dziuplinie Małej na 11 polskich – 1 niemieckie, w Jelczu na 32 polskie – 5 niemieckich, w Ratowicach na 58 polskich – 7 niemieckich, w Wojnowicach na 18 polskich – 1 niemieckie. Po polsku mówiono także w Kamieńcu Wrocławskim na samym przedmieściu Wrocławia oraz w Kątach Wrocławskich i Gniechowicach. Gwara dolnośląska w powiatach wrocławskim i oławskim (okolice Oławy, Jelcza-Laskowic, Piekar, Ratowic, Miłoszyc) przetrwała do lat 1866–1888 ulegając następnie całkowitej germanizacji. W powiecie zielonogórskim Polacy stanowili około roku 1848 ciągle około 40% ludności, a polski kościół w samej Zielonej Górze zamknięto odgórną decyzją administracyjną w ramach polityki germanizacyjnej. Jeszcze w 1896 roku we wspomnianej książce „Schlesien” dr Partsch wyraża zdziwienie, że
Ten niedokładny i mający powierzchowne jeszcze skutki proces germanizacji ludności Śląska potwierdzał w swej relacji z podróży do Wrocławia z roku 1869 Józef Ignacy Kraszewski:
Około roku 1900 jedynymi enklawami, gdzie 25–50% ludności posługiwało się językiem polskim były okolice Kątów Wrocławskich i Gniechowic. Wyjątkiem w tym ogólnym germanizacyjnym trendzie podczas rządów pruskich na Śląsku było utworzenie w latach czterdziestych XIX stulecia pierwszej w Niemczech katedry slawistyki na uniwersytecie wrocławskim. Dłużej od Dolnego Śląska zwarte zasiedlenie ludności polskojęzycznej utrzymało się na Śląsku górnym. Niemiecki atlas geograficzny i demograficzny Richarda Andreego, który wydany został w roku 1923 (po włączeniu części Górnego Śląska do Polski) wyraźnie ukazywał, że ludność polskojęzyczna stanowiła większość na Śląsku opolskim oraz Warmii i Mazurach. Według tego atlasu na Górnym Śląsku ludność polskojęzyczna liczyła 75% całej populacji.
W 1872 roku w czasie tzw. kulturkampfu usunięto na wniosek kanclerza Ottona Bismarcka język polski ze szkół na Górnym Śląsku.
Ograniczano liczbę szkół z językiem polskim i zwiększano z językiem niemieckim. Przykładowo w latach 1824–1827 liczba szkół w rejencji opolskiej wzrosła ze 199 do 230, dwujęzycznych z 282 do 497, natomiast liczba szkół z językiem polskim zmalała ze 131 do 70.
Mimo tej wieloletniej germanizacji przetrwały jednak na Śląsku liczne polskie wyspy językowe, a polscy Ślązacy wielokrotnie protestowali przeciwko prześladowaniom przez władze niemieckie. Jeszcze po I wojnie światowej część powiatu sycowskiego (do 1888 "Polnisch Wartenberg"), należącego do Dolnego Śląska, przyłączono do Polski, ponieważ w rejonie tym na pograniczu z Wielkopolską, pomimo kilkuset lat oderwania od Polski, zachował się język polski i ludzie identyfikujący się z państwem polskim. Pomimo trwających około 170 lat zabiegów germanizacyjnych część Ślązaków nadal utożsamiała się z Polską. Ślązacy trzykrotnie sięgali po broń w powstaniach śląskich, aby przyłączyć Górny Śląsk do Polski, a na terenach należących do Niemiec założyli w 1922 roku Związek Polaków w Niemczech. Organizacyjnie Dzielnica I ZPwN z siedzibą w Opolu obejmowała tereny Śląska Opolskiego, a Dzielnica II zrzeszała między innymi ludność Dolnego Śląska.
Czesi.
Germanizacja Czech nasiliła się po przegranej przez Czechów bitwie na Białej Górze (1620), która była starciem między siłami czeskich protestantów a wojskami koalicyjnymi ligi katolickiej. Zwycięscy Habsburgowie rozpętali w Czechach terror. Planowo zamordowali 600 najważniejszych przedstawicieli czeskiej elity społecznej i kulturalnej, zaczynając od ścięcia na praskim Rynku Staromiejskim 27 najwybitniejszych przedstawicieli husyckiej szlachty. Skonfiskowali także majątki czeskich protestantów stanowiące połowę wszystkich posiadłości ziemskich i przekazali je zwycięskiej arystokracji niemieckiej.
Przekazano kościoły niemieckim katolikom oraz rozpoczęto przymusową rekatolicyzację. Tysiące protestantów czeskich uciekło na Śląsk oraz do Polski gdzie tworzyli husyckie wspólnoty braci czeskich. Wskutek tej migracji Czechy stały się krajem wyludnionym oraz zrujnowanym ekonomicznie. Liczba autochtonicznej ludności czeskiej zmalała do 1/4. Habsburgowie, likwidując niezależność Królestwa Czech, zredukowali ją do własnej dziedzicznej prowincji, w której zawzięcie tępili język czeski oraz rdzenną kulturę.
Skutkiem tej polityki było całkowite zniemczenie szlachty czeskiej oraz wszystkich wyższych i średnich warstw społecznych. W XVIII wieku język czeski stał się prawie wyłącznie językiem niewykształconych chłopów. Jednak pomimo wysiłków Kościoła rzymskokatolickiego oraz polityki Habsburgów świadomość własnej bogatej czeskiej kultury narodowej nie zaginęła i w wieku XIX stała się źródłem czeskiego odrodzenia narodowego. Między protestanckimi Czechami niechętnymi katolicyzmowi a osiedlonymi w Czechach prohabsburskimi katolickimi Niemcami powstał głęboki konflikt, który zakończył się dopiero w 1945 wraz z wysiedleniem Niemców sudeckich z Czech.
Germanizacja nazw na terenach słowiańskich.
Nazwy słowiańskie stwarzały Niemcom trudności w wymowie, występowały w nich nieznane im dźwięki i nie używane połączenia dźwięków, a same nazwy były dla nich absolutnie niezrozumiałe.
Najwcześniej germanizacja nazw rozpoczęła się na terenach wschodnich Niemiec, odebranych Słowianom Połabskim jeszcze w średniowieczu. Wiele nazw miast w Meklemburgii, Brandenburgii oraz na Łużycach powstało w wyniku zniemczenia wcześniejszych słowiańskich nazw geograficznych. Do takich nazw należą np. nazwy niemieckich miast Cottbus zwane po łużycku Chóśebuz, Rostock – powstała od słowiańskiej nazwy „Roztoka” co oznaczało szerokie rozpływanie się rzeki, Wismar – pierwotnie osada słowiańska Obodrzytów o nazwie „Wyszomir”, Chemnitz wywodzi się od słowiańskiej nazwy kamień – „kamien”. i bezpośrednio pochodzi od nazwy miejscowości „Kamienica” założonej w tym miejscu przez Słowian Połabskich. Stralsund – Strzałów, w którego herbie jest do tej pory strzała, Schwerin – Zwierzyn itd. Nazwy te mając znaczenie w językach słowiańskich po niemiecku je traciły, tak więc z czasem, głównie podczas Kulturkampfu oraz nazistowskiej polityki całkowitej germanizacji terenów wschodnich Niemiec, nazwy miejscowości o słowiańskim brzmieniu masowo zmieniano na całkowicie niemieckie.
Od połowy XVIII wieku do roku 1945 germanizacji podlegało także słowiańskie nazewnictwo miejscowości na Śląsku. Dla przykładu przetłumaczono "Brzezetz na Birken" (dziś Brzeźce), albo "Dziergowitz" na "Oderwalde" (dziś Dziergowice). Ewolucję nazw na Śląsku świetnie ilustruje nazwa wsi Bystrzyca Dolna znajdującej się na Dolnym Śląsku. Miejscowość ta w okresie 1000 lat miała 13 nazw: Bistritcza – 1149/50 r., Wistricz – 1330 r., Wystricza – 1300 r., "Polnisch Weistritz" – 1318 r., "Wistricz" – 1334 r., "Wistricia polonicalis" – 1340 r., "Polnissch Weissericz" – 1362 r., "Polnisch Weistritz" – 1372 r., "Polnischweistric" – 1666 r., "Pohl (nisch) Weiseritz" – 1743 r., "Weistriz Polnisch" – 1785 r., "Nieder Weistritz" – 1886 r., Bystrzyca – 1945.
Czasami zmiany były nieznaczne i polegały na przeróbce końcówki "-ów" na niemieckie "-au" (np. Wilków-Wilkau), "-sław" na "-slau" (np. Domasław-Domslau), przyrostka "-ice" na "-itz" lub "-witz" (np. Domanowice-Domnowitz). Zmianom ulegały polskie nazwy pod wpływem dynamicznego akcentu niemieckiego, padającego na sam początek – polskie nazwy zatracały swoją środkową część (np. Gołostowice – Gollschau, Opatowice – Ottwitz, Łososiowice – Losswitz).
Inne przykłady germanizacji słowiańskich nazw na Śląsku to Brzeg – Brieg, Góra – Guhrau, Wołów – Wohlau, Strzelin – Strehlen, Trzebnica – Trebnitz, Głogów – Glogau, Jawor – Jauer, Oleśnica – Oels. Według przedwojennego spisu w powiecie wrocławskim na 203 gminy 192 miały zgermanizowaną polską nazwę, podobne proporcje były w powiecie średzkim. W powiecie legnickim, w centrum dawnej rejencji, dla 69 z 87 gmin wiejskich można w przeszłości znaleźć polskie nazwy, kilka wygląda na zniekształcone polskie, lecz nie odnaleziono w dokumentach potwierdzenia tego faktu. Powiat głogowski obejmował 109 gmin, z których 94 ma poświadczone polskie nazwy w dokumentach, już w spisie z 1313 na 54 nazwy (spis częściowy) tylko 6 jest niemieckich.
Jak widać na powyższych przykładach początkowo zniemczano nazwy śląskich miejscowości w mowie potocznej, później także urzędowo zachowując jednak słowiański źródłosłów. Następnie dodawano do tej zniemczonej nazwy przymiotnik Polnisch dla podkreślenia zasiedlenia przez ludność mówiącą po polsku (często w pobliżu znajdowały się miejscowości z przymiotnikiem "Deutsch" – np. Lasowice Małe, gdzie mieszkańcy byli niemieckojęzyczni). W dalszej kolejności usuwano przymiotnik Polnisch i w ostatniej fazie zmieniano zniemczoną słowiańską nazwę na nową niemiecką. Zmiany te obejmowały większość miejscowości na Śląsku. Przykładem mogą być nazwy Polnisch Neustadt (obecnie Prudnik), Polnisch Wartenberg (Syców), Polnisch Probnitz (Browiniec Polski), Polnisch Olbersdorf (Olbrachcice), Polnisch Neukirch (Polska Cerekiew), Polnisch Krawarn (Krowiarki), Polnisch Lasowitz (Lasowice Wielkie), Polnisch-Hammer (Kuźniczysko), Polnisch Bortschen (Strumyk) itd. Przymiotnik "Polnisch" zaczęto usuwać od XVIII wieku, następnie na początku XX wieku (po rozpoczęciu I wojny światowej, jak np. w przypadku Polskiej Nowej Wsi) oraz w czasie rządów Adolfa Hitlera, kiedy to zmieniano masowo nazwy w całej Rzeszy na Łużycach, w Meklemburgii, Pomorzu, Mazurach oraz Dolnym i Górnym Śląsku. Największe nasilenie tych zmian miało miejsce podczas akcji Kulturkampf oraz w okresie III Rzeszy. W 1936 r. w rejencji opolskiej zmieniono 1088 nazw miejscowości, a w następnym roku przemianowano dodatkowo 160 wsi sołeckich, przysiółków i osiedli. W rejencjach wrocławskiej i legnickiej, gdzie nasilenie przypadło na lata 1937–1938, zmieniono 359 nazw miejscowości we wrocławskiej, a 178 w legnickiej. Przeciwko germanizacji nazewnictwa śląskich miejscowości paradoksalnie zaprotestowało niemieckie ministerstwo wojny ponieważ wydrukowano dla wojska operacyjne mapy tych terenów ze starymi nazwami. Wehrmacht w drodze na manewry gubił drogę tak więc w lipcu 1939 roku przed atakiem na Polskę niemiecka administracja musiała ponownie przemalowywać na tablicach i drogowskazach nazwy miejscowości zmieniając je z niemieckich ponownie na te o słowiańskim brzmieniu. Na zachowanych starych fotografiach widać jednak, że nowe nazwy nie zostały zamalowane, ale jedynie uzupełniono je o starą nazwę miejscowości.
Germanizacja na ziemiach polskich.
Po włączeniu w granice państwa niemieckiego ziem należących do Słowian połabskich – Wieletów, Obodrzyczan oraz Serbów łużyckich oparta na Odrze zachodnia granica piastowskiego państwa Polan stała się przez pewien czas zachodnią granicą zasięgu Słowiańszczyzny. Późniejsze podboje doprowadziły do opanowania Pomorza Zachodniego, Gdańskiego, Prus Wschodnich, a także przejściowo części Żmudzi i Kujaw.
Germanizacja pruska po rozbiorach.
W 1772 roku miał miejsce I rozbiór Rzeczypospolitej. W wyniku kolejnych rozbiorów Polska przestała istnieć na mapie jako państwo. Jej teren wcielony został do Prus, Cesarstwa Austrii i Rosji. Po upadku insurekcji kościuszkowskiej Prusy (w granicach których znalazła się nawet Warszawa) składały się w 40% z obywateli narodowości polskiej. Wszystko wskazywało na to, że królestwo stanie się państwem germańsko-słowiańskim. Tak się jednak nie stało. Dawną politykę dynastyczną dworu pruskiego zastąpił nowy niemiecki nacjonalizm.
Prusacy przystąpili do intensywnej akcji scaleniowej. Głównymi jej elementami było osiedlanie na ziemiach polskich ludności niemieckiej. Rozdawano lub sprzedawano po niskich cenach skonfiskowane w roku 1795 dobra ziemskie klasztorów i uczestników powstania kościuszkowskiego oraz podjęto germanizowanie młodzieży polskiej, realizowane m.in. przez naukę w szkole niemieckiej oraz służbę wojskową w armii pruskiej. W celu przygotowania młodzieży do służby wojskowej Prusacy utworzyli w Kaliszu, w zabudowaniach lewego skrzydła byłego kolegium jezuickiego, szkołę wojskową – Korpus Kadetów. Urzędowe otwarcie tej szkoły nastąpiło w roku 1797, a początkowa liczba stu dwudziestu pięciu uczniów w krótkim czasie wzrosła do 200. Nauka obejmowała kurs przygotowawczy z zakresu języka niemieckiego, historii Prus, podstaw matematyki i przedmiotów wojskowych. Absolwentów tej szkoły kierowano następnie do Korpusu Kadetów w Berlinie, a po jego ukończeniu do służby w wojsku pruskim.
Postępowanie władz okupacyjnych w stosunku do ludności polskiej spotkało się z wrogim przyjęciem. Ten nieprzychylny stosunek do Prusaków pogłębiały jeszcze wiadomości o wojnach toczonych przez Napoleona Bonaparte oraz o walkach działających przy jego boku Legionów Polskich, dowodzonych przez Jana Henryka Dąbrowskiego. W 1806 r., gdy wojska pruskie zostały rozgromione przez armię napoleońską, sytuacja ludności polskiej zamieszkującej na obszarach objętych zaborem pruskim uległa całkowitej zmianie, sprawa polska znalazła się bowiem w orbicie zainteresowań cesarza francuskiego.
Zmasowaną akcję germanizacyjną ludności polskiej rozpoczęto na szeroką skalę w latach trzydziestych XIX wieku. Na Śląsku, Pomorzu Gdańskim, Warmii oraz na Mazurach władze pruskie wymieniały w szkolnictwie oraz administracji urzędników pochodzenia polskiego na Niemców. Po powstaniu listopadowym w Wielkim Księstwie Poznańskim zlikwidowano stanowisko polskiego namiestnika (Antoniego Radziwiłła) i rozpoczęto ograniczanie języka polskiego w szkolnictwie i administracji. Rząd pruski prowadził także akcję wykupywania od zubożałej polskiej szlachty folwarków i posiadłości ziemskich.
Po upadku powstania styczniowego nastąpiły aresztowania Polaków i dalsze zaostrzenie kursu antypolskiego. Po zjednoczeniu Niemiec w 1871 roku kanclerz Bismarck ogłosił akcję kulturkampfu. Ksiądz, który nie zgodził się poddać "Kulturexamen" był usuwany z urzędu, a diecezjom odbierano subwencje. W 1874 roku usunięto język polski ze szkół średnich, a w 1886 roku z elementarnych. Wobec dzieci, które odezwały się w szkole po polsku, były stosowane kary cielesne przez niektórych niemieckich nauczycieli. Polaków mieszkających w Niemczech oraz innych zaborach najbardziej zbulwersowały wydarzenia w latach 1901–1902 w szkole we Wrześni. Dzieci polskie zostały tam skatowane przez niemieckich nauczycieli i policję za to, że podczas lekcji religii nie chciały mówić po niemiecku. W proteście ogłosiły tzw. strajk dzieci wrzesińskich, który odbił się głośnym echem w ówczesnym świecie. Przeciw brutalnej germanizacji polskich dzieci we Wrześni protestowali Maria Konopnicka oraz Henryk Sienkiewicz. Konopnicka napisała bardzo emocjonalny wiersz "„”", a Sienkiewicz w krakowskim czasopiśmie „Czas” opublikował dwa listy: w listopadzie 1901 roku – „O gwałtach pruskich” oraz „List otwarty do J.C.M. Wilhelma II, króla pruskiego” w listopadzie 1906 r. W listach tych piętnował postępowanie władz pruskich wobec polskich dzieci, a także antypolską politykę pruską. List z 1906 roku wydrukowały wszystkie polskie gazety w zaborach austriackim i rosyjskim oraz wiele czasopism zagranicznych, ponieważ w roku 1905 Sienkiewicz otrzymał nagrodę Nobla za całokształt pracy artystycznej, stając się bardzo znaną osobą na świecie.
W 1886 roku rząd niemiecki utworzył Komisję Kolonizacyjną oraz Komisję Generalną, których zadaniem był wykup ziemi od Polaków mieszkających w Wielkopolsce oraz na Pomorzu Gdańskim. W zamian na ziemiach tych masowo osiedlano niemieckich chłopów sprowadzanych z głębi Rzeszy. Na ten cel rząd pruski jednorazowo przeznaczył 100 mln marek, a po ich wyczerpaniu stale dotował budżet Komisji. W sumie do roku 1914 Komisja zużyła około 1 mld marek niemieckich – w ramach tej szeroko zakrojonej akcji zakupiła w latach 1886–1915 126 259 ha z rąk polskich. W sumie na zakupionych terenach zasiedlono około 150 tys. małorolnych i średniorolnych chłopów z głębi Niemiec.
W 1894 roku powstał w Poznaniu „Niemiecki Związek Marchii Wschodniej” (niem. "Deutscher Ostmarkenverein", DOV) przez Polaków zwany Hakatą (od nazwisk założycieli Hansemanna, Kennemanna, Tiedemanna). Była to organizacja zrzeszająca niemieckich nacjonalistów, prowadząca ostrą propagandę antypolską. To właśnie z jej inicjatywy wydano w 1904 roku ustawę, która zabraniała wznoszenia bez zgody miejscowych władz budynków mieszkalnych na nowo nabytych gruntach. Słynny był przypadek Michała Drzymały, który nie mogąc otrzymać pozwolenia na budowę domu zamieszkał wraz z rodziną w wozie cyrkowym.
W 1908 roku Reichstag przegłosował nową ustawę o stowarzyszeniach z tzw. „paragrafem kagańcowym” (par. 12). Przewidywał on, że zebrania w języku innym niż niemiecki mogą odbywać się tylko w miastach gdzie ludność polska stanowi więcej niż 60%. Działania te przynosiły skutek przeciwny od zamierzonego.
Polacy w zaborze pruskim wielokrotnie występowali zbrojnie przeciw Niemcom. Na przestrzeni 100 lat – między 1794 a 1919 w Wielkopolsce miało miejsce pięć tzw. powstań wielkopolskich, w których patrioci polscy starali się uzyskać niepodległość. Cały ten okres doprowadził w końcu do przyłączenia Wielkopolski, którą Niemcy zwali „Südprussen” do II Rzeczypospolitej.
I wojna światowa.
Jeszcze przed I wojną w Niemczech powstała koncepcja tzw. Mitteleuropy. Słowo oznacza po niemiecku Europę Środkową stanowiło jednak także koncepcję polityczną oraz program będący celem wojennym Niemiec podczas I wojny światowej. Zakładał on dominację Cesarstwa Niemieckiego nad Europą Środkową i jej całkowitą eksploatację przez Niemcy, aneksję terytoriów zamieszkanych w większości przez ludność nie-niemiecką oraz ich germanizację. Mitteleuropę miały tworzyć marionetkowe państwa (w tym Królestwo Polskie) pod polityczną, ekonomiczną i wojskową kontrolą Rzeszy. Rejon miał być wykorzystywanym gospodarczo zapleczem imperium Niemieckiego, a jego zasoby miały służyć udanej rywalizacji z Anglią i Francją na arenie światowej w celu uzyskania pozycji wiodącego mocarstwa. Organizacja ekonomiczna opierałaby się na dominacji Niemiec, które narzuciłyby szereg korzystnych dla siebie umów ekonomicznych z podległymi im satelickimi państwami takimi jak Ukraina czy Polska. Populacja na podporządkowanych terenach stopniowo byłaby germanizowana, także poprzez czystki etniczne na ludności rodzimej i równoległe osadnictwo niemieckie. Niemiecki plan Mitteleuropy podczas I wojny światowej przewidywał znaczną aneksję terytorium Polski i wypędzenie z tych terytoriów Polaków oraz Żydów, zastępowanych stopniowo kolonistami niemieckimi. Sama Polska miała być stopniowo germanizowana, także poprzez zmniejszenie populacji Polskiej na skutek klęsk głodu. Częściowa realizacja tych planów miała swoje odzwierciedlenie w traktacie brzeskim, powiązanym z gwarancjami ekonomicznej i militarnej dominacji Niemiec na Ukrainie
II wojna światowa.
Największą skalę osiągnęła germanizacja na terenach zdobytych przez wojska niemieckie w czasie II wojny światowej. Adolf Hitler w swoich przemówieniach wielokrotnie podkreślał potrzebę wyparcia i wyniszczenia Polaków na terenie Polski. Najbardziej znaną wypowiedzą na ten temat jest tzw. cytat armeński, który był częścią przemówienia Adolfa Hitlera do dowódców niemieckich. Dnia 25 listopada 1939 r. w Urzędzie do Spraw Polityki Rasowej NSDAP powstał kodyfikujący te uprzedzenia memoriał Erharda Wetzela i Günthera Hechta pt. „Traktowanie ludności byłych obszarów Polski z punktu widzenia polityki rasowej”, który głosił wprost:
Niemcy stosowali wobec podbitej Polski starą zasadę Dziel i rządź. Według niej przeprowadzono plany germanizacyjne skierowane wobec etnicznych mieszkańców różnych polskich regionów. Najbardziej znaną akcją germanizacyjną był Goralenvolk. Heinrich Himmler w swoim ściśle tajnym memorandum pt. „Traktowanie Obcych rasowo na wschodzie”, datowanym 25 maja 1940 roku opisał niemiecką taktykę w Polsce: „Musimy podzielić Polskę na tak wiele różnych grup etnicznych, na wiele części i podzielonych grup jak to jest tylko możliwe”. „Natomiast w swoich refleksjach pt. „Kilka myśli o traktowaniu obcoplemiennych na wschodzie” (niem. Einige Gedanken über die Behandlung der Fremdenvölker im Osten) pisze:” Musimy starać się uznawać i podtrzymywać jak najwięcej odrębnych narodowości, a więc obok Polaków i Żydów także Ukraińców, Białorusinów, Górali, Łemków i Kaszubów. Jeśli gdziekolwiek jeszcze się da znaleźć jakieś odłamy narodowościowe – to te także. (...) Chcę przez to powiedzieć, że najbardziej zainteresowani jesteśmy nie tym ażeby ludność wschodu jednoczyć, lecz przeciwnie, ażeby ją rozbić na możliwie wiele części i odłamów. Nie leży w naszym interesie doprowadzanie wymienionych narodowości do jedności i wielkości i stopniowe budzenie wśród nich świadomości narodowej i rozwijanie kultury narodowej, lecz przeciwnie, rozbicie ich na niezliczone małe odłamy i cząstki. (...) W ciągu (...) 4 do 5 lat np. pojęcie Kaszubów musi stać się nieznane, ponieważ wówczas kaszubskiego narodu już nie będzie (odnosi się to szczególnie do Prus zachodnich). Musi być także możliwe w okresie nieco dłuższym spowodowanie zniknięcia na naszym obszarze narodowych pojęć Ukraińców, Górali i Łemków. To co zostało powiedziane o tych odłamach narodowych, odnosi się w odpowiednio większych rozmiarach także do Polaków”.
Joseph Goebbels stwierdził natomiast 31 X 1939 roku: „Polacy zasadniczo nie powinni mieć teatrów, kin (...). W Generalnym Gubernatorstwie należy zamknąć wyższe szkoły i seminaria (...). Polakom należy zostawić takie możliwości kształcenia, które ukażą im beznadziejność ich położenia narodowego”. Rozporządzeniem Hansa Franka zlikwidowano na terenie GG szkolnictwo powyżej podstawowego oraz całkowicie zakazano nauczania historii. Germanizacji ludności polskiej służyły także drobiazgowo zaplanowane i systematyczne akcje planowej eliminacji polskiej inteligencji jak Operacja Tannenberg, Akcja AB, czy seria egzekucji oznaczonych kryptonimem "Intelligenzaktion", które miały pozbawić Polskę elity politycznej, naukowej, społecznej, kulturalnej i wojskowej. Przeprowadzano także na szeroką skalę szereg akcji wysiedleńczych z terenów zajętych przez Niemcy. Niemcy przeprowadzili je w ramach szeroko zarysowanego planu tzw. Generalnego Planu Wschodniego. Celem akcji była próba sprowadzenia narodu polskiego do stanu społeczeństwa bezkulturowego, które łatwo będzie wynarodowić i podporządkować.
Hans Frank, gubernator Generalnego Gubernatorstwa na posiedzeniu rządu 11 marca 1942 w Krakowie stwierdził: „...celem naszym (...) winno być opróżnienie dla osadnictwa niemieckiego całego Kraju Wisły (niem. Weichselland) włącznie z Galicją. Będzie to oczywiście możliwe tylko wówczas, jeśli się z biegiem czasu usunie stąd obce narodowości – Polaków i Ukraińców. Nie ulega wątpliwości, że przeprowadzenie takich zmian potrwa dziesiątki lat; jest to jednakże jedynie słuszna linia postępowania; każda inna jest błędna”.
Rabunek dzieci polskich.
Już od samego początku wojny metodycznie realizowano wytyczne Heinricha Himmlera dotyczące polityki germanizacyjnej, który podczas przemówienia do generałów SS wygłoszonym w Poznaniu pod koniec 1943 roku stwierdził:
"Weźmy od innych narodów to, co dla naszej krwi przedstawia pewną wartość, porywając, o ile to będzie konieczne, dzieci i wychowując je tu wśród nas".
Sposób realizacji tego przedsięwzięcia został sprecyzowany w programie narodowościowym Urzędu do Spraw Rasowo-Politycznych NSDAP z 25 listopada 1939 r., autorstwa dr. E. Wetzla i dr. G. Hechta, oraz w memoriale Himmlera z 1940 r. Nakazywano w nim coroczne obowiązkowe badania dzieci polskich z Generalnego Gubernatorstwa w przedziale wiekowym od 6 do 10 lat. Wszystkie, które odpowiadały wymogom rasowym, w świetle tego dokumentu miano wysiedlić do Rzeszy i zgermanizować. Dużą liczbę dzieci Niemcy wywieźli z Zamojszczyzny podczas przymusowych wysiedleń ludności polskiej w ramach Generalplan Ost. Część dzieci polskich, u których niemieccy lekarze-antropolodzy stwierdzili obecność odpowiednich cech rasowych, przeznaczono do germanizacji w niemieckich rodzinach i domach dziecka.
W 1942 roku Główny Urząd Rzeszy dla Spraw Umocnienia Niemczyzny z siedzibą w Berlinie wystosował tzw. rozporządzenie nr 67/I, które stanowiło podstawę dla działalności germanizacyjnej szeregu niemieckich instytucji działających w okupowanej Polsce jak sieć ośrodków Lebensborn, Niemieckie Szkoły Ojczyźniane, Urzędy Rasy i Osadnictwa oraz szereg władz administracyjnych i wojskowych. Dokument ten dotyczący „zniemczania dzieci z rodzin polskich i byłych polskich sierocińców” zalecał weryfikację dzieci „nadających się do zniemczenia” poprzez ich selekcje na podstawie badań rasowych i psychologicznych oraz umieszczanie:
"...dzieci w wieku od 6 do 12 lat w Niemieckich Szkołach Ojczyźnianych, a w wieku od 2 do 6 lat u rodzin, które wskaże Lebensborn".
Ofiarami nazistowskiego programu selekcji rasowej oraz germanizacji padły dzieci z Polski, Rumunii, Czechosłowacji, Słowenii, Francji, Belgii, Luksemburga i Norwegii. Szacuje się, że w tym czasie rodzicom różnych narodowości odebrano około 250 tysięcy dzieci, w tym najwięcej, bo aż 150 tysięcy, z Polski. Wiele z nich wywieziono do Austrii. Po zakończeniu wojny jedynie 25 tysięcy polskich dzieci przeznaczonych do germanizacji powróciło do swoich rodziców. Z kilkunastu tysięcy dzieci wywiezionych z zamojskiego tzw. Dzieci Zamojszczyzny udało się po wojnie odzyskać około 800. Jednym z najbardziej znanych losów takiego dziecka jest historia Alojzego Twardeckiego.

</doc>
<doc id="556839" url="https://pl.wikipedia.org/wiki?curid=556839" title="Pop Shove-it">
Pop Shove-it

Pop Shove-it – trik na deskorolce z kategorii flipów. Polega na nadaniu desce obrotu do przodu o 180 stopni w poziomie (oś krótka deski). Mogą być też Pop Shove-It'y obracane o 360°, 540° lub obracany do tyłu (frontside Shove-It). Niektórzy zaznaczają, że przedrostek "Pop" oznacza większe wybicie, niż tylko te potrzebne by dokonać rotacji niemalże równolegle do podłoża.
Aby wykonać Popa należy:
1. Ustawić nogę na tailu tak, by wystawały palce,
2. Drugą nogę ustawić przed montażówkami,
3. Ugiąć kolana,
4. Przy wyskoku nogę którą mamy na tailu ciągniemy w tył, a jednocześnie drugą nogę ciągniemy do przodu,
5. Podczas gdy deska się obraca skaczemy w lewo(zależy jak kto jeździ) i stajemy na desce.

</doc>
<doc id="556840" url="https://pl.wikipedia.org/wiki?curid=556840" title="Encheiridion">
Encheiridion

Encheiridion (gr. "en" 'w' i "cheir" 'ręka', dosłownie: "mały przedmiot, który mieści się w dłoni; podręcznik") – dzieło filozoficzne przypisywane Epiktetowi, którego właściwym autorem jest jego uczeń Flawiusz Arrian, gdyż Epiktet, stosując rady Sokratesa zawarte między innymi w "Fajdrosie" nie zapisywał swoich myśli. Arrianus w młodości słuchał wykładów Epikteta w Nikopolu i na bieżąco je notował. Nie jest znany tytuł jaki nadał tym zapiskom. W starożytności "Encheiridion" funkcjonował pod kilkoma różnymi tytułami, a sam Arrianus w liście do Lucjusza naprzemiennie nazywa go "słowami" lub "pamiętnikiem". 
"Encheiridion" jest zbiorem krótszych lub rozbudowanych sentencji dotyczących przyjemności, obowiązków człowieka oraz wartości, o jakie powinien zabiegać, jak również cnót i celu w życiu. Autor wielokrotnie podkreśla różnice, jaka zachodzi pomiędzy człowiekiem prostym a filozofem. Człowiek prosty oczekuje pożytku i szkody nie od siebie (tak jak filozof), ale od rzeczy zewnętrznych, dlatego też bycie filozofem często związane jest z narażaniem się na szyderstwa przez odmienność. Wszystko, co tyczy się człowieka podzielone zostaje w dziele na dwie grupy:
Rzeczy niezależne powinny pełnić funkcję służebną, a uważanie ich za ważne i wolne rodzi żale i skargi skierowane do bogów i innych ludzi. Niepowodzenia życiowe, jakie spotykają człowieka nie z jego winy (kiedy np. niebo nie obdarza go dobrami jakich by oczekiwał) nie powinny wywoływać żalu: "Nie usiłuj naginać biegu wydarzeń do swej woli, ale naginaj wole do biegu wydarzeń, a życie upłynie ci w przyjemności". Daleki od pochwały bierności, Epiktet zachęca do zrozumienia "natury" i postrzegania woli własnej jako części zasady przewodniej wszechświata.
Tekst:

</doc>
<doc id="556841" url="https://pl.wikipedia.org/wiki?curid=556841" title="Centralna Komisja do Spraw Stopni i Tytułów">
Centralna Komisja do Spraw Stopni i Tytułów

Centralna Komisja do Spraw Stopni i Tytułów – centralny organ administracji publicznej działający na podstawie ustawy z 14 marca 2003 o stopniach naukowych i tytule naukowym oraz o stopniach i tytule w zakresie sztuki (uchylonej 1 października 2018). W wyniku reformy szkolnictwa wyższego od stycznia 2021 została zastąpiona przez Radę Doskonałości Naukowej.
Została powołana, na wzór sowiecki, w 1951 na podstawie ustawy z dnia 15 grudnia 1951 r. o szkolnictwie wyższym i o pracownikach nauki jako Centralna Komisja Kwalifikacyjna, w efekcie czego uczelnie utraciły możliwość autonomicznego nadawania stopni naukowych.
Komisja miała siedzibę w Pałacu Kultury i Nauki przy placu Defilad 1 w Warszawie. 
Kompetencje.
Zadaniem Centralnej Komisji było w szczególności:
Kadencja i skład.
W 2016 dokonano wyboru składu Komisji na kadencję 2017–2020.
Liczbę członków Centralnej Komisji określał w drodze rozporządzenia Prezes Rady Ministrów. W kadencji 2017–2020 Komisja składała się z 228 członków.
Członkiem Centralnej Komisji mogła zostać osoba, która spełniała następujące kryteria:
Wyboru członków Centralnej Komisji dokonywały osoby posiadające tytuł naukowy profesora lub tytuł profesora sztuki.
Od 2013 mandatu członka Komisji nie można było pełnić dłużej niż przez dwie następujące po sobie kadencje.

</doc>
<doc id="556842" url="https://pl.wikipedia.org/wiki?curid=556842" title="Pandurzy">
Pandurzy

Pandurzy (także bandurzy, synonim opryszka, od węg. "pandúr") – dawniej zbrojni słudzy magnatów węgierskich i chorwackich, a także (do XIX w.) urzędów miejskich i gminnych w Chorwacji, Serbii i Slawonii, odpowiadający za utrzymanie lokalnego bezpieczeństwa. 
Uzbrojeni bywali w szable (często w jatagany), także w broń palną – pistolety i strzelby. W osiemnastowiecznej Austrii i Węgrzech pandurzy tworzyli oddziały nieregularnej piechoty; w XIX stuleciu na południowych rubieżach ziem austriackich Habsburgów oddziały pandurów przekształcono w straż graniczną (tzw. graniczarów).
Formacje pandurów obecne były także na Dolnym Śląsku, m.in. we Wrocławiu.

</doc>
<doc id="556843" url="https://pl.wikipedia.org/wiki?curid=556843" title="Pandur">
Pandur



</doc>
<doc id="556845" url="https://pl.wikipedia.org/wiki?curid=556845" title="Straż Graniczna">
Straż Graniczna



</doc>
<doc id="556847" url="https://pl.wikipedia.org/wiki?curid=556847" title="Cmentarz katolicki przy ulicy Kozielskiej w Raciborzu">
Cmentarz katolicki przy ulicy Kozielskiej w Raciborzu

Cmentarz katolicki na Starej Wsi – założony w 1856 roku, usytuowany przy ulicy Kozielskiej, obecnie nie chowa się tam nikogo, zdewastowany i pozostawiony bez opieki.
Historia.
Powstał w 1856 roku, a na cmentarzu głównie chowano ludność niemiecką, o czym świadczą nazwiska na nagrobkach. Na cmentarzu znajduje się krzyż z 1855 roku postawiony przez ks. Karola Popeck, naprawiony w 1935 roku przez ks. Karola Ulitzkę. Pochówki skończyły się w latach 60. XX wieku, a więc jest to historyczna nekropolia.
Nagrobki.
Przeważają nagrobki z lat czterdziestych i pięćdziesiątych XX wieku, ale można również spotkać nagrobki z końca XIX wieku. Większość nagrobków jest zniszczona przez wandali, głównie, poprzewracane płyty.

</doc>
<doc id="556849" url="https://pl.wikipedia.org/wiki?curid=556849" title="Munster (Irlandia)">
Munster (Irlandia)

Munster (ang. wym. [] lub [], irl. "an Mhumhain", wym. [] lub "Cúige Mumhan") – jedna z 4 prowincji Irlandii w południowo-zachodniej części kraju. Ludność 1 246 088.

</doc>
<doc id="556852" url="https://pl.wikipedia.org/wiki?curid=556852" title="Boris Kudlička">
Boris Kudlička

Boris Kudlička (ur. 5 grudnia 1972 w Rużomberku) – słowacki scenograf, architekt, projektant.
Absolwent scenografii w Katedrze Projektowania Scenografii i Kostiumu na Wydziale Teatralnym Akademii Sztuk Pięknych w Bratysławie oraz Akademii Sztuk Pięknych w Groningen. Od 1995 roku związany z Teatrem Wielkim – Operą Narodową w Warszawie. Najpierw jako współpracownik i asystent Andrzeja Kreütz-Majewskiego, później  jako naczelny scenograf. To wtedy rozpoczął się proces kształtowania się wyrazistego stylu Kudlički, charakteryzujący się minimalistyczną kompozycją, sięganiem po nieoczywiste materiały w przestrzeni teatralnej czy też środki wyrazu przynależne innym dziedzinom, jak plastyka, film, sztuki wizualne, design, co powoduje, że jego realizacje są nieoczywiste, oparte na kontrastach i pozostawiają widzowi duże pole do interpretacji.
Scenografia.
Od 1996 roku samodzielnie tworzy scenografie przede wszystkim do spektakli operowych. Rozpoczęta w 1999 roku współpraca z Mariuszem Trelińskim zaowocowała realizacją kilkunastu tytułów operowych: "Madame Butterfly", "Król Roger", "Otello", "Don Giovanni", "Oniegin", "Dama" "pikowa", "Andrea Chénier", "La Bohème", "Orfeusz i Eurydyka", "Borys Godunow", "Jolanta", "Zamek Sinobrodego", "Aleko", "Traviata", "Turandot", "Latający Holender""," "Salome", "Powder Her Face", "Tristan i Izolda", "Umarłe miasto, Ognisty Anioł, Halka". Z powodzeniem współpracuje z czołowymi teatrami operowymi i festiwalami na świecie, m.in. z Metropolitan Opera w Nowym Jorku, Royal Opera House w Londynie, Staatsoper w Berlinie, festiwalem Aix-en-Provence, Théatre Royal de la Monnaie w Brukseli, Washington Opera, Los Angeles Opera, Welsh National Opera w Cardiff, Tokyo Bunka Kaikan, Opera du Rhin w Strasbourgu, Semperoper w Dreźnie, San Francisco Opera, Oper Frankfurt, Operach Królewskich w Sztokholmie i Kopenhadze, Teatrem Maryjskim w Sankt Petersburgu, Festspielhaus w Baden-Baden, Teatrze Narodowym w Pradze i innych. Do realizacji swoich projektów operowych zapraszają go światowej sławy reżyserzy.
Spektaklem "Śmierć w Wenecji" rozpoczęła się jego współpraca z Keithem Warnerem, której efektem były produkcje: "Króla Leara" Ariberta Reimanna i "Burzy" Thomasa Adésa (Frankfurt), "Simona Boccanegry" Verdiego (Strasburg), "Wesela" Figara Mozarta, "Diabłów z Loudun" Krzysztofa Pendereckiego (Teatr Wielki – Opera Narodowa w Warszawie) oraz "Otello" (Royal Opera House w Londynie).
Dla japońskiego reżysera teatralnego Amona Miyamoto zaprojektował scenografię m.in. do "Złotej pagody" Mishimy (Kanagawa Arts Center w Jokohamie i Lincoln Festival w Nowym Jorku), a także "Czarodziejski flet" Mozarta (Landestheater w Linzu oraz Tokyo Bunka Kaikan) oraz "Kinkakuji" Mayuzumi (Opéra National du Rhin oraz Tokyo Bunka Kaikan).
Z Dalem Duisingiem współpracował przy realizacjach "Podróży do Reims" Rossiniego, "Gwałtu na Lukrecji" Brittena i "Opowieści Hoffmanna" Offenbacha, "Medei" Cherubiniego i "Pasji" św. Jana, "Jasia i Małgosi" Humperdincka oraz "L’étoile" Chabriera.
Architektura / Design.
Zainteresowania zawodowe Borisa Kudlički nie ograniczają się tylko do opery. Od 2009 do 2018 roku wraz z Marcinem Mostafą i Natalią Paszkowską prowadził pracownię architektoniczną WWAA. Współprojektował m.in. ekspozycje polskich pawilonów na Expo w Hanowerze w 2000 roku i Expo w Szanghaju w 2010. Obecnie pracuje nad wystawą stałą w Muzeum Historii Polski, realizację której konsorcjum WWAA / Platige Image wygrało w międzynarodowym konkursie przeprowadzonym przez Muzeum. Odpowiadał m.in. za projekt trybuny dla Emira Kataru zrealizowanego w Dosze w 2015 roku i projekty wnętrz dla katarskiej telewizji Al Rayyan.
W 2018 roku wraz z partnerami założył pracownię Boris Kudlička with Partners która zajmuje się projektowaniem wnętrz, rezydencji i luksusowych komercyjnych obiektów użytku publicznego. Projektował między innymi wnętrza hotelu Raffles Hotel Europejski w Warszawie, Restaurację Belvedere w Łazienkach Królewskich w Warszawie, Restaurację Epoka w Warszawie, prywatne rezydencje w Katarze, Centrum SPA dla klubu Al Sadd w Doha, nowoczesne studio pilatesu Sense Studio w Warszawie oraz family office w Zurychu. Jest również odpowiedzialny za rewitalizację Pałacu Małachowskich w Nałęczowie.
W 2018 Hotel Europejski został umieszczony na liście „World’s Greatest Places 2018” przygotowanej przez amerykański magazyn TIME. W 2020 Restauracja Epoka była nominowana do międzynarodowej nagrody Restaurant &amp; Bar Design Awards w kategorii „Colour” oraz zdobyła nagrodę magazynu Warsaw Insider w kategorii „Design”.
Ważne miejsce w jego twórczości zajmuje działalność wystawiennicza i projektowa. Wraz z zespołem WWAA projektowal ekspozycję stałą w Domu urodzenia Fryderyka Chopina w Żelazowej Woli. W Muzeum Narodowym w Warszawie zaprojektował dwie ekspozycji: "Guercino. Triumf baroku. Arcydzieła z Cento, Rzymu i kolekcji polskich" oraz "Brescia. Renesans na północy Włoch. Moretto-Savoldo-Moroni. Rafael-Tycjan-Lotto"
Nagrody / Wyróżnienia.
Jest laureatem wielu nagród i wyróżnień. W 2005 roku Instytut Teatralny przyznał mu nagrodę za scenografię do przedstawienia Ryszard II w Teatrze Narodowym. W 2006 roku został odznaczony przez Ministra Kultury i Dziedzictwa Narodowego Brązowym, a w 2015 roku Srebrnym Medalem „Zasłużony Kulturze Gloria Artis”. W 2015 roku wspólnie z Mariuszem Trelińskim otrzymał nagrodę Superbrands przyznawaną przez Culture.pl. Dwukrotnie uhonorowano go słowacką nagrodą teatralną Dosky. Dwukrotnie również – w 2007 i 2015 roku – na Praskim Quadriennale zdobył Złoty Medal, a w 2011 roku był jego kuratorem generalnym.
W dziedzinie architektury w roku 2010 za projekt ekspozycji Polskiego Pawilonu jego zespół otrzymał srebrny medal lub Nagrodę Property Design Award 2019 i nagrodę Eurobuild CEE 2018 za projekt wnętrz Hotelu Europejskiego.

</doc>
<doc id="556853" url="https://pl.wikipedia.org/wiki?curid=556853" title="Boris Kudlicka">
Boris Kudlicka



</doc>
<doc id="556856" url="https://pl.wikipedia.org/wiki?curid=556856" title="Instytut Teologii Apostolstwa Uniwersytetu Kardynała Stefana Wyszyńskiego">
Instytut Teologii Apostolstwa Uniwersytetu Kardynała Stefana Wyszyńskiego

Instytut Teologii Apostolstwa (ITA) – Instytut Wydziału Teologicznego Uniwersytetu Kardynała Stefana Wyszyńskiego prowadzony przez pallotynów, mieszczący się w Ołtarzewie, powstały w 1982.
Historia.
Instytut Teologii Apostolstwa został uruchomiony 1 października 1982 na Wydziale Teologicznym ówczesnej Akademii Teologii Katolickiej, w miejsce pallotyńskiego Instytutu Apostolstwa. Do 1999 działał jako punkt konsultacyjny Akademii Teologii Katolickiej (teraz UKSW) w Ołtarzewie.
Od 2000 Instytut Wydziału Teologicznego Uniwersytetu Kardynała Stefana Wyszyńskiego.Od roku 2003 (rok akademicki 2003/2004) Instytut prowadzi zasadniczo studia doktoranckie z prawem przeprowadzania dla studentów po III roku egzaminu licencjackiego, celem uzyskania kanonicznego stopnia licencjata teologii w zakresie teologii apostolstwa lub teologii życia konsekrowanego.
W maju 2009 nowy program specjalizacji drugiego i trzeciego cyklu, jaką jest na Wydziale Teologicznym UKSW „Teologia Apostolstwa” zaakceptowała Kongregacja Wychowania Katolickiego, o czym został powiadomiony arcybiskup Metropolita Warszawski w liście z dnia 20 maja 2009 r., podpisanym przez prefekta Kongregacji ks. Kard. Zenona Grocholewskiego. W zakończeniu Listu, Wydziałowi Teologicznemu Uniwersytetu Stefana Kardynała Wyszyńskiego, a zwłaszcza specjalizacji „Teologia Apostolstwa”, Kongregacja życzy owocnych badań naukowych i dalszego rozwoju.
Z myślą o tym rozwoju, na mocy Uchwały Nr 112/2009 Senatu Uniwersytetu Kardynała Stefana Wyszyńskiego w Warszawie, z dnia 26 listopada 2009 roku, Instytut Teologii Apostolstwa funkcjonuje jako Ośrodek Naukowo-Badawczy UKSW z siedzibą w Ołtarzewie. Uchwała Senatu UKSW weszła w życie z dniem jej podjęcia, z równoczesną akceptacją Jego Magnificencji Rektora UKSW, ks. prof. dr hab. Ryszarda Rumianka. Tego samego dnia Senat UKSW podjął dwie inne Uchwały: na podstawie Uchwały Nr 109/2009 Senatu Uniwersytetu Kardynała Stefana Wyszyńskiego w Warszawie z dniem 1 października 2010 r. postanowiono utworzyć Podyplomowe Studia Teologii Apostolstwa, natomiast na podstawie Uchwały Nr 110/2009 Podyplomowe Studia Teologii Życia Konsekrowanego.
ITA jako naczelne zadanie stawia sobie działalność naukową i dydaktyczną, mającą na celu przygotowanie specjalistów w dziedzinie apostolstwa i życia konsekrowanego w duchu charyzmatu św. Wincentego Pallottiego.
W związku z reorganizacją Wydziału Teologicznego UKSW, zostały zlikwidowane dotychczasowe sekcje Wydziału, zaś w ich miejsce utworzono instytuty. Katedry pozostają w ramach instytutów, których jest znacznie mniej niż dawnych sekcji, np. patrystyka, teologia fundamentalna, dogmatyczna, moralna – bioteologia, teologia duchowości i ekumeniczna, funkcjonują w jednym Instytucie Teologii Systematycznej. W zaistniałej sytuacji poza Warszawą funkcjonują Centra lub Studia podyplomowe.
Dostosowując się do nowej struktury Wydziału Teologicznego Uniwersytetu Kardynała Stefana Wyszyńskiego w Warszxawie, od marca 2013 roku dotychczasowy Instytut Teologii Apostolstwa przyjął nazwę: Centrum Teologii Apostolstwa „Pallottianum” w Ołtarzewie, pozostając jednostką wydziałową UKSW. Wszystkie dotychczasowe przywileje, a więc pisanie rozpraw doktorskich przy katedrach Wydziału Teologicznego UKSW oraz wydawanie dyplomów licencjata kościelnego i świadectw ukończenia studiów doktoranckich zostały zachowane. W dalszym ciągu funkcjonują także dwuletnie Podyplomowe studia teologii apostolstwa i Podyplomowe studia teologii życia konsekrowanego, wieńczone uczelnianym świadectwem ich ukończenia.
Aktualne informacje o CTA „Pallottianum” można znaleźć na stronie: pallottianum.aidg.pl
Studia.
Jako Ośrodek Naukowo-Badawczy Uniwersytetu Kardynała Stefana Wyszyńskiego (skrót UKSW), Instytut Teologii Apostolstwa (skrót ITA) prowadzi czteroletnie, niestacjonarne studia doktoranckie, poprzedzone licencjatem kościelnym z teologii apostolstwa oraz teologii życia konsekrowanego dla absolwentów teologii ogólnej. Studia doktoranckie wieńczy dyplom ich ukończenia nawet wówczas, gdy nie nastąpi obrona doktoratu. Dyplom ten upoważnia do zrealizowania wszystkich etapów przewodu doktorskiego, przyjęcia przez Radę Wydziału Teologicznego UKSW pracy doktorskiej i dopuszczenia do publicznej obrony doktoratu w dowolnym czasie.
Studia podyplomowe, które – zgodnie z programem zatwierdzonym dla tych samych specjalności – trwają 2 lata, a ich absolwenci otrzymują świadectwo (dyplom) UKSW, brane pod uwagę np. w przypadku awansu zawodowego nauczycieli. Ważne jest również, że studia podyplomowe dają możliwość specjalizowania się w wymienionych dziedzinach wszystkim absolwentom Wyższych Uczelni, bez względu na specjalność, z której zdobyli tytuł magistra. Pozwalają one także na dalszą formację intelektualną tym magistrom teologii, zwłaszcza świeckim i duchownym katechetom, osobom konsekrowanym oraz członkom wspólnot i ruchów eklezjalnych, którzy nie zamierzają „robić” doktoratu, a w ramach studiów podyplomowych z teologii apostolstwa czy też teologii życia konsekrowanego pragnęliby pogłębić swoją wiedzę.
W ramach studiów – każdego roku – organizowane są trzy tygodniowe sesje dydaktyczne (od poniedziałku do soboty), podczas których odbywają się wykłady, ćwiczenia i seminaria naukowe oraz jedna sesja egzaminacyjna na zakończenie roku (w połowie czerwca). Zajęcia odbywają się w gmachu Wyższego Seminarium Duchownego Księży Pallotynów w Ołtarzewie (osiedle miasta Ożarów Mazowiecki), gdzie studenci mogą też korzystać z zakwaterowania podczas sesji i spożycia trzech posiłków dziennie (śniadanie, obiad, kolacja). Tu też uiszczają ustalone opłaty, gdyż środki na swoją działalność Instytut czerpie z opłat studenckich (tj. czesnego). Wszystkie formalności związane z przebiegiem studiów, jak wydawanie indeksów, zaliczanie semestrów, przydzielanie stypendiów itd. załatwia – dla doktorantów – Sekretariat do spraw Studiów Doktoranckich UKSW, natomiast dla studiów podyplomowych Dziekanat Wydziału Teologicznego UKSW, jako uczelni macierzystej (Alma Mater).
Celem studiów w ITA, z dwoma wymienionymi sekcjami, tj. sekcją Teologii apostolstwa i sekcją Teologii życia konsekrowanego, jest pogłębiona refleksja nad naturą apostolatu Kościoła, życia konsekrowanego i powołania życiowego osób duchownych, świeckich i konsekrowanych w Kościele, oraz przygotowanie absolwentów do podejmowania zadań związanych z różnymi apostolskimi funkcjami, jak np.: ojca duchownego, mistrza nowicjatu, wykładowcy akademickiego, promotora powołań życiowych osób świeckich i duchownych, czy też promotora dla ruchów apostolskich i wspólnot eklezjalnych, w tym – założonego przez św. Wincentego Pallottiego – Zjednoczenia Apostolstwa Katolickiego (skrót ZAK), a także erudycyjnie przygotowanego katechety dla nauczania religii w szkołach, jak również katechizacji prowadzonej w ramach duszpasterstwa parafialnego.
Publikacje.
Instytut Apostolstwa, a potem Instytut Teologii Apostolstwa patronował wielu publikacjom.
Seria Biblioteka apostolstwa ludzi świeckich.
red. E. Weron, P. Taras (1991–1993):
Ponadto:
Biuletyn teologii laikatu w Collectanea Theologica, który był przez wiele lat redagowany przez prekursora teologii laikatu w Polsce, ks. prof. Eugeniusza Werona. Po śmierci ks. Werona odpowiedzialność za redakcję Biuletynu teologii laikatu w Colectanea Theologica przejęło kierownictwo Instytutu Teologii Apostolstwa.
Publikacje stanowiące pokłosie sympozjów:
Księgi pamiątkowe z okazji jubileuszy profesorów:

</doc>
<doc id="556857" url="https://pl.wikipedia.org/wiki?curid=556857" title="V Samolotowe Mistrzostwa Świata Rajdowo-Nawigacyjne">
V Samolotowe Mistrzostwa Świata Rajdowo-Nawigacyjne



</doc>
<doc id="556858" url="https://pl.wikipedia.org/wiki?curid=556858" title="Jupp Derwall">
Jupp Derwall

Josef "Jupp" Derwall (ur. 10 marca 1927 w Würselen zm. 26 czerwca 2007 w St. Ingbert) – niemiecki piłkarz i trener piłkarski. W latach 1978-1984 trener piłkarskiej reprezentacji Niemiec. W swojej karierze grał w takich klubach jak Rhenania Würselen, Alemannia Aachen, Fortuna Düsseldorf, FC Biel/Bienne i FC Schaffhausen. Był asystentem Helmuta Schöna podczas Mistrzostw Świata w 1978. Jako pierwszy trener doprowadził reprezentację Niemiec do mistrzostwa Europy w roku 1980 i finału mistrzostw świata w roku 1982. Odszedł ze stanowiska po fatalnym występie (odpadnięcie w I rundzie) w Euro 84.

</doc>
<doc id="556860" url="https://pl.wikipedia.org/wiki?curid=556860" title="Ante Covic">
Ante Covic

Ante Covic (chorwacka wymowa: ; ur. 13 czerwca 1975 w Hurstville na przedmieściach Sydney) – australijski piłkarz pochodzenia chorwackiego grający na pozycji bramkarza.
Kariera klubowa.
Covic do 2000 roku grał w Australii w drużynie Marconi Stallions jeszcze za czasów nieistniejącej już National Soccer League. Potem wyjechał do Europy i grał w takich klubach jak: AO Kawala i PAOK FC z Grecji, a potem Dinamo Zagrzeb z Chorwacji. Zimą 2002 roku wrócił na pół sezonu do ojczyzny i zagrał w zespole Sydney Olympic, a latem tegoż roku został zawodnikiem klubu ze Sztokholmu, Hammarby IF. W 2007 roku odszedł z klubu i wrócił do Australii, gdzie został piłkarzem Newcastle Jets. Następnie grał w szwedzkim klubie IF Elfsborg, a także w australijskich drużynach Melbourne Victory, Western Sydney Wanderers oraz Perth Glory. W 2018 roku przeszedł do Rockdale City Suns.
Kariera reprezentacyjna.
W reprezentacji Australii Covic debiutował 22 lutego 2006 roku w wygranym 3:1 meczu z reprezentacją Bahrajnu w ramach kwalifikacji do Pucharu Azji. Ówczesny selekcjoner Guus Hiddink powołał Covicia do 23-osobowej kadry na Mistrzostwa Świata w Niemczech jako trzeciego bramkarza, rezerwowego dla Marka Schwarzera oraz Željko Kalaca.

</doc>
<doc id="556861" url="https://pl.wikipedia.org/wiki?curid=556861" title="Olga Hepnarova">
Olga Hepnarova



</doc>
<doc id="556863" url="https://pl.wikipedia.org/wiki?curid=556863" title="De opificio mundi">
De opificio mundi

De opificio mundi („O stworzeniu świata”) – dzieło filozoficzne Filona z Aleksandrii, będące komentarzem biblijnej Księgi Rodzaju. Należy ono do zbioru pism Filona przeznaczonych dla Żydów znających prawo mojżeszowe, jak również dla osób wywodzących się z kultury helleńskiej, które mogły przejawiać zainteresowanie judaizmem.
Treść.
Dzieło Filona jest komentarzem i interpretacją opisu stworzenia świata zawartego w "Księdze Rodzaju".
Świat według filozofa został stworzony przez Boga w akcie łaski i dobroci. O stworzeniu Bóg zaczął rządzić światem, ma wpływ na jego losy, Filon porównuje go do sternika lub woźnicy. 
Świat materialny został stworzony w sześć dni:
Filozof zakłada nieistnienie czasu przed stworzeniem świata. Pierwszy człowiek był jego zdaniem najdoskonalszym człowiekiem pod względem budowy ciała i duszy, praojcem rodzaju ludzkiego. Zakłada również wyjątkowość człowieka wśród stworzeń bożych.
W dziele tym Filon, komentując Rdz 3, analizował ludzką kondycję w raju. W trakcie refleksji nad biblijnym opisem stworzenia, myśl filozofa prawie natychmiast i niepostrzeżenie przechodzi z sensu dosłownego w alegoryczny. "Drzewo poznania dobra i zła" jest dla niego symbolem mądrości, roztropności, dającej duszy zdolność rozeznawania. Raj dla Filona jest bowiem symbolem ludzkiej duszy. Zerwanie owoców z drzewa oznaczało naruszenie tej mądrości w duszy człowieka. Adam jest symbolem inteligencji, Ewa zaś świata zmysłów. Ewa została ukazana jako wzięta z żebra Adama w czasie jego snu, dlatego że gdy inteligencja śpi, rozbudza się zmysłowość. W raju, zmysły były "pomocą" inteligencji. Byli oni nadzy, co oznaczało, że przed upadkiem byli w stanie, który nie charakteryzował się ani cnotami, ani wadami. Wąż był symbolem doznawania przyjemności w sposób nieuporządkowany, które w konsekwencji sprawia, że człowiek pełza po ziemi; podążanie za tymi przyjemnościami niesie za sobą karę; człowiek skazany jest na ciężką pracę na roli, by nie być głodny. Najprawdopodobniej od Filona pośrednio zaczerpnął inspirację do analizy stanu natury ludzkiej Adama i Ewy augustynianizm i scholastyka.
Wpływ.
Dzieło Filona miało wpływ na późniejsze chrześcijańskie komentarze do Heksaemeronu takich pisarzy, jak Bazyli Wielki, Grzegorz z Nyssy, Ambroży z Mediolanu. Pośrednio wpłynęło też na refleksję Augustyna z Hippony i całej tradycji augstiańskiej, a później też scholastycznej.

</doc>
<doc id="556865" url="https://pl.wikipedia.org/wiki?curid=556865" title="Castellon">
Castellon



</doc>
<doc id="556867" url="https://pl.wikipedia.org/wiki?curid=556867" title="Raport mniejszości (film)">
Raport mniejszości (film)

Raport mniejszości () – film z roku 2002 w reżyserii Stevena Spielberga, nakręcony na podstawie opowiadania Philipa K. Dicka, w którym główną rolę zagrał Tom Cruise.
Opis fabuły.
Akcja toczy się w roku 2054. Na Ziemi powstała "Agencja Prewencji" (w niektórych tłumaczeniach zwana "Przedstępstwo"), która dzięki opartym o prekognicję technologiom karze sprawcę, zanim jeszcze popełni on przestępstwo. Punktem zwrotnym akcji jest moment, w którym John Anderton, szef Agencji Prewencji, zostaje uznany za przyszłego przestępcę (przedstępcę), który zamorduje pewnego człowieka. Jak się okazuje, system nie jest doskonały, o czym mówi tytułowy „raport mniejszości”: w procesie przewidywania przyszłości bierze udział trzech jasnowidzów i tylko gdy większość z nich ma tę samą wizję, uznaje się jasnowidzenie za prawdziwe. Wizje jednego tylko jasnowidza, który jest w mniejszości, są ignorowane. Takie właśnie widzenie jednego jasnowidza i powstający z tego raport jest jedyną nadzieją bohatera na udowodnienie swojej niewinności.

</doc>
<doc id="556869" url="https://pl.wikipedia.org/wiki?curid=556869" title="DJ Nu-Mark">
DJ Nu-Mark

Dj Nu-Mark, właśc. Mark Potsic – amerykański hip-hopowy DJ-em i producent muzyczny, członek Jurassic 5 – hiphopowego zespołu, w którego skład wchodzi jeszcze 4 raperów.
Z Pomo założył "Blendcrafters" i razem stworzyli wiele kolaboracji, jak np. remiks utworu "Imagine" Johna Lennona zbudowany tylko z samych sampli. Jest także jednym z twórców utworów w popularnej serii "Mushroom Jazz".
Nu-Mark otwarcie przyznaje, iż nie potrafi grać na żadnym instrumencie, nie zna się na zapisie nutowym, ani na pojęciach występujących w muzyce. Twierdzi, iż kocha muzykę i to co robi, i to mu wystarczy.
Artysta jest blisko związany z DJ-em Cut Chemistem. Ta dwójka muzyków określa się jako "Batman i Robin".
Mimo iż zajęty jest pracą nad najnowszym albumem Jurassic 5 i solowa karierą Chali 2na, sam zdołał wydać dwa swoje albumy, a dokładnie mixtape "Hands On" i wcześniej wspomniany album "Blendcrafters".
Jego kolekcja liczy ponad 35 000 płyt winylowych zawierające zarówno stare jak i nowe utwory i ciągle wzrasta.

</doc>
<doc id="556875" url="https://pl.wikipedia.org/wiki?curid=556875" title="Zakorek">
Zakorek

Zakorek – wada drewna z grupy wad budowy. Jest to pasmo kory zarośniętej częściowo lub całkowicie przez drewno. Zakorek powstaje w następstwie: zrastania się rozwidleń gałęzi z pniem (często z mimośrodowością), nabiegów korzeniowych, zrakowaceń, zarastania zabitek.
Zakorki dzielą się na:
Na czole sortymentów okrągłych mierzy się głębokość zalegania zakorka lub jego szerokość, a wymiary wyraża się w centymetrach lub w odniesieniu do średnicy czoła drewna.
W materiałach tartych i arkuszach forniru określa się długość i szerokość największego zakorka w centymetrach lub w milimetrach oraz w odniesieniu do odpowiednich wymiarów sztuki. 
Zakorki zakłócają jednorodną budowę drewna z powodu obecności kory i zniekształcenia słojów rocznych wokół zakorka, wpływ ten zależy od rodzaju, wymiarów i liczby zakorków.

</doc>
<doc id="556878" url="https://pl.wikipedia.org/wiki?curid=556878" title="Milada Horakova">
Milada Horakova



</doc>
<doc id="556879" url="https://pl.wikipedia.org/wiki?curid=556879" title="Raport mniejszości (opowiadanie)">
Raport mniejszości (opowiadanie)

Raport mniejszości (tyt. oryg. "Minority Report") – opowiadanie Philipa K. Dicka opublikowane w czasopiśmie „Fantastic Universe” w styczniu 1956 roku.
W Polsce opowiadanie ukazało się m.in. w czwartym tomie "Opowiadań zebranych" Dicka, wydanym przez wydawnictwo Prószyński i S-ka pod tytułem "My zdobywcy" () oraz przez wydawnictwo Amber pod tytułem "Raport mniejszości".
Na podstawie opowiadania zrealizowano film fabularny "Raport mniejszości" z Tomem Cruise'em w roli głównej.

</doc>
<doc id="556880" url="https://pl.wikipedia.org/wiki?curid=556880" title="Aggiornamento">
Aggiornamento

Aggiornamento (z wł. "uwspółcześnienie", "aktualizacja", "dostosowanie do dzisiejszego dnia"; dosł. "udzisiejszenie", od: "giorno"; "dzień") – we współczesnej teologii katolickiej i publicystyce termin odnoszący się do zadań duszpasterskich Soboru watykańskiego II w zakresie odnowy liturgii, organizacji (prawa kanonicznego), relacji ekumenicznych, relacji z innymi religiami i relacji ze współczesną cywilizacją.
Początkowo słowo "aggiornamento" odnosiło się do przewidywanych zmian dotyczących rewizji prawa kanonicznego. W takim kontekście było przed Soborem używane przez papieża Jana XXIII, który Sobór zwołał. Już w pierwszej publicznej zapowiedzi zwołania Soboru, która miała miejsce 25 stycznia 1959 w opactwie św. Pawła za Murami w Rzymie papież użył sformułowania "atteso aggiornamento del Codice di Diritto Canonico" mówiąc o "oczekiwanej zmianie Kodeksu Prawa Kanonicznego". W takim samym kontekście zostało użyte przez papieża w encyklice "Ad Petri Cathedram" (1959), w której mowa jest m.in. o "przystosowaniu Kodeksu Prawa Kanonicznego do dzisiejszych potrzeb". W późniejszych wypowiedziach Jan XXIII rozszerza jednak kontekst użycia słowa "aggiornamento" dając w ogólności wyraz oczekiwaniom wobec zwołanego Soboru, który "poderwie na Świetą Górę Pana" wszystkich ludzi.
W czasie trwania Soboru, po pierwszej jego sesji, w 1963, zmarł Jan XXIII, co powodowało, w myśl prawa kanonicznego, zerwanie obrad. Nowy papież, którym został Paweł VI, podjął jednak decyzję o kontynuacji obrad, utrzymując linię programową swojego poprzednika. 6 sierpnia 1964, po drugiej sesji obrad, wydał swoją pierwszą encyklikę "Ecclesiam suam,"poświęconą relacji Kościoła i współczesnego świata. W encyklice tej Paweł VI w obszerny sposób wyjaśnił swoje rozumienie pojęcia "aggiornamento," czyniąc je jednocześnie celem swojego pontyfikatu:
Wszystkie dokumenty Soboru watykańskiego II odnoszą się do idei "udzisiejszenia". Pierwsza wydana przez Sobór konstytucja Sacrosanctum concilium już w pierwszym swoim zdaniu odnosi się do tej idei: "Sobór święty postawił sobie za cel: (...) lepiej dostosować do potrzeb naszych czasów podlegające zmianom instytucje". Słowo "aggiornamento" jest wielokrotnie użyte w dokumentach soborowych, a najczęściej pojawia się w "Dekrecie o przystosowanej odnowie życia zakonnego Perfectae caritatis".
Już w czasie obrad Soboru watykańskiego II zrodziła się opozycja wobec idei "aggiornamento". Jej najwyraźniejszym symbolem jest Marcel Lefebvre i założone przez niego Bractwo Kapłańskie Świętego Piusa X.

</doc>
<doc id="556882" url="https://pl.wikipedia.org/wiki?curid=556882" title="Kodeks Karny Wykonawczy">
Kodeks Karny Wykonawczy



</doc>
<doc id="556883" url="https://pl.wikipedia.org/wiki?curid=556883" title="Waldemar Starosta">
Waldemar Starosta



</doc>
<doc id="556886" url="https://pl.wikipedia.org/wiki?curid=556886" title="Lafee">
Lafee



</doc>
<doc id="556887" url="https://pl.wikipedia.org/wiki?curid=556887" title="Burak pastewny">
Burak pastewny

Burak pastewny – grupa kultywarów podgatunku buraka zwyczajnego ("Beta vulgaris" L. subsp. "vulgaris"). W Polsce jest pastewną rośliną uprawną.
Morfologia.
Ma grubą, mięsistą bulwę hypokotylową. Od innych odmian buraka różni się tym, że bulwa jest jasna i wystaje górną częścią z ziemi.
Zmienność.
Wyróżnia się trzy jego typy:
Zastosowanie.
Roślina wykorzystywana jest jako pastewna – na paszę dla zwierząt.

</doc>
<doc id="556890" url="https://pl.wikipedia.org/wiki?curid=556890" title="Kułu">
Kułu

Kułu (ros. "Кулу") – rzeka w azjatyckiej części Rosji, w Kraju Chabarowskim i obwodzie magadańskim; jedna z rzek tworzących Kołymę; długość 384 km; powierzchnia dorzecza 15 100 km².
Powstaje w górach Suntar-Chajata z połączenia kilku mniejszych rzek; płynie w głębokiej dolinie miejscami dzieląc się na liczne ramiona lub meandrując; u podnóży Gór Czerskiego łączy się z rzeką Ajan-Juriach tworząc Kołymę.

</doc>
<doc id="556891" url="https://pl.wikipedia.org/wiki?curid=556891" title="Hispano-Suiza">
Hispano-Suiza

Hispano-Suiza – dawny hiszpański producent sprzętu lotniczego, broni i samochodów luksusowych z siedzibą w Bezons działający w latach 1904–2016. Należał do francuskiego koncernu lotniczego Safran.
Historia.
Początki.
Historia przedsiębiorstwa sięga roku 1898, kiedy to hiszpański kapitan artylerii Emilio de la Cuadra rozpoczął w Barcelonie produkcję samochodów elektrycznych pod nazwą La Cuadra. W 1903 przedsiębiorstwo upadło, jednak pomysłodawca nie zarzucił swojej działalności koncentrując się odtąd na wytwarzaniu silników spalinowych. W 1904 firma została reaktywowana pod zmienioną nazwą La Hispano–Suiza Fábrica de Automóviles z inicjatywy Damiána Mateu i szwajcarskiego inżyniera Marca Birkigta. Rok później zakłady w Barcelonie opuścił pierwszy samochód, koncentrując się odtąd na konstruowaniu luksusowych samochodów konkurujących m.in. z brytyjskim Rolls-Royce'm.
W 1911 utworzono nową fabrykę na przedmieściach Paryża w Levallois-Perret, a w 1914 do dużych zakładów w Bois–Colombes. W międzyczasie Hispano-Suiza skonstruowało i opracowało samochód na specjalne zamówienie ówczesnego hiszpańskiego monarchy, Alfonsa XIII Burbona, którego nazwano na jego cześć Hispano-Suiza Alfonso XIII. W 1919 roku rozpoczęła się produkcja najpopularniejszego i najdłużej wytwarzanego pojazdu marki Hispano-Suiza w postaci wytwarzanego przez kolejne 14 lat modelu Hispano-Suiza H6. Wraz z początkiem I wojny światowej firma rozpoczęła produkcję silników lotniczych. W 1938 roku zakłady produkcyjne pod Paryżem opuścił ostatni w historii samochód Hispano-Suizy, model J12. Na początku II wojny światowej firma wstrzymała produkcję silników samochodowych i samochodów, lecz rozpoczęła produkcję silników lotniczych. Po zakończeniu się wojny firma nie powróciła już nigdy do produkcji samochodów osobowych.
Okres powojenny.
W okresie powojennym, z połową lat 40. XX wieku Hispano-Suiza stało się firmą branży lotniczej, wytwarzając samoloty, a przede wszystkm - silniki lotnicze. Znana był także z produkcji armat przeciwlotniczych małego kalibru (jej najbardziej znaną konstrukcją było działko HS.404). W 1968 roku Hispano-Suiza zostało przejęte przez francuskiego producenta silników lotniczych nazywającego się wówczas SNECMA, z kolei w 1999 przeniesiono produkcję turbin poza Hiszpanię do fabryki w podparyskim Bezons we Francji. W 2005 przedsiębiorstwo wszło w skład nowej grupy powstałej po fuzji SNECMA z Sagemem o nazwie Safran Group. Po 2005 roku, Hispano-Suiza wywodzące się z pnia oryginalnej hiszpańskiej firmy powstałej w 1904 roku istniało jeszcze przez kolejne 11 lat. W maju 2016 roku francuski właściciel podjął przełomową decyzję o zakończeniu stosowania nazwy Hispano-Suiza, zastępując ten oddział nowym o nazwie Safran Transmission Systems.
Reaktywacje.
Mazel Inginieros.
Początek XXI wieku przyniósł pojawienie się pierwszych od 60 lat prób wznowienia produkcji samochodów marki Hispano-Suiza, po raz ostatni użytej w 1938 roku przy zakończeniu produkcji modelu Hispano-Suiza J12. W roku 2000 hiszpańskie przedsiębiorstwo inżynieryjne Mazel Ingenieros wykorzystało prawa do stosowania nazwy w celu opracowania w kolejnych latach linii trzech prototypów mających zwiastować pierwsze nowożytne samochody Hispano-Suiza. Na Geneva Motor Show] w marcu przedstawiono studium luksusowego coupe o nazwie Hispano-Suiza HS21. 
Rok później na tej samej szwajcarskiej wystawie przedstawiono prototyp dużej, niemal 5-metrowej luksusowej limuzyny Hispano-Suiza K8. Ostatnim z trzech prototypów była zapowiedź wyczynowego supersamochodu Hispano Suiza HS21 GTS, który przedstawiony został podczas Geneva Motor Show w marcu 2002 roku. Żaden z pojazdów nie trafił do seryjnej produkcji.
Hispano-Suiza Automobilmanufaktur.
W 2010 roku marka samochodowa Hispano-Suiza powróciła do użytku z inicjatywy austriackiego projektanta Erwina Leo Himmela, który po latach pracy dla m.in. Volkswagen Group i Subaru zdecydował się opracować własną wizję nowożytnego samochodu Hispano-Suiza w ramach wówczas istniejącej firmy o nazwie Delmar 04. Podczas Geneva Motor Show w marcu 2010 roku przedstawiono prototyp średniej wielkości samochodu sportowego wyposażonego w silnik V10 Lamborghini. Po prezentacji prototypu koordyujące prace na pojazdem przedsiębiorstwo z siedzibą w Szwajcarii zmieniło nazwę na Hispano-Suiza Automobilmanufaktur, które pracowało nad wdrożeniem prototypu z 2010 roku do produkcji, co nie doszło do skutku przez kolejne lata. Doszło za to do konfliktu ze spadkobiercami założycieli dawnego hiszpańskiego Hispano-Suiza, którzy stwierdzili, że Erwin Leo Himmel bezprawnie korzysta z nazwy.
Zmianie uległo to w 2019 roku, gdy szwajcarskie Hispano-Suiza z powodzeniem przedstawiło produkcyjny model wyczynowego hipersamochodu Hispano-Suiza Maguari HS1 GTC. Przedsiębiorstwo planuje wyprodukować łącznie ok. 300 sztuk samochodów zbudowanych na indywidualne zamówienie, z ceną 2,2 miliona euro za każdy egzemplarz.
Hispano-Suiza Cars.
Równolegle z przywróceniem do użytku nazwy Hispano-Suiza w 2019 roku przez szwajcarskie przedsiębiorstwo dla pierwszego od 1938 roku seryjnego samochodu, tego samego dokonała zupełnie inna, niepowiązana grupa inwestorów z dawnego kraju pochodzenia firmy - Hiszpanii. Przez ostatnią dekadę procesowali się oni z Erwinem Leo Himmelem, zarzucając mu bezprawne stosowanie nazwy Hispano-Suiza, jednakże hiszpański sąd oddalił wszystkie oskarżenia. Hispano-Suiza Cars założył prawnuk założyciela historycznego przedsiębiorstwa, Miguel Suqué Mate, za swój produkt obierając sportowy samochód elektryczny utrzymany w estetyce retro-futurystycznej o nazwie Hispano-Suiza Carmen, który wprost swoim wyglądem nawiązuje do ostatniego w dotychczasowej historii pojazdu dawnego Hispano Suiza - zbudowanego w jednej sztuce w 1938 roku Hispano-Suiza H6C Dubonnet Xenia. Planowane jest zbudowanie limitowanej serii 19 egzemplarzy.

</doc>
<doc id="556892" url="https://pl.wikipedia.org/wiki?curid=556892" title="ÖRF">
ÖRF



</doc>
<doc id="556893" url="https://pl.wikipedia.org/wiki?curid=556893" title="Synagoga w Raciborzu">
Synagoga w Raciborzu

Synagoga w Raciborzu – prawdopodobnie w Raciborzu istniały trzy synagogi, lecz żadna z nich nie przetrwała do dzisiaj. Pierwsza, według podań ludowych znajdowała się na miejscu obecnego kościoła św. Mikołaja, druga przy ul. Sukienniczej, obecnie róg ul. Solnej i Leczniczej, a ostatnia, rozebrana w latach pięćdziesiątych przy Szewskiej.
Historia.
W 1495 roku ludność żydowska posiadała już synagogę, która mieściła się przy ul. Sukienniczej, obecnie róg ul. Solnej i Leczniczej. Jednak stracili ją wraz z przymusem opuszczenia miasta 1 marca 1510 roku.
W 1825 roku gmina żydowska zakupiła ona za 1650 talarów działkę przy obecnej ulicy Szewskiej pod przyszłą synagogę. Jej budowa trwała dwa lata i zakończyła się w 1830 roku. Budynek synagogi został wybudowany w stylu klasycystycznym oraz posiadał odrębne miejsca dla kobiet i mężczyzn, a jego największą ozdobą była sprowadzona z Barcelony menora.
W 1887 roku, wskutek powiększania się liczby członków gminy żydowskiej w miejscu dotychczasowej synagogi rozpoczęto budowę nowej, a prace zakończono w 1889 roku. Efektem prac była nowa większa synagoga wybudowana w imponującym stylu mauretańskim.
Synagoga do lat 50 XX wieku istniała, przetrwała pożar podczas Nocy Kryształowej w 1938 roku oraz II wojnę światową. Została rozebrana po wojnie z polecenia władz PRL-u w 1958 roku. Synagoga znajdowała się na ulicy Szewskiej, a obecnie na miejscu synagogi znajduje się skwer.

</doc>
<doc id="556896" url="https://pl.wikipedia.org/wiki?curid=556896" title="Eustachy Kossakowski">
Eustachy Kossakowski

Eustachy Kossakowski, właśc. Eustachy Kazimierz hr. Korwin-Kossakowski z Kossaków h. Ślepowron (ur. 27 września 1925 w Warszawie, zm. 25 listopada 2001 w Paryżu) – polski fotograf.
Absolwent architektury na Politechnice Warszawskiej. Pracę fotografa zaczął w czasopiśmie ilustrowanym "Zwierciadło" w 1957. Współpracował z paryskimi wydawnictwami: Hachette, Philippe Sers, Jean-Claude Lattès, i czasopismami "La Pologne", "Stolica", "Zwierciadło". Członek Związku Polskich Artystów Fotografików - legitymacja nr 274. W 1997 odznaczony Krzyżem Kawalerskim Orderu Zasługi Rzeczypospolitej Polskiej.

</doc>
<doc id="556899" url="https://pl.wikipedia.org/wiki?curid=556899" title="Profesor emeritus">
Profesor emeritus

Profesor emeritus (z łac. "professor emeritus", skrót prof. em., l. mn. "professores emeriti") – stanowisko lub tytuł przyznawany przechodzącym na emeryturę profesorom w jednostkach naukowych. Nie jest synonimem profesora emerytowanego. W zależności od kraju, może być nadawany automatycznie lub na wniosek zainteresowanego, może być tytułem dożywotnim lub stanowiskiem czasowym, może mieć charakter honorowy lub wiązać się z wynagrodzeniem. Profesorowie emeriti mogą mieć zapewniony gabinet, dostęp do laboratoriów, możliwość realizacji grantów oraz prowadzenia zajęć dydaktycznych. W Polsce status profesora emeriti nie jest uregulowany prawnie, natomiast w wielu krajach istnieją takie regulacje.
Dla oznaczenia profesora emeriti po nazwisku (poprzedzonym właściwym tytułem, ewentualnie stanowiskiem oraz stopniami naukowymi) umieszcza się odpowiednią informację według wzoru: 

</doc>
<doc id="556902" url="https://pl.wikipedia.org/wiki?curid=556902" title="Ř">
Ř

Ř – litera alfabetu czeskiego i górnołużyckiego ze znakiem diakrytycznym (haczkiem). W alfabecie czeskim oznacza spółgłoskę drżącą dziąsłową podniesioną , a w języku górnołużyckim spółgłoskę szczelinową zadziąsłową bezdźwięczną [].

</doc>
<doc id="556905" url="https://pl.wikipedia.org/wiki?curid=556905" title="Ajan-Juriach">
Ajan-Juriach

Ajan-Juriach (ros. "Аян-Юрях") – rzeka w azjatyckiej części Rosji, w obwodzie magadańskim; jedna z rzek tworzących Kołymę; długość 237 km; powierzchnia dorzecza 24 100 km².
Źródła w Górach Chałkańskich; płynie w wąskiej dolinie miejscami dzieląc się na liczne ramiona lub meandrując; u podnóży Gór Czerskiego łączy się z rzeką Kułu tworząc Kołymę.

</doc>
<doc id="556906" url="https://pl.wikipedia.org/wiki?curid=556906" title="Międzynarodowa Szkoła Złotego Różokrzyża &quot;Lectorum Rosicrucianum&quot;">
Międzynarodowa Szkoła Złotego Różokrzyża &quot;Lectorum Rosicrucianum&quot;



</doc>
<doc id="556907" url="https://pl.wikipedia.org/wiki?curid=556907" title="Hydrazony">
Hydrazony

Hydrazony - grupa organicznych związków chemicznych o ogólnym wzorze: R1R2C=NNH2.
Związki te otrzymuje się w reakcji kondensacji aldehydów lub ketonów z hydrazyną. Reakcja ta przebiega dwuetapowo. Pierwszy etap to addycja nukleofilowa substratów. Drugi etap polega na eliminacji cząsteczki wody.

</doc>
<doc id="556910" url="https://pl.wikipedia.org/wiki?curid=556910" title="Kanzeon Związek Buddyjski">
Kanzeon Związek Buddyjski

„Kanzeon” Związek Buddyjski – związek wyznaniowy oparty na nauce buddyzmu zen, należący do międzynarodowej sanghi buddyjskiej, której siedziba znajduje się w Salt Lake City. W 2016 roku związek wyznaniowy liczył 100 członków.
Związek wyznaniowy rozpoczął działalność na terenie Polski w roku 1983. Został zarejestrowany w roku 1987. Od 1992 roku do 2014 polską Sanghę Kanzeon prowadziła Małgorzata Braunek – Jiho sensei, a od 2011 roku rōshi. Sangha należy do Polskiej Unii Buddyjskiej.

</doc>
<doc id="556912" url="https://pl.wikipedia.org/wiki?curid=556912" title="Równanie różniczkowe Legendre’a">
Równanie różniczkowe Legendre’a

Równanie różniczkowe Legendre’a – liniowe równanie różniczkowe zwyczajne rzędu drugiego postaci:
Jednym z rozwiązań tego równania przy formula_2 są "wielomiany Legendre’a" (tzw. "funkcje kuliste"):

</doc>
<doc id="556913" url="https://pl.wikipedia.org/wiki?curid=556913" title="Johnny Kelly">
Johnny Kelly

Johnny Kelly (ur. 9 marca 1968) – amerykański perkusista, znany przede wszystkim z występów w zespole Type O Negative, którego był członkiem w latach 1994–2010. W latach 2002–2003 i 2005–2016 występował w formacji Danzig.
Od 2003 roku pozostaje członkiem grupy Seventh Void. W 2011 roku na krótko dołączył do zespołu Black Label Society w którym zastąpił Willa Hunta. Również w 2011 roku został perkusistą w zespole Sala Abruscato - A Pale Horse Named Death. Natomiast rok później dołączył do zespołu Seven Witches. W 2014 roku dołączył do grupy Kill Devil Hill w której zastąpił Vinny'ego Appice'a.

</doc>
<doc id="556918" url="https://pl.wikipedia.org/wiki?curid=556918" title="Wołyńska Szkoła Podchorążych Rezerwy Artylerii">
Wołyńska Szkoła Podchorążych Rezerwy Artylerii

Wołyńska Szkoła Podchorążych Rezerwy Artylerii im. Marcina Kątskiego – szkoła podchorążych rezerwy artylerii Wojska Polskiego II RP.
Historia.
Szkoła stacjonowała w garnizonie Włodzimierz Wołyński, w „Koszarach imienia Marszałka Józefa Piłsudskiego”, na terenie Okręgu Korpusu Nr II.
Patronem uczelni był generał artylerii koronnej Marcin Kazimierz Kątski, a zajmowanych przez nią koszar – Józef Piłsudski.
16 maja 1928 rozpoczął się pierwszy, sześciotygodniowy kurs dla oficerów rezerwy. Na przeszkolenie przybyło 222 podporuczników rezerwy.
Z końcem lipca 1928 utworzono dowództwo III dywizjonu szkolnego oraz 8. i 9. baterię. Dotychczasowa 7 bateria została przemianowana na 2. i włączona do I dywizjonu, natomiast 2. bateria została włączona do III dywizjonu i przemianowana na 7. Pierwszą grupę ćwiczebną przemianowano na drugi oddział ćwiczebny, a drugą grupę ćwiczebną na trzeci oddział ćwiczebny. Dywizjon I nie posiadał oddziału ćwiczebnego z powodu braku oficera i podoficera oraz odpowiednich pomieszczeń. Ponadto drużyna komendanta szkoły została przeformowana w baterię administracyjną.
1 października 1932 komendant szkoły wydał rozkaz o sformowaniu odrębnego plutonu weterynaryjnego o oddzielnym programie nauczania.
18 września 1935 na podstawie zarządzenia szefa Departamentu Artylerii Ministerstwa Spraw Wojskowych, w miejsce plutonu weterynaryjnego powołano Oddział Szkolny Służby Weterynaryjnej.
23 listopada 1937 minister spraw wojskowych gen. dyw. Tadeusz Kasprzycki nadał szkole nazwę: „Wołyńska Szkoła Podchorążych Rezerwy Artylerii imienia Marcina Kątskiego”.
Posługę duszpasterską sprawował administrator parafii wojskowej we Włodzimierzu Wołyńskim, starszy kapelan ks. Jan Michułka.
Zgodnie z planem mobilizacyjnym „W”, w okresie mobilizacji powszechnej komendant szkoły miał przeorganizować i przekazać szkołę do Ośrodka Zapasowego Artylerii Lekkiej typ spec. nr 2 we Włodzimierzu Wołyńskim (mobilizowanego przez 27 pal).

</doc>
<doc id="556920" url="https://pl.wikipedia.org/wiki?curid=556920" title="Lee (rzeka w Irlandii)">
Lee (rzeka w Irlandii)

Lee (irl. An Laoi) – rzeka w południowej Irlandii. Jej źródła znajdują się w Górach Shehy, na zachodniej granicy hrabstwa Cork, skąd płynie w kierunku wschodnim przez Cork by wpaść do zatoki Cork na Morzu Celtyckim.

</doc>
<doc id="556921" url="https://pl.wikipedia.org/wiki?curid=556921" title="Profesor oświaty">
Profesor oświaty

Profesor oświaty (prof. oświaty) – tytuł honorowy nauczycieli w Polsce, nadawany nauczycielowi dyplomowanemu o znaczącym dorobku dydaktycznym, naukowym lub organizatorskim przez ministra właściwego do spraw oświaty i wychowania.
Zgodnie z art. 9i ust. 1 i 2 ustawy z 26 stycznia 1982 – "Karta Nauczyciela" (t.j. ) kandydatem do tytułu może być wyłącznie czynny zawodowo nauczyciel dyplomowany, który prezentuje znaczący i uznany dorobek. Może on być wykazany w obszarach działalności dydaktycznej, naukowej i organizatorskiej (zarządczej). Ponadto kandydat musi posiadać co najmniej 20-letni staż pracy w zawodzie nauczyciela, w tym 10-letni ze stopniem nauczyciela dyplomowanego. Tytuł nadawany jest przez Ministra Edukacji i Nauki na wniosek Kapituły do spraw Profesorów Oświaty. Wnioski do Kapituły składane są przez organ sprawujący nadzór pedagogiczny, tj. właściwe terenowo Kuratorium Oświaty.

</doc>
<doc id="556926" url="https://pl.wikipedia.org/wiki?curid=556926" title="Tadeusz Niewiadomski">
Tadeusz Niewiadomski

Tadeusz Niewiadomski (ur. 16 lutego 1931 w Prawiednikach, zm. 2006) – rzeźbiarz, żołnierz AK, za działalność przeciw UB skazany w wieku 14 lat na wieloletnie ciężkie więzienie. Stworzył cykl rzeźb obecnie eksponowanych w Kodniu. Autor w konwencję drogi krzyżowej wplótł motywy z czasów wojny i okupacji. Jego prace znajdują się w wielu kościołach w całej Polsce. Jest współtwórcą herbu Białej Podlaskiej.

</doc>
<doc id="556927" url="https://pl.wikipedia.org/wiki?curid=556927" title="Kryptomnezja">
Kryptomnezja

Kryptomnezja (od gr. "kryptós" „ukryty”, "mn"ē"m"ē „pamięć”) – częsty sposób przypominania sobie głęboko ukrytych lub zapomnianych przeżyć inaczej niedostępnych. Pamięć bez identyfikacji pamiętanych treści jako wcześniej poznanych, np. przyjmowanie za własne cudzych myśli zasłyszanych dawniej (niekiedy mówi się o podświadomym plagiacie).

</doc>
<doc id="556929" url="https://pl.wikipedia.org/wiki?curid=556929" title="Marchew uprawna">
Marchew uprawna

Marchew uprawna ("Daucus carota" subsp. "sativus") – podgatunek (lub odmiana w zależności od systemu klasyfikacyjnego) marchwi zwyczajnej z licznymi odmianami jadalnymi i pastewnymi. Pochodzi z Azji, gdzie od czasów starożytnych uprawiana była marchew czarna (var. "atropurpurea"), która w średniowieczu trafiła do uprawy także w Europie. Tu wyhodowano liczne inne odmiany, o korzeniu białym i zwłaszcza pomarańczowym, które z czasem wyparły w uprawie pierwotny typ fioletowy.

</doc>
<doc id="556932" url="https://pl.wikipedia.org/wiki?curid=556932" title="Án Laoi">
Án Laoi



</doc>
<doc id="556934" url="https://pl.wikipedia.org/wiki?curid=556934" title="Joey Castillo">
Joey Castillo

Joseph William Castillo (ur. 30 marca 1966 w Gardenie w stanie Kalifornia) – amerykański perkusista, były członek zespołu rockowego Queens of the Stone Age (dołączył w 2002 roku i zastąpił Dave’a Grohla). Rozstał się z zespołem w 2012. W latach 1994–2002 Castillo był perkusistą amerykańskiego zespołu Danzig. W 2014 roku dołączył do zespołu rockowego California Breed w którym zastąpił Jasona Bonhama. Wraz z grupą występował do jej rozwiązania w 2015 roku. Tego samego roku dołączył do zespołu Scotta Weilanda - The Wildabouts. Rok później powrócił do składu grupy Danzig w której zastąpił Johnny’ego Kelly.
Muzyk jest endroserem instrumentów firm Latin Percussion, DW i Zildjian.

</doc>
<doc id="556935" url="https://pl.wikipedia.org/wiki?curid=556935" title="Profesor uczelniany">
Profesor uczelniany



</doc>
<doc id="556936" url="https://pl.wikipedia.org/wiki?curid=556936" title="Profesor tytularny">
Profesor tytularny



</doc>
<doc id="556940" url="https://pl.wikipedia.org/wiki?curid=556940" title="Kandalanu">
Kandalanu

Kandalanu – król Babilonii w latach 647-627 p.n.e. W ramach imperium asyryjskiego, w którego skład wchodziła Babilonia w tym okresie, sprawował władzę namiestniczą z nadania króla asyryjskiego Aszurbanipala.
Imię.
Akadyjskie imię "Kandalānu" znaczy dosłownie „Mający kształt/wyglądający jak "kandalu" (rodzaj przyboru kuchennego)”. Na podstawie tego imienia niektórzy uczeni przypuszczają, iż ciało tego władcy mogło być w pewien sposób zdeformowane. W "Kanonie Ptolemeusza" jego imię występuje w formie "Kineladanos".
Długość i lata panowania.
Długość panowania Kandalanu zachowała się w "Uruckiej liście królów", według której rządzić miał on Babilonią przez 21 lat. Potwierdzają to dokumenty ekonomiczne datowane jego imieniem, z których najpóźniejsze pochodzą z 21. roku jego panowania. Uczeni rządy Kandalanu umieszczają w latach 647-627 p.n.e.
Panowanie.
Po stłumieniu w Babilonii rebelii swego brata Szamasz-szuma-ukina (667-648 p.n.e.) król asyryjski Aszurbanipal osadził na tronie Babilonu nowego władcę - Kandalanu. Wydaje się, iż zwierzchność nad Babilonią przekazywana była nowemu królowi stopniowo. Z analizy tekstów wynika bowiem, iż podczas gdy w niektórych miastach Babilonii datowano już dokumenty jego imieniem, to w innych w tym samym czasie wciąż datowano je jeszcze imieniem Aszurbanipala. I tak na przykład w 647 roku p.n.e. dokumenty datowano już imieniem Kandalanu w Uruk (miesiąc "ulūlu", sierpień-wrzesień) i Babilonie (miesiąc "țebētu", grudzień-styczeń), podczas gdy w innych miastach datowane one były wciąż imieniem Aszurbanipala: w Borsippie (miesiąc "kislīmu", listopad-grudzień, 647 rok p.n.e.) i Dilbat (miesiąc "nisannu", marzec-kwiecień, 646 rok p.n.e.). Obecnie znanych jest około 100 tekstów ekonomicznych datowanych imieniem Kandalanu, pochodzących głównie z Babilonu i Uruk, z kilkoma tabliczkami znanymi też z Borsippy, Dilbat i Sippar. Nosi on w nich tytuł „króla” lub „króla Babilonu”. Spod władzy Kandalanu wyłączone było najprawdopodobniej Nippur, gdyż pochodzące stąd dokumenty z lat 651-631 p.n.e. datowane są wyłącznie imieniem Aszurbanipala. Nie wiadomo czy pod kontrolą Kandalanu znajdowało się Ur, gdyż w mieście tym nie odkryto żadnych dokumentów pochodzących z lat 647-627 p.n.e.
O Kandalanu jako osobie wiadomo jest bardzo niewiele, gdyż imię jego wymieniane jest jedynie w listach królów, kronikach i formułach datujących dokumenty ekonomiczne z okresu jego panowania. Nic nie wiadomo o jego pochodzeniu, nie wiadomo też jaki przebieg miały jego rządy. Brak wzmianek o panowaniu Kandalanu oraz to, że miał on umrzeć w tym samym roku co Aszurbanipal, skłoniły niektórych uczonych do postawienia tezy, że "Kandalānu" było babilońskim imieniem tronowym Aszurbanipala. Hipoteza ta wydaje się jednak obecnie mało prawdopodobna, jako że inne domniemane przypadki królów asyryjskich noszących babilońskie imiona tronowe (Tiglat-Pilesera III jako Pulu i Salmanasara V jako Ululaju) okazały się być nieprawdziwe. Brak też powodu dla którego w pewnych miastach Babilonii ten sam władca miałby występować w dokumentach pod jednym imieniem, podczas gdy w pozostałych pod innym. Trudno też wyobrazić sobie władcę asyryjskiego używającego imienia, które mogłoby wskazywać na jakąś jego fizyczną ułomność.
Okres panowania Kandalanu wyznacza okres relatywnego spokoju w dziejach Babilonii. Rozpoczęta jeszcze przed objęciem przez Kandalanu tronu babilońskiego antyasyryjska rebelia Nabu-bel-szumati, która objęła południowo-wschodnią część Babilonii, stłumiona została najprawdopodobniej przez Aszurbanipala w pierwszych latach rządów Kandalanu.
Kandalanu zmarł w 627 roku p.n.e., najprawdopodobniej w okresie pomiędzy miesiącami "ajaru" (kwiecień-maj) a "arahsamna" (październik-listopad). Znane są dwa dokumenty z lat 627 i 626 p.n.e. z formułą datującą „po Kandalanu”, co może wskazywać, że następca Kandalanu nie został przez Asyryjczyków wyznaczony, najprawdopodobniej na skutek trwającej wówczas w Asyrii wewnętrznej walki o władzę. Wydaje się, iż każdy z głównych pretendentów do tronu Asyrii kontrolował jakąś część Babilonii, o czym świadczą teksty z babilońskich miast datowane imionami Aszur-etil-ilani, Sin-szumu-liszira i Sin-szar-iszkuna. Od początku 626 roku p.n.e. coraz większą władzę w Babilonii zdobywać zaczął Nabopolassar (625-605 p.n.e.), któremu udało się zrzucić asyryjskie jarzmo, obwołać królem Babilonii i wraz z Medami doprowadzić do zniszczenia Asyrii.

</doc>
<doc id="556941" url="https://pl.wikipedia.org/wiki?curid=556941" title="Aszur-nadin-szumi">
Aszur-nadin-szumi

Aszur-nadin-szumi – król Babilonii w latach 699-694 p.n.e., najstarszy syn asyryjskiego króla Sennacheryba. W 700 r. p.n.e., po tym jak Sennacheryb zdetronizował babilońskiego króla Bel-ibni (703-700 p.n.e.), wyznaczony został przez ojca do objęcia tronu babilońskiego. Rządził Babilonią przez sześć lat, aż do 694 r. p.n.e., kiedy to został uwięziony przez Babilończyków, przekazany Elamitom i następnie najprawdopodobniej zamordowany. 
Imię.
Akadyjskie imię tego króla, "Aššur-nādin-šumi", znaczy „Aszur jest tym, który dał imię”. W tekstach asyryjskich zapisywano je w formie m(d)"aš-šur-na-din"-MU, m"aš-šur"-SUM-MU i m"aš-šur"-MU-MU, natomiast w tekstach babilońskich spotykane są zapisy m(d)"aš-šur"-MU-MU, (m)AN.ŠÁR-MU-MU, AN.ŠÁR-"na-din"-MU, AN.ŠÁR-SUM(.NA)-MU i AN.ŠÁR-AŠ-MU. W "Kanonie Ptolemeusza" Aszur-nadin-szumi występuje pod imieniem "Aparanadios", natomiast w armeńskim tłumaczeniu "Kroniki" Euzebiusza z Cezarei, we fragmencie opartym na przekazie Aleksandra Polihistora, który z kolei powoływał się na Berossosa, pojawia się postać "Asordaniosa", syna "Senakheirimosa" (Sennacheryba), która zdaje się odpowiadać postaci Aszur-nadin-szumiego.
Długość panowania.
Zgodnie z "Babilońską listą królów A" Aszur-nadin-szumi rządzić miał Babilonią przez sześć lat. Tyle samo lat podaje również babilońska "Kronika dotycząca okresu od Nabu-nāṣira do Šamaš-šuma-ukīna". Sześć lat panować miał również "Aparanadios" w "Kanonie Ptolemeusza"
Aszur-nadin-szumi jako asyryjski książę.
Aszur-nadin-szumi był najstarszym synem Sennacheryba lub najstarszym żyjącym synem Sennacheryba w chwili, gdy ten objął tron Asyrii w 705 r. p.n.e. Niektórzy badacze przypuszczają, iż jego matką mogła być królowa Taszmetum-szarrat. Urodził się najprawdopodobniej ok. 720 r. p.n.e. (lub nieco wcześniej), jako że jego ojciec uczynił go królem Babilonu w 700 r. p.n.e. Z inskrypcji Sennacheryba znalezionej w Aszur wiadomo, iż krol ten nakazał wznieść w tym mieście rezydencję dla Aszur-nadin-szumi, swego najstarszego syna (GAL DUMU). 
Aszur-nadin-szumi jako król Babilonii.
W inskrypcjach Sennacheryba zachowała się informacja, iż w 700 r. p.n.e., po powrocie z wyprawy wojennej przeciw chaldejskiemu plemieniu Bit-Jakini, uczynił on Aszur-nadin-szumi, swego najstarszego syna, odpowiedzialnym za Sumer i Akkad (tzn. wyznaczył go na króla Babilonii). Do tego właśnie wydarzenia nawiązywać może jedna z kopii asyryjskiej kroniki eponimów, która we wpisie dotyczącym Mitunu, eponima w 700 roku p.n.e., w niejasnym z powodu uszkodzenia tabliczki kontekście wspomina o Aszur-nadin-szumi. O osadzeniu go przez Sennacheryba na babilońskim tronie mowa jest też w "Synchronistycznej liście królów". Wydarzenia mające miejsce w Babilonii w 700 r. p.n.e. opisane również zostały w jednej z kronik babilońskich:
Bardzo podobny opis znaleźć można w "Kronice" Euzebiusza z Cezarei, we fragmencie opartym na przekazie Berossosa:
Niewiele wiadomo o rządach Aszur-nadin-szumi, ale wydaje się, iż w ich trakcie Babilonia zaznała krótkiego okresu pokoju. Do nielicznych zachowanych dokumentów z jego czasów należą teksty prawne datowane jego imieniem odnalezione w Uruk i Dilbat. W 694 r. p.n.e. Sennacheryb przeprowadził morski atak na należące do Elamu obszary bagienne nad Zatoką Perską, chcąc wykorzenić ukrywających się tam chaldejskich zbiegów i uciekinierów. W odpowiedzi elamicki król Halluszu-Inszuszinak najechał północną Babilonię, zdobył miasto Sippar i pojmał Aszur-nadin-szumi, który został zdradzony przez Babilończyków. Pojmanego Aszur-nadin-szumi Elamici uprowadzili do Elamu, gdzie najprawdopodobniej został stracony. Wydarzenia te tak opisane zostały w kronice babilońskiej:
Późniejsze wzmianki.
Znany jest list napisany przez Szamasz-szuma-ukina, następcę tronu babilońskiego, do jego ojca Asarhaddona, w którym informuje on go, iż Aplaji, wróżbicie, udało się zgromadzić razem ludzi, którzy pojmali Aszur-nadin-szumi i wydali go Elamitom. Zachował się również dokument prawny, w którym Szamasz-szuma-ukin potwierdza niejakiemu Bel-szuma-iszkunowi ważność prebendy nadanej mu wcześniej przez Aszur-nadin-szumi. 

</doc>
<doc id="556945" url="https://pl.wikipedia.org/wiki?curid=556945" title="Meg Foster">
Meg Foster

Meg Foster, właśc. Margaret Foster (ur. 10 maja 1948 w Reading w stanie Pensylwania) – amerykańska aktorka telewizyjna i filmowa.
Życiorys.
Wczesne lata.
Urodziła się w Reading w Pensylwanii jako córka Davida i Nancy (z domu Adamson). Wychowywała się w Rowayton w Connecticut z siostrami – Gray, Jan i Niną oraz bratem Ianem. Uczęszczała do Rogers Hall w Lowell w stanie Massachusetts. Uczyła się sztuki aktorskiej ze Sanford Meisner w słynnej szkole Neighborhood Playhouse w Nowym Jorku, gdzie odbywała także swoją praktykę w teatrze.
Kariera.
Swoją przygodę z aktorstwem rozpoczęła od występu na deskach teatralnych w sztuce "Twórcy imperium" ("The Empire Builders"). Potem zagrała jeszcze w spektaklach: "Król Lear" Szekspira, "Barabasz", "Skrajności" ("Extremities", 1983) w Los Angeles Public Theatre w Los Angeles, "Trzy siostry" Antoniego Czechowa (1986) Los Angeles Theatre Center w Los Angeles i "Strong Man’s Weak Child" w Los Angeles Theatre Center (1989).
Na dużym ekranie debiutowała u boku Michaela Douglasa w dramacie "Adam o szóstej rano" ("Adam at 6 A.M.", 1970). Na początku lat 70. zaczęła pojawiać się na szklanym ekranie – w seryjnym westernie "Bonanza" (1971) zagrała panią Evangeline Woodtree. Wkrótce można ją było oglądać w pojedynczych odcinkach seriali takich, jak: "Dan August" (1971) z Burtem Reynoldsem, "W blasku słońca" ("Sunshine", 1975) i jego sequelu "W blasku słońca Świąt Bożego Narodzenia" ("Sunshine Christmas", 1977) u boku Cliffa De Younga, "Ulice San Francisco" ("The Streets of San Francisco", 1975) z Michaelem Douglasem oraz miniserialu ABC "Waszyngton za zamkniętymi drzwiemi" ("Washington: Behind Closed Doors", 1977).
Znaczącą w jej dorobku stała się rola hafciarki Hester Prynne, która rodząc dziecko ujawnia dowód małżeńskiej niewierności, w miniserialu telewizyjnym "Szkarłatna litera" ("The Scarlet Letter", 1979) na podstawie powieści Nathaniela Hawthorne’a. Za rolę szarmanckiej Ingrid w kinowym dramacie "Bilet do nieba" ("Ticket to Heaven", 1981) z Kim Cattrall, otrzymała nominację do nagrody Genie. Jej kariera osiągnęła szczyt, gdy wcieliła się w postać ambitnej detektyw Chris Cagney w wyprodukowanym przez sieć telewizyjną CBS serialu kryminalnym "Cagney i Lacey" ("Cagney &amp; Lacey", 1982). Lecz po pierwszym sezonie i szóstym odcinku jej serialową rolę zagrała już Sharon Gless, gdyż – jak twierdzili producenci – jej poprzedniczka była na ekranie zbyt twarda.
Potem znalazła się w doborowej obsadzie w nieudanej ekranizacji powieści Roberta Ludluma "Weekend Ostermana" ("The Osterman Weekend", 1983) z Rutgerem Hauerem i Johnem Hurtem, w reżyserii Sama Peckinpaha. W pomysłowym i trzymającym w napięciu thrillerze klasy B "Wicher" ("The Wind", 1987) zagrała główną rolę pisarki specjalizującej się w powieściach kryminalnych, napastowanej w odludnym domu przez mordercę-psychopatę. Przychylności krytyków i widzów znalazła jako atletyczna i sroga Evil-Lyn w filmie "Władcy wszechświata" ("Masters of Universe", 1987), gdzie była na dużym ekranie naprawdę barwną postacią w fantastycznym pozaziemskim świecie. John Carpenter zaangażował ją do swojego sensacyjnego thrillera sci-fi "Oni żyją" ("They Live", 1988). Wystąpiła w roli żony psychopaty w filmie "Ojczym 2" ("The Stepfather II", 1989). Otrzymała drugoplanową rolę w telewizyjnym dreszczowcu "Rodzinne tajemnice" ("Deep Family Secrets", 1997) z Richardem Crenną i Angie Dickinson.
Gościnnie pojawiała się w popularnych serialach, takich jak "Policjanci z Miami" ("Miami Vice", 1987-88), "The Cosby Show" (1988), ' ("Murder, She Wrote", 1985, 1996), "Ostry dyżur" ("ER", 1995), ' ("Star Trek: Deep Space Nine", 1996). Zagrała rolę Hery w serialach nowozelandzkich: "Herkules" ("Hercules: The Legendary Journeys", 1998-99) i "" ("Xena: Warrior Princess", 2000).
W życiu prywatnym była żoną kanadyjskiego aktora Stephena McHattie’ego. Ma syna Christophera.

</doc>
<doc id="556946" url="https://pl.wikipedia.org/wiki?curid=556946" title="Terminator 3">
Terminator 3



</doc>
<doc id="556950" url="https://pl.wikipedia.org/wiki?curid=556950" title="Klucz (pismo chińskie)">
Klucz (pismo chińskie)

Klucze (inaczej "pierwiastki") – elementy znaków chińskich, według których układane są słowniki pisma chińskiego i japońskiego. Ponieważ nie jest ono alfabetem, uporządkowanie znaków zawsze nastręczało Chińczykom problemów. 
Pierwsze słowniki.
Pierwsze chińskie słowniki i encyklopedie miały układ tematyczny, np. wyrazy szeregowano do kategorii niebo, ziemia, człowiek, czworonogi, ptaki itd. Taki układ miały słowniki Erya i Fangyan. Nie były one zaopatrzone w indeksy i podział haseł był arbitralny.
Historia kluczy.
Na pomysł wprowadzenia kluczy pierwszy wpadł Xu Shen (許慎), tworząc w latach 100–121 etymologiczny słownik pisma chińskiego, Shuowen Jiezi, liczący 9 tys. znaków. Wyróżnił w nich 540 elementów, które nazwał "bùshǒu" (部首; jap. "bushu") czyli "nagłówki części (słownika)".
Pomysł Xu Shena przyjął się i w następnych latach kluczy używali autorzy innych słowników:
„Klucz” w innych językach europejskich.
W większości języków europejskich termin 部首 jest tłumaczony na słowa pochodzące od łacińskiego "radix" (korzeń), np. ang. "radical". W Polsce utarło się jednak tłumaczenie klucz przyjęte przez sinologię rosyjską i francuską. Inne czasem stosowane określenie to "pierwiastek".
Warto pamiętać, że chiński podział na klucze jest również używany w przypadku kanji i hancha.

</doc>
<doc id="556951" url="https://pl.wikipedia.org/wiki?curid=556951" title="Kiliaen van Rensselaer">
Kiliaen van Rensselaer

Kiliaen van Rensselaer (ur. ok. 1585 – 1643) – holenderski kupiec, zaangażowany w handel towarem z kolonialną Ameryką. Początkowo zajmujący się głównie handlem diamentami i perłami,następnie stał się jednym z założycieli i współwłaścicielem Holenderskiej Kompanii Wschodnioindyjskiej, firmy założonej w 1621 roku.
W 1629 roku, Van Rensselaer zakupił posiadłość ziemską w Nowej Holandii, ówczesnej kolonii amerykańskiej i stał się pierwszym legalnym amerykańskim właścicielem ziemskim.
Rensselaerwyck było największym majątkiem ziemskim w kolonii. Kiliaen van Rensselaer nigdy osobiście nie odwiedził swojej posiadłości, raczej wysłał swego kuzyna Arenta Van Curlera do zarządzania majątkiem ziemskim. Syn Van Rensselaera, Jeremias Van Rensselaer, przybył do Nowego Świata i zamieszkał w Rensselaerwyck, dając początek prominenckiej nowojorskiej rodzinie.
Rensselaerwyck zajmował powierzchnię dzisiejszego hrabstwa Albany i Rensselaer, jak również część hrabstwa Columbia i Greene w stanie Nowy Jork.
Życie prywatne.
23 lipca 1616 poślubił Hillegondę van Bijler (ok. 1598 - grudzień 1626). Mieli razem troje dzieci:
Po śmierci pierwszej żony Van Rensselaer 14 stycznia 1627 poślubił Annę van Wely, z którą miał ośmioro dzieci:

</doc>
<doc id="556955" url="https://pl.wikipedia.org/wiki?curid=556955" title="Wieża szybowa (górnictwo)">
Wieża szybowa (górnictwo)

Wieża szybowa (wieża wyciągowa) – konstrukcja żelbetowa, stalowa, murowa, lub drewniana, postawiona nad szybem. W górnej części wieży (głowicy) zabudowane są koła kierownicze lin wyciągu szybowego lub maszyna wyciągowa. W dolnej części wieży szybowej usytuowane jest nadszybie. W czasie głębienia szybu stosowane są wieże tymczasowe.
Najwyższa stalowa wieża wyciągowa mierzy 87 m i jest częścią kopalni złota w RPA, która należy do Gold Fields. Najwyższą wieżą wyciągową świata jest prawdopodobnie wieża szybu K3 kopalni potażu w Esterhazy w Kanadzie, mierząca około 114 m.

</doc>
<doc id="556960" url="https://pl.wikipedia.org/wiki?curid=556960" title="Sargonidzi">
Sargonidzi

Sargonidzi – umowna nazwa ostatniej, najwybitniejszej dynastii państwa nowoasyryjskiego panującej w latach 722–612 p.n.e.
Założycielem był Sargon II, który będąc generałem obalił w 722 roku p.n.e. Salmanasara V. Za panowania tej dynastii Asyria stała się pierwszą potęgą Bliskiego Wschodu, która podbiła wszystkie ościenne państwa. Sargonidzi toczyli nieustanne wojny w wyniku czego państwo funkcjonowało głównie dla i z wypraw wojennych, przynoszących bogate łupy. Wobec podbitych ludów stosowali bezwzględną politykę terroru i masowych deportacji całych ludów nieznanych w takiej skali w ówczesnym świecie starożytnym. Szczególnie Aramejczycy w wyniku tej polityki zostali przesiedleni w różne rejony imperium włącznie z rdzenną Asyrią. Sargonidzi tym samym przyczynili się do rozpowszechnienia języka aramejskiego, który po asyryjskim (języku starej arystokracji i dynastii) stał się drugim językiem w państwie. Przyśpieszyło to proces arameizacji społeczeństwa asyryjskiego, który już trwał od kilku wieków.
Skutkiem ciągłych wojen był podbój Babilonii, posthetyckich państewek Syrii, Izraela i Judy, Egiptu i Elamu, zwasalizowanie Fenicji. Jedynie Urartu nie zostało podbite, ale osłabione, przez co nie mogło odgrywać swojej ochronnej roli przed koczowniczymi ludami stepowymi. Ciągłe podboje Sargonidów dały tylko krótkotrwały efekt w postaci łupów i rozległego imperium, ale bezwzględny wyzysk prowincji i brutalne metody tylko wzmogły wrogość pokonanych ludów wobec Asyrii.
W ostatecznym rozrachunku polityka Sargonidów była krótkowzroczna i jałowa, a jej przedstawiciele typowymi, brutalnymi władcami wschodu. Nie potrafili przeciwdziałać zachodzącym dynamicznym zmianom na terenie Bliskiego Wschodu. W dziedzinie gospodarczej stosunki były anachroniczne, a rezerwy ludzkie do prowadzenia walki na wyczerpaniu. Sargonidzi poza tym na czas nie zreorganizowali armii, mogącej równać się z jazdą ludów irańskich (Medów) czy koczowniczych (Kimmerów i Scytów). W konsekwencji doprowadziło to do zagłady dynastii i imperium w latach 614–612 p.n.e.–605 p.n.e. Głównym spadkobiercą Asyrii stało się państwo nowobabilońskie.
Drzewo genealogiczne Sargonidów.
Sargon II – założyciel dynastii, król Asyrii i Babilonii. W inskrypcjach przedstawia siebie jako potomek Tiglat-Pilesera III.
 ~Atalia
 ~ NN
 └─&gt;Sennacheryb – król Asyrii i Babilonii 705-681 p.n.e.
 ~Taszmetum-szarrat
 ~NN
 └─&gt;Aszur-nadin-szumi – król Babilonii i następca tronu uprowadzony do Elamu w 694 p.n.e.
 └─&gt;Arda-Mulissi – identyfikowany z biblijnym Adramelekiem, jeden z zabójców ojca
 └─&gt;Sareser – biblijne imię drugiego zabójcy ojca
 ~Naqi'a (Zakutu)
 └─&gt;Asarhaddon – król Asyrii i Babilonii 681-669 p.n.e.
 ~Eszarra-hamat – 672 p.n.e.
 ~NN
 └─&gt;Sin-nadin-apli
 └─&gt;Szamasz-szuma-ukin – król Babilonii 668-648 p.n.e.
 └─&gt;Aszurbanipal – król Asyrii 669-631 p.n.e.
 ~Aszur-szarrat(?)
 └─&gt;Aszur-etel-ilani – król Asyrii 630-626 p.n.e.
 └─&gt;Sin-szarra-iszkun – król Asyrii 626-612 p.n.e.

</doc>
<doc id="556963" url="https://pl.wikipedia.org/wiki?curid=556963" title="Pole semantyczne">
Pole semantyczne

Pole semantyczne – suma znaczeń danego znaku językowego, obejmująca jego denotację i konotacje. Do pola semantycznego danego znaku językowego należą te znaki językowe, których kryterialne cechy semantyczne mieszczą się w jego konotacjach.
Przykładowo do pola semantycznego polskiego wyrazu "pisać" należy wyraz "bazgrać", którego cechy kryterialne „niestarannie stawiać znaki” określają jedno z możliwych znaczeń wyrazu "pisać".

</doc>
<doc id="556966" url="https://pl.wikipedia.org/wiki?curid=556966" title="Rensselaer Plateau">
Rensselaer Plateau

Rensselaer Plateau – niewielka wyżyna leżąca w centralnej części hrabstwa Rensselaer w amerykańskim stanie Nowy Jork. 
Obejmuje swoim zasięgiem miejscowości Berlin, Stephentown, Sand Lake, Poestenkill i Grafton. Wyżyna wznosi się od 425 do 610 m n.p.m. Roślinność wyżynna bardzo podobna do tej występującej w górach Adirondak, zawierająca bujny drzewostan sosny wejmutki, choiny kanadyjskiej, świerku czerwonego i jodły balsamicznej, dodatkowo w mniejszym zakresie sosny czerwonej. Mimo że większość drzewostanu wyżyny Rensselaer została wycięta w pierwszej połowie XX wieku, rolnictwo nie rozwinęło się, ze względu na słabą jakość gleby występującej na tym terenie, w wyniku czego nastąpiła szybka regeneracja i odnowa drzewostanu.

</doc>
<doc id="556967" url="https://pl.wikipedia.org/wiki?curid=556967" title="Podszybie">
Podszybie

Podszybie – zespół wyrobisk podziemnych, bezpośrednio przylegających do szybów. Jest to kompleks wyrobisk łączących wloty szybów z przekopem kierunkowym, przecznicą, lub chodnikiem podstawowym poziomu wydobywczego, dostosowanych do zadań funkcyjnych szybu (szybów). Na podszybiu zabudowane są urządzenia sygnalizacyjne, sterownicze i techniczne służące do załadunku urobku i rozładunku materiałów, wsiadania i wysiadania załogi.
Na podszybiu następuje zmiana kierunku transportu urobku z poziomego (w chodniku) na pionowy (w szybie). Szyb z wlotem szybowym łączy (stół szybowy, (krzesło szybowe)) konstrukcja stalowa, zabudowana w osi wyrobiska pionowego, która łączy obudowę szybu nad wlotem szybowym z obudową pod wlotem szybowym.

</doc>
<doc id="556971" url="https://pl.wikipedia.org/wiki?curid=556971" title="North American XB-70 Valkyrie">
North American XB-70 Valkyrie

North American XB-70 Valkyrie – amerykański ponaddźwiękowy samolot eksperymentalny z początku lat 60. XX wieku, opracowany i zbudowany w zakładach North American Aviation (NAA) w układzie kaczki z nowatorskimi, składanymi w pionie końcówkami skrzydeł. Celem programu, prowadzonego na zlecenie Dowództwa Strategicznych Sił Powietrznych USA (ang. SAC – Strategic Air Command), złożonego jeszcze w latach 50., było sprawdzenie możliwości skonstruowania stratosferycznego bombowca strategicznego, zdolnego do latania z prędkościami zbliżonymi do 3-krotnej prędkości dźwięku (mach 3), a następnie wprowadzenie go do produkcji seryjnej pod nazwą B-70 (przewidywano wyprodukowanie 50 sztuk). Zbudowano 2 prototypy. Pierwszy z nich oblatano 21 września 1964 roku, drugi – 17 lipca 1965.
Historia.
Geneza.
Zadaniem utworzonego w 1946 roku amerykańskiego Dowództwa Lotnictwa Strategicznego (Strategic Air Command/SAC) była realizacja misji uderzeniowych, przeciwko celom rozmieszczonym na całym świecie. W szczególności potencjał nowej formacji miał za zadanie zaatakować Związek Radziecki, gdyby zimna wojna przerodziła się w otwarty konflikt. Od czasu pozyskania przez ZSRR broni atomowej w 1949 roku, priorytetem SAC stało się zniszczenie lub uszkodzenie radzieckich instalacji nuklearnych i środków przenoszenia broni jądrowej, w celu uniemożliwienia przeprowadzenia ataku na kontynentalną część Stanów Zjednoczonych i państwa Europy zachodniej. Na przełomie lat 40. i 50. oraz w latach 50. do realizacji tego typu zadań SAC dysponowało flotą, stale unowocześnianych samolotów bombowych. Po zakończeniu II wojny światowej Stany Zjednoczone dysponowały najliczniejszą na świecie flotą, ciężkich, czterosilnikowych samolotów bombowych. Duże, powojenne redukcje sprzętowe, ograniczyły ich liczbę i typy do Boeing B-29 Superfortress oraz Boeing B-50 Superfortress, którego dostawy rozpoczęto w 1948 roku. Całkowicie nową jakość miało zapewnić wprowadzenie do linii maszyn Convair B-36 Peacemaker. Nowe, radzieckie samoloty myśliwskie MiG-15 drastycznie ograniczyły lub uczyniły niemożliwym realizacje zadania penetracji przestrzeni powietrznej Związku Radzieckiego przez B-36. W 1951 roku w strukturach SAC pojawiły się pierwsze odrzutowe bombowce Boeing B-47 Stratojet, a w 1955 roku Boeing B-52 Stratofortress. Ich szybkość i pułap lotu miały dać im szanse przetrwania w starciu z radzieckimi samolotami myśliwskimi. Rozwój rakietowych systemów przeciwlotniczych oraz nowych radzieckich samolotów przechwytujących, ponownie postawił pod znakiem zapytania skuteczność nuklearnego odstraszania realizowanego przez amerykańskie siły bombowe. Strategia budowania samolotów coraz szybszych i latających wyżej zaowocowała budową naddźwiękowego Convair B-58 Hustler. W 1954 roku generał Curtis LeMay, dowódca SAC, zaproponował budowę jeszcze szybszej maszyny, nowego bombowca strategicznego o międzykontynentalnym zasięgu, zdolnego do lotu z prędkością Ma=3. Bardzo duża prędkość i wysokość lotu pozwoliłaby uniknąć przechwycenia przez radzieckie samoloty myśliwskie i pociski przeciwlotnicze.
Projekt.
14 października 1954 roku United States Air Force opublikowały ogólne wymagania operacyjne GOR 38 (General Operational Requirements No. 38), w których podkreślono potrzebę pozyskania nowego bombowca strategicznego, dysponującego możliwością lotu z bardzo dużą prędkością naddźwiękową. W grudniu tego samego roku zielone świtało do rozpoczęcia praca nad pozyskaniem nowej maszyny dali prezydent Stanów Zjednoczonych Dwight Eisenhower i Departament Obrony Stanów Zjednoczonych. W lutym 1955 roku zawężono wymagania i charakterystyki nowej konstrukcji. Zakładano, iż maszyna ma dysponować promieniem działania rzędu 7408 km, pułapem lotu 18 288 m oraz mieć możliwość przenoszenia 22 680 kg ładunku bombowego, klasycznych bomb lub jądrowych. Nie wymagana już, aby na całym profilu lotu samolot poruszał się z prędkością rzędu Ma=3. Prędkość przelotowa została określona na poziomie rzędu Ma=0,9. Jedynie odcinek około 1852 km, dolotu do celu, nad celem i ucieczki, nowa maszyna miała być zdolna do pokonania ich z prędkością rzędu Ma&gt;2. Charakterystyki opublikowano w szczegółowych wymaganiach technicznych i operacyjnych SR 22 (Study Requirement No. 22) 18 lutego 1955 roku, wydanych przez Air Research and Development Command.
WS-125/WS-110.
Podstawową przeszkodą w uzyskaniu wymaganych parametrów był brak odpowiednich jednostek napędowych. Potencjalną możliwość skonstruowania odpowiednich silników, dostrzeżono w projektach nowych źródeł napędu, badanych pod koniec lat 50. w Stanach Zjednoczonych. Alternatywnych dla klasycznych paliw węglowodorowych. Jednym z nich był napęd jądrowy (Aircraft Nuclear Propulsion - ANP), a drugim napęd opierający się na paliwach chemicznych o wysokiej energii spalania (high energy fuel - HEF). Były to paliwa oparte na związkach organicznych boru – alkiloborany. Wstępne prace nad samolotami wykorzystującymi nowe źródła prowadzono w wytwórniach Boeing, Convair, Douglas i Lockheed. Napęd jądrowy potencjalnie mógłby zapewnić praktycznie nieograniczony zasięg, a napęd HEP mógłby pozwolić na osiągnięcie wymaganej, bardzo dużej prędkości naddźwiękowej. Samolot wykorzystujący obydwa źródła napędu mógłby zrewolucjonizować technikę lotniczą. Z drugiej jednak strony konstruktorzy pracujący nad obydwoma projektami borykali się z piętrzącymi się problemami technicznymi jakie generowały obydwa programy. Wojsko w osobie LeMaya nalegało, aby rozdzielić obydwa projekty. Fiasko jednego z nich nie wpłynęłoby na kondycję drugiego. 22 marca 1955 opublikowano ogólne wymagania operacyjne GOR 81 dla bombowca z napędem jądrowym i GOR 82, dla bombowca z napędem chemicznym (Chemically Powered Bomber - CPB). Program bombowca z napędem jądrowym otrzymał oznaczenie WS-125A (Weapon System No. 125A), a CPB oznaczenie WS-110A (Weapon System No. 110A). W lipcu 1955 roku program WS-110A uzupełniono o wymagania dotyczące samolotu rozpoznania strategicznego WS-110L, dla którego opublikowano ogólne wymagania operacyjne GOR 96. Projekt chemicznego napędu oznaczany jest w literaturze jako WS-110A/L.
16 lipca 1955 roku Air Research and Development Command wskazało wytwórnie, które miały wziąć odpowiedzialność za opracowanie i budowę poszczególnych modeli. Convair i Lockheed WS-125A, a Boeing i North American - WS-110A/L. 8 listopada 1955 roku, obydwie wytwórnie zaangażowane w projekt WS-110A otrzymały formalne zlecenie rozpoczęcia pierwszej fazy projektu. W jej ramach miały za zadanie opracowanie wstępnych projektów, przeprowadzenie badań w tunelu aerodynamicznym oraz budowę, pełnowymiarowej makiety przyszłego bombowca. Rezultatem prac inżynierów Boeinga była maszyna roboczo określana jako Model 724. Z kolei North American opracował maszynę NA-239. Formalny kontrakt na rozpoczęcie prac nad WS-110A/L, North American podpisała 16 kwietnia 1956 roku. Z kolei 7 czerwca 1956 roku siły powietrzne zawiesiły kontynuowanie prac związanych z wersją rozpoznania strategicznego WS-110L. Wstępne projekty zostały przedłożone do oceny w październiku 1956 roku. Obydwie wytwórnie zaprojektowały bardzo duże maszyny o masie startowej rzędu 300 ton, rozpiętości około 80 metrów i długości 60 metrów. Obydwa projekty charakteryzowały się smukłym kadłubem, skrzydłami o dwutrapezowym obrysie i przednim usterzenie. Samolot Boeinga miał być napędzany czterema silnikami turboodrzutowymi General Electric X275. NA-239, miał dysponować taką samą liczbą tych samych silników lub zwiększoną do sześciu. Boeing dysponował pojedynczym usterzeniem pionowym, projekt North American podwójnym. Innowacyjnym rozwiązaniem obydwu maszyn był projekt skrzydeł samolotów. W celu osiągnięcia prędkości bojowej, dolotu nad cel, ataku i ucieczki znad celu, zewnętrzne sekcję skrzydeł, wraz z integralnymi zbiornikami paliwa miały być odrzucane w locie. Rozwiązanie to zmniejszało by masę samolotu i opory aerodynamiczne, umożliwiając osiągnięcie odpowiedniej prędkości Ma &gt; 2. Obydwa projekty nie zyskały uznania w oczach specjalistów z US Air Force. Wielkość samolotów oraz ich masa uniemożliwiała korzystaniem z większości baz lotniczych, jakimi dysponowała SAC. Ich obsługa, eksploatacja, przywracanie sprawności bojowej stanowiłoby ogromne wyzwanie dla służb technicznych z jednej strony, z drugiej generowałoby ogromne koszty. 30 sierpnia 1957 roku rozpoczęto formalnie drugą fazę programu. W ich ramach obydwie wytwórnie dostały 45 dni na poprawienie swoich projektów. 18 września tego samego roku opublikowano uszczegółowione wymagania stawiane przed nowymi konstrukcjami. Zmodyfikowano profil lotu samolotu, rezygnując z dwóch różnych prędkości, przelotowej i bojowej. Nowe wymagania stawiały przed samolotem zadanie realizacji misji w locie z prędkością rzędu Ma = 3,0 - 3,2 na całej długości trasy, na pułapie rzędu 21 336 - 22 860 metrów. Samolot miał dysponować zasięgiem 11 297–19 446 km, a masa startowa nie powinna przekraczać 222 ton. Samolot lecący z prędkością naddźwiękową w całym profilu lotu, zużywa dwa razy więcej paliwa, niż gdyby leciał z mniejszą prędkością. Pokonuje jednak w tym samym czasie trzy- lub czterokrotnie większą odległość. Optymalizacja konstrukcji samolotu do lotów z dużą prędkością naddźwiękową, zdaniem sił powietrznych, umożliwi osiągnięcie wymaganych celów.
18 października 1957 roku obydwie wytwórnie przedstawiły swoje poprawione projekty. Boeing niewiele zmodyfikował swój poprzedni projekt, rezygnując z odrzucanych zewnętrznych sekcji skrzydeł. Konstrukcja dysponowała trapezoidalnymi skrzydłami, sześcioma silnikami General Electric X279E, przednim usterzeniem składanym podczas lotu z prędkością naddźwiękową. Pojedynczym usterzeniem pionowym. Z kolei zespół konstruktorów North American Aviation, pod kierunkiem Raymonda H. Rice'a i Waltera A. Spivaka, całkowicie przeprojektował swoją konstrukcje, która otrzymała oznaczenie NA-259. Projekt konkurencyjnej do Boeinga wytwórni wykorzystywał zjawisko tzw. kompresji siły nośnej.
Zjawisko kompresji siły nośnej.
Zjawisko "kompresji siły nośnej" po raz pierwszy opisali w marcu 1956 roku dwaj inżynierowie NACA – Clarence A. Syvertson i Alfred J. Eggers. Badali oni niewyjaśnione odchyłki trajektorii lotu obiektów powracających do atmosfery ziemskiej, odkrywając zjawisko i opracowując zasady praktycznego wykorzystania "kompresji siły nośnej". Zjawisko polegało na wytworzeniu fali uderzeniowych na dolnej powierzchni skrzydeł samolotu lecącego z prędkością naddźwiękową. Fale uderzeniowe zwiększąjá ciśnienie powietrza pod skrzydłami, powodując tym samym wzrost siły nośnej. Jeśli udałoby się generować fale uderzeniowe w szeroki zakresie prędkości, samolot mógłby lecieć z mniejszym kątem natarcia skrzydeł, redukując tym samym tzw. opór indukowany. Wzrasta tym samym doskonałość aerodynamiczna całej konstrukcji, która wpływa na zasięg statku powietrznego. Inżynierowie North American, mieli okazje zapoznać się z raportem NACA w styczniu 1957 roku. W NA-259 po raz pierwszy wykorzystano zjawisko "kompresji siły nośnej" (dosł. "sprężenia siły nośnej") (), zapewniające najlepszy uzyskany dotąd w historii stosunek siły nośnej do oporu (). W NA-259 fala uderzeniowa miała być wytwarzana przez stateczniki poziome, znajdujące się przed głównymi powierzchniami nośnymi. Fale przepływając pod skrzydła samolotu powodując zagęszczenie "(kompresję)" powietrza pod nimi – a tym samym zwiększenie siły nośnej.
NA-259.
Wyniki badań nad zjawiskiem kompresji siły nośnej nie były znane tylko specjalistom z North American, inżynierowie Boeinga również się z nimi zapoznali ale nie skorzystali z uzyskanych w ten sposób rezultatów we własnym projekcie. W pracach nad NA-259 skorzystano również z doświadczeń zdobytych przy projektowaniu i budowie naddźwiękowego, strategicznego samolotu-pocisku, napędzanego silnikami strumieniowymi SM-64 Navaho. Zaprojektowano samolot z dużym skrzydłem w układzie delta, z odchylanymi do dołu zewnętrznymi sekcjami. Ich celem była z jednej strony stabilizacja samolotu i zwiększenie jej stateczności podczas lotu z dużą prędkością, z drugiej, zwielokrotnienie efektu kompresji siły nośnej. Konstrukcja miała przednie usterzenie poziome, a dzięki odchylanym końcówkom skrzydeł, zwiększającym stateczność, zdwojone, o mniejszej powierzchni niż w pierwotnym projekcie usterzenie pionowe. Samolot miał być napędzany sześcioma silnikami X279E (YJ93), do których powietrze doprowadzał umieszczone pod skrzydłem dwa kanały wlotowe. Z przodu, obydwa kanały oddzielone zostały od siebie dużym, pionowym klinem. Jego zadaniem, obok rozdzielenie powietrza pomiędzy sześć silników, było również generowanie fali uderzeniowej potrzebnej do wytworzenia efektu kompresji siły nośnej, wytwarzała je przednia krawędź klina, prostopadła do kierunku lotu. W konstrukcji samolotu miano zamiar wykorzystać w dużym stopniu stopy tytanu. Dzięki takiemu rozwiązaniu nagrzewający się podczas lotu z dużą prędkością płatowiec zachowałby swoją integralność konstrukcyjną. Po dokonaniu oceny nadesłanych przez producentów projektów, 23 grudnia 1957 roku, zwycięzcą programu został North American Aviation ze swoim projektem NA-259. Konsekwencją decyzji było przyznanie kontraktu AF33(600)-36118 na kontynuowanie prac projektowych oraz podpisanie 24 stycznia 1958 roku kontraktu AF33(600)-36599 na rozpoczęcie pierwszej fazy programu, obejmującej budowę pełnowymiarowej makiety nowej konstrukcji oraz wykonanie szczegółowego jej projektu. 6 lutego 1958 roku nowy samolot bombowy, który miał być efektem ukończenia prac przez North American Aviation otrzymał wojskowe oznaczenie XB-70, a 3 lipca tego samego roku wybrano w konkursie zorganizowanym przez SAC nazwę Valkyrie. Niezadowolony z takiego obrotu spraw Boeing, poprosił o przeprowadzenie kongresowego dochodzenia nad zasadnością wyboru konstrukcji NAA. Komisja Kongresu zgodziła się z decyzją Sił Powietrznych.
W momencie podjęcia decyzji o wyborze samolotu NAA, amerykańskie siły powietrzne planowały pozyskanie 65 samolotów oraz dwóch dodatkowych płatowców do przeprowadzenia prób statycznych i zmęczeniowych. W lutym 1958 roku, zakończono, zawieszony w czerwcu 1956 roku program WS-110L, budowy wersji rozpoznania strategicznego. Tego typu zadania miały prowadzić satelity rozpoznawcze programu CORONA oraz maszyny Lockheed U-2 i Lockheed SR-71 Blackbird. 19 marca 1958 roku opublikowano nowy, ambitny harmonogram prac nad projektem. Ukończony prototyp XB-70 miał się po raz pierwszy wznieść w powietrze w grudniu 1961 roku. W grudniu 1963 roku miały się rozpocząć dostawy seryjnych bombowców, które gotowość operacyjną powinny uzyskać w sierpniu roku następnego roku. Zredukowano plany zakupowe, ograniczając je do 50 maszyn bojowych i 12 doświadczalnych
Budowa prototypów.
W maju 1958 roku NAA rozpoczął proces poszukiwania i wyboru partnerów przemysłowych do budowy samolotu. Wśród wybranych firm znalazły się między innymi Lockheed, Aeronica, Vought, Mototrola, General Dynamics. Ogółem, w program budowy nowego bombowca zaangażowanych zostało około 2000 podmiotów. Jesienią tego samego roku, pojawiły się pierwsze wątpliwości co do zasadności kontynuowania projektu. Podstawowa wątpliwość dotyczyła zdolności docelowego B-70 do penetracji radzieckiej przestrzeni powietrznej i realizacji zadania, przy stale rozbudowywanym potencjale obronnym Związku Radzieckiego. Coraz nowocześniejsze międzykontynentalne rakiety balistyczne wydawały się zdecydowanie lepiej nadawać do niszczenia radzieckich instalacji nuklearnych i odstraszania. Pomimo tego, rządowa administracja przydzieliła środki na kontynuowanie prac, podkreślając jednak, że dalsze finansowanie, uzależnione jest od postępów w realizacji zakładanych celów, jakie powinien osiągnąć nowy samolot. Konsekwencją groźby było przesunięcie planowanej daty oblotu samolotu na styczeń 1962 roku, a uzyskanie gotowości operacyjnej w sierpniu 1965 roku.
NA-264/267/274/278.
Projekt był stale modyfikowany, do końca 1958 roku, inżynierowie NAA przeprojektowali usterzenie samolotu, odchylane, zewnętrzne sekcje skrzydeł i ich mechanizacje. Nos i oszklenie kabiny załogi. Podwozie bombowca i instalacje paliwową. Tak zmodyfikowany projekt otrzymał oznaczenie NA-264. 31 grudnia 1958 roku, wytwórnia podpisała kontakt nr AF33(600)-38669 na budowę pojedynczego prototypu. Budowa była wypełnieniem pierwszej części, drugiej fazy projektu XB-70. 9 lutego 1959 roku ukończono budowę pełnowymiarowej makiety samolotu, a przez kolejne dwa miesiące, w marcu i kwietniu tego samego roku, była ona obiektem badań ekspertów sił powietrznych. Obok makiety, weryfikowali oni również dokumentację techniczną sporządzoną przez NAA. Ich rezultatem było zalecenie wprowadzenia 761 poprawek w projekcie. 381 z nich w ramach obowiązującego kontraktu. Po ich uwzględnieniu, nowy, poprawiony projekt otrzymał oznaczenie NA-267. 30 czerwca 1959 roku projekt NA-267 został zaakceptowany przez siły powietrzne. 27 lipca tego samego roku, wytwórnia otrzymała pozwolenie na kontynuowanie prac przy budowie prototypu, w ramach drugiej części, drugiej fazy projektu.
W sierpniu 1959 roku z powodów finansowych anulowano program paliwach chemicznych o wysokiej energii spalania. Paliwa miały znaleźć zastosowanie w silnikach XB-70 oraz naddźwiękowym myśliwcu przechwytującym dalekiego zasięgu North American XF-108. Z jednej strony miało to pozytywne wpływ na projekt bombowca. Można było zrezygnować z dwóch układów paliwowych, jednego dla normalnego paliwa lotniczego, drugiego dla paliw HEF. Upraszczając tym samym całą konstrukcję i zmniejszając jej masę. Zrezygnowano również z budowy wersji silnika J93, napędzanej paliwem HEF. Z drugiej jednak strony, koszty rozwoju projektu były współdzielone z programem XF-108. Jego anulowanie, wymuszało finansowanie wszystkich prac w ramach jednego projektu WS-110A. Konsekwencja dodatkowego obciążenia finansowego było ograniczenie planów. 1 grudnia 1959 roku, podjęto decyzję o budowie jedynie pojedynczego prototypu XB-70 i systemu nawigacyjno-celowniczego ASQ-28. Nadano im jednak charakter doświadczalny, nie produkcyjny. Prace nad pozostałymi elementami wyposażenia samolotu wstrzymano. 
Narzucone ograniczenia zaktywizowały zwolenników projektu. Wśród nich znaleźli się między innymi szef sztabu USAF generał Thomas D. White
i jego zastępca ds. rozwoju uzbrojenia generał Roscoe Charles Wilson. Podnoszono kwestie zdecydowanie większej elastyczności użycia bombowców niż pocisków balistycznych. Bombowce można było odwołać nawet po rozpoczęciu realizacji misji. Mogły one atakować cele ruchome lub je zmieniać w zależności od sytuacji na froncie. Pociski balistyczne mogły atakować cele tylko o wcześniej znanym położeniu, a po wystrzeleniu nie można było ich odwołać. Użycie samolotów bombowych dawało więcej opcji nacisku na potencjalnego nieprzyjaciela. Od faktu samego ich posiadanie, poprzez obecność w powietrzu aż do lot nad cel lub w pobliże toczącego się konfliktu. Bombowce można było również wykorzystać w roli nosiciel klasycznego uzbrojenia. Argumenty zwolenników kontynuowania projektu przekonały Kongres Stanów Zjednoczonych do dalszego finansowania prac oraz uruchomienia funduszy na budowę reszty wyposażenia elektronicznego. Odpowiednie fundusze zostały przyznane 31 lipca 1960 roku. Polityka administracji Dwighta Eisenhowera względem XB-70, spotkała się z krytyka Johna Fitzgeralda Kennedy'ego w trakcie jego kampanii wyborczej. Konsekwencją natarcia zwolenników kontynuowania projektu w jego rozszerzonej wersji była kolejna umowa jaką podpisano z NAA 21 września 1960 roku. Kontrakt AF33(600)-42058 przewidywał budowę jedenastu samolotów doświadczalnych oznaczonych jako YB-70 (oznaczenie wytwórni NA-274), w standardzie wyposażenia zbliżonym do wersji seryjnych. Samoloty posiadałyby czteroosobową załogę. Dwóch pilotów, nawigator/bombardier oraz operator systemów samoobrony.
20 stycznia 1961 roku Kennedy został zaprzysiężony na urząd prezydenta Stanów Zjednoczonych. Wraz z rozpoczęciem prezydentury, zmieniło się jego nastawienie do programu XB-70. Pomimo wydania ponad miliarda dolarów, program budowy był znaczenie opóźniony, a do oblotu maszyny była jeszcze daleka droga. Z drugiej strony, panujące w Stanach Zjednoczonych opinie o potencjale nuklearnym Związku Radzieckiego były mocno wyolbrzymione. Zatem posiadanie tak skomplikowanego i drogiego samolotu jest z jednej strony nieopłacalne, z drugiej, brak jest celów dla tak wyrafinowanej jak na czasy swojego powstania konstrukcji. Opierając się na opinii swojego sekretarza obrony Robert McNamara, Kennedy 28 marca 1961 roku podjął decyzję o ponownym ograniczeniu programu budowy bombowca B-70. Tym razem miano zbudować jedynie trzy maszyny prototypowe i ponownie system ASQ-28. Również i tym razem, miały być to samoloty o charakterze doświadczalnym, nie wykluczono jednak przyszłej opcji liniowej, w charakterze bombowców. Nowe wymagania porządkował aneks do umowy nr AF33(600)-42058, który wytwórnia otrzymała 10 kwietnia 1961 roku. W myśl nowej regulacji, rezygnowano z budowy jedenastu samolotów. Zamiast tego, oczekiwano wybudowania trzech prototypów. Dwa z nich miały być obsługiwane przez dwuosobową załogę ale pozbawione specjalistycznego wyposażenia misji (oznaczone jako NA-278) oraz pojedynczy, czteroosobowy samolot z systemem ASQ-28. Niestety dla projektu i ten plan pozostał jedynie na papierze. 31 lipca tego samego roku, fundusze na kontynuacje projektu XB-70 zostały zredukowane przez Kongres.
RS-70/RSB-70.
18 stycznia 1962 roku wytwórnia podpisała kontrakt z siłami powietrznymi o numerze AF33(657)-12395, w ramach którego zobowiązywała się do przeprowadzenia 180 godzin prób w locie. Niestety dla projektu w tym samym miesiącu sekretarz obrony Robert McNamara uznał, iż należy definitywnie zakończyć cały program budowy nowego bombowca. Rozwój radzieckich rakietowych systemów przeciwlotniczych, rozwój rodzimych międzykontynentalnych rakiet balistycznych, mających zdecydowanie większe szanse na porażenie celu znajdującego się na radzieckim terytorium. Czyniły możliwość realizacji misji przez B-70 praktycznie niemożliwym. Amerykanie wiedzieli również o pracach nad nowym radzieckim, ciężkim myśliwcem MiG-25, zdolnym w razie konfliktu do przechwycenia formacji B-70. Nowy bombowiec, przeznaczony do przenoszenia bomb atomowych, których zrzut musiał nastąpić bezpośrednio nad celem, nie był zdolny do przenoszenia pocisków dalekiego zasięgu powietrze - powierzchnia typu GAM-87 Skybolt i/lub AGM-28 Hound Dog. Dzięki którym, mógłby wykonać atak, nie wchodząc w zasięg radzieckiej obrony przeciwlotniczej lub myśliwców wroga. Tym samym, McNamara uznał kontynuowanie projektu za bezcelowe. Siły powietrzne, chcąc ratować projekt, w marcu 1962 roku przedstawiły koncepcję samolotu rozpoznawczo-uderzeniowego oznaczonego jako RS-70 lub RSB-70 (Reconnaissance Strike B-70 Weapon System Program), który byłby zdolny do przenoszenia w komorze uzbrojenia około 20 pocisków powietrze - powierzchnia (prawdopodobnie AGM-69 SRAM). Ambitne plany zakładały pozyskanie 150 samolotów do 1971 roku. Projekt uzyskał przychylność Komisji ds. Sił Zbrojnych Izby Reprezentantów ale veto postawił McNamara. Batalia pomiędzy zwolennikami kontynuowania projektu, a jego przeciwnikami doprowadziła do anulowania funduszy, których domagały się Siły Powietrzne na realizację koncepcji RS-70/RSB-70 przez Kongres w lipcu 1963 roku i zamrożenia dalszych wydatków na poziomie 1,3 mld dolarów w lutym 1964 roku.
Samolot doświadczalny.
5 marca 1964 roku Robert McNamara wyraził zgodę na budowę dwóch prototypów Air Vehicle 1 (AV1) i Air Vehicle 2 (AV2). Oznaczonych również jako XB-70-1 i XB-70-2 lub XB-70A-1 i XB-70A-2. Budowa trzeciego prototypu, oznaczonego jako YB-70 lub YB-70A, XB-70B, XRSB-70 lub oznaczeniem wytwórni NA-286, została anulowana. Obydwa prototypy miały już czysto cywilny charakter. Zrezygnowano z budowy systemów obronno-ofensywnych. Maszyny nie mogły również przenosić uzbrojenia. Zadaniem ukończonych prototypów miało być zbadania charakterystyk lotnych i pilotażowych, działania płatowca, jednostek napędowych i awioniki w lotach z dużą prędkością naddźwiękową i na wysokim pułapie. Uzyskane wyniki miały zostać wykorzystane przy budowie amerykańskiego samolotu pasażerskiego, zdolnego do lotu z prędkością naddźwiękową.
Montaż.
31 maja 1960 roku rozpoczęto produkcje pierwszych elementów konstrukcyjnych prototypu AV1, a 5 sierpnia tego samego roku trafiły one na linię produkcyjną. Dokumentacja techniczna samolotu została ukończona w grudniu 1960 roku. Za końcowy montaż obydwu maszyn prototypowych odpowiadały należące do USAF zakłady Air Force Plant 42 w Palmdale w Kalifornii. Montaż końcowy AV1 rozpoczęto 18 maja 1962 roku, ukończono go 24 kwietnia rok 1964 roku. 11 maja tego samego roku, w obecności licznych zgromadzonych gości, odbyła się uroczystość wytoczenia samolotu z hali montażowej (roll out). Już następnego dnia rozpoczęto przygotowania do oblotu samolotu. Podczas prób naziemnych, problemy sprawiała wysokociśnieniowa instalacja hydrauliczna samolotu. Wysokowydajna instalacja z płynem hydraulicznym, potrzebna do poruszania dużymi powierzchniami sterowymi, z płynem roboczym o wysokim ciśnieniu była kluczowa dla zapewnienia sprawnego sterowania. Doszło do licznych wycieków płynu hydraulicznego podczas prób silników, wprawiających płatowiec w drgania. Rozpoczęte 9 sierpnia 1964 roku próby kołowania po płycie lotniska, ujawniły problemy z hamulcami kół. Po usunięciu wszystkich usterek, w połowie września 1964 roku uznano AV1 za zdolny do wykonania pierwszego lotu.
29 maja 1965 roku dokonano wytoczenia z hali montażowej drugiego prototypu oznaczonego jako AV2 (numer 62-0207). Maszyna różniła się od swojego poprzednika kilkoma elementami. Miała dodatni wznios skrzydeł. Nauczeni doświadczeniem odpadających fragmentów poszycia w trakcie lotów, inżynierowie wzmocnili ten element konstrukcji. Zmodyfikowano instalacje hydrauliczną aby zapobiegać jej wyciekom, które trapiły pierwszy egzemplarz. Maszynę wyposażono w dodatkową aparaturę pomiarową, służącą zbieraniu danych o parametrach lotu. Ręczny system sterowania płytami we wlotach powietrza do silników jaki znajdował się na AV1, został zastąpiony automatycznym. Oblot samolotu, z załogą White i Cotto, nastąpił 17 lipca 1965 roku. Już podczas dziewiczego lotu samolot uzyskał prędkość Ma=1,41.
Próby w locie.
21 września 1964 roku oblatano pierwszy z wybudowanych prototypów. Za sterami AV1 (o numerze 62-0001) usiedli Alvin S. White, pilot doświadczalny NAA oraz pilot USAF, pułkownik Joseph F. Cotton. Samolot wystartował z Palmdale i po trwającym godzinę i siedem minut locie, wylądował w Edwards Air Force Base. W trakcie lotu nie obeszło się bez problemów. Piloci nie byli w stanie schować podwozia głównego, przez co musieli ograniczyć prędkość do maksymalnie 579 km/h. Tradycyjnie już pojawiły się wycieki z instalacji hydraulicznej. W trakcie lądowania w Edwards, obydwie tylne opony lewego wózka podwozia głównego zapaliły się i wybuchły z powodu zablokowania hamulców kół. Doszło również do uszkodzenia dwóch silników. Uporano się z awariami wykorzystując części nieukończonego AV3. Po naprawach, Edwards stało się centrum prowadzonych na AV1 badań w locie. 12 października 1964 roku, w trakcie trzeciego lotu maszyny, załodze udało się osiągnąć po raz pierwszy prędkość naddźwiękową Ma=1,1, na pułapie 10 790 m. 24 października tego samego roku, w trakcie czwartego lotu, po raz pierwszy odchylono w dół o 25° zewnętrzne części skrzydeł. Samolot utrzymał przez 40 minut prędkość Ma=1,42 na wysokości 14 112 m. Po wykonaniu zadania, maszyna skierowała się do Palmdale. Tam wykonano próby obciążeń statycznych, poprawiono pokrycie malarskie oaz dokonano szeregu drobnych napraw. 16 lutego 1965 roku samolot ponownie poleciał do Edwards. W trakcie lotu, załoga odchyliła zewnętrzne sekcję skrzydeł o 64,5° oraz lecieć przez 40 minut z prędkością Ma=1,6 na wysokości 13 716 m. Kolejny wzrost prędkości osiągnięto 4 marca 1965 roku, w trakcie siódmego lotu. Załodze w składzie Alvin S. White i major Fitzhugh L. Fulton udało się osiągnąć prędkość Ma=1,85, którą utrzymali przez godzinę, na wysokości 15 301 m. W trakcie ósmego lotu, wykonanego 24 marca 1965 roku, AV1 z załogą pilotów doświadczalnych NAA White i Van H. Shepard, samolot na wysokości 17 099 m po raz pierwszy przekroczył dwukrotną prędkość dźwięku osiągając Ma=2,14 przez 40 minut. 7 maja 1965 roku, w trakcie dwunastego lotu AV1, doszło do awarii, kawałek poszycia dolnej powierzchni skrzydła oderwał się i wpadł do wlotów powietrza do silnika, uszkadzając pięć jednostek napędowych. Załodze udało się bezpiecznie sprowadzić samolot na ziemię. Do przekroczenia trzykrotnej liczby Macha doszło w trakcie siedemnastego lotu, 14 października 1965 roku. Załoga, która oblatała maszynę, White i Cotton, udało się osiągnąć i utrzymać przez dwie minuty prędkość Ma=3,02 na wysokości 21 336 m. 17 lipca 1965 roku do prób dołączył drugi prototyp, który tego dnia został oblatany. 20 sierpnia 1965 roku, podczas swojego czwartego lotu maszyna przekroczyła dwukrotną prędkość dźwięku lecąc z prędkością Ma=2,04. Trzykrotną prędkość dźwięku na AV2 udało się przekroczyć podczas siedemnastego lotu, 3 stycznia 1966 roku. Osiągnięto wówczas Ma=3,05. Największą prędkość z jaką leciał XB-70 podczas całego programu prób w locie uzyskano 12 kwietnia 1966 roku. AV2 z załogą White i Cotton, podczas 33 lotu, osiągnęła prędkość Ma=3,08, na wysokości 22 189 m przez 20 minut. 19 maja 1966 roku, AV2 ponownie z załogą White i Cotto, utrzymała prędkość Ma=3,06 przez 33 minuty na wysokości 22 098 m.
Katastrofa XB-70 Valkyrie AV2.
6 czerwca 1966 roku zakończono fazę prób prowadzonych pod nadzorem United States Air Force (określaną jako "Phase 1"). Rozpoczęto fazę badawczą (oznaczoną jako "Phase 2"), w której nadal uczestniczyły USAF ale do pomocy i realizacji własnego programu badań oraz współfinansowania projektu dołączyła cywilna Narodowa Agencja Aeronautyki i Przestrzeni Kosmicznej (NASA). Na 8 czerwca 1966 roku zaplanowano dwa loty egzemplarza AV2. W trakcie drugiego lotu realizowana była sesja fotograficzna, zamówiona przez General Electric. W trakcie sesji samoloty napędzane silnikami firmy miały utworzyć wspólną formację, fotografowaną z pokładu towarzyszącego im samolotu Learjet. Za sterami XB-70-2 siedzieli White i nowy pilot, który dołączył do programu, major Carl S. Cross z USAF. Po wykonaniu zaplanowanych wcześniej zadań, do XB-70-2 znajdującego się na wysokości 7620 m i lecącego z prędkością Ma=0,78, podleciały cztery maszyn napędzane silnikami General Electric. Należący do United States Navy McDonnell Douglas F-4 Phantom II, za którego sterami siedzieli Jerome P. Skyrud i E.J. Black. Należący do USAF Northrop T-38 Talon z załogą w składzie Peter C. Hoag i Joe Cotton. Lockheed F-104N Starfighter, za którego sterem siedział pilot Joseph Albert „Joe” Walker reprezentujący NASA oraz Northrop YF-5A Freedom Fighter, za którego sterem siedział John M. Fritz. 
Na trzy minuty przed zakończeniem sesji fotograficznej, doszło do kolizji w powietrzu XB-70-2 i F-104N, a w konsekwencji do katastrofy. W czasie rozformowywania szyku pilot F-104N, lecącego w odległości około 21 metrów z prawej strony względem bombowca z nieustalonej przyczyny wykonał manewr, wskutek którego lewe skrzydło myśliwca znalazło się pod prawym skrzydłem XB-70-2 (około 3 metrów poniżej). Nie wiadomo czy doszło do kontaktu skrzydeł obu samolotów. W wyniku znalezienia się w tym położeniu samolot F-104N został wciągnięty w wiry schodzące ze skrzydła XB-70-2 i przekoziołkował nad bombowcem uderzając w jego lewy statecznik pionowy, niszcząc go kompletnie. Bezpośrednio po tym uderzeniu, przód F-104N odłamał się od reszty kadłuba i doszło do eksplozji, która spowodowała śmierć pilotującego samolot F-104N, głównego pilota testowego NASA w programie LLRV, J. A. Walkera oraz dalsze uszkodzenie usterzenia i uszkodzenia lewego skrzydła XB-70-2. 16 sekund po eksplozji myśliwca uszkodzony bombowiec wpadł w niekontrolowany korkociąg oraz zajął się ogniem. 76 sekund po eksplozji, XB-70-2 runął na ziemię w okolicy miasta Barstow. Jako najbardziej prawdopodobną przyczynę uznaje się błąd pilota myśliwca, związany z ograniczeniem pola widzenia z kabiny.
W momencie całkowej utraty kontroli nad XB-70-2 pilot Alvin S. „Al” White i drugi pilot Carl Cross rozpoczęli procedurę automatycznego przejścia do zamykanych kapsuł ratunkowych (ang. powered encapsulation). Procedura powinna być poprzedzona manualnym przejściem do kapsuł ratunkowych. Alvin White nie podjął takiej próby. Brak informacji czy Carl Cross podjął taką próbę. Z nieznanej przyczyny fotele nie zostały wycofane do kapsuł ratunkowych – podejrzewano wadę fabryczna mechanizmu, uszkodzenie w trakcie zderzenie lub zbyt duże przeciążenie. Fotel drugiego pilota XB-70-2 pozostał w kokpicie bombowca, a on sam zginął w momencie uderzenia maszyny w ziemię. Pilot Alvin White rozpoczął procedurę ręczną (ang. manual encapsulation), zdołał odepchnąć się ręką i przesunąć fotel do kapsuły, po tej operacji jednak uruchomiła się procedura automatyczna i zamykająca się osłona przednia, w kształcie czterosegmentowej skorupy (ang. clamshell like), przycięła mu rękę, a sama osłona nie została zamknięta. White zdołał wyswobodzić rękę, samodzielnie zamknąć kapsułę i wykonać procedurę oddzielenia kapsuły od spadającego samolotu. Z niewyjaśnionej przyczyny nie zdołał natomiast aktywować poduszki powietrznej (uruchamiana ręcznie) amortyzującej upadek na ziemię – prawdopodobną przyczyną była utrata przytomności przez White'a lub uszkodzenie mechanizmu. Brak amortyzacji podczas lądowania spowodował, iz White doznał licznych obrażeń w momencie uderzenia w ziemię. Przeżył i po 3 miesiącach rekonwalescencji wrócił do pracy jako pilot.
National Sonic Boom Program.
Utrata egzemplarza AV2 nie zakończyła projektu, podjęto decyzję o kontynuowaniu prób przy użyciu AV1, którego prędkość została ograniczona do Ma=2,6. Kontrakt na realizację dalszego etapu prób w ramach projektu National Sonic Boom Program (NSBP), nr AF33(657)-15871, został podpisany z wytwórnią w sierpniu 1966 roku. Zmodyfikowano płatowiec, wyposażono go w dodatkowe systemy pomiarowe i telemetryczne. Wzmocniono poszycie płatowca, ręczny system sterowania płytami we wlotach powietrza do silników zastąpiono automatycznym (tak jak w utraconym egzemplarzu AV2). Wytwórnia nauczona doświadczeniem katastrofy, zmodyfikowała również kapsuły ratunkowe pilotów. Do ekipy latającej dołączyło dwóch nowych pilotów: Donald L. Mallick reprezentujący NASA i wojskowy pilot, major Emil Sturmthal z USAF. 3 listopada 1966 roku XB-70 ponownie wzniósł się w powietrze po katastrofie AV2. Loty kontynuowano do 17 stycznia 1967 roku. 18 marca 196 roku podpisano kontrakt NAS4-1175, na mocy którego, 25 marca tego samego roku, samolot przekazano do NASA Dryden Flight Research Center (DFRC). W ośrodku kontynuowano badania nad zachowaniem się płatowca w trakcie lotów z wysokimi prędkościami, potrzebnych do wykorzystania przy konstruowaniu samolotu pasażerskiego, zdolnego do lotu z prędkością naddźwiękową. Wykozystywany do badań samolot otrzymał kryptonim NA-315. W barwach NASA maszyna wykonała jeszcze 22 loty. 21 marca 1968 roku wyposażenie samolotu uzupełniono o system pomiaru drgań i obciążeń aerodynamicznych. Jego elementem były dwie dodatkowe ruchome płyty zainstalowane na dziobie, tuż przed kabiną załogi. 17 grudnia 1968 roku AV1 wykonał ostatni lot testowy dla NASA. W trakcie lotu maszyna osiągnęła prędkość Ma=2,53. 13 stycznia 1969 roku agencja poinformowała o zakończeniu programu lotów testowych. Ostatni raz XB-70 wzbił się w powietrze 4 lutego 1969 roku. Samolot, za sterami którego siedzieli Fitzhugh Fulton i Emil Sturmthal, przeleciał z Edwards Air Force Base do National Museum of the United States Air Force obok Dayton w stanie Ohio, gdzie znajduje się do dnia dzisiejszego.
Konstrukcja.
XB-70 był wolnonośnym średniopłatem w układzie kaczka o całkowicie metalowej, półskorupowej konstrukcji. Dwuosobowa załoga miała do dyspozycji ciśnieniową, klimatyzowaną kabinę z fotelami umieszczonymi obok siebie. Fotele znajdowały się w indywidualnych kapsułach ratunkowych NAA Type B, które w przypadku ewakuacji załogi, wystrzeliwane były przez otwory znajdujące się w suficie kabiny. Do kabiny załoga wchodziła przez luk umieszczony po lewej stronie kadłuba, 5,2 metra nad ziemią. Dziób samolotu, wraz z przednimi, zewnętrznymi oknami był opuszczany podczas kołowania i przy małej prędkości lot, a podnoszony w trakcie lotu z prędkością przelotową. Samolot wyposażony był w wielodźwigarowe skrzydła typu delta. Skrzydło składało się z trzech części, nieruchomego centropłata oaz odchylanych w dół sekcji zewnętrznych. W trakcie kołowania, startu i lądowania oraz w locie z prędkością poddźwiękową, sekcje zewnętrzne były całkowicie rozchylone, tworząc jednolitą płaszczyznę z centropłatem. Podczas lotu z prędkością naddźwiękową, końcówki odchylano w dół o 25° (pierwszy prototyp) lub 30° (drugi prototyp). Maksymalne wychylenie w dół miało miejsce podczas lotu z dużą prędkością naddźwiękową, rzędu Ma &gt; 1,6. W pierwszym prototypie odchylano je o 64,5°, a w drugim o 69,5°. Na krawędzi spływu skrzydła umieszczono dwanaście sterolotek pełniących funkcję klasycznych lotek oraz steru wysokości. Rolę usterzenie poziomego pełniły przednie powierzchnię o trapezowym obrysie, umieszczone tuż za kabiną pilotów. Na krawędzi ich spływu znajdowały się klapy. Usterzenie pionowe zdwojone, również o trapezowym obrysie ze sterami kierunku o relatywnie dużej powierzchni. Podwozie samolotu chowane, z przednim podparciem. Sterowany wózek przedni ze zdwojonymi kołami. Wózki podwozia głównego czterokołowe. Samolot wyposażony był w trzy spadochrony hamujące, każdy o średnicy 8,5 m, skracające dobieg bombowca podczas lądowania. Samolot napędzany był sześcioma silnikami turboodrzutowymi General Electric YJ93-GE-3. Każdy z nich umieszczony był obok siebie, każdy w osobnym przedziale silnikowym. Silniki znajdowały się pod skrzydłem, w tylnej części kadłuba. Powietrze do silników doprowadzane były dwoma kanałami, również znajdującymi się pod kadłubem. Jeden kanał doprowadzał powietrze do trzech silników. Każdy z kanałów wyposażony był w sześć płyt, trzech ruchomych i trzech stałych, regulujących przepływ powietrza w środku oraz dodatkową płytę regulującą przepływ w warstwie przyściennej kanału. Dzięki dużej mechanizacji przepływu, 90% powietrza sprężane było jeszcze przed wlotem do silników, we wnętrzu kanałów. Samolot mieścił 178 tys. litrów paliwa rozmieszczonych w jedenastu zbiornikach. Pięć z nich znajdowało się w kadłubie, a pozostałe sześć, integralnych, w skrzydłach. Nad silnikami, na górnej powierzchni skrzydeł umieszczono sześć par klap upustowych powietrza.
Podsumowanie.
XB-70 był nieodrodnym dzieckiem swoich czasów. W latach 50. i początkach 60. XX wieku, dominującą filozofią przy budowie nowych samolotów bojowych była strategia szybciej i wyżej. Opierając się na takich wymaganiach powstały wówczas projekty między innymi Republic XF-103, North American XF-108, Bell XF-109 czy Convair B-58 Hustler. Maszyny które charakteryzowały się lub miały charakteryzować osiąganiem wysokiej prędkości naddźwiękowej oraz wysokim pułapem lotu. XB-70 doskonale wpasowywał się w taką filozofię. W momencie tworzenia wymagań wobec nowej konstrukcji, rozwój międzykontynentalnych pocisków balistycznych, przenoszących broń jądrową pozostawał jeszcze na początkowym etapie. W tych warunkach to bombowce zdolne do przenoszenia bomb atomowych, w dobie narastającej zimnowojennej konfrontacji, miały stać się elementem odstraszania nuklearnego. Docelowy B-70 i jego możliwości były początkowo traktowane z dużym entuzjazmem zarówno przez dowództwo sił powietrznych jak również administracje rządową. Lot z bardzo dużą prędkością rzędu powyżej Ma=3 i bardzo wysoki poziom lotu, miały stanowić klucz do pokonania radzieckiej obrony przeciwlotniczej i penetracji terytorium Związku Radzieckiego w przypadku otwartego konfliktu atomowego. Pierwsze wątpliwości jakie pojawiły się na obrazie "doskonałego" bombowca powstały już jednak pod koniec lat 50.. Rozwój radzieckich rakietowych systemów przeciwlotniczych postawił pod znakiem zapytania możliwości B-70. Wątpliwości te został jeszcze bardziej uwypuklone po zestrzeleniu szpiegowskiego U-2 w pobliżu Swierdłowska 1 maja 1960 roku. 
XB-70 był projektem ze wszech miar innowacyjnym i nowatorskim jak na czasy swojego powstania. Konstruktorzy North American Aviation musieli zmierzyć się z problemami, wcześniej niewystępującymi w takiej ilości. Nowa konstrukcja postawiła przed inżynierami wyzwania natury technicznej, aerodynamicznej i technologicznej. Wysoka prędkość przelotowa wymusiła powstanie nowych materiałów poszycia samolotu, zdolnych do wytrzymania i pracy w warunkach wysokich temperatur. Poruszanie powierzchniami sterowymi w warunkach lotu, wymagało stworzenia wysokowydajnej instalacji hydraulicznej, z płynem roboczym o bardzo wysokim ciśnieniu. Ogumienie i hamulce musiały wytrzymywać bardzo wysokie temperatury podczas startu i lądowania samolotu. Inżynierowie stanęli również przed koniecznością zapewnienia załodze komfortu pracy i bezpiecznej ewakuacji z lecącego na dużej wysokości, z bardzo dużą prędkością naddźwiękową samolotu. Wszystkie te elementy wymagały ogromnego nakładu czasu, pracy i kosztów. 
Obydwa elementy, wątpliwości co do skuteczności samolotu do wypełnienia powierzonych mu zadań oraz ciągnący się projekt, którego koszty wydawały się rosnąć bez końca, nadwyrężyły początkową wiarę w projekt. Rozwój amerykańskich systemów międzykontynentalnych rakiet balistycznych, wydawał się dawać większą szansę na skuteczne porażenie radzieckich miast, środków przenoszenia broni nuklearnej niż B-70, który, uzbrojony w bomby atomowe, musiał bezpośrednio nadlecieć nad cel ataku. Narastające wątpliwości i chęć zastopowania ogromnych wydatków na projekt, którego cel coraz bardziej wydawał się nie do osiągnięcia, skłoniły administrację rządową do ograniczenia wydatków, a w końcu całego projektu do ledwie doświadczalnego charakteru. Paradoksalnie, mniej wyrafinowany projekt, jakim był Boeing B-52 Stratofortress, okazał się być bardziej elastycznym i skorym do przystosowywania do zmieniających się wymagań. B-52 mógł przenosić zarówno ładunki konwencjonalne, jak i atomowe. Uzbrojenie mogły stanowić klasyczne, wolno spadające bomb jak również uskrzydlone pociski z własnym napędem. B-52 okazał się być bardziej perspektywicznym samolotem niż XB-70 zdolny do przenoszenia jedynie bomb atomowych. 
Narastająca zimnowojenna konfrontacja pomiędzy obydwoma mocarstwami sprawiła, że głównym elementem odstraszania nuklearnego zostały międzykontynentalne pociski balistyczne. Jako główna broń odstraszająca i odwetowa miały one największe szanse na osiągnięcie swoich celów w starciu z radzieckimi myśliwcami przechwytującymi i przeciwlotniczymi systemami rakietowymi. Los XB-70 został przesądzony. Próby sił powietrznych ratowania projektu w postaci koncepcji RS-70/RSB-70 pozostały bez echa. Zresztą wówczas już w USAF zaczęto zdawać sobie sprawę, że aby mieć szanse na przeniknięcie do radzieckiej przestrzeni powietrznej, potrzeba zupełnie innego samolotu. Pojawiła się wówczas koncepcja maszyny zdolnej do lotu z prędkością okołodźwiękową, na bardzo niskim pułapie, a w nieco dalszej perspektywie samolotów stealth.
Wersje samolotu XB-70 Valkyrie.
W ramach kompleksowego projektu opracowano także myśliwiec przewagi powietrznej North American XF-108 Rapier, który miał towarzyszyć i osłaniać B-70 w trakcie misji. Samolot ten nie wyszedł jednak poza stadium projektu.

</doc>
<doc id="556972" url="https://pl.wikipedia.org/wiki?curid=556972" title="Dryf semantyczny">
Dryf semantyczny

Dryf semantyczny, zmiana znaczeniowa, zmiana znaczenia lub zmiana semantyczna – zjawisko polegające na poszerzeniu pola semantycznego słowa lub jego zawężeniu.
Przyczyny powodujące zmianę semantyczną.
Blank podjął się stworzeniu kompletnej listy przyczyn zmiany semantycznej. Podsumował je jako przyczyny:
Lista ta została poprawiona i poszerzona przez Grzega: do następujących czynników (w nawiasie termin angielski):
Wybrane studia nad zmianą semantyczną.
Typologia Ullmanna.
Ullmann István rozróżniał w swoich pracach "The Principles of Semiotics" (1957) oraz "Semantics: An Introduction to the Science of Meaning" (1962) między naturą a konsekwencjami zmiany semantycznej.
Do natury zaliczył:
Do konsekwencji zaś:

</doc>
<doc id="556976" url="https://pl.wikipedia.org/wiki?curid=556976" title="Xavras Wyżryn">
Xavras Wyżryn

Xavras Wyżryn – powieść Jacka Dukaja, alternatywna historia oparta na założeniu, że wojna polsko-bolszewicka potoczyła się inaczej. Utwór ukazał się po raz pierwszy w 1997 roku nakładem wydawnictwa SuperNOWA wraz z powieścią "Zanim noc". "Xavras Wyżryn" był w 1997 roku nominowany do Nagrody im. Janusza A. Zajdla.
Opis fabuły.
W 1920 r. bolszewicy podbili Polskę, lecz następnie zatrzymali się na wschodnich granicach Niemiec. Kilkadziesiąt lat później partyzanci z Armii Wyzwolenia Polski pod wodzą samozwańczego pułkownika Xavrasa Wyżryna usiłują wyzwolić kraj spod sowieckiej dominacji. Akcja powieści toczy się w EWZ – European War Zone (Europejskiej Strefie Wojennej), strefie obejmującej Europę Środkowo-Wschodnią i Bałkany, miejscu, gdzie okrucieństwa wojny są codziennością, a władza rosyjska sprowadza się do brutalnych nalotów. Oddział AWP pod dowództwem Xavrasa podąża z bombą atomową w kierunku Moskwy, a amerykańska stacja telewizyjna WCN wysyła swojego reportera Iana Smitha, aby towarzyszył Xavrasowi i jego oddziałowi w rajdzie w głąb Rosji oraz rejestrował kamerą wszystkie jego posunięcia. Ian Smith szybko przekonuje się, że w rzeczywistości wojna nie jest taka jak przedstawia ją WCN, a Xavras jest zdolny do wysadzenia Moskwy za pomocą bomby atomowej, przez co Ian zmienia o nim zdanie i stara się ukazać go jako terrorystę. Jednak Xavras zawsze potrafi usprawiedliwić swoje działania w imię walki o wolną Polskę.
Analiza.
Jedną z inspiracji autora była I wojna w Czeczenii. Powieść była analizowana w kontekście motywu broni atomowej w literaturze. Inne wątki utworu, które doczekały się komentarzy literaturoznawczych dotyczą m.in. symboliki narodowo-religijnej, moralności terroryzmu i patriotyzmu, a także roli mediów w kształtowaniu opinii publicznej. Powieść została także opisana jako historiozoficzna, nawiązuje m.in. do teorii wielkiego człowieka. Piotr Przytuła napisał, że "Xavras Wyżryn" to opowieść o tym, jak popkultura zawłaszcza i przetwarza postacie historyczne.
Główny bohater powieści, Xavras Wyżryn, jest postacią odwołującą się do polskich XIX-wiecznych, romantycznych tradycji narodowo-wyzwoleńczych, ale równocześnie, terrorystą wykorzystującym broń atomową, opisanym jako "ajatollah tej katolickiej dżihad". 

</doc>
<doc id="556977" url="https://pl.wikipedia.org/wiki?curid=556977" title="Wybory prezydenckie we Francji w 1969 roku">
Wybory prezydenckie we Francji w 1969 roku

Wybory prezydenckie we Francji roku 1969 – wybory na urząd prezydenta we Francji w 1969 roku. Wybory te zasługiwać mogą na miano przedterminowych, gdyż druga 7-letnia kadencja generała Charles’a de Gaulle’a (rozpoczęta na początku 1966) kończyć się miała dopiero w styczniu 1973. Jednakże de Gaulle ustąpił z urzędu po przegranym referendum w kwietniu 1969, co niosło za sobą konieczność zorganizowania nowej elekcji.
Sytuacja.
Wielu uważało, iż do klęski de Gaulle’a w referendum w sprawie regionów i reformy Senatu przyczynił się nie tylko brak poparcia ze strony sojuszniczych "Niezależnych Republikanów", którym przewodził Valéry Giscard d’Estaing, czy zgodny sprzeciw opozycyjnych sił, ale i „krecia robota” niektórych gaullistów, którzy sądzili, iż należy wymienić de Gaulle’a (miał wtedy 78 lat, a poza tym konserwatywna część jego popleczników obawiała się jego koncepcji gospodarczych, czyli partycypacji). Były premier Georges Pompidou, który po wydarzeniach w maju 1968 roku został przeniesiony przez generała do "rezerwy republiki" (jego następcą na stanowisku szefa rządu został Maurice Couve de Murville, on zaś został deputowanym do Zgromadzenia Narodowego), w czasie pobytu w Rzymie oświadczył dziennikarzom, iż „nie jest dla nikogo tajemnicą, że będzie kandydował na stanowisko prezydenta Republiki, o ile będzie wolne”, zaznaczając wszelako, iż musi być przedtem wolne.
Pompidou uważany był przez większość gaullistów za jedynego możliwego sukcesora de Gaulle’a (miał mocną pozycję w partii po wielu latach w charakterze szefa rządu i sam generał nieraz mówił w swoim otoczeniu o takiej możliwości). Wciąż trwają spory, czy „deklaracja rzymska” była świadomym dążeniem do zmiany na stanowisku prezydenta (wyraźnie osłabiła szanse de Gaulle’a w referendum, a on sam zapowiedział, że w wypadku porażki natychmiast opuści Pałac Elizejski), czy też niewinną wypowiedzią.
Tak czy inaczej de Gaulle przegrał referendum i 28 kwietnia, po ponad 10 latach na stanowisku głowy państwa, ustąpił. Nowe wybory miały się odbyć niebawem.
Druga tura (15 czerwca 1969).
Defferre poparł otwarcie w drugiej turze Pohera

</doc>
<doc id="556978" url="https://pl.wikipedia.org/wiki?curid=556978" title="Pierwszy cesarz Qin">
Pierwszy cesarz Qin



</doc>
<doc id="556979" url="https://pl.wikipedia.org/wiki?curid=556979" title="Samuel Wilson">
Samuel Wilson

Samuel Wilson (Uncle Sam) (ur. 13 września 1766 w Menotomy, zm. 31 lipca 1854) – masarz z miasta Troy, jego postać wiąże się z powstaniem postaci „Wuja Sama”.
Urodzony w dawnej Menotomy, obecnie Arlington w stanie Massachusetts, gdzie pomnik upamiętnia fakt jego urodzin. Rodzice Wilsona przybyli ze Szkocji i kiedy Samuel był młodym chłopcem rodzina przeprowadziła się do Mason w New Hampshire, gdzie przydrożny obelisk stoi na pamiątkę. Samuel wraz z bratem Ebeneezerem przeniósł się do miasta Troy w roku 1789 gdzie rozwinął interesy. W roku 1797 Samuel ożenił się z Betsey Mann i osiadł na stałe w mieście Troy w domu na ulicy Ferry Street. Miał czworo dzieci.
Legenda o „Wuju Samie” ma początek wraz z wybuchem wojny brytyjsko-amerykańskiej roku 1812, gdzie Samuel Wilson majętny masarz w średnim wieku, potocznie znany jako „Wuj Sam” otrzymał intratny kontrakt na zaopatrywanie armii amerykańskiej w wołowinę wysyłaną w beczkach. Beczki jako własność rządu amerykańskiego oznaczano inicjałami „U.S.” (United States), co przez żołnierzy zostało żartobliwie zinterpretowane jako „Uncle Sam” (Wuj Sam).

</doc>
<doc id="556980" url="https://pl.wikipedia.org/wiki?curid=556980" title="I Ching">
I Ching



</doc>
<doc id="556985" url="https://pl.wikipedia.org/wiki?curid=556985" title="Józef Żyta">
Józef Żyta

Józef Żyta (ur. 1927 w Żytniowie, zm. 2006 w Warszawie) – prokurator generalny od 1 stycznia 1984 do 30 marca 1990.
W październiku 1989 wystosował do prokuratora generalnego ZSRR Aleksandra Suchariewa pismo z wnioskiem o wszczęcie śledztwa w sprawie zbrodni katyńskiej.
7 marca 1989 zmienił prawomocne postanowienie o umorzeniu śledztwa w sprawie Augusta Emila Fieldorfa, przyjmując za podstawę umorzenia postępowania stwierdzenie, że generał "nie popełnił zarzucanej mu zbrodni", tym samym go rehabilitując.

</doc>
<doc id="556986" url="https://pl.wikipedia.org/wiki?curid=556986" title="RCW103">
RCW103

 
RCW103 (Kesteven 33, SNR G332.4-0.4) – pozostałość po supernowej znajdująca się w kierunku konstelacji Węgielnicy, z osobliwym centralnym obiektem (1E), prawdopodobnie nietypową gwiazdą neutronową, wykonującą pełny obrót raz na aż około 6,7 godzin.
Podstawowe informacje.
Obiekt został po raz pierwszy odnotowany pod numerem 103 w katalogu obszarów emisji Hα opublikowanym w 1960 przez A. W. Rodgersa, C. T. Campbella i J. B. Whiteoaka, stąd oznaczenie RCW103 – od pierwszych liter ich nazwisk.
Silną emisję promieni X z centrum RCW 103 odkryto w roku 1980. RCW103 jest też jednym z najsilniejszych źródeł promieniowania podczerwonego. Wiek obiektu to zaledwie 2 tysiące lat. RCW103 zawiera plazmę rozgrzaną do temperatury 2 milionów kelwinów.
Według najnowszych badań, SNR RCW103 znajduje się w odległości około 10 tys. lat świetlnych od Ziemi (ok. 3 kpc).
Osobliwość.
Zagadką RCW 103 jest to, że jeśli obiektem centralnym miałaby być zwykła gwiazda neutronowa – co jest najprostszym wyjaśnieniem – mając zaledwie 2000 lat, nie mogłaby ona być spowolniona do jednego obrotu na aż 6,7 godzin. Tak młode gwiazdy neutronowe rotują dziesiątki tysięcy razy szybciej.
Jedno z sugerowanych rozwiązań mówi, że 1E nie jest zwykłą gwiazdą neutronową, lecz potężnym magnetarem, który swym polem magnetycznym hamowałby rotację. Jednak wszystkie jak dotąd odkryte magnetary obracają się co najmniej kilka razy na minutę, co czyni to rozwiązanie nieprawdopodobnym.
Innym wyjaśnieniem jest podwójny charakter 1E – gwiazda neutronowa oraz biały karzeł (musiałby mieć masę mniejszą niż połowa masy Słońca). Wtedy okres 6,7 godzin dotyczyłby czasu obiegu dookoła siebie składników układu podwójnego. Dodatkowo, gęsta gwiazda neutronowa musiałaby wychwytywać część wiatru gwiezdnego z karła, ale również mieć możliwość ściągania gazu z jego dysku akrecyjnego. Taki mechanizm nosi nazwę podwójnej akrecji. Rozwiązanie to, mające zdaniem naukowców spore szanse powodzenia, rzuciłoby nowe światło na proces ewolucji gwiazd i powstawania gwiazd neutronowych.

</doc>
<doc id="556994" url="https://pl.wikipedia.org/wiki?curid=556994" title="Aktówka (Microsoft Windows)">
Aktówka (Microsoft Windows)

Aktówka – folder w systemie operacyjnym Microsoft Windows służący do synchronizacji danych przechowywanych w dwóch różnych komputerach.
Użytkownik może pracować z kopią dokumentu znajdującego się w komputerze przenośnym, podczas gdy podstawowa wersja dokumentu znajduje się na przykład w komputerze stacjonarnym. Dla zaktualizowania dokumentu wystarczy zaktualizować zawartości Aktówek obu komputerów. W tym celu wystarczy połączyć komputery kablem lub wymienić dane za pomocą dowolnego nośnika danych.

</doc>
<doc id="556996" url="https://pl.wikipedia.org/wiki?curid=556996" title="Andrzej Burda">
Andrzej Burda

Andrzej Piotr Burda (ur. 19 listopada 1913 w Rzeszotarach, zm. 10 marca 1987 w Warszawie) – polski prawnik, profesor nauk prawnych, nauczyciel akademicki i w latach 1955–1957 rektor Uniwersytetu Marii Curie-Skłodowskiej. Poseł na Sejm PRL II i III kadencji (1957–1965), od 8 maja 1957 do 24 maja 1961 prokurator generalny.
Życiorys.
Był synem Piotra i Anny. W 1938 ukończył studia prawnicze na Wydziale Prawa Uniwersytetu Jagiellońskiego, studiował także filozofię. W 1941 w Sądzie Grodzkim w Krakowie odbył aplikację sądową. W 1948 uzyskał na UJ tytuł doktora praw.
W latach 1931–1934 należał do Związku Młodzieży Wiejskiej RP „Wici”, był w nim sekretarzem Zarządu Wojewódzkiego w Krakowie. W 1934 przystąpił do Komunistycznej Partii Polski, następnie w latach 1935–1937 był członkiem reaktywowanego, prosanacyjnego Stronnictwa Chłopskiego. Kilkakrotnie był w tym czasie aresztowany. Podczas okupacji niemieckiej początkowo był pracownikiem fizycznym, działał także w lewicowej konspiracyjnej grupie „Polska Ludowa”. Od listopada 1941 do sierpnia 1944 był referentem prawnym w Urzędzie Ziemskim w Krakowie. W 1942 wstąpił do Polskiej Partii Robotniczej. Od stycznia do sierpnia 1945 pracował jako kierownik referatu w Starostwie Powiatowym w Krakowie. Następnie do kwietnia 1946 był wicestarostą powiatu w Bochni. Następnie z polecenia Komitetu Centralnego PPR kierował delegaturą Komisji Specjalnej do Walki z Nadużyciami i Szkodnictwem Gospodarczym w Olsztynie (od 1946 do 1947) i Szczecinie (w latach 1947–1949). Zasiadał jednocześnie w egzekutywach tamtejszych Komitetów Wojewódzkich partii – do 1948 PPR, następnie Polskiej Zjednoczonej Partii Robotniczej. W sierpniu 1949 został skierowany do pracy jako kierownik Katedry Nauki o Państwie i Prawie Szkoły Partyjnej przy KC PZPR, był nim do 1954. Organizował też na Uniwersytecie Marii Curie-Skłodowskiej Katedrę (później Zakład) Prawa Państwowego, gdzie był kierownikiem w latach 1950–1981. Od 1954 do 1955 był na UMCS prorektorem ds. nauczania, a od 1 września 1955 do 7 maja 1957 rektorem tej uczelni. Od października 1954 do listopada 1957 zasiadał w KW PZPR w Lublinie, w tym w 1956 (od października do grudnia) w jego egzekutywie.
Od 8 maja 1957 do 24 maja 1961 był prokuratorem generalnym. Został pozbawiony tej funkcji za to, że wbrew stanowisku Władysława Gomułki i pomimo jego sprzeciwu spowodował zamianę kary śmierci na Bolesława Dedę na dożywotnie więzienie. Od marca 1959 do czerwca 1964 był zastępcą członka Komitetu Centralnego PZPR, a w latach 1957–1965 posłem na Sejm PRL z okręgów Lublin i Chełm. Jego wydana w 1967 w niskim nakładzie książka pt. "Praworządność w systemie demokracji socjalistycznej" odbierana była jako krytyka stanu praworządności w PRL. W 1968 przeciwstawił się wystąpieniom antysemickim. Był współzałożycielem i pierwszym dyrektorem (1970–1974) Instytutu Administracji i Prawa Publicznego UMCS. W 1977 otrzymał tytuł doktora "honoris causa" UJ. W 1978 wystąpił z PZPR, jednak w 1981 wstąpił ponownie do partii, pomimo przystąpienia do Niezależnego Samorządnego Związku Zawodowego „Solidarność”. W latach 1981–1983 był członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. Po wprowadzeniu stanu wojennego został jednym z sędziów Trybunału Stanu (1982–1985). W kwietniu 1982 został powołany przez Prezesa Rady Ministrów w skład 26-osobowej Konsultacyjnej Rady Gospodarczej pod przewodnictwem prof. Czesława Bobrowskiego.
Pochowany w Alei Zasłużonych na Cmentarzu Wojskowym na Powązkach w Warszawie (kwatera 31B-tuje-14).
Odznaczenia i nagrody.
Był odznaczony m.in. Krzyżem Kawalerskim (1955) i Krzyżem Komandorskim z Gwiazdą Orderu Odrodzenia Polski, Orderem Sztandaru Pracy I klasy, Medalem Komisji Edukacji Narodowej, Medalem 10-lecia Polski Ludowej (1955) oraz tytułem Zasłużonego Nauczyciela PRL. Otrzymał cztery nagrody sekretarza naukowego Polskiej Akademii Nauk.

</doc>
<doc id="556999" url="https://pl.wikipedia.org/wiki?curid=556999" title="Wybory prezydenckie we Francji w 1974 roku">
Wybory prezydenckie we Francji w 1974 roku

Wybory prezydenckie we Francji roku 1974, podobnie jak poprzednią elekcję z roku 1969, uznać można za wybory przedterminowe, gdyż urzędujący prezydent Georges Pompidou zmarł po pięciu latach sprawowania rządów w Pałacu Elizejskim. Podobnie jak poprzednim razem tymczasowym prezydentem (franc. "President Par Interim") z urzędu został konkurent Pompidou w drugiej turze Alain Poher, który tym razem nie kandydował.
Czołowi kandydaci.
Jacques Chaban Delmas.
Były premier (1969-1972), który niemal automatycznie został przywódcą gaullistów po śmierci prezydenta. Chaban miał za sobą, mimo niezbyt jak na polityka zaawansowanego wieku (urodzony w 1915), bogatą karierę. Był kilkakrotnie ministrem w okresie IV Republiki (choć pozostał niezmiennie lojalny wobec generała Charles’a de Gaulle’a i wydatnie przyczynił się do jego powrotu do władzy w roku 1958). Ponadto w latach 1958-1969 był pierwszym przewodniczącym Zgromadzenia Narodowego Piątej Republiki oraz merem Bordeaux (1947-1995, nie pobity dotychczas rekord we francuskiej polityce). W czasie wojny był członkiem ruchu oporu i dosłużył się stopnia generała brygady. To właśnie on przyjmował kapitulację niemieckiego garnizonu Paryża w 1944.
Chaban należał do tzw. liberalnych lub lewicowych gaullistów, którzy popierali ideę partycypacji de Gaulle’a. Potem, jako premier, próbował realizować nowoczesne koncepcję, co skonfliktowało go z konserwatystą Pompidou, który zastąpił go w 1972 Pierre’em Messmerem.
Pozycję tego dobrze znanego i popularnego polityka wyraźnie osłabił już na starcie fakt, iż rozpoczął kampanię jeszcze przed pogrzebem Pompidou, a także „bunt” tzw. "Klanu Pompidoulistów" pod wodzą młodego członka rządu Jacques’a Chiraca.
Francois Mitterrand.
Ten przedstawiciel lewicy socjalistycznej był również dobrze znaną, popularną, ale i kontrowersyjną figurą na francuskiej scenie politycznej. W okresie IV Republiki wielokrotnie pełnił urząd ministra w różnych gabinetach. Przy dojściu de Gaulle’a do władzy w 1958 poparcia udzielili mu wszyscy znaczący politycy, poza komunistami i właśnie Mitterrandem, który oświadczył, iż tak długo nie poprze generała, dopóki „nie potępi on puczystów z Algierii”. W okresie V Republiki Mitterrand stopniowo wywindował się na pozycję lidera niekomunistycznej lewicy i, jako jeden z najzaciętszych oponentów nowego rządu, był jej (i komunistów) kandydatem na prezydenta w 1965, przegrywając dopiero w drugiej turze.
W okresie zamieszek w maju 1968 roku Mitterrand nawoływał do rezygnacji de Gaulle’a, rozpisania nowych wyborów i utworzeniu rządu tymczasowego. Jednakże po opadnięciu fali nastrojów i poparcia, udzielonemu gaullistom w wyborach parlamentarnych jego pozycja osłabła i w roku 1969 nie kandydował ponownie. Komuniści wystawili kandydaturę Jacques’a Duclosa, socjaliści Gastona Defferre’a, zaś radykalni socjaliści Michela Rocarda.
Po klęsce Defferre’a i przystąpieniu wielu zwolenników Rocarda wraz z nim samym i powstaniu pod kierownictwem Mitterranda nowej Partii Socjalistycznej, znowu górę wzięła tendencja zjednoczenia całej lewicy z nim jako kandydatem. Sondaże dawały mu duże szanse na wygraną.
Valery Giscard d’Estaing.
Również był politykiem dobrze znanym i doświadczonym (dwukrotny minister finansów). Ale nie posiadał większego zaplecza, jak kandydaci gaullistów i lewicy, poza niewielkim ugrupowaniem Niezależnych Republikanów, którzy popierali rządy de Gaulle’a i Pompidou (na słynnej zasadzie: "tak, ale..."). Giscard miał opinię polityka dążącego do reform. Był jednocześnie w większym stopniu (jak na warunki francuskie oczywiście) liberałem gospodarczym, ale i społecznym reformatorem (jako prezydent dopuścił możliwość przerywania ciąży i obniżył wiek uprawniający do głosowania). Ponadto cieszył się opinią polityka proeuropejskiego, dążącego do integracji i współpracy we Wspólnocie Europejskiej (dziś określa się jako zwolennik idei Stanów Zjednoczonych Europy) Notabene Mitterrand plasował się pod tym względem bardzo podobnie, czego i on dowiódł potem jako szef państwa.
Giscard początkowo rozważał możliwość ubiegania się o schedę po de Gaulle’u w 1969, ale ostatecznie poparł Pompidou, który na powrót mianował go ministrem finansów. Wedle wielu Giscard chciał ubiegać się o swój mandat po odejściu Pompidou.
Problem małego zaplecza został rozwiązany za sprawą „buntu”, do jakiego doszło wewnątrz partii gaullistowskiej. Bardziej konserwatywni jej członkowie (zwolennicy Pompidou), którym przewodził młody minister Jacques Chirac wprost odmówili poparcia Chabanowi i udzielili go Giscardowi (Chirac został potem jego premierem, ale potem poróżnił się i w taki sam sposób doprowadził do jego porażki w 1981, popierając w drugiej turze Mitterranda).

</doc>
<doc id="557000" url="https://pl.wikipedia.org/wiki?curid=557000" title="Organizmy">
Organizmy



</doc>
<doc id="557004" url="https://pl.wikipedia.org/wiki?curid=557004" title="Ivan Zamorano">
Ivan Zamorano



</doc>
<doc id="557006" url="https://pl.wikipedia.org/wiki?curid=557006" title="Patelnia">
Patelnia

Patelnia – służące do smażenia, pieczenia lub duszenia potraw. Typowa patelnia jest okrągła i płaska, jej średnica wynosi 12–32 cm. Średnicę patelni mierzy się po wewnętrznej stronie bocznych ścianek, w miejscu gdzie nakładana jest pokrywka.
Wykonanie.
Choć stalowe patelnie nadal są używane, obecnie częściej można spotkać patelnie wykonane z innych materiałów, zwłaszcza aluminium (dobrze przewodzi ciepło) i stali nierdzewnej, rzadko – również miedziane. Najczęściej pokryte są teflonem zapobiegającym przywieraniu potraw do powierzchni patelni, choć obecnie coraz popularniejsze stają się patelnie tytanowe, umożliwiające smażenie bez użycia tłuszczu i odporne na zadrapania.
Rodzaje patelni ze względu na wykonanie.
Wyróżniamy patelnie uniwersalne, a także przeznaczone do konkretnych zastosowań: owalne do smażenia ryb, z wgłębieniami do smażenia jajek, o niskim rancie i dużej średnicy do smażenia naleśników. Niektóre patelnie wyglądem przypominają wok, inne z kolei (tzw. patelnie grillowe) posiadają rowki umożliwiające dostęp powietrza do przygotowywanej potrawy także od dołu.

</doc>
<doc id="557007" url="https://pl.wikipedia.org/wiki?curid=557007" title="Toblerone">
Toblerone

Toblerone – marka szwajcarskiej czekolady powstała w 1908 r. Jej twórcą jest Theodor Tobler oraz Emil Baumann. Obecnie (2016) należy do koncernu Mondelēz International. Czekoladę tej marki wyróżnia charakterystyczny trójkątny kształt kostek.
Historia.
Toblerone została stworzona w 1908 r. przez Theodora Toblera (1876-1941) w Bernie, w Szwajcarii. Theodor Tobler, wraz ze swoim kuzynem Emilem Baumannem przyrządzili specjalną mleczną czekoladę z nugatem miodowo-migdałowym. Miała ona obecny, charakterystyczny, podłużny kształt z trójkątnymi kostkami.
Nazwa marki pochodzi z połączenia nazwiska jej głównego twórcy Theodora Toblera, oraz włoskiego słowa "torrone" oznaczającego rodzaj nugatu miodowo-migdałowego. Wygląd kostek czekolady przypomina górę. W logo produktu znajduje się ilustracja szczytu Matterhorn, oraz ukryta postać niedźwiedzia nawiązująca symbolicznie do rodzimego miasta Berna, w którego herbie również jest niedźwiedź.
Theodor Tobler złożył wniosek patentowy dla sposobu przyrządzania Toblerone w 1909 r. w Bernie. W tym samym roku została również urzędowo zarejestrowana marka „Toblerone”.
Od założenia Toblerone przedsiębiorstwo należało do rodziny Tobler. W 1970 r. zostało połączone z ówczesnym właścicielem Milki firmą Suchard, tworząc jednocześnie koncern Interfood. W 1982 połączyła się po raz kolejny, tym razem z producentem kawy Jacobs, tworząc Jacobs Suchard. Mondelēz International (wówczas Kraft Foods) przejął w 1990 r. większość Jacobs Suchard wraz z Toblerone.
Zgodnie z zapowiedziamy Mondlēz International część produkcji zostanie przeniesiona na Słowację w celu obniżenia kosztów produkcji. Oznacza to bowiem zgodnie z Szwajcarskim prawem obowiązek zmiany wizerunku szczytu Matterhorn na "bardziej ogólny szczyt" oraz utratę tytułu Szwajcarskiej czekolady. Zgodnie z wymogami rządowymi Szwajcarii: Produkty "Szwajcarskie" muszą być wytwarzane przy użyciu 80 proc. surowców pochodzących ze Szwajcarii, a w przypadku mleka i produktów mlecznych rygor ten wynosi 100 proc. Wytwarzanie także musi odbywać się w kraju, z wyjątkiem produktów naturalnych, które są niedostępne w Szwajcarii, takich jak kakao.
Opis.
Wartości odżywcze.
Tabela wartości odżywczych dla klasycznej wersji wykonanej z mlecznej czekolady z nugatem miodowo-migdałowym.
25 gramów odpowiada trzem trójkątom. Opakowanie 100 g zawiera 12 trójkątów. 
Warianty.
Długość tabliczki wynosi od dziesięciu centymetrów do jednego metra, z zachowaniem wszystkich innych proporcji jak np. szerokość czy wysokość. Wielkość czekolady oraz liczba szczytów Toblerone dla poszczególnych parametrów:
Czekolada ma wiele odmian, m.in.:

</doc>
<doc id="557008" url="https://pl.wikipedia.org/wiki?curid=557008" title="Komórki Sertolego">
Komórki Sertolego



</doc>
<doc id="557010" url="https://pl.wikipedia.org/wiki?curid=557010" title="Jaworzynka (polana w Tatrach)">
Jaworzynka (polana w Tatrach)

Jaworzynka – polana reglowa znajdująca się w dolinie Jaworzynce w Tatrach Zachodnich. Jej nazwa pochodzi od rosnących na niej dawniej jaworów. Położona jest na wysokości 1070–1120 m n.p.m. i ma długość ok. 1 km. Ma podziemne odwodnienie, koryto potoku wypełnia się wodą tylko po obfitych opadach deszczu.
W przeszłości stanowiła część Hali Jaworzynka. W dokumentach z XVIII w. istnieje pod nazwą Jaworzyny Łuszczkowej (Łuszczek to jeden ze starych rodów góralskich). Polana była koszona, jej obrzeża natomiast, oraz strome zbocza były wypasane. Lasy zostały niemal całkowicie wycięte. Nadmierny wypas doprowadził do całkowitej niemal degradacji i erozji tych zboczy. Jaworzynka była najbardziej w Tatrach reprezentatywnym przykładem szkód wyrządzanych górom przez nadmierny wypas. Zbocza Boczania i Skupniowego Upłazu były właściwie pustynią. W 1962 r. Tatrzański Park Narodowy wykupił od górali z Murzasichla cały obszar, włączając go do parku narodowego.
Pozostałością po pasterskiej przeszłości są stojące na polanie na tzw. Niżniej Równi szałasy. Ślady zniszczeń, zwłaszcza na wschodnich i południowych stokach są widoczne do dzisiaj. Teren w znacznym stopniu jednak zregenerował się, m.in. dzięki sztucznym nasadzeniom i zadarnianiom.
Zniesienie pasterstwa przyniosło jednak również negatywne skutki. Nieużytkowana polana zaczęła zarastać lasem. W 1955 r. miała powierzchnię ok. 75 ha, ale w 2004 w wyniku zarośnięcia jej powierzchnia zmniejszyła się o około 56%. Całkowite zalesienie polany, co niewątpliwie nastąpiłoby w wyniku naturalnej sukcesji ekologicznej, wpłynęłoby na znaczne obniżenie atrakcyjności turystycznej i wyginięcie jej roślinności. Aby temu przeciwdziałać, park narodowy stosuje tutaj czynne zabiegi ochronne: usuwanie pojawiających się zadrzewień i coroczne koszenie części polany. Z rzadkich w Karpatach gatunków roślin rośnie na złoć mała i turzyca dwupienna.

</doc>
<doc id="557012" url="https://pl.wikipedia.org/wiki?curid=557012" title="Google Pack">
Google Pack

Google Pack – był to do 2011 r. pakiet bezpłatnego oprogramowania przygotowany przez Google dla użytkowników Windows XP, Windows Vista i Windows 7.
W skład pakietu wchodziły programy przygotowane przez Google i przez innych producentów. Zawartość różni się w zależności od wersji językowej. Według stanu na styczeń 2010, Pakiet Google w polskiej wersji zawierał:

</doc>
<doc id="557014" url="https://pl.wikipedia.org/wiki?curid=557014" title="Volumina Legum">
Volumina Legum

Volumina Legum (łac. "Volumina Legum. Leges, statua, constitutiones et privilegia Regni Poloniae, Magni Ducatus Lithuaniae. Omniumque provinciarum annexarum, a commitiis visliciae anno 1347 celebratis usque ad ultima regni comitia – Prawa, konstytucye y przywileie Królestwa Polskiego, Wielkiego Xięstwa Litewskiego y wszystkich prowincyi należących na walnych seymiech koronnych od seymu wiślickiego roku pańskiego 1347 aż do ostatniego seymu") – pierwszy polski zbiór prawa stanowionego, zawierający zapis wszystkich przywilejów królewskich i konstytucji sejmowych od roku 1347 do 1793 (obrady sejmu grodzieńskiego).
Historia.
Dzieło powstało z inicjatywy biskupa kijowskiego Józefa Andrzeja Załuskiego. Rozpoczął on pracę nad chronologicznym i pełnym wydaniem wszystkich polskich praw. O publikacji na bieżąco informowała ówczesna polska prasa np. Kurier Polski, który podobnie jak Volumina Legum drukowany był w drukarni pijarskiej w Warszawie.
Dzieło wydania całości praw polskich podjął katolicki zakon pijarów, którzy zajmował się edukacją, wiedzą oraz prowadzeniem szkół i drukarni. Pierwsze sześć tomów, zawierających prawa uchwalone do 1736, opracował i wydał w latach 1732–1739 członek tego zakonu Stanisław Konarski. Pierwszy tom wydano tuż przed sejmem w Warszawie 18 września 1732. Kolejne tomy VII i VIII w 1782 również wydali pijarzy. W Rzeczypospolitej Obojga Narodów nie udało się zrealizować całości przedsięwzięcia. Opublikowano jedynie prawa od XIV wieku do 1736 roku. Dalsze prace przerwały rozbiory Polski.
W okresie Księstwa Warszawskiego Volumina Legum zostały uznane za zbiór autentyczny prawa polskiego.
W drugiej połowie XIX wieku prawnik, wydawca i działacz polityczny Jozafat Ohryzko dokonał reedycji pierwszych 8 tomów Volumina Legum i wydał je w latach 1859–1860 wraz z dwoma dodatkowymi tomami inwentarzy. Tom IX ukazał się w 1889 w Krakowie, nakładem Akademii Umiejętności. Umieszczono w nim konstytucje z lat 1782, 1784 i 1786 oraz cały dorobek Sejmu Czteroletniego.
Tom X zawierający ustawy sejmu grodzieńskiego (1793) wydano dopiero w okresie PRL w 1952 w Poznaniu.
Do Volumina Legum opublikowano również kilka naukowych prac, słowników oraz indeksów. W 2012 roku opublikowany został "Indeks nazwisk do Volumina Legum" Marka Wolińskiego.
Zbiór był pierwszym polskim pismem, za którego opłacono subskrypcję.
Wydane Tomy.
Volumina Legum doczekały się kilku edycji. Pierwsze z nich w latach (1732-1782). Opublikowano:

</doc>
<doc id="557018" url="https://pl.wikipedia.org/wiki?curid=557018" title="Zamek w Fumel">
Zamek w Fumel

Zamek w Fumel – zamek w Fumel w Akwitanii w południowej Francji.
Zamek został zbudowany w XIV wieku, aby kontrolować przepływ ludności przez miasteczko podczas wojny stuletniej. Od 1960 pełni rolę siedziby merostwa. Z zamku rozpościera się widok na całe miasto, a sama budowla otoczona jest ogrodem.

</doc>
<doc id="557019" url="https://pl.wikipedia.org/wiki?curid=557019" title="Oś napędowa">
Oś napędowa

Oś napędowa (oś napędzana) jest to oś pojazdu na którą przekazywany jest moment obrotowy z silnika, zwykle za pośrednictwem przekładni.
W taborze kolejowym osiami napędzanymi (napędnymi) nazywa się zarówno osie sprzężone z silnikiem, jak i osie dowiązane, połączone wiązarami z osią silnikową.

</doc>
<doc id="557021" url="https://pl.wikipedia.org/wiki?curid=557021" title="Major non-NATO ally">
Major non-NATO ally

Major non-NATO ally, lub w skrócie MNNA (z ang. Główni sojusznicy spoza NATO) – termin, którym rząd Stanów Zjednoczonych przyjął określać te kraje, które zalicza do swoich najważniejszych sojuszników, ale nie należą one do NATO. Kategoria ta jest nadawana przez amerykańskie władze (podobnie jak klauzula największego uprzywilejowania).
Zazwyczaj z tymi krajami wiąże z USA szereg ważnych umów o charakterze politycznym i obronnym, ale także i gospodarczym (zwłaszcza w krajach Bliskiego Wschodu, jak Kuwejt).
Sprawa stosunków z Nową Zelandią przedstawia się nieco bardziej skomplikowanie, albowiem wiele tamtejszych rządów ogłaszało kraj „strefą bezatomową”, co wiązało się, prócz zakazu posiadania przezeń broni jądrowej, z niezgodą na rozmieszczanie głowic należących do innego kraju oraz przebywaniu na wodach terytorialnych okrętów podwodnych i innych jednostek z bronią jądrową na pokładzie. Oficjalnie przedstawiciele amerykańskiej administracji określają Nową Zelandię jako „bardzo dobrego przyjaciela”.
Lista państw Major non-NATO ally.
Źródło:
Byłe państwa Major non-NATO ally.
Administracja prezydenta George’a H.W. Busha (1989-1993) nadała ten status pięciu krajom, Billa Clintona (1993-2001) trzem, George’a W. Busha (2001-2009) sześciu, Baracka Obamy (2009-2017) dwóm, Donalda Trumpa (2017-2021) jednemu, Joe Bidena (2021-) dwóm.

</doc>
<doc id="557025" url="https://pl.wikipedia.org/wiki?curid=557025" title="MERA-80">
MERA-80

MERA-80 – system mikrokomputerowy przeznaczony do budowy systemów czasu rzeczywistego i kontrolno-pomiarowych.
System produkowany był w Zakładzie doświadczalnym MERASTER w Zabrzu na podstawie opracowania stworzonego w Instytucie Systemów Sterowania w Katowicach.
Jednostka centralna była budowana w oparciu o procesor zgodny z procesorem 8080. System budowany był w formie modułowej (kaset) w standardzie IEC-297 (19"), w których pomieścić można do 24 pakietów. System budowany był w oparciu o następujące pakiety (część z nich była opcjonalna, zależnie od potrzeb):
Standardowe oprogramowanie:
Rozszerzone oprogramowanie

</doc>
<doc id="557027" url="https://pl.wikipedia.org/wiki?curid=557027" title="Logel">
Logel

Logel to specjalizowany język programowania przeznaczony do sterowania procesami sekwencyjnymi.
Język ten stosowany był w systemach sterowania procesami przemysłowymi, czasu rzeczywistego i kontrolno-pomiarowymi, w systemie MERA-80.
W języku tym programista-operator budował opis działania układów w oparciu o tablice zależności, wyrażenia logiczne, schematy logiczne itp. Program komputerowy podlegał następnie translacji. Translator języka Logel pracował w systemach zewnętrznych – na komputerach JS EMC. Kod wynikowy był wyprowadzany na taśmę papierową za pomocą perforatora, która następnie służyła do programowania układów pamięci EPROM systemu MERA-80.

</doc>
<doc id="557028" url="https://pl.wikipedia.org/wiki?curid=557028" title="Ośrodek Przetwarzania Informacji">
Ośrodek Przetwarzania Informacji

Ośrodek Przetwarzania Informacji – Państwowy Instytut Badawczy (OPI PIB) – państwowy instytut badawczy nadzorowany przez Ministerstwo Nauki i Szkolnictwa Wyższego. Jego zadaniem jest ułatwienie szybkiego dostępu do aktualnej i kompleksowej informacji o nauce polskiej. Buduje systemy informatyczne i oprogramowanie dla sektora nauki i szkolnictwa wyższego, za pośrednictwem których udostępnia aktualne i kompleksowe informacje i dane nt. tego sektora. Innymi ważnymi odbiorcami działań realizowanych w OPI PIB są także dwie centralne agencje finansujące badania: Narodowe Centrum Nauki oraz Narodowe Centrum Badań i Rozwoju. OPI PIB prowadzi także badania dotyczące działalności instytucji naukowych, jednostek szkolnictwa wyższego oraz organizacji wspierających transfer technologii. OPI PIB był wydawcą portalu Sztucznainteligencja.org.pl pierwszego polskiego niekomercyjnego portalu o sztucznej inteligencji. 

</doc>
<doc id="557029" url="https://pl.wikipedia.org/wiki?curid=557029" title="Yohann Gourcuff">
Yohann Gourcuff



</doc>
<doc id="557030" url="https://pl.wikipedia.org/wiki?curid=557030" title="Józef Brodowski (młodszy)">
Józef Brodowski (młodszy)

Józef Brodowski herbu Łada (ur. 17 stycznia 1828 w Warszawie, zm. 4 września 1900 tamże) – polski malarz.
Życiorys.
Był synem malarza Antoniego Brodowskiego.
W latach 1844–1851 uczył się pod kierunkiem Rafała Hadziewicza w Szkole Sztuk Pięknych w Warszawie. Duży wpływ na niego miał Jan Feliks Piwarski, profesor rysunku i malarstwa pejzażowego, propagujący malarskie studia w plenerze. Brodowski wraz z grupą przyjaciół odbył podróże po kraju, gdzie malował i rysował naturę. Pracował z Januarym Suchodolskim.
W 1853 otrzymał stypendium i wraz z Wojciechem Gersonem wyjechał do Sankt Petersburga na dalsze studia w Akademii Sztuk Pięknych. Jego nauczycielem był tam batalista Bogdan Willewalde. Studia na petersburskiej uczelni ukończył w 1856. W 1857 wyjechał do Francji, gdzie uczęszczał do pracowni Horacego Verneta. Następnie wyjechał na studia do Włoch. W 1859 powrócił na stałe do Warszawy. 
Był współpracownikiem „Tygodnika Ilustrowanego”, w którym w latach 1860–1898 ukazało się wiele reprodukcji jego dzieł.
Został pochowany na cmentarzu Powązkowskim w Warszawie (kwatera 13-5-23).
Prace.
Malował sceny: batalistyczne, rodzajowe, krajobrazy, a także konie.

</doc>
<doc id="557031" url="https://pl.wikipedia.org/wiki?curid=557031" title="Wojna domowa na Litwie (1700)">
Wojna domowa na Litwie (1700)

Wojna domowa na Litwie 1700 (kolizja litewska) – wystąpienie litewskich rodów magnackich Wiśniowieckich, Radziwiłłów, Paców i Ogińskich popieranych przez średnią szlachtę przeciwko dominującej w Wielkim Księstwie Litewskim pozycji rodu Sapiehów z linii Różańskiej.
Pod koniec XVII wieku Sapiehowie skumulowali w swoich rękach najważniejsze litewskie urzędy centralne: 
Sprawując faktyczną władzę nad Litwą, Sapiehowie potrafili obrócić działanie aparatu administracyjnego na swój prywatny użytek. Sami egzekwowali wydawane przez siebie wyroki sądowe, przyczyniając się do upadku fortun swoich konkurentów. Spowodowało to zbrojne wystąpienie rodów magnackich, które poczuły się dyskryminowane.
W 1696 roku Jerzy Stanisław Sapieha stłumił antysapieżyńskie wystąpienia w Nowogródku i na Żmudzi. Ziemie litewskie pogrążyły się w 1700 roku w krwawej bratobójczej wojnie domowej, obie strony niszczyły dobra swoich przeciwników (m.in. zniszczono siedzibę rodową Sapiehów w Różanej). 18 listopada 1700 doszło do decydującego starcia w bitwie pod Olkienikami wojsk szlacheckich pod dowództwem Michała Serwacego Wiśniowieckiego, w której Sapiehowie zostali ostatecznie pokonani, tracąc swoją pozycję w Wielkim Księstwie Litewskim. 

</doc>
<doc id="557032" url="https://pl.wikipedia.org/wiki?curid=557032" title="802.11n">
802.11n



</doc>
<doc id="557034" url="https://pl.wikipedia.org/wiki?curid=557034" title="Żuraw wodny">
Żuraw wodny

Żuraw wodny ("żuraw kolejowy") – urządzenie hydrauliczne służące do nalewania wody do skrzyni wodnej parowozu lub tendra.
Zwykle ma postać żeliwnej kolumny, na której znajduje się obrotowe ramię. Dopływ wody odcinany jest za pomocą zasuwy.
Woda doprowadzana jest zwykle z wieży wodnej.

</doc>
<doc id="557035" url="https://pl.wikipedia.org/wiki?curid=557035" title="Kolizja litewska">
Kolizja litewska



</doc>
<doc id="557036" url="https://pl.wikipedia.org/wiki?curid=557036" title="Polidor (syn Kadmosa)">
Polidor (syn Kadmosa)

Polidor (Polidoros, Polydoros; Polýdōros, ) – w mitologii greckiej królewicz tebański.
Uchodził za syna Kadmosa i Harmonii, a także za brata Semele, Agaue (Agawe), Autonoe, Ino. Był mężem Nykteis, ojcem kulawego Labdakosa, dziadkiem Lajosa i pradziadkiem Edypa.
Zginął na polowaniu w chwili, gdy jego ojciec zabrał z pieczary smoka naszyjnik, zwany później naszyjnikiem Harmonii.
Imieniem królewicza została nazwana jedna z planetoid – (4708) Polydoros.

</doc>
<doc id="557038" url="https://pl.wikipedia.org/wiki?curid=557038" title="Kamienie nieposiadające naturalnego wzorca">
Kamienie nieposiadające naturalnego wzorca

Szczególnym rodzajem imitacji są sztucznie wyprodukowane kamienie, które nie mają odpowiednika w przyrodzie, lecz własnościami fizycznymi przypominają kamienie szlachetne i wykazują szczególnie korzystne własności optyczne. Zalicza się je do kamieni szlachetnych.
Myślą przewodnią twórców tych kamieni była chęć połączenia w jednym kamieniu możliwie wielu dobrych własności, a na dodatek oferowanie go po niskiej cenie. W przyrodzie bowiem bardzo rzadko występują niemal idealne kamienie szlachetne i ozdobne.
Syntetyczne kamienie szlachetne są zwykle przezroczyste i bezbarwne. Dzięki domieszkom można je jednak produkować w różnych barwach. Służą przeważnie jako imitacja diamentu.
Zobacz też.
kamienie szlachetne, kamienie półszlachetne, obróbka kamieni barwnych, barwienie agatów, szlif (jubilerstwo), kamienie rekonstruowane, imitacje kamieni, dublety, tryplety.

</doc>
<doc id="557039" url="https://pl.wikipedia.org/wiki?curid=557039" title="Zaria (moduł Międzynarodowej Stacji Kosmicznej)">
Zaria (moduł Międzynarodowej Stacji Kosmicznej)

Zaria (ros. Заря, w tłum. na pol. „zorza”) – pierwszy moduł Międzynarodowej Stacji Kosmicznej, należący do rosyjskiej części tej stacji. Był budowany od grudnia 1994 roku do stycznia 1998 roku przez Rosję, jednak za finansowanie prac odpowiadały Stany Zjednoczone. Zaria, w początkowym okresie budowy stacji, zapewniała energię elektryczną, stabilizację, manewry i komunikację. Obecnie, po przejęciu jego roli przez moduł Zwiezda, pełni funkcję magazynu i zbiornika materiałów pędnych. 
Jest wyposażona w trzy węzły cumownicze: 
Zaria została wyniesiona na orbitę z kosmodromu Bajkonur przy pomocy rakiety Proton-K 20 listopada 1998 roku o godzinie 06:40:00 UTC. 

</doc>
<doc id="557040" url="https://pl.wikipedia.org/wiki?curid=557040" title="Jezus w judaizmie">
Jezus w judaizmie

Artykuł analizuje podstawowe poglądy teologów i historyków judaizmu od I wieku n.e. do dzisiaj. Judaizm, jako religia znacznie starsza od chrześcijaństwa i o ustalonej, względnie spójnej tradycji, niewiele uwagi poświęca postaci i misji Jezusa.
Dla wyznawców judaizmu Jezus ("Jeszua, Jeiszu") lub Nazarejczyk ("Ha Nocri") nie jest Mesjaszem, jego poglądy i misja, według judaizmu rabinicznego (talmudycznego), nie są zgodne z przepowiedniami proroków; herezją jest dogmat o boskości Jezusa jako jednej z 3 Osób Trójcy Świętej, nazywanie Synem Bożym lub przypisywanie Jezusowi roli pośrednika między Bogiem i ludźmi. W przeciwieństwie do islamu, judaizm nie uznaje żadnego aspektu działalności Jezusa i nie uważa go za proroka.
Niektórzy teolodzy judaizmu wątpią, że Jezus był postacią realną i historyczną. Z drugiej strony natomiast wskazać można takich myślicieli judaizmu, którzy na postać Jezusa spoglądali w pewnym sensie bardziej przychylnie. I tak np. Majmonides w "Miszne tora" twierdził, iż Jezus niejako przygotowywał drogę dla właściwego Mesjasza ("Hilchot melachim u-milchamoteichem 11,4-12"). Podobnego zdania był Jakub Emden w komentarzu do traktatu misznaickiego Pirke Awot 4,11, który w Jezusie widział propagatora judaistycznego monoteizmu oraz prawa noachickiego.
Początki chrześcijaństwa.
Według Ewangelii i Dziejów Apostolskich kapłani żydowscy (zdominowani przez rodzinę arcykapłana Annasza) i Saduceusze od początku byli nieprzejednanymi wrogami Jezusa i jego uczniów (Ew. Jana 11:47-50, Dz.Ap. 4:1-7; 5:17-18). Podobne stanowisko zajęli Faryzeusze, najbardziej wpływowe stronnictwo żydowskie, aczkolwiek zdarzały się wśród nich przypadki przychylności (Nikodem – Ew. Jana 3:1-11, r.7:50-52) lub życzliwej neutralności (rabban Gamaliel Starszy, Dz.Ap.5:34-40, zobacz także Dz.Ap. 23:1-9). Jeszcze na przełomie I i II stulecia rabbi Eliezer ben Hurkanos, uczony w Piśmie, nauczył się chrześcijańskiej halachy od judeochrześcijan i przyznawał, że z niej skorzystał, w jego czasach było to już jednak stanowisko odosobnione. Dominowała atmosfera niechęci i wzajemnej wrogości. Oczywiście, nie należy zapominać, że pierwsze pokolenie uczniów Jezusa składało się początkowo wyłącznie z Żydów i prozelitów, potem także z sympatyzujących z judaizmem pogan (w hebr. terminologii synagogalnej – "ger toszaw", w Nowym Testamencie – "bojących się Boga" – Dz.Ap. 13:16, w.26, r.17:24, r.18:7).
Nie ma pewności, czy najstarsze teksty judaistyczne z początków chrześcijaństwa rzeczywiście odnoszą się do Jezusa, czy są tylko ogólnym określeniem jakiegoś odstępcy od wiary. Dopiero od XII wieku teolodzy judaizmu zaczęli krytycznie analizować postać i misję Jezusa.
Talmud.
Odniesienia do człowieka nazywanego Jeszu (lub Jeiszu) pojawiają się w Talmudzie babilońskim z około VI-VII wieku n.e. i innej klasycznej literaturze religijnej z II do VIII wieku n.e. Nie wiadomo jednak, czy chodziło o Jezusa, ponieważ "Jeszu" stosowano niekiedy jako akronim określenia: "jemach szemo wezichro" ("oby jego imię i pamięć [o nim] zaginęły"), używany zwyczajowo wobec wszystkich osób winnych nakłaniania do bałwochwalstwa, herezji i apostazji. Pojawiające się w Talmudzie określenie "Ha Nocri" ("Nazarejczyk") również nie musi wskazywać na Jezusa, lecz być może na jakiegoś innego "proroka" z Nazaretu. Potwierdzają to liczne niezgodności między opisem życia Jeszu a życiorysem Jezusa: np. Jeszu czekał 40 dni na egzekucję, był ukamienowany (nie ukrzyżowany) w Lod (nie w Jerozolimie). Niektórzy myśliciele żydowscy, m.in. Nachmanides i Jehuda Halewi, twierdzili, że Jeszu talmudyczny nie był tożsamy z Jezusem chrześcijaństwa.
Osoba Jeszu (domniemanego Jezusa) została potraktowana w Talmudzie babilońskim, będącym także polemiką i kontrnarracją wobec Nowego Testamentu, marginalnie. Urodził się ze związku pozamałżeńskiego Marii i rzymskiego żołnierza, stacjonującego w Palestynie o imieniu Panthera. Jako syn nie-Żyda, a przede wszystkim owoc zdrady małżeńskiej był osobą wykluczoną, poza plemieniem i nie mógł brać udziału w normalnym życiu społeczności (np. w szeregu ważnych obrzędów).
Jednym z głównych oskarżeń pod adresem Jeszu zawartych w źródłach talmudycznych jest to, że zwiódł lud żydowski. Za pomocą nieczystych sztuczek i praktyk zmusił go, aby za nim podążył. Podobnie uzdrowienia nie były efektem boskości, lecz produktem czarnej magii.
Jako że Jeszu w oczach rabinów był heretykiem i bałwochwalcą, uznali, że zasłużył na śmierć. Przestępstwo popełnił nie według prawa rzymskiego, ale żydowskiego. Dlatego w Talmudzie znalazł się zapis, że to nie Piłat, ale rabini skazali Jeszu na najwyższy i najstraszniejszy przewidziany ówczesnym prawem żydowskim wymiar kary. Został rzekomo ukamienowany, a jego ciało powieszono na drzewie i wystawiono na widok publiczny. Następnie, przed zapadnięciem zmroku zdjęto je z drzewa i pochowano. Według twórców Talmudu zmartwychwstanie nie miało miejsca. Jeszu trafił do piekła, gdzie obok największych wrogów narodu żydowskiego, Tytusa i Balaama, cierpiał wieczyste męki we wrzących ekskrementach.
Mimo to, chrześcijanie na ogół utożsamiali Jeszu z Jezusem i od 1264 wymuszali na Żydach usunięcie tekstów obraźliwych dla chrześcijaństwa. W 1554 bulla papieska nakazała usunięcie z Talmudu i innych tekstów judaistycznych wszystkich odniesień do Jeszu.
Początkowo określenie "Nocri" oznaczało chrześcijanina, a następnie zaczęto w judaizmie nazywać Jezusa "Jeszu Ha Nocri" ("Jeszu Nazarejczyk-Chrześcijanin"). W Talmudzie użyte jest również określenie "min" ("apostata, heretyk"), ale nie wiadomo jakiej osoby, ani jakiej sekty dotyczą.
Średniowiecze.
"Powtórzenie Tory".
Majmonides w swoim dziele "Powtórzenie Tory" ("Miszne Tora") przyznaje, że chrześcijaństwo i islam poniekąd wspomagały judaizm w niesieniu światu pogańskiemu światła wiary. Twierdzi on, że stało się tak "z woli Boga", który chciał doświadczyć "naród wybrany". Wszystkie te sprawy, dotyczące Jezusa z Nazaretu i idącego po nim Ismaelity (czyli Mahometa) miały tylko przygotować drogę Mesjaszowi oraz oczyścić z błędów cały świat, aby razem służył Bogu. Dowodem na to jest, że cały świat jest obecnie przepełniony ideą Mesjasza, duchem Tory i przykazań.
"List do Jemeńczyków".
To dzieło Majmonidesa zostało napisane około 1172 dla kolonii żydowskiej w Jemenie, która zmuszana była w tym czasie przez Arabów do przejścia na islam. Jezus wymieniony jest jako jedna (obok św. Pawła i Mahometa) z osób, usiłujących zmusić Żydów za pomocą podboju i kontrowersji do porzucenia ich wiary. Jezus nazwany jest nieślubnym synem poganina i Żydówki, który "omamił" ludzi, że jest prorokiem i Mesjaszem, aby anulować "prawa Boga" i zniszczyć judaizm. Jego plany starali się udaremnić "błogosławieni mędrcy", skazując Jezusa. Majmonides podkreśla, że Jezus nie spełnił proroctw, dotyczących Mesjasza.
Barcelońska dysputa Nachmanidesa.
W 1263 w Barcelonie, rabin Nachmanides wziął udział w dyspucie z Pablo Christianim, który twierdził, że może udowodnić prawdziwość misji Jezusa na podstawie Talmudu i innych dzieł judaizmu. Nachmanides udowodnił na podstawie tych dzieł, iż misja Jezusa była sprzeczna z zapowiedziami proroków i niezgodna z wiarą i tradycjami Żydów. Podkreślił, że Jezus nie przyniósł ludziom pokoju i sprawiedliwości (jak powinien to zrobić Mesjasz), a wręcz przeciwnie, nasilił wojny i konflikty. Zwrócił uwagę, że kwestia Mesjasza jest znacznie mniej istotna dla Żydów, niż chrześcijanie sobie wyobrażają, ponieważ dla Żyda obecne życie w poniżeniu i ucisku daje więcej zasługi przed Bogiem, niż dałoby życie w "erze pokoju" po nadejściu Mesjasza.
Czasy współczesne.
Joseph Klausner.
Ten historyk żydowski w książce "Jesus of Nazareth. His Time, his Life, his Teaching" ("Jezus z Nazaretu. Jego czasy, jego życie, jego nauka.") (Londyn, 1925) uznaje Nowy Testament za dokument o ograniczonej wartości historycznej. Analizując tekst z punktu widzenia judaizmu doszedł do wniosku, iż Jezus inspirował się naukami rabinów faryzejskich: Hillela i Ben Akiby. W opinii Klausnera Jezus faktycznie nie uważał siebie za "wcielonego Boga" ani za "syna Boga"; rzekome potępienie faryzeuszy Klausner uznał za późniejszy dodatek do tekstu, z epoki, gdy chrześcijanie pochodzenia żydowskiego zostali wykluczeni z synagog. Uczony podkreśla, iż właściwym twórcą chrześcijaństwa nie był Jezus (który zawsze pragnął być prawowiernym Żydem), lecz Paweł z Tarsu.
Jules Isaac.
W książce "Jésus et Israël" ("Jezus i Izrael") (Paryż, 1948) wskazał na wspólną tradycję judaizmu i chrześcijaństwa (które łączy postać Żyda-Jezusa) i podkreślił, że obie religie powinny jak najściślej ze sobą współpracować.
Hugh J. Schonfield.
W kontrowersyjnej książce "The Passover Plot Hypothesis" ("Hipoteza spisku paschalnego"), (1965) rozwija teorie i koncepcje
chrystologiczne islamskiej sekty Ahmadija (ten ostatni twierdził, że śmierć Jezusa na krzyżu była tylko pozorna). Jego zdaniem Jezus pragnął być uznany przez Żydów za Mesjasza i w tym celu (współdziałając z Łazarzem i Józefem z Arymatei) najpierw dokonywał pozornych cudów, a potem chciał ponieść "udawaną" śmierć na krzyżu, aby potem pozornie zmartwychwstać. Jednak plan nie powiódł się, ponieważ rzymski żołnierz naprawdę zabił Jezusa, wbijając mu w bok włócznię. Zaufanie uczniów do Jezusa było jednak tak duże, że z łatwością uznali innego, podstawionego mężczyznę za zmartwychwstałego Mistrza.
David Flusser.
Jego dzieło: "Jésus" (Paryż, 1970) analizuje Nowy Testament zgodnie z wytycznymi Klausnera, jednak w swoich wnioskach idzie jeszcze dalej udowadniając, że żaden z opisanych czynów Jezusa (nawet tak drobny jak rozgniecenie kłosa zboża w szabat) faktycznie nie był sprzeczny z prawem Tory. Podkreśla, że poglądy Jezusa odzwierciedlały zasadniczo ówczesną doktrynę faryzejską i klasyczną teologię Esseńczyków.
Flussner zauważył, że Jezus jest typowym reformatorem judaizmu, który właściwie nie interesuje się poganami i swoją misję kieruje wyłącznie do Żydów.
Geza Vermes.
W książce "Jesus the Jew" ("Żyd Jezus"), (Londyn, 1973) uznał Jezusa za przedstawiciela tzw. "hassidim" z czasów Machabeuszy, bliskiego poglądom Honiego i Haniny ben Dosy.
Judaizm mesjanistyczny.
Podobnie jak w starożytnym judeochrześcijaństwie, obecni sukcesorzy nazareńczyków znani jako Żydzi Mesjanistyczni, łączą judaizm z wiarą w Jezusa jako Mesjasza. Wyznawcy tego kierunku nie są jednak uznawani za żydów przez pozostałych wyznawców judaizmu. Również prawo cywilne państwa Izrael nie uznaje ich (konwertytów którzy przejdą na tę wiarę) za Żydów. Wśród przedstawicieli żydów mesjanistycznych wskazać można m.in. organizację „Jews for Jesus” oraz pojedyncze, szczególnie aktywne medialnie postacie, takie jak Michael Brown czy Kirt Schneider. Ich działalność polega przede wszystkim na ewangelizacji w perspektywie nadchodzących czasów ostatecznych, których sygnały skrupulatnie się odnotowuje w nawiązaniu do dosłownie odczytanych fragmentów Biblii. Żydzi mesjanistyczni postrzegają Jezusa jako wcielonego Syna Bożego, jedną z trzech osób boskich oraz mesjasza, który zginął za grzechy całej ludzkości.
Dabru emet.
W 2000 roku ogłoszony został dokument "Dabru emet", będący „żydowską deklaracją na temat chrześcijan i chrześcijaństwa”. Tekst powstał w środowisku żydowskich intelektualistów podzielonych różnymi nurtami, połączonych jednak wolą kształtowania pozytywnych relacji z chrześcijaństwem. W "Dabru emet" podkreśla się tożsamość Boga judaizmu i chrześcijaństwa czy znaczenie wspólnej Biblii jako źródła „duchowego ubogacenia”. Dokument podkreśla też konieczność poszukiwania tego, co łączy żydów i chrześcijan przy równoczesnej akceptacji kwestii, które zostają uznane jako nierozstrzygalne. Tak bowiem pisze się o postaci Jezusa w pkt. 6: Chrześcijanie poznają Boga i służą mu poprzez Jezusa Chrystusa i tradycję chrześcijańską. Żydzi poznają Boga i służą mu poprzez Torę i tradycję żydowską. Ta różnica nie będzie przezwyciężona przez jedną ze wspólnot poprzez wmawianie, że to ona zinterpretowała Pismo bardziej właściwie niż inni. Nie będzie też przezwyciężona przez użycie przewagi politycznej. Żydzi mogą szanować chrześcijańską wierność ich objawieniu, tak jak my oczekujemy od chrześcijan szacunku dla naszego objawienia. Ani żyda, ani chrześcijanina nie należy zmuszać do afirmacji nauczania drugiej wspólnoty.
Przyczyny negowania w judaizmie roli Jezusa.
Mesjasz w judaizmie.
Teolodzy judaizmu uważają, iż Jezus nie może być Mesjaszem, ponieważ nie wypełnił proroctw Izajasza i Ezechiela:
Życie Jezusa nie było zgodne z tymi proroctwami: Jezus żył w czasach gdy istniała Świątynia w Jerozolimie, Żydzi nie byli jeszcze wygnani z ojczyzny, nie był nigdy królem, nie nastąpiła epoka pokoju, nie odrodził także Żydów, ale pogorszył ich sytuację. Jeszcze w czasach pierwszych chrześcijan rabini odrzucili wiarygodność Jezusa m.in. z wyżej wymienionych powodów.

</doc>
<doc id="557042" url="https://pl.wikipedia.org/wiki?curid=557042" title="Kreteńskie pismo hieroglificzne">
Kreteńskie pismo hieroglificzne

Kreteńskie pismo hieroglificzne (zwane też kreteńskim pismem piktograficznym) – najstarszy rodzaj pisma europejskiego, używanego między 2000 a 1200 p.n.e. przez ludność minojską na wyspie Krecie. 
Pismo nie zostało dotychczas rozszyfrowane, udało się jednak odczytać pismo linearne B.

</doc>
<doc id="557046" url="https://pl.wikipedia.org/wiki?curid=557046" title="Lista odkryć naukowych">
Lista odkryć naukowych



</doc>
<doc id="557047" url="https://pl.wikipedia.org/wiki?curid=557047" title="Winsock">
Winsock

Windows Sockets API (później skrócone do Winsock) – techniczna specyfikacja określająca w jaki sposób program sieciowy napisany dla systemu Windows może uzyskiwać dostęp do usług sieciowych, szczególnie stosu TCP/IP. Definiuje standardowy interfejs między klientem TCP/IP (np. klientem FTP) a systemowym stosem TCP/IP. Zastosowane nazewnictwo bazuje na modelu gniazd BSD użytym w Berkeley UNIX do komunikacji między programami. Początkowo wszyscy twórcy biorący udział w rozwoju Windows Sockets opierali się skracaniu nazwy do samego „Winsock”, ponieważ użytkownicy często utożsamiali całe API z biblioteką DLL (winsock.dll), która jedynie eksponowała funkcje i procedury WSA. Wielu użytkowników było przekonanych, że samo posiadanie tej biblioteki wystarczało do zapewnienia pełnej obsługi TCP/IP.
Rys historyczny.
Wczesne systemy operacyjne firmy Microsoft, zarówno MS-DOS jak i Microsoft Windows, zapewniały ograniczone funkcje sieciowe, przeważnie oparte na NetBIOS/NetBEUI. W tym okresie Microsoft kompletnie ignorował stos protokołu TCP/IP. Pewna liczba grup uniwersyteckich i komercyjnych dostawców, w tym grupa PC/IP na MIT, FTP Software, Sun Microsystems, Ungermann-Bass i Excelan, wprowadziły produkty TCP/IP dla systemu MS-DOS, często w komplecie z innym sprzętem/oprogramowaniem.
Gdy wydano Microsoft Windows 2.0, było już jasne że konieczna jest standaryzacja API. Każdy dostawca posiadał własne API, niezgodne z API innych dostawców, co utrudniało wyperswadowanie na producentach dostosowanie swoich aplikacji tak, by działały z implementacjami TCP/IP innych dostawców.
Pierwotna wersja interfejsu API Windows Sockets została zaproponowana w październiku 1991 przez Martina Halla z firmy JSB Software (później Stardust Technologies). Pierwsze wydanie specyfikacji zostało napisane przez Martina Halla, Marka Towfiq z firmy Microdyne (później Sun Microsystems), Geoffa Arnolda z firmy Sun Microsystems, i Henry'ego Sandersa oraz J Allarda z firmy Microsoft, z pomocą wielu innych osób. Dyskusyjnymi okazały się kwestie praw autorskich, własności intelektualnych oraz potencjalnych kwestii antymonopolowych – pod uwagę brano możliwość założenia fundacji non-profit lub współpracę z IETF. Ostatecznie zadecydowano, by specyfikacja była objęta prawami autorskimi pięciu niezależnych, niezrzeszonych autorów.
Technologia.
Specyfikacja API Windows Sockets definiuje dwa interfejsy: API używane przez twórców aplikacji oraz SPI (z ang. "Service Provider Interface", Interfejs Dostawcy Usług) który umożliwia tworzenie nowych modułów protokołów. Każdy interfejs SPI reprezentuje kontrakt. API gwarantuje, że każda zgodna ze specyfikacją aplikacja będzie funkcjonować prawidłowo ze zgodną implementacją protokołu niezależnie od jego dostawcy. Kontrakt SPI gwarantuje, że zgodny moduł (implementacja) protokołu może być dodany do systemu i będzie używalny przez zgodne z API aplikacje. Choć w czasach pierwszych wydań WSA te kontrakty były istotne ze względu na konieczność obsługi wieloprotokołowych środowisk sieciowych, teraz nie ma to takiego znaczenia. Razem z API Windows Sockets 2.0 dołączono obsługę protokołu IPX/SPX, jednak z czasem traciła ona na popularności. Ponadto, Microsoft, razem z obecnymi wersjami systemu Windows, dostarcza dobrej jakości implementację stosu TCP/IP i nie istnieją znaczące, niezależne alternatywy. Z niewielkim (nieznaczącym) zainteresowaniem spotyka się też implementacja protokołów innych niż TCP/IP.
„Gniazdka Windows” ("Windows Sockets") opierają się na gniazdkach BSD, ale dostarczają dodatkową funkcjonalność pokrywającą standardowy model programowania systemu Windows. Choć WSA udostępnia większość cech gniazdek BSD, część nie jest zaimplementowana głównie ze względu na fundamentalne różnice między systemem Windows a rodziną Unix. Wszystkie nazwy funkcji API zaczynają się od przedrostka WSA, np. WSAGetHostByName() dla funkcji znajdującej nazwę hosta. Warto zwrócić uwagę na fakt, że gniazdka Windows rozszerzyły funkcjonalność gniazdek BSD o tzw. „gniazdka nieblokujące” (asynchroniczne) – dostęp do nich uzyskuje się, dodając WSAAsync przed nazwą funkcji, np. WSAAsyncGetHostByName().
Jednym z celów projektowych gniazdek Windows była relatywna łatwość przenoszenia aplikacji sieciowych z systemu Unix na Windows – uważano, iż API przydatne tylko w nowo tworzonych aplikacjach, nie jest wystarczające, w związku z czym gniazdka Windows posiadają dodatkowe elementy pomocne przy przenoszeniu programów. Na przykład, w systemach z rodziny Unix, aplikacje mogą używać tej samej zmiennej errno do odczytu błędów sieciowych, jak i błędów wykrytych w standardowej bibliotece C. Nie jest to możliwe w systemie Windows, wobec czego wprowadzona została funkcja WSAGetLastError() służąca do odczytu kodu ostatniego błędu. Te mechanizmy były pomocne, ale przenoszenie aplikacji pozostało skomplikowanym procesem, gdyż wiele „tradycyjnych” programów było napisanych z wykorzystaniem specyficznych dla danego systemu cech, np. pseudo-terminali i wywołań funkcji fork. Odtwarzanie tej brakującej funkcjonalności w systemie Windows okazało się problematyczne.

</doc>
<doc id="557048" url="https://pl.wikipedia.org/wiki?curid=557048" title="Rakieta międzykontynentalna">
Rakieta międzykontynentalna



</doc>
<doc id="557050" url="https://pl.wikipedia.org/wiki?curid=557050" title="Jan Działyński (kasztelan elbląski)">
Jan Działyński (kasztelan elbląski)

Jan Działyński herbu Ogonczyk (zm. 1692 / 1693). Syn Stanisława, brat Michała.
Był elektorem Jana III Sobieskiego z województwa malborskiego w 1674 roku. 
Podstoli dobrzyński od 1674, następnie podkomorzy chełmiński od 1677. Poseł sejmiku malborskiego województwa chełmińskiego na sejm 1677 roku. W 1678 został kasztelanem elbląskim. Był także starostą tolkmickim.
Poseł województwa malborskiego z sejmiku malborskiego na sejm koronacyjny 1676 roku.

</doc>
<doc id="557052" url="https://pl.wikipedia.org/wiki?curid=557052" title="Alzacki Szlak Romański">
Alzacki Szlak Romański

Alzacki Szlak Romański (fr. "La Route Romane d'Alsace") – trasa łącząca najciekawsze zabytki architektury romańskiej w Alazacji. Przebiega on przez następujące miejscowości:
W wymienionych miejscowościach i ich najbliższych okolicach znajduje się ponad 120 zabytków romańskich, pochodzących głównie z XII i XIII wieku.

</doc>
<doc id="557055" url="https://pl.wikipedia.org/wiki?curid=557055" title="La Route Romane d'Alsace">
La Route Romane d'Alsace



</doc>
<doc id="557056" url="https://pl.wikipedia.org/wiki?curid=557056" title="Bitwa pod Solebay">
Bitwa pod Solebay

Bitwa morska pod Solebay – bitwa morska, która miała miejsce 7 czerwca 1672 podczas III wojny angielsko-holenderskiej będącej częścią ogólnoeuropejskich zmagań w ramach wojny Francji z koalicją.
Flota holenderska złożona z 75 okrętów wojennych pod wodzą admirałów de Ruytera, Banckerta i van Ghenta zaskoczyła połączoną flotę angielsko-francuską złożoną z 93 okrętów zakotwiczonych w Solebay i Suffolk, na wschodnim wybrzeżu Anglii.
Wstęp.
Książę Yorku (który drugi raz w życiu wyszedł w morze) oraz wiceadmirał hrabia Jean d’Estrées planowali zablokowanie Holendrów w ich macierzystych portach i uniemożliwienie ich okrętom dostępu do Morza Północnego. Ponadto w ramach kombinowanego uderzenia na Holandię flota Anglii i Francji miała wysadzić desant na jej wybrzeżu. 14 maja floty sprzymierzonych połączyły się koło wyspy White (łącznie 83 okręty liniowe, w tym 31 francuskich, 15 fregat, w tym 6 francuskich, 24 brandery oraz flota transportowa, 5100 dział, 33 000 ludzi). Sprzymierzeni podzielili się na 3 eskadry: awangardę pod wodzą Jeana d’Estréesa, ariergardę pod wodzą hrabiego Sandwich oraz siły główne pod księciem Yorku, który dowodził całością. Po dłuższym krążeniu u wybrzeża Holandii flota sprzymierzonych zakotwiczyła 3 czerwca w zatoce Solebay. Francuzi i Anglicy zatrzymali się tam dla dokonania niezbędnych napraw oraz by zdobyć wodę i zaopatrzenie. Flota holenderska, która stała w Ostendzie, poszła w ślad za sprzymierzonymi i zaskoczyła ich w Solebay. Holendrzy byli słabsi od sprzymierzonych (61 okrętów liniowych, 14 fregat, 36 branderów, 22 statki transportowe, 4000 dział i 21 000 ludzi), podzieleni byli na 3 eskadry: awangarda (Adriaen Banckert), siły główne (de Ruyter) i ariergarda (Willem Joseph van Ghent, który w 1667 roku dokonał słynnego najazdu na Medway).
Bitwa.
Dnia 7 czerwca flota sprzymierzonych została zaskoczona widokiem wielkiej floty holenderskiej, która pojawiła się na horyzoncie wraz z północno-zachodnim wiatrem. Wśród okrętów sprzymierzonych doszło do zamieszania. Anglicy i Francuzi w pośpiechu cięli liny kotwiczne, by stanąć w szyku. Następnie książę Yorku dał rozkaz wyruszenia na północ. Pierwsza ruszyła eskadra hrabiego Sandwich, za nią siły główne Anglików, natomiast Francuzi odeszli w kierunku południowo-wschodnim. Anglicy, tworzący centrum i ariergardę, trzymali kurs na sterburtę. To spowodowało, że sprzymierzeni od razu się rozdzielili na dwie oddalone od siebie części, dzięki czemu Holendrzy mogli skupić się głównie na nieprzyjacielskim centrum, zadając mu bardzo ciężkie straty. Holenderska awangarda i centrum stoczyły bój z Anglikami, którzy znaleźli się w ciężkich opałach. De Ruyter zaatakował eskadrę księcia Yorku (centrum), van Ghent eskadrę hrabiego Sandwicha (ariergarda), natomiast Berwick zwrócił się przeciwko Francuzom (awangarda). Na północy eskadry hrabiego Sandwicha i van Ghenta stoczyły uporczywą walkę. Okręt flagowy dowódcy ariergardy księcia Sandwicha, „Royal James”, po tym, jak został w poważnym stopniu uszkodzony przez działa holenderskich liniowców, spalony został przez brandera. Polegli wodzowie eskadr obu stron, hrabia Sandwich (jego ciało trzy dni później rozpoznano jedynie po gwieździe na surducie) i admirał van Ghent. Książę Yorku musiał zmieniać swój okręt flagowy dwukrotnie (pierwszym okrętem flagowym był „Prince”, który został poszatkowany do tego stopnia, że wódz musiał w pośpiechu przenieść się na okręt „St. Michael”). Straty były ciężkie po obu stronach. Jeden holenderski okręt został zniszczony, drugi zdobyty. Po odrzuceniu Anglików ku Lowestoft holenderska ariergarda wzmocniła eskadrę de Ruytera. Francuzi, przez przypadek czy też zgodnie z planem, skierowali się na południe, gdzie wraz z 15 okrętami podążył za nimi Banckert. Okręty francuskie ograniczyły się jedynie do wymiany ogniowej na daleki dystans. Banckert szedł początkowo równolegle do Francuzów, potem oddalił się ku własnym siłom głównym. W tej sytuacji eskadra księcia Yorku znalazła się wobec całej niemal floty holenderskiej. Anglików uratował zapadający zmrok, który przerwał bitwę. Bitwa była nierozstrzygnięta. Tuż po bitwie Holendrzy stracili trzeci okręt, który w wyniku wypadku podczas napraw wyleciał w powietrze.
Po bitwie.
Flota holenderska wróciła ku własnym brzegom, co dało Anglikom powód do twierdzenia, że to oni wygrali bitwę. W rzeczywistości Holandia została tak przyciśnięta przez francuską inwazję, że zmuszona była wówczas ściągać zapasy prochu ze swych okrętów wojennych, i w tym właśnie celu de Ruyter zawrócił swe okręty ku holenderskim wybrzeżom.
Anglicy stracili 4 okręty i 2500 ludzi, Holendrzy 2 okręty i 1000 ludzi, a także jeden okręt już po bitwie wskutek wypadku. Obie strony ogłosiły swoje zwycięstwo. Bez względu na te deklaracje, francusko-angielskie plany zablokowania Holendrów w ich portach musiały zostać porzucone. Taktycznie bitwa była nierozstrzygnięta, strategicznie wygrał ją de Ruyter, który sprawił, że myśl o desancie sprzymierzonych na wybrzeżach Holandii stała się mrzonką.

</doc>
<doc id="557057" url="https://pl.wikipedia.org/wiki?curid=557057" title="Inwersja temperatur">
Inwersja temperatur



</doc>
<doc id="557058" url="https://pl.wikipedia.org/wiki?curid=557058" title="Embolizm">
Embolizm

Embolizm (, „wstawka”, „dodatek”) – część modlitwy liturgicznej, wypowiadana (lub śpiewana) przez celebransa po „Ojcze nasz” w czasie mszy świętej.
Jest rozwinięciem prośby modlitwy Pańskiej, w której kapłan prosi o wybawienie od zła i zachowanie Kościoła w pokoju. Wyraża oczekiwanie na przyjście Pana. Z uwagi na to, że embolizm jest kontynuacją Modlitwy Pańskiej, w czasie mszy po modlitwie tej nie mówi się „Amen”.

</doc>
<doc id="557061" url="https://pl.wikipedia.org/wiki?curid=557061" title="Informacja zwrotna">
Informacja zwrotna

Informacja zwrotna – termin z zakresu psychoterapii grupowej, treningu komunikacji interpersonalnej i szkoleń. Oznacza wypowiedź uczestnika konwersacji, w której ujawnia on swoje spostrzeżenia dotyczące zachowania i wypowiedzi innego uczestnika konwersacji. Informacja zwrotna może być wykorzystana przez uczestnika konwersacji, w celu poprawy sposobu realizacji omawianych zadań, sposobu komunikacji itp.
Metody udzielania informacji zwrotnej.
Metoda kanapki.
Metoda kanapki polega na udzielaniu informacji zwrotnej bądź samej krytyki, w taki sposób, aby zbudować swoją wypowiedź z trzech części: pozytywny komentarz, negatywny komentarz, pozytywny komentarz. Metoda kanapki to więc krytyka podana w sposób łatwy do przyjęcia. Wszystko to, co nieprzyjemne, powiedziane jest w środku rozmowy. Początek i koniec są pozytywne. Dzięki temu rosną szanse na to, że osoba, która otrzymuje feedback przemyśli i zmieni swoje zachowanie.
Etap I – informacja pozytywna (podkreślanie dobrych zachowań pracownika)
Na początku udzielania informacji zwrotnej przekazywana jest dobra wiadomość. Jeżeli informacja zwrotna dotyczy pracownika – na tym etapie autor wypowiedzi podkreśla dobre strony jego zachowania. Zauważając pozytywne aspekty działań drugiej osoby wzbudza w niej pozytywne emocje. Takie nastawienie sprzyja przyjęciu informacji dotyczących sfer poprawy. Należy pamiętać o tym, aby komentarz odnosił się do głównego tematu feedbacku oraz odnieść się do niedawnych działań osoby przy zachowaniu szczerości.
Etap II – informacja negatywna – strefa poprawy / rozwoju (wskazanie obszaru pracy do poprawy)
Na tym etapie autor wypowiedzi wskazuje obszary pracy do poprawy, przedstawia, co można ulepszyć. Ważne jest, aby mimo wskazania rzeczy, które dana osoba (w tym przykładzie pracownik) zrobiła źle, przekazać informację w taki sposób, aby nie wzbudzała negatywnych emocji. Należy przekazać ją w taki sposób, aby dać osobie wybór i podkreślić jej autonomiczność, wskazać konkretną zmianę i pokazać korzyści, jakie wynikają z wprowadzenia jej w życie/w pracę.
Etap III – informacja pozytywna – (wskazanie możliwości poprawy)
Kończącym etapem jest wskazanie możliwości poprawy. W tej części należy wyrazić swoją wiarę w możliwość poprawy danej osoby, odwołując się do jej właściwego stosunku do pracy czy jej doświadczenia. Zakończenie wypowiedzi pozytywnym komentarzem, komplementem, docenieniem wysiłków, czy przypomnieniem o silnych stronach osoby jest dużą motywacją do zrobienia czegoś jeszcze. Konieczne jest także wskazanie własnej gotowości pomocy, udzielania rad.
Metoda kanapki jest kwestionowana jako manipulacyjna, ponieważ nie przedstawia w pełni celów komunikującego informację zwrotną uczestnika konwersacji. Zamiast tego rekomenduje się jasne przedstawienie celu, jaki ma dający informację zwrotną.
Metoda: Zacznij, Przestań, Kontynuuj.
Inna technika nazwana została (ang. ‘Stop, Start, Continue’). W tej metodzie, omawia się z zainteresowanym:
Model Pendletona.
Model Pendletona, zakłada następujący plan udzielania informacji zwrotnej:
1. Sprawdź czy odbierający chce, i jest gotowy na informację zwrotną
2. Daj szanse odbierającemu na skomentowanie materiału, który jest tematem informacji zwrotnej.
3. Odbierający wskazuje co było zrobione dobrze.
4. Udzielający informacji zwrotnej, wskazuje co jego zdaniem było zrobione dobrze.
5. Odbierający wskazuje co może być poprawione.
6. Udzielający informacji zwrotnej wskazuje w jaki sposób to może być poprawione.
7. Wspólnie tworzony jest plan działania w celu poprawy sytuacji.

</doc>
<doc id="557062" url="https://pl.wikipedia.org/wiki?curid=557062" title="Maciej Wisławski">
Maciej Wisławski

Maciej Wisławski (ur. 19 stycznia 1944 w Skierniewicach) – polski pilot i kierowca rajdowy, z zawodu inżynier ogrodnictwa.
Życiorys.
Jest jednym z najbardziej utytułowanych rajdowców w Polsce. Swoją karierę rajdową rozpoczynał od startów w 1973 za kierownicą Syreny 104. Rok później wystartował i zdobył tytuł najlepszego rajdowca za kierownicą Wartburga w Mistrzostwach okręgu warszawskiego. Od 1975 startuje już w rajdach jako pilot. Startował jako pilot polskich kierowców: Henryka Mandery, Andrzeja Lubiaka. W 1988 wystartował w pierwszym rajdzie obok Krzysztofa Hołowczyca (Polonez 1600). To właśnie z Hołowczycem święcił swoje największe sukcesy. Dwa razy w karierze w 1995 i 1996 wygrał razem z nim Mistrzostwo Polski (Toyota Celica ST185). W 1997 wspólnie z Krzysztofem Hołowczycem zdobył tytuł Rajdowego Mistrza Europy (Subaru Impreza 555). W 1998 wystartował w Rajdowych Mistrzostwach Świata w Rajdzie Argentyny i zajął tam wspólnie z Hołowczycem 7. miejsce w klasyfikacji generalnej, ale 1. w kategorii Teams Cup (Subaru Impreza WRC). Od 2002 przestał już jeździć w autach typu WRC i przesiadł się do aut grup N i S1600. Pilotował tam m.in. Leszka Kuzaja i Sebastiana Frycza. Od 2003 był pilotem Macieja Lubiaka (Mitsubishi Lancer Evolution Gr. N). Od Rajdu Elmot-Remy 2007 pilotuje Kajetana Kajetanowicza i Radosława Type.
Na antenie TVN współprowadził z Martyną Wojciechowską program "Automaniak".
Maciej Wisławski użyczył swojego głosu jako pilot rajdowy w grach komputerowych, takich jak m.in. "Rally Championship", "Rally Championship Xtreme" czy "Richard Burns Rally". Można usłyszeć go podczas nawigowania GPS za pomocą aplikacji MapaMap.

</doc>
<doc id="557063" url="https://pl.wikipedia.org/wiki?curid=557063" title="Somua S-35">
Somua S-35

Somua S-35 − francuski czołg średni kawalerii z okresu II wojny światowej, oficjalnie oznaczony "Char 1935 S".
Historia.
Czołg Somua S-35 powstał w odpowiedzi na wymagania dowództwa francuskiej kawalerii z czerwca 1934 roku na czołg bezpośredniego wsparcia, mający być podstawowym pojazdem uderzeniowym jednostek kawalerii zmechanizowanej. Firma "Société d’Outillage Méchanique et d’Usinage d’Artillerie" (w skrócie SOMUA) z Saint-Ouen przedstawiła wstępny projekt czołgu własnej konstrukcji, zaś w listopadzie 1934 roku rozpoczęła budowę prototypu na własne ryzyko, pod fabrycznym oznaczeniem AC3. Ostatecznie wojsko zamówiło budowany prototyp, przekazany do prób technicznych w kwietniu 1935 roku.
W wyniku prób francuska komisja techniczna uzbrojenia ("Commission de Vincennes") przekazała firmie SOMUA zalecenia, dotyczące koniecznych zmian w konstrukcji czołgu. Wskazywały one konieczność poprawy układu przeniesienia napędu, chłodzenia silnika i wentylacji przedziału bojowego oraz zmiany gąsienic z drobnoogniwowych na model o większych ogniwach. W międzyczasie SOMUA rozpoczęła produkcję pierwszej serii 50 czołgów, które dotarły do jednostek bojowych w 1937 roku. Większość zmian konstrukcyjnych wprowadzono dopiero w drugiej serii, zaaprobowanej przez wojsko w styczniu 1938 roku.
Ogółem do czerwca 1940 roku wyprodukowano w zakładach w Saint-Ouen około 450 czołgów S-35 w pięciu seriach produkcyjnych, z których do 1 maja 1940 roku do jednostek zostało przekazanych 416 sztuk (kolejne dotarły już po rozpoczęciu działań wojennych). Kolejna, szósta seria miała obejmować zmodyfikowaną konstrukcję, nazwaną S-40. Miała ona mieć mocniejszy silnik, ulepszone podwozie i nową wieżę. Wprowadzenie tak zmodernizowanego czołgu do produkcji nie doszło do skutku ze względu na klęskę Francji.
Zastosowanie bojowe.
Czołg Somua S-35 trafił w pierwszej kolejności na wyposażenie pułków kawalerii zmechanizowanej francuskiej 2. Lekkiej Dywizji Zmechanizowanej ("2e Division Légère Mécanique", 2. DLM). Kolejnymi jednostkami były 1. DLM, 3. DLM oraz pułk samochodów pancernych 3. DLC (lekka dywizja kawalerii). Także nowo formowana 4. DLM miała posiadać na stanie S-35, ale jej tworzenie nie zostało ukończone przed wybuchem wojny w 1940 roku. W trakcie działań wojennych pojazdy pochodzące z bieżącej produkcji były wykorzystywane do uzupełniania strat w różnych jednostkach pancernych, m.in. 4.Dywizji Pancernej, dowodzonej przez gen. de Gaulle’a.
W kampanii 1940 roku francuskie wojska pancerne nie miały okazji wystąpić jako zwarta całość, dlatego większość jednostek, walcząc samodzielnie w charakterze taktycznego wsparcia, nie odniosła sukcesów bojowych. Dla przykładu większość z 40 czołgów S-35 użytych 19 maja 1940 roku w ataku 4. Dywizji Pancernej na most w Crécy-sur-Serre, nie mając własnej osłony z powietrza, została zniszczona przez samoloty "Luftwaffe" nie osiągając celu.
Po klęsce Francji w ręce niemieckie trafiło ponad 300 czołgów Somua S-35. 297 z nich włączono w skład "Wehrmachtu" jako PzKpfw 35-S 739(f). Były używane w walkach na Bałkanach, w początkowej fazie walk ze Związkiem Radzieckim oraz w działaniach przeciwpartyzanckich na terenie okupowanej Europy. Wykorzystywane były także w niemieckich pociągach pancernych (między innymi w BP-42). Pojazdy pozbawione wież były stosowane jako opancerzone ciągniki artyleryjskie i pojazdy amunicyjne.
W 1941 roku Niemcy przekazali 32 czołgi S-35 wojsku włoskiemu. Stacjonowały one na Sardynii. W 1942 roku Węgrzy otrzymali od Niemców 2 takie czołgi, Bułgarzy 6 w 1943 roku.
Około 50 pojazdów znalazło się także w wojsku francuskim kontrolowanym przez rząd Vichy. Część z nich trafiła do Maroka i w 1943 roku wraz z załogami przeszła na stronę Wolnych Francuzów. 17 czołgów, łącznie ze zdobytymi na Niemcach, wzięło udział w bitwie o twierdzę Royan w składzie 2 Dywizji Pancernej gen. Leclerca.
Opis konstrukcji.
Somua S-35 był średnim czołgiem o masie 19,5 - 20,5 t, o kadłubie składającym się z czterech odlewanych części połączonych śrubami. Obracana elektrycznie wieża typu APX-1 CE (również odlewana) mieściła uzbrojenie czołgu, składające się z armaty SA 35 kal. 47 mm i karabinu maszynowego Chatelleraut Mle 31 kal. 7,5 mm. Trzyosobowa (dowódca, obsługujący jednocześnie uzbrojenie, kierowca-mechanik oraz ładowniczy-radiotelegrafista) załoga miała do dyspozycji dwa włazy: na lewym boku kadłuba, otwierany w bok ku tyłowi i w tylnej ścianie wieży, odchylany do tyłu, oraz właz ewakuacyjny w podłodze przedziału bojowego. Maksymalna grubość pancerza wynosiła 46 mm dla wieży i 45 mm dla kadłuba.
Czołg napędzany był 8-cylindrowym silnikiem widlastym AC4 o mocy 190 KM, chłodzonym cieczą. Silnik umieszczony był razem ze zbiornikami paliwa w przedziale napędowym, oddzielonym od pomieszczenia załogi przegrodą ogniową. Napęd przekazywany był na umieszczone z tyłu koła napędowe poprzez sprzęgło i pięciobiegową, mechaniczną skrzynię biegów do dwóch mechanizmów różnicowych. S-35 miał hydrauliczne hamulce działające na przekładnie boczne. Podwozie składało się z dziewięciu kół jezdnych po każdej stronie pojazdu. Osiem z nich było umieszczonych w parach na dwóch resorach płaskich, przednia para miała także amortyzator olejowy. Ostatnie koło jezdne zawieszone było niezależnie na sprężynie spiralnej. Czołg miał stalowe gąsienice o szerokości 36 cm o 103 odlewanych ogniwach. Całość układu jezdnego chroniona była przez uchylane do góry pancerne osłony.
Każdy pojazd miał przewidziane miejsce na radiostację typu ER 26 ter z anteną prętową mocowaną nad błotnikiem po prawej stronie kadłuba. Do 1940 roku radiostacje otrzymało tylko około 20% pojazdów.
Wozy przejęte przez "Wehrmacht" zostały w pewnym stopniu zmodyfikowane. Wieżyczka dowódcy została zmodyfikowana, uzyskując dwudzielny właz na szczycie lub była zamieniana na analogiczną wieżyczkę czołgu PzKpfw II. W większości pojazdów montowano radiostację FuG 5 z anteną prętową mocowaną na górnej krawędzi prawej strony kadłuba. Dodano też stałego czwartego członka załogi: radiotelegrafistę.
Podsumowanie.
Czołgi Somua S-35 były uznawane za najlepiej wyposażone czołgi francuskie w chwili wybuchu II wojny światowej. Miały silny pancerz i dobre uzbrojenie. Ich najpoważniejszą wadą było nadmierne obciążenie dowódcy obowiązkami wynikającymi z konieczności obsługi armaty, co często uniemożliwiało mu właściwe dowodzenie. Także brak wozów wyposażonych w radiostacje nie sprzyjał wykorzystaniu ich walorów w walce.

</doc>
<doc id="557064" url="https://pl.wikipedia.org/wiki?curid=557064" title="Bandur">
Bandur



</doc>
<doc id="557066" url="https://pl.wikipedia.org/wiki?curid=557066" title="Michał Działyński (zm. 1617)">
Michał Działyński (zm. 1617)

Michał Działyński herbu Ogończyk (ur. ok. 1560 roku – zm. 29 kwietnia 1617 roku) – wojewodą brzeskokujawski w latach 1609-1617, wojewoda inowrocławski w latach 1602-1608, starosta malborski, nieszawski, gniewski (w latach 1608-1617), bobrownicki oraz rypiński, przedstawiciel dyplomatyczny Rzeczypospolitej w Państwie Kościelnym w 1608 roku.
Syn Pawła, kasztelana słońskiego i dobrzyńskiego i Krystyny Kostka, córki Stanisława, wnuk Mikołaja, brat Pawła, ojciec Kaspra. Jego żoną była Elżbieta Czemianka.
Studiował w kolegium jezuitów w Braniewie w 1580 roku, w Rzymie w 1584 roku.
Poseł na sejm 1585 roku, z ziemi dobrzyńskiej. Poseł na sejm pacyfikacyjny 1589 roku z ziemi dobrzyńskiej, podpisał traktat bytomsko-będziński

</doc>
<doc id="557067" url="https://pl.wikipedia.org/wiki?curid=557067" title="Las deszczowy">
Las deszczowy



</doc>
<doc id="557070" url="https://pl.wikipedia.org/wiki?curid=557070" title="Wilgotny las tropikalny">
Wilgotny las tropikalny



</doc>
<doc id="557071" url="https://pl.wikipedia.org/wiki?curid=557071" title="Paweł Działyński (1560–1609)">
Paweł Działyński (1560–1609)

Paweł Działyński herbu Ogończyk (ur. 1560, zm. 1609) – ambasador Rzeczypospolitej w Republice Zjednoczonych Prowincji w 1597 roku, ambasador Rzeczypospolitej w Królestwie Anglii w 1597 roku.
Narodziny i młodość.
Syn Pawła Działyńskiego, kasztelana słońskiego i dobrzyńskiego i Krystyny z Kostków herbu Dąbrowa, wnuk Mikołaja, brat Michała. W młodości uzyskał stosowne wykształcenie i dzięki protekcji ojca został sekretarzem na dworze Stefana Batorego. Po śmierci tego ostatniego, Działyński został jednym z bliższych doradców następcy Batorego, Zygmunta III Wazy. Był dworzaninem królewskim, sekretarzem i starostą bobrownickim i radziejowskim
Poselstwo z 1597 roku.
Przyczyny.
Podczas wojny angielsko-hiszpańskiej toczonej w latach 1587–1604, królowa angielska Elżbieta I wynajmowała korsarzy napadających na kanale La Manche i Morzu Północnym na okręty hiszpańskie oraz te neutralne, ale prowadzące z Hiszpanią handel. Podobne praktyki planowały wprowadzić także Zjednoczone Prowincje. Z uwagi na to ostatnie, na działalności korsarzy usilnie tracili kupcy z Gdańska i Elbląga, których w obronę postanowił wziąć król Zygmunt III Waza.
Przebieg.
W 1597 roku Zygmunt III Waza wysłał do Zjednoczonych Prowincji oraz do Anglii poselstwo, na którego czele stanął właśnie Paweł Działyński. Podczas pobytu w Hadze, poseł zagroził tamtejszym rządzącym odcięciem dostaw zboża z Rzeczypospolitej, co poskutkowało wysłaniem do Krakowa pisma o ugodowym charakterze.
Po pobycie w Hadze, poselstwo skierowało się do Londynu. Tam królowa Elżbieta I, oczekująca polskiego arbitrażu w konflikcie z Hiszpanią, przyjęła posłów na audiencji 4 sierpnia 1597 roku. Działyński wygłosił tam bardzo ostre przemówienie, argumentując za wolnością mórz, która ma wynikać z prawa naturalnego. Zagroził także, że niespełnienie warunków polskiego władcy, jakim było odprawienie korsarzy, zmusi Rzeczpospolitą do podjęcia kroków, jakie ta uzna za stosowne, w tym zawarcie antyangielskiego sojuszu z Austrią i Hiszpanią. Towarzyszący poselstwu kupiec Lisemann wręczył królowej dokument szacujący straty poniesione przez gdańskich i elbląskich kupców.
Skutki.
W ramach reakcji na ostre słowa posła Działyńskiego, pierwotnie królowa zaczęła ubliżać królowi Rzeczypospolitej. W Londynie wybuchły zamieszki i poważnie obawiano się zamachu na Działyńskiego. W takiej atmosferze posłowie pospiesznie opuścili Londyn i powrócili do Polski.
Pomimo teatralnej pierwotnie reakcji, w oficjalnym piśmie dyplomatycznym, Elżbieta przyjęła warunki polskiego króla. Zarekwirowane statki zostały uwolnione, a wolność żeglugi pod banderami gdańską i elbląską – przywrócona. Poselstwo Działyńskiego zakończyło się pełnym sukcesem.
Niektórzy historycy dopatrują się powiązania Działyńskiego z postacią Poloniusza z dramatu Hamlet Szekspira, wystawionej 2 lata po poselstwie.

</doc>
<doc id="557075" url="https://pl.wikipedia.org/wiki?curid=557075" title="Pistolet sygnałowy LXT">
Pistolet sygnałowy LXT

LXT – współczesny, francuski pistolet sygnałowy kalibru 40 mm. LXT jest zasilany nabojami o długości 100 mm i masie 132 g zawierającym gwiazdki o czasie palenia równym 6,5 s.

</doc>
<doc id="557079" url="https://pl.wikipedia.org/wiki?curid=557079" title="Cmentarz ewangelicki przy ulicy Starowiejskiej w Raciborzu">
Cmentarz ewangelicki przy ulicy Starowiejskiej w Raciborzu

Cmentarz ewangelicki – znajduje się w Raciborzu na Starej Wsi, przy ulicy Starowiejskiej, jest piątą i ostatnią istniejącą do dziś nekropolią w mieście, zajmuje 1,41 ha, a powstał w 1920 roku.
Historia.
Cmentarz powstał w wyniku powiększenia liczby wiernych w gminie ewangelickiej. Gmina zakupiła więc w marcu 1920 roku teren pod cmentarz, którego powierzchnia wynosiła 1,41 hektara, a poświęcenie jego odbyło się w tym samym roku. Na cmentarzu została wybudowana również kaplica cmentarna. Naprzeciwko kaplicy znajduje się pomnik w formie sarkofagu, na którym znajduje się hełm z inskrypcjami poświęconymi żołnierzom wyznania ewangelickiego poległym w I wojnie światowej. Cmentarz został zamknięty w 1974 roku, a na terenie nekropolii znajdowało się jeszcze do 1984 roku 719 mogił. Obecnie cmentarz podlega parafii ewangelicko-augsburskiej w Rybniku.
Nagrobki.
Najstarsze nagrobki znajdujące się na cmentarzu pochodzą z okresu międzywojennego i znajdują się najbliżej wejścia. Przeważają nagrobki wolno stojące, które przyjmują postacie: prostych form prostokątnych płyt ze zróżnicowanym zwieńczeniem, różne formy krzyży i niekiedy formy architektoniczne. Do dziś przetrwały nieliczne nagrobki wolno stojące, które są świadectwem minionej świetności. Najstarszymi nagrobkami zachowanymi do dziś są stela Georga Reimanna z 1920 roku oraz Daniela Selleneita z 1921 roku. Niektóre z nagrobków warte uwagi to:

</doc>
<doc id="557082" url="https://pl.wikipedia.org/wiki?curid=557082" title="Cmentarz ewangelicki przy ul. Starowiejskiej w Raciborzu">
Cmentarz ewangelicki przy ul. Starowiejskiej w Raciborzu



</doc>
<doc id="557083" url="https://pl.wikipedia.org/wiki?curid=557083" title="Parafia św. Sebastiana w Skomielnej Białej">
Parafia św. Sebastiana w Skomielnej Białej

Parafia św. Sebastiana w Skomielnej Białej – rzymskokatolicka parafia terytorialnie i administracyjnie należąca do dekanatu jordanowskiego archidiecezji krakowskiej. Za datę jej erygowania przyjmuje się rok 1896. 
Historia.
W 1550 roku w Skomielnej powstał pierwszy kościół (z fundacji Jana Spytka Jordana). W tymże roku nastąpiło przeniesienie Skomielnej z parafii Łętownia do parafii Rabka. 
W 1776 zakończono budowę modrzewiowego kościoła pod wezwaniem św. Sebastiana. 31 sierpnia 1896 po wielu staraniach biskup krakowski Jan Duklan Puzyna mianował pierwszego duszpasterza, księdza Jana Pabjana. (Ze względu na sytuację w Monarchii Austro-Węgierskiej nie doszło wtedy do formalnego erygowania nowej parafii). Dokonał tego dopiero 70 lat później, 14 kwietnia 1966 roku, ówczesny arcybiskup krakowski, Karol Wojtyła. 
3 września 1939, w odwecie za czynny opór stawiany przez 10. Brygadę Kawalerii płk. Stanisława Maczka w bitwie pod Jordanowem, wojska niemieckie palą część wsi wraz z drewnianym kościołem. Przez wiele lat funkcję kościoła pełnił tymczasowy barak, wybudowany na fragmencie obecnego cmentarza i poświęcony 20 stycznia 1941 roku.
Po wojnie, w wyniku wieloletnich starań, wybudowana została nowa świątynia, utrzymana w stylu neoromańskim z charakterystyczną wieżą dzwonnicy. 27 czerwca 1985 roku arcybiskup Franciszek Macharski dokonał aktu konsekracji nowej świątyni. Rok później został rozebrany barak tymczasowej świątyni.

</doc>
<doc id="557085" url="https://pl.wikipedia.org/wiki?curid=557085" title="Miniżużel">
Miniżużel

Miniżużel, także "minispeedway" (ang. "youth speedway") – forma sportu żużlowego dla młodzieży.
Startuje się na motocyklach o pojemności 50, 80 i 125 cm³. Uprawiać minispeedway mogą dzieci w wieku od 10 do 16 lat, które uzyskają licencję. Z roku na rok ta dyscyplina się rozwija. Istnieją zawody o Indywidualne Mistrzostwa Świata w miniżużlu, Mistrzostwa Europy, czy Polski. Największymi ośrodkami miniżużla w Polsce są: Wawrów (pod Gorzowem), Częstochowa, Bydgoszcz, Gdańsk i Toruń.
Pierwszym Mistrzem Polski w 2004 r. na miniżużlu został Mateusz Kowalczyk. Tytuł obronił również w roku kolejnym. 

</doc>
<doc id="557087" url="https://pl.wikipedia.org/wiki?curid=557087" title="Ancalagon">
Ancalagon



</doc>
<doc id="557088" url="https://pl.wikipedia.org/wiki?curid=557088" title="Barnard Hughes">
Barnard Hughes

Bernard Aloysius Kiernan "Barnard" Hughes (ur. 16 lipca 1915, w Bedford Hills, zm. 11 lipca 2006 w Nowym Jorku) – amerykański aktor filmowy i teatralny.
Życiorys.
Uczęszczał do Manhattan College w Nowym Jorku. Pracował m.in. jako robotnik portowy i sprzedawca. Karierę aktorską rozpoczął od występów na Broadwayu. Miał na koncie ponad 400 ról teatralnych, w tym wyróżnioną nagrodą Tony dla najlepszego aktora broadwayowskiego (1978) kreację tytułową w "Da" Hugh Leonarda. Odtwarzał także postać Poloniusza w "Hamlecie" w reżyserii Stacy Keacha na nowojorskim festiwalu szekspirowskim.
Z ról filmowych Hughesa można wymienić "Nocny kowboj" ("Midnight Cowboy", 1969), "The Hospital" (1971), "Oh, God!" (1977), "First Monday in October" (1981), "Tron" (1982), "Straceni chłopcy" ("The Lost Boys", 1987), "Doc Hollywood" (1991), "" ("Sister Act 2", 1994). Grał u boku znanych aktorów, m.in. Richarda Burtona, George'a C. Scotta, Aleca Baldwina, Jona Voighta, Michaela J. Foxa, Lauren Bacall, Lillian Gish, Whoopi Goldberg, Vanessy Redgrave. 
Był żonaty z aktorką Helen Stenborg (od 1950). Mieli dwoje dzieci.
Hughes występował także w licznych produkcjach telewizyjnych. Grał m.in. w serialach "Naked City", "Secret Storm", "Blossom and Homicide: Life on the Street", "All in the Family", "Lou Grant" (nagroda Emmy), "Guiding Light", "As The World Turns". Odtwarzał też główne postacie w trzech sitcomach, które jednak nie zyskały większej popularności ("Doc", "Mr. Merlin", "The Cavanaughs").

</doc>
<doc id="557090" url="https://pl.wikipedia.org/wiki?curid=557090" title="Herb Botswany">
Herb Botswany

Herb Botswany – jeden z oficjalnych symboli Botswany uchwalony 25 stycznia 1966.
Opis.
Na środku widoczna jest tarcza, obok której znajdują się dwie zebry. Kształt tarczy to tradycyjny kształt wschodnioafrykańskich tarczy. Na jej górze znajdują się trzy koła zębate, symbolizujące przemysł. Trzy fale symbolizują wodę i dewizę kraju, czyli "pula" (deszcz). Samo motto reprezentuje ważność wody dla kraju, a w herbie znajduje się na błękitnym pasie pod tarczą. Na dole tarczy widoczna jest głowa byka, symbolizująca wagę wypasu bydła.

</doc>
<doc id="557092" url="https://pl.wikipedia.org/wiki?curid=557092" title="Wiatrowo (województwo wielkopolskie)">
Wiatrowo (województwo wielkopolskie)

Wiatrowo – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość administracyjnie należała do województwa pilskiego.
We wsi pałac z II połowy XVIII w., przebudowany w 1856 r. w stylu gotyku romantycznego. Obok park krajobrazowy.

</doc>
<doc id="557094" url="https://pl.wikipedia.org/wiki?curid=557094" title="Wiatrowo (województwo pomorskie)">
Wiatrowo (województwo pomorskie)

Wiatrowo (kaszb. "Wiatrowò", niem. "Viatrow", 1938-1945 "Steinfurt") – osada w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wieś jest częścią składową sołectwa "Damno".
W latach 1975–1998 miejscowość administracyjnie należała do województwa słupskiego.
W lesie w okolicach wsi znajduje się słowiańskie grodzisko, datowane przez archeologów na VIII / IX-IX w. Jest to grodzisko wyżynne, dwuczłonowe, usytuowane na cyplu. Każdy człon jest otoczony łukowatym wałem. W miejscu dzisiejszej pobliskiej drogi płynęła kiedyś rzeka niosąc wody z roztapiającego się lodowca. Grodzisko w Wiatrowie stanowiło jeden z elementów osłaniających grodzisko w Gardnej Wielkiej.
Inne warianty nazewnicze miejscowości.
Viatrow (1274), Vetrowe (1283), Viattro (1496), Viatrow (1507)

</doc>
<doc id="557098" url="https://pl.wikipedia.org/wiki?curid=557098" title="Andrzej Dębkowski">
Andrzej Dębkowski

Andrzej Dębkowski (ur. 29 stycznia 1961 w Zelowie) – poeta, krytyk literacki, publicysta, eseista, dziennikarz i wydawca, autor szkiców i esejów krytycznoliterackich.
Życie.
Urodził się w 1961 roku w Zelowie, gdzie mieszka do dzisiaj. Studiował w Wyższej Szkole Oficerskiej Wojsk Zmechanizowanych im. Tadeusza Kościuszki we Wrocławiu. Jest absolwentem Państwowego Zaocznego Studium Oświaty i Kultury Dorosłych w Warszawie. Redaktor naczelny „Gazety Kulturalnej”.
Współzałożyciel Klubu Literackiego „Od-Nowa” w Bełchatowie, redaktor serii wydawniczej „Biblioteka Od-Nowy”. W 1990 roku redagował pierwsze w województwie piotrkowskim pismo prywatne „Kurier Zelowski”. Był redaktorem naczelnym pisma kulturalno-społecznego „Twórca”. Współpracował z takimi pismami, jak: „Akcje i Reakcje”, „Wiadomości”, „Wieści Zelowskie”, „Nowiny Bełchatowskie”, „Piotrkowski Informator Kulturalny”, kwartalnik kulturalny „Siódma Prowincja”, „Kalejdoskop”, „Iskra” i wielu innych.
Kariera literacka.
Debiutował w 1988 roku. Publikował swoje wiersze m.in. w „Wiadomościach Kulturalnych”, „Okolicy Poetów”, „Gazecie Kulturalnej”, „Literackiej Polsce”, „Metaforze”, „Sycynie”, „Akancie”, „Siódmej Prowincji”, „Poezji dzisiaj”, „Autografie”, „Śladzie”, „Nawiasie”, „LiryDramie” oraz w kilkudziesięciu antologiach i almanachach – w prasie krajowej i zagranicznej. Autor kilkuset publikacji prasowych. Jest laureatem konkursów literackich, wielu nagród i wyróżnień. Jego wiersze tłumaczono na język włoski, czeski, litewski, estoński, rosyjski, węgierski, serbski, ukraiński, niemiecki, grecki, białoruski, hiszpański, esperanto i ukazały się drukiem w pismach literackich w Niemczech, Czechach, Rosji, na Węgrzech i na Litwie. Współpracuje, jako publicysta i eseista, z prasą kulturalną w kraju i za granicą. Jego prace eseistyczne były publikowane w wielu opracowaniach naukowych. Prowadzi blog.
Od 1997 roku należy do warszawskiego oddziału Związku Literatów Polskich, gdzie w latach 2011-2015 był członkiem Zarządu Głównego. Obecnie jest członkiem komisji kwalifikacyjnej przy Zarządzie Głównym Związku Literatów Polskich.
Nagrody i odznaczenia.
Nagroda XXI Międzynarodowego Listopada Poetyckiego (1998) za książkę "Paryż nie jest taki piękny..." i dwukrotnie: Wielki Laur Międzynarodowej Jesieni Literackiej Pogórza: w 2000 roku za: Stworzenie platformy dyskusji kulturalnej jaką jest "Gazeta Kulturalna" oraz w 2002 roku w dziedzinie publicystyki. Srebrny Medal Towarzystwa im. Hipolita Cegielskiego w Poznaniu – "Labor omnia vincit" za krzewienie idei pracy organicznej (2012). Nagroda Marszałka Województwa Łódzkiego w kategorii Dziennikarz roku (2015). Nagroda Literacka im. Jarosława Iwaszkiewicza (2020). 

</doc>
<doc id="557102" url="https://pl.wikipedia.org/wiki?curid=557102" title="Pogrom w Kownie">
Pogrom w Kownie

Pogrom w Kownie – pogrom ludności żydowskiej w Kownie przeprowadzony z niemieckiej inspiracji przez litewskich nacjonalistów w dniach 25–29 czerwca 1941 roku, niedługo po wybuchu wojny niemiecko-sowieckiej i rozpoczęciu okupacji miasta przez III Rzeszę.
Konsekwencją sowieckiej okupacji Litwy w latach 1940–1941 był gwałtowny wzrost nastrojów antysemickich. Fakt ten wykorzystały niemieckie służby bezpieczeństwa, które po rozpoczęciu inwazji na ZSRR starały się podżegać ludność okupowanych przez Sowietów terytoriów do wystąpień antyżydowskich. Funkcjonariusze Einsatzgruppen, którzy wkroczyli do Kowna 25 czerwca 1941 roku, w krótkim czasie zorganizowali litewską bojówkę, która we współpracy z innymi formacjami litewskich „partyzantów” oraz niektórymi mieszkańcami miasta przystąpiła do mordowania Żydów i grabienia ich własności. Ofiarą kilkudniowych zamieszek padło 3,8 tys. kowieńskich Żydów. Był to jeden z największych pogromów urządzonych latem 1941 roku w byłej sowieckiej strefie okupacyjnej.
Czerwcowy pogrom poprzedził utworzenie kowieńskiego getta i masowe egzekucje Żydów w fortach Twierdzy Kowno.
Stosunki litewsko-żydowskie przed 22 czerwca 1941 roku.
Przed 1918 rokiem oraz w pierwszych latach istnienia niepodległej Litwy stosunki między Litwinami a Żydami układały się względnie poprawnie. Ten stan rzeczy zaczął stopniowo ulegać zmianie po zamachu stanu w 1926 roku, gdy litewscy nacjonaliści nasilili antysemicką propagandę. Na zaostrzenie stosunków narodowościowych wpłynął także wielki kryzys gospodarczy. Niemniej przez długi czas litewski nacjonalizm za swego głównego wroga postrzegał nie Żydów, lecz Polaków.
W czerwcu 1940 roku, w konsekwencji postanowień paktu Ribbentrop–Mołotow, Armia Czerwona rozpoczęła okupację Litwy. Dwa miesiące później kraj ten został formalnie wcielony do ZSRR jako jedna z republik związkowych. Sowieckiej okupacji towarzyszył zakrojony na szeroką skalę terror, wymierzony przede wszystkim w inteligencję i warstwy posiadające, oraz gwałtowna pauperyzacja spowodowana wprowadzeniem gospodarki nakazowo-rozdzielczej. Na ich skutek ucierpiała również mniejszość żydowska. Sowieckie władze rozwiązały żydowskie organizacje polityczne, społeczne i religijne, represjonowały działaczy niekomunistycznych partii i ugrupowań, znacjonalizowały należące do Żydów przedsiębiorstwa, warsztaty i majątki ziemskie. Z drugiej strony nowa władza otworzyła jednak przed licznymi Żydami, zwłaszcza młodszymi wiekiem, niedostępne dotąd ścieżki awansu społecznego, w tym możliwości kariery w strukturach administracji i służb bezpieczeństwa. Ten stan rzeczy wywołał szok i rozgoryczenie Litwinów, tym bardziej że towarzyszyła mu utrata przez nich statusu narodu dominującego. Konsekwencją był gwałtowny wzrost nastrojów antysemickich.
Po rozpoczęciu sowieckiej okupacji za granicę zbiegli liczni działacze polityczni i wojskowi. Stali się oni głównym zapleczem Litewskiego Frontu Aktywistów ("Lietuvių aktyvistų frontas" – LAF), utworzonego w Berlinie w listopadzie 1940 roku. Front stawiał sobie za cel odbudowę litewskiej państwowości w oparciu o nazistowskie Niemcy. Licząc na rychły wybuch konfliktu niemiecko-sowieckiego, jego przywódcy przystąpili do tworzenia podziemnych struktur na terenie okupowanego kraju. W momencie wybuchu wojny miały one dokonać zbrojnego wystąpienia przeciw Sowietom. LAF, a w szczególności jego skrajnie nacjonalistyczny odłam wywodzący się z przedwojennej organizacji „Żelazny Wilk” (lit. "Geležinis Vilkas"), za swojego wroga uznawał jednak nie tylko ZSRR, lecz również Żydów, których zgodnie ze stereotypem „żydokomuny” utożsamiano w całości z systemem sowieckim i stosowaną przezeń polityką terroru. Autorzy odezwy LAF z 24 marca 1941 roku, rysując wizję rychłego wybuchu wojny niemiecko-sowieckiej, podkreślali:
W odezwie LAF z czerwca 1941 roku, wydanej najprawdopodobniej na krótko przed niemiecką inwazją, znalazły się z kolei następujące zapowiedzi:
Wybuch wojny niemiecko-sowieckiej.
22 czerwca 1941 roku Niemcy dokonały inwazji na Związek Radziecki. Pierwsze tygodnie wojny miały bardzo pomyślny przebieg dla strony niemieckiej. Dywizjom Wehrmachtu udało się bowiem rozbić wojska nadgranicznych okręgów wojskowych ZSRR, a następnie wedrzeć się w głąb sowieckiego terytorium. Dużym powodzeniem uwieńczone zostało między innymi niemieckie natarcie na północnym odcinku frontu. Oddziały sowieckiego Frontu Północno-Zachodniego zostały tam w krótkim czasie rozgromione i wyparte za Dźwinę.
Niemieckie wojska zostały z entuzjazmem powitane przez szerokie kręgi litewskiego społeczeństwa. Na postawę Litwinów wpływ miał w szczególności fakt, że zaledwie tydzień wcześniej władze sowieckie przeprowadziły szeroko zakrojoną akcję deportacyjną, podczas której wywieziono w głąb ZSRR blisko 30–40 tys. osób. Niemcy nie zamierzali jednak wychodzić naprzeciw litewskim aspiracjom niepodległościowym. Przywódców LAF nie poinformowano nawet o terminie planowanej inwazji. Niemniej w wielu miejscach jego zwolennicy wystąpili z bronią w ręku przeciw władzy sowieckiej.
W ślad za oddziałami Wehrmachtu postępowały cztery specjalne grupy operacyjne SD i policji bezpieczeństwa. Ich zadaniem było mordowanie Żydów, komunistów oraz wszystkich innych osób uznawanych za zagrożenie dla niemieckiego panowania. Miały także potajemnie prowokować ludność podbitych ziem do wystąpień antyżydowskich. 29 czerwca 1941 roku SS-Gruppenführer Reinhard Heydrich skierował do dowódców Einsatzgruppen dalekopis, w którym – powołując się na wytyczne przekazane im jeszcze przed inwazją na ZSRR – przypominał:
Niemcy zdawali sobie sprawę, że miejscowa ludność nie będzie w stanie wyręczyć ich w całkowitej eksterminacji społeczności żydowskich. Podżegając do pogromów zamierzali natomiast uwikłać ją we współpracę z nowym okupantem, a w szczególności uzyskać odpowiedni efekt propagandowy – poprzez stworzenie wrażenia, iż eksterminacja Żydów cieszy się szerokim poparciem wśród podbitych narodów.
Po wybuchu wojny niemiecko-sowieckiej na obszarze Litwy doszło do co najmniej 40 pogromów, w których zginęło około 10 tys. Żydów. Największy miał miejsce w Kownie.
Kowno w pierwszych dniach wojny.
Kowno, przedwojenna stolica Litwy, w przededniu niemieckiej inwazji liczyło ok. 155–160 tys. mieszkańców. Liczebność miejscowej społeczności żydowskiej wynosiła od 30 tys. do 45 tys. osób.
W pierwszym dniu wojny Luftwaffe zbombardowała lotnisko w Kownie. Armia Czerwona nie podjęła próby utrzymania miasta. Wojsko i pracownicy aparatu okupacyjnego przystąpili do pośpiesznej ewakuacji, a miasto pogrążyło się w chaosie. Tomasz Szarota podawał, że Sowieci nie zdążyli nawet wywieźć na wschód lub wymordować ponad 1900 więźniów, których przetrzymywali w miejscowym więzieniu, aczkolwiek z innych źródeł wynika, że 23 czerwca ewakuowano do Mińska co najmniej 115 więźniów politycznych, których następnie w większości wymordowano podczas „marszu śmierci” do Czerwienia. Z Kowna uciekło w tych dniach kilka tysięcy Żydów.
Na wieść o rozpoczęciu niemieckiej inwazji w Kownie doszło do antysowieckiego wystąpienia zbrojnego. „Partyzanci” nie podjęli jednak próby zdobycia ważnych gmachów lub zakładów przemysłowych, ograniczając się do atakowania pojedynczych czerwonoarmistów. Dopiero 23 czerwca, gdy Sowieci opuścili miasto, działacze LAF opanowali rozgłośnię radiową i proklamowali powstanie litewskiego rządu tymczasowego z Kazysem Škirpą na czele. Na dachu nieukończonego kościoła Zmartwychwstania Pańskiego zatknięto litewską flagę. LAF nie sprawował jednak kontroli nad wszystkimi „partyzantami”. Na terenie miasta operowało w tym czasie kilka działających na własną rękę oddziałów, do których dołączali litewscy dezerterzy z Armii Czerwonej, osoby mające prywatne porachunki z władzą sowiecką, a także przedstawiciele marginesu społecznego i wypuszczeni z więzień kryminaliści.
Jeszcze przed wkroczeniem wojsk niemieckich „partyzanci” dopuścili się mordów i grabieży na kowieńskich Żydach. Szarota przypuszczał, że pierwsze ofiary śmiertelne padły 24 czerwca. Tego dnia rozpoczęły się także aresztowania w domach i na ulicach. Nastroje w mieście podgrzewała prasa LAF oraz kontrolowana przezeń rozgłośnia radiowa, które szerzyły antysemicką propagandę i budowały atmosferę strachu przed rzekomymi komunistycznymi oraz żydowskimi dywersantami. Pułkownik Jurgis Bobelis, komendant miasta z ramienia LAF, zagroził, że w przypadku ostrzelania wkraczających do miasta żołnierzy Wehrmachtu za każdego zabitego Niemca zostanie rozstrzelanych 100 Żydów. Zdaniem Szaroty wydarzeń z dni poprzedzających wkroczenie armii niemieckiej nie można jeszcze określać mianem pogromu, niemniej już wtedy powstała sprzyjająca mu atmosfera.
Przebieg pogromu.
Przygotowania.
Pierwsi niemieccy żołnierze wkroczyli do Kowna wieczorem 24 czerwca. W ślad za nimi, prawdopodobnie następnego dnia w godzinach porannych, w mieście pojawili się funkcjonariusze Einsatzgruppe A na czele z jej dowódcą, SS-Brigadeführerem Franzem Walterem Stahleckerem. Esesmanom towarzyszył Algirdas Jonas Klimaitis – litewski dziennikarz, który najprawdopodobniej już w okresie międzywojennym współpracował z „Żelaznym Wilkiem” i niemieckim wywiadem. To on rankiem 25 czerwca zorganizował spotkanie Stahleckera z przywódcami dwóch największych litewskich bojówek w Kownie: Kazysem Šimkusem i Broniusem Norkusem. Podczas spotkania SS-Brigadeführer zachęcał rozmówców do rozprawy z Żydami, a zarazem zasięgnął ich opinii w sprawie wyboru dzielnicy najbardziej odpowiedniej pod organizację przyszłego getta.
W tajnym raporcie na temat eksterminacji Żydów w krajach bałtyckich, datowanym na 15 października 1941 roku, Stahlecker przyznawał, że w Kownie „nadspodziewanie trudno było wywołać pogrom żydowski na większą skalę”, a cel ten udało się osiągnąć dopiero dzięki wykorzystaniu „grupy partyzanckiej Klimaitisa”. W rzeczywistości Klimaitis, który przybył do miasta wraz z Niemcami, nie dysponował żadnym własnym oddziałem zbrojnym. Postawiono go na czele bojówki, która została zorganizowana od podstaw przez Niemców spośród około 300 „godnych zaufania elementów” – przede wszystkim radykalnych antykomunistów oraz byłych więźniów politycznych i kryminalnych. Bojówkarzom wydano niemieckie pełnomocnictwa i legitymacje, zapewniono środki transportu, a nawet wyżywienie z niemieckich kuchni polowych. W swym raporcie Stahlecker nie ukrywał, iż Niemcy odegrali decydującą rolę w wywołaniu pogromu, pisząc, że Klimaitis działał „na podstawie udzielonych mu w Kownie przez naszą placówkę wskazówek”. Niemniej do pogromu przyłączyli się także członkowie innych litewskich „oddziałów partyzanckich”, zapewne zachęceni perspektywą bezkarnych mordów i grabieży.
Masakra na Słobódce.
25 czerwca kontynuowano aresztowania Żydów. Liczba zatrzymanych stała się wkrótce tak duża, że miejscowe więzienie uległo zapełnieniu, a Żydów zaczęto umieszczać w podmiejskim Forcie VII należącym do kompleksu umocnień carskiej Twierdzy Kowno. Byli tam przetrzymywani w fatalnych warunkach, bez wody i żywności. Jakiekolwiek przejawy nieposłuszeństwa były karane zastrzeleniem na miejscu, dochodziło także do zgwałceń na kobietach.
W południe 25 czerwca przy jednym z mostów nad Wilią grupę około trzydziestu Żydów pobito, zmuszono do tańczenia oraz śpiewania religijnych i komunistycznych pieśni, a na koniec wszystkich zastrzelono. Litewscy bojówkarze wdzierali się do żydowskich mieszkań, dokonując mordów, gwałtów i grabieży. W tych ostatnich uczestniczyli także ci mieszkańcy Kowna, którzy bezpośrednio nie uczestniczyli w pogromie.
Zdaniem Tomasza Szaroty za właściwy początek pogromu należy uznać wydarzenia z wieczora 25 czerwca. Do dzielnicy Wiliampol (Słobódka), tradycyjnie zamieszkiwanej przez ludność żydowską, wtargnął wtedy silny oddział „partyzantów”, któremu towarzyszył tłum litewskich cywilów. Bojówkarze podążali od domu do domu, mordując żydowskich mieszkańców bez względu na wiek i płeć. Mordów często dokonywano w sposób bardzo brutalny, przy użyciu siekier i noży. Wiele ofiar zostało okrutnie okaleczonych. W trakcie pogromu podpalano synagogi i domy mieszkalne. Jeden ze świadków wspominał, że niektórzy Żydzi usiłowali ratować życie przepływając wpław Wilię. Zostali jednak zastrzeleni przez stojących na moście niemieckich żołnierzy, którzy urządzili przy tej okazji „zawody w strzelaniu do celu”.
W trakcie pogromu został zamordowany powszechnie szanowany rabin Słobódki, Zalman Osowski. Oprawcy, którzy wtargnęli do jego mieszkania, zastali go ubranego w rytualny strój i czytającego Talmud. Rabina przywiązano do krzesła, obcięto mu głowę, a zwłoki wystawiono na widok publiczny z przypiętą kartką z napisem: „Oto co zrobimy z wszystkimi Żydami”. Wraz z Osowskim zginęli także jego żona i syn. Tej nocy wymordowano również uczniów kowieńskiej jesziwy – jednej z najważniejszych szkół rabinackich na przedwojennej Litwie. Oprawcy, chcąc upokorzyć swoje ofiary, obcinali im brody przed zamordowaniem.
W raporcie Stahleckera znalazła się informacja, iż tej nocy zamordowano około 1500 Żydów. Najprawdopodobniej owa liczba odnosi się do ofiar z terenu całego miasta. Według świadka, którego relację przytacza Jicchak Arad, liczba ofiar masakry na Słobódce sięgnęła około 800 osób. Według innych źródeł zamordowano tam około tysiąca Żydów.
Masakra w garażach Lietūkisu.
Symbolem kowieńskiego pogromu stały się wydarzenia, które rozegrały się 27 czerwca na terenie garaży spółdzielni Lietūkis przy prospekcie Witolda. Tego dnia w brutalny sposób zabito tam około 60 Żydów. Naocznymi świadkami tych wydarzeń było kilku niemieckich oficerów i żołnierzy, którzy po wojnie spisali relacje na temat ich przebiegu. Oni także uwiecznili masakrę na kilku fotografiach, które zachowały się do czasów powojennych.
W niemieckich relacjach masakra jest przedstawiana jako zbrodnia przeprowadzona wyłącznie z inicjatywy Litwinów. Wiele wskazuje jednak, że została zaaranżowana przez Niemców. Na rolę, którą odegrali oni we wstępnej fazie tych wydarzeń, światło rzuca relacja Juliusa Vainilavičiusa. Zeznał on kilkanaście lat po wojnie, że rankiem 27 czerwca niemieccy żołnierze zmusili grupę żydowskich mężczyzn do uprzątania dziedzińca garażów spółdzielni, w tym do zbierania gołymi rękami stert końskiego łajna. Gdy Żydzi zakończyli pracę, żołnierze zaczęli oblewać ich silnym strumieniem wody z gumowego węża, a nawet zmuszać do wkładania jego wylotu do ust. W pewnym momencie jeden z Niemców spróbował kopnąć opierającego się Żyda, ten jednak uchylił się od ciosu, a napastnik poślizgnął się i upadł, co wywołało wybuch agresji wśród pozostałych żołnierzy. O ile jednak Niemcy ograniczyli się najprawdopodobniej wyłącznie do bicia Żydów, o tyle towarzyszący im Litwini przystąpili rychło do ich mordowania.
„Partyzanci” z białymi opaskami na ramionach chwytali Żydów na ulicach i odprowadzali do garaży Lietūkisu. Tam wyselekcjonowana grupa 5–6 oprawców, najprawdopodobniej byłych więźniów politycznych i kryminalnych, mordowała ofiary przy użyciu żelaznych łomów i gumowych węży. Przyglądający się masakrze tłum litewskich gapiów, w którym znajdowały się również kobiety z małymi dziećmi, reagował z entuzjazmem na każde zabójstwo.
Szczególnym okrucieństwem wyróżnił się młody mężczyzna, któremu NKWD rzekomo zamordowało rodziców. Człowiek ten, nazwany „katem z Kowna”, „zabójcą kowieńskim” lub „kowieńskim handlarzem śmiercią”, kolejno mordował Żydów, posługując się w tym celu drewnianym drągiem lub – co Christopher Hale uważa za bardziej prawdopodobne – metalowym prętem. Niemiecki fotograf, który był świadkiem masakry, wspominał, że po zabiciu swoich ofiar „kat” wspiął się na stos zwłok i odegrał na akordeonie litewski hymn narodowy. Istnieją różne teorie na temat tożsamości owego mężczyzny, obecnie przyjmuje się, iż mógł nim być Juozas Surmas – późniejszy kierowca Stahleckera.
Ostatnie dni pogromu.
Pogrom trwał jeszcze przez dwa dni. William Mishell wspominał, że zaciętość „partyzantów” wzrosła zwłaszcza w sobotę 28 czerwca, tj. w dzień żydowskiego szabatu. Bojówkarze mieli wtedy zmuszać schwytanych Żydów do tańczenia na oczach tłumu, a następnie pobić ich na śmierć. Niektórzy Żydzi liczyli, że podczas niedzielnych mszy litewscy księża katoliccy zaapelują o zaprzestanie przemocy, jednakże nic takiego nie nastąpiło. Nie nastąpiła także żadna interwencja ze strony Wehrmachtu. Stahlecker ocenił w swym raporcie, że współpraca z wojskiem układała się dobrze, a z 4. Grupą Pancerną dowodzoną przez gen. płk. Ericha Hoepnera – „prawie serdecznie”. Wojsko miało też wykazywać „pełne zrozumienie” dla inspirowanych przez Einsatzgruppe A „akcji samooczyszczających”.
Ostatecznie w związku z koniecznością ustabilizowania sytuacji w mieście Niemcy przystąpili do wygaszania pogromu. 28 czerwca rozpoczęto rozbrajanie litewskich bojówek. Część byłych „partyzantów” Niemcy wcielili do nowo powstałego batalionu litewskiej policji pomocniczej. Dwie z jego pięciu kompanii oddano do wyłącznej dyspozycji Einsatzgruppe.
Następnego dnia pogrom ostatecznie się zakończył. Liczbę jego ofiar Stahlecker oszacował w swym raporcie na 3,8 tys. osób. Był to jeden z największych pogromów urządzonych latem 1941 roku w byłej sowieckiej strefie okupacyjnej.
Epilog.
Po zakończeniu pogromu Niemcy przystąpili do bardziej systematycznej rozprawy z kowieńskimi Żydami. Około 29 czerwca do miasta przybyło Einsatzkommando 3 dowodzone przez SS-Standartenführera Karla Jägera. Był to pododdział Einsatzgruppe A, który w pierwszym rzędzie obarczono zadaniem „ostatecznego rozwiązania kwestii żydowskiej” na okupowanej Litwie. 4 lipca w Forcie VII Twierdzy Kowno rozstrzelano 463 Żydów, a dwa dni później kolejnych 2514. Wykonawcami zarządzonych przez Niemców egzekucji byli członkowie kompanii litewskiej policji pomocniczej, którą dowodził por. Bronius Norkus. Część Żydów przetrzymywanych w Forcie – kobiety z dziećmi oraz mężczyzn, którzy przed wojną służyli w litewskiej armii – zwolniono do domów.
7 lipca Stahlecker i Jäger oznajmili zwołanym na spotkanie przywódcom społeczności żydowskiej, że Litwini nie widzą możliwości dalszej koegzystencji z Żydami, stąd ci ostatni mają do wyboru żyć nadal pod groźbą pogromu lub przenieść się do getta. Ludności żydowskiej dano czas do 15 lipca na przeniesienie się do Słobódki, gdzie postanowiono utworzyć kowieńską dzielnicę zamkniętą. Powstanie getta nie zatrzymało jednak akcji eksterminacyjnej. Z raportu Jägera wynika, że do końca listopada 1941 roku w kolejnych dziesięciu masowych egzekucjach rozstrzelano pod Kownem ponad 20 tys. Żydów.
Po odzyskaniu przez Litwę niepodległości Żydów zamordowanych w garażach Lietūkisu uczczono pamiątkową tablicą. Zamieszczona na niej inskrypcja nie informuje jednak, kim byli sprawcy masakry.

</doc>
<doc id="557103" url="https://pl.wikipedia.org/wiki?curid=557103" title="Krzysztof Kotorowski">
Krzysztof Kotorowski

Krzysztof Kotorowski (ur. 12 września 1976 w Poznaniu) – polski piłkarz, grający na pozycji bramkarza. W latach 2004–2016 zawodnik Lecha Poznań.
Kariera.
Rozgrywki krajowe.
Kotorowski jest wychowankiem Olimpii Poznań. W sezonie 1994/95 został włączony do kadry pierwszego zespołu, jednak nie doczekał się debiutu w najwyższej klasie rozgrywkowej. Rok później, po przeniesieniu klubu do Gdańska, trafił do Lubońskiego KSu, a w kolejnym sezonie dołączył do drugoligowej Dyskobolii Grodzisk Wielkopolski, gdzie został aż do 2003 roku. Wiosną 1998 roku zadebiutował na boiskach Ekstraklasy w spotkaniu ze Stomilem Olsztyn, zmieniając w 62. minucie Tadeusza Fajfra. Lepszym okresem w karierze Kotorowskiego był sezon 1999/2000 oraz runda jesienna sezonu 2000/2001, w których został pierwszym bramkarzem Dyskobolii i wystąpił we wszystkich spotkaniach I ligi. Wiosną musiał ustąpić miejsca Wojciechowi Kowalewskiemu. Do końca występów w Dyskobolii bronił już tylko okazjonalnie. Jesienią 2003 roku przeniósł się do drugoligowych Błękitnych Stargard Szczeciński, zespół po rundzie wycofał się z rozgrywek i Kotorowski trafił do Lecha Poznań, gdzie występował do 2016 roku. W sezonach 2005/2006 i 2006/2007 miał niepodważalną pozycję w pierwszym składzie poznańskiej drużyny. Jesienią 2007 roku stracił miejsce w jedenastce na rzecz Emiliana Dolhy, które odzyskał po słabszych występach i kontuzji wyżej wymienionego. W sezonie 2008/2009 rywalizował o miejsce w składzie z Ivanem Turiną. Po wygaśnięciu kontraktu 30 czerwca 2009 r. władze Lecha nie zdecydowały się na dalszą współpracę z Kotorowskim, jednak 6 lipca 2009 r. przedłużył kontrakt z Lechem o dwa lata. Ostatni mecz w karierze rozegrał z Ruchem Chorzów 15 maja 2016 roku wchodząc w 77 minucie zmieniając Jasmina Buricia.
Rozgrywki europejskie.
Kotorowski w barwach Lecha Poznań zadebiutował w europejskich pucharach w rewanżowym spotkaniu z azerskim Karvanem Yevlakh, rozgrywanym w ramach Pucharu Intertoto (w roku 2005). Na kolejne występy musiał czekać do sezonu 2008/2009, kiedy to wystąpił we wszystkich meczach rund kwalifikacyjnych oraz I rundy Pucharu UEFA. Kotorowski pojawił się również na boisku w wygranym 4:2 spotkaniu z Austrią Wiedeń.
W sezonie 2010/2011 Kotorowski zagrał w dwumeczu z Interem Baku. W meczu rewanżowym o awansie zadecydowała seria 11 rzutów karnych wygranych przez Lecha Poznań 9:8. Kotorowski obronił 3 rzuty karne i skutecznie wykonał jedenastkę w decydującej, jedenastej serii.
Statystyki.
Mecze w ekstraklasie.
1. mecz: 21 III 1998, Dyskobolia Grodzisk Wlkp. – Stomil Olsztyn 0:1 (0:0)
50. mecz: 27 X 2001, Dyskobolia Grodzisk Wlkp. – Pogoń Szczecin 2:0 (0:0)
100. mecz: 3 XI 2006, Legia Warszawa – Lech Poznań 3:2 (0:0)
150. mecz: 15 III 2009, Górnik Zabrze – Lech Poznań 1:1 (0:0)
200. mecz: 18 V 2013, Legia Warszawa – Lech Poznań – 1:0 (0:0)
Dotychczas w ekstraklasie rozegrał 223 mecze.
Mecze w Lechu Poznań.
1. mecz: 8 VI 2004, Górnik Polkowice – Lech Poznań 0:2 (0:0)
50. mecz: 5 VIII 2006, Zagłębie Lubin – Lech Poznań 0:0
100. mecz: 24 II 2008, Górnik Zabrze – Lech Poznań 0:1 (0:0)
150. mecz: 28 IV 2010, Lech Poznań – Lechia Gdańsk 2:1 (1:1)
200. mecz: 9 III 2012 Wisła Kraków – Lech Poznań 0:0
W barwach Lecha Poznań rozegrał 239 oficjalnych spotkań..

</doc>
<doc id="557104" url="https://pl.wikipedia.org/wiki?curid=557104" title="Bielsk Podlaski (stacja kolejowa)">
Bielsk Podlaski (stacja kolejowa)

Bielsk Podlaski – stacja kolejowa w Bielsku Podlaskim, w województwie podlaskim, w Polsce.
W roku 2017 stacja obsługiwała 20–49 pasażerów na dobę.
Przez stację przejeżdżają 4 pary pociągów Przewozów Regionalnych w relacji Białystok–Czeremcha dziennie (od stycznia 2017 roku).
W latach 2017–2019 na stacji miały miejsce prace modernizacyjne obejmujące swym zakresem układ torowy, rozjazdy, urządzenia sterowania ruchem kolejowym oraz perony. Część tych prac realizowano w ramach inwestycji "Prace na linii kolejowej nr 32 na odcinku Białystok – Bielsk Podlaski (Lewki)" finansowanego ze środków programu operacyjnego Polska Wschodnia.
W kwietniu 2019 PKP podpisało umowę na budowę nowego dworca kolejowego w formule tzw. dworca systemowego. Nowy dworzec oddano dla pasażerów w czerwcu 2020. Inwestycja kosztowała 11,5 mln zł brutto i była współfinansowana ze środków Unii Europejskiej, w ramach Programu Operacyjnego Polska Wschodnia.

</doc>
<doc id="557106" url="https://pl.wikipedia.org/wiki?curid=557106" title="Lovedrive">
Lovedrive

Lovedrive – szósty studyjny album Scorpions (nie licząc koncertowego Tokyo Tapes) wydany w roku 1979.
Opis albumu.
Po prawie sześcioipółletniej współpracy z zespołem Ulrich Roth odszedł z zespołu ponieważ reszta nie spełniała jego koncepcji (chciał, by zespół grał muzykę przesiąkniętą muzyką poważną, a Rudi i Klaus woleli bardziej rockowy image).
Przez fanów, a nawet samego lidera grupy uważany za najlepszy LP grupy, "Lovedrive", był pierwszym i jedynym albumem, w historii Scorpionsów, który był nagrywany przez trzech gitarzystów Rudolpha, Matthiasa i Michaela (który powrócił do zespołu po konfliktach (dotychczas grał w UFO) i z uzależnieniami (wyznawał zasadę "sex, drugs &amp; rock and roll"). Pomimo trójgitarowego składu muzycy (Matthias i Michael) podzielili się materiałem do nagrania i tak Matthias zagrał solówki w pięciu utworach: "Loving You Sunday Morning", "Always Somewhere", "Can't Get Enough", "Is There Anybody There?", "Holiday", a partie solowe Michaela były w trzech pozostałych: "Another Piece Of Meat", "Coast To Coast", "Lovedrive".

</doc>
<doc id="557110" url="https://pl.wikipedia.org/wiki?curid=557110" title="Hrubieszów Miasto">
Hrubieszów Miasto

Hrubieszów Miasto – stacja kolejowa w Hrubieszowie, w województwie lubelskim, w Polsce.
W roku 2017 stacja obsługiwała 0–9 pasażerów na dobę.
Historia.
Pierwsze próby przeprowadzenia kolei do Hrubieszowa miały miejsce już w 1862 r. Planowano wówczas zbudować linię kolejową Warszawa – Żelechów – Lubartów – Lublin – Krasnystaw – Wojsławice – Hrubieszów – Uściług. Projekt ten został zatwierdzony przez wielkiego księcia Konstantego, lecz wybuch powstania styczniowego uniemożliwił te plany. Linia o zbliżonym przebiegu została zbudowana w 1877, jednak nie przebiegała w kierunku Hrubieszowa, lecz Chełma. W związku z tym rozpoczęto starania o budowę odnóg tej linii w kierunku południowym. Jedną z nich miała być linia Chełm – Kamień – Żmudź – Putnowice – Uchanie – Nieledew – Hrubieszów – Cichobórz – Mircze – Dołhobyczów. Planowano w dalszej perspektywie odnogi Hrubieszów – Tomaszów Lubelski i Hrubieszów – Włodzimierz Wołyński, ale do inwestycji nie doszło wskutek konfliktu z sąsiednimi miastami powiatowymi, jako że ten projekt był konkurencyjny wobec projektów Lublin – Szczebrzeszyn – Tomaszów Lubelski – Bełżec i Trawniki – Krasnystaw – Zamość – Tomaszów Lubelski – Bełżec, a także ówczesnej polityki władz carskich, planujących pozostawienie kilkudziesięciokilometrowego buforu bez szlaków komunikacyjnych wzdłuż granicy z Austro-Węgrami. Chodziło tutaj o względy strategiczne, chęć zniwelowania różnicy w gęstości sieci kolejowej pomiędzy Rosją a Królestwem Polskim, a także ułatwienie rusyfikacji. Dopiero krótko przed wybuchem I wojny światowej Rosjanie postanowili zmienić politykę i zagęścić sieć kolejową w zachodniej Rosji, w tym celu w dniu 30 grudnia 1913 r. podpisali z Francją umowę, zgodnie z którą wzięli z francuskich banków pożyczkę w wysokości 2,5 mld franków na rozbudowę linii kolejowych o długości ok. 15 000 km. Po wybuchu wojny i ofensywie wojsk rosyjskich w kierunku południowym rozpoczęli budowę torów w okolicznych terenach (m.in. zbudowali wówczas linie Lublin – Rozwadów, Włodzimierz Wołyński – Sokal i linię wąskotorową Biłgoraj – Chełm). Według innego projektu, przez Hrubieszów miała zostać przeprowadzona linia z Tomaszowa na Horodło, gdzie miała się połączyć z inną projektowaną linią Chełm – Włodzimierz Wołyński.
Jednak w 1915 zostali wyparci przez wojska niemieckie i austro-węgierskie, które w latach 1916–1918 zbudowały linię z Zawady k. Zamościa do Wojnicy k. Włodzimierza. Dworzec kolejowy został zbudowany w 1927 r. w stylu zakopiańskim. W 1939 r. podczas kampanii wrześniowej stacja została dwukrotnie zbombardowana: 12 września przez Luftwaffe, natomiast 16 września przez wojska polskie w celu usunięcia Niemców z zajętej przez nich stacji (co było wówczas rzadkim przypadkiem). Na początku 1944 budynek dworca został wysadzony przez oddział Armii Krajowej. Po II wojnie światowej zbudowano inny, prowizoryczny budynek dworca. W 1983 r. został oddany do użytku duży, nowoczesny budynek dworca pod nazwą „Hrubieszów Miasto”.
Przewóz pasażerów.
W przeszłości.
Jeszcze w latach 90. XX wieku ze stacji Hrubieszów Miasto odjeżdżały codziennie 4 pociągi pasażerskie: do Zawady, do Warszawy Zachodniej, do Wrocławia Głównego i para Stalowa Wola Rozwadów/Rejowiec (do 1995 istniało również połączenie do Krakowa Płaszowa). Z powodu niskiej rentowności tych połączeń zostały one 28 maja 2000 r. zlikwidowane i zastąpione połączeniami Hrubieszów – Zawada i Hrubieszów – Zamość (skomunikowane odpowiednio z połączeniami Rawa Ruska – Warszawa i Zamość – Wrocław). Pierwsze zostało wstrzymane 11 grudnia 2002 r., drugie 12 grudnia 2004 r. Jednakże linia ta nie jest całkowicie zamknięta dla ruchu pasażerskiego. Od 2004 r. kursuje raz w roku, w pierwszy weekend listopada specjalny pociąg do Częstochowy z okazji pielgrzymki kolejarzy. W 2011 roku odjechał do stacji Częstochowa Stradom w dniu 12 listopada (TLK 24104).
Obecnie.
Stację obsługują:
Towary są tutaj również przeładowywane na Linię Hutniczą Szerokotorową.

</doc>
<doc id="557117" url="https://pl.wikipedia.org/wiki?curid=557117" title="Władysław Lutecki">
Władysław Lutecki

Władysław Lutecki (ur. 29 listopada 1882 w Krasnem, zm. 31 sierpnia 1968 w Przemyślu) – polski duchowny rzymskokatolicki, malarz, kustosz Muzeum Diecezjalnego w Przemyślu, działacz kulturalny.
Życiorys.
Urodził się 29 listopada 1882 w rodzinie dworskiego kucharza Józefa i Józefy z Nutów. W 1903 ukończył C. K. Gimnazjum w Jaśle. Studiował filozofię i teologię w Seminarium Duchownym w Przemyślu. Jako alumn IV roku 16 czerwca 1907 otrzymał sakrament święceń kapłańskich (wyświęcony wtedy został także m.in. ks. Stanisław Gaweł). Jako wikariusz pracował w Sieniawie (1907-1908), Samborze (1908-1909), Zgłobniu (1909-1911), Krasiczynie (1911-1912) i w Bieździedzy (od 1912). W 1918 otrzymał urlop na odbycie studiów w szkole malarskiej w Zakopanem pod kierunkiem Zbigniewa i Andrzeja Pronaszków. Jako uczeń nadzwyczajny studiował w Akademii Sztuk Pięknych w Krakowie pod kierunkiem prof. Stanisława Dębickiego w 1919/1920. W 1920 skierowany do Jasienie. W 1921 został mianowany katechetą w szkole powszechnej w Ustrzykach Dolnych. Do 1927 był katechetą i rektorem filialnego kościoła w Ustrzykach Dolnych. Przed 1926 przystąpił do Związku Misyjnego Kleru. Jako katecheta szkoły powszechnej w Ustrzykach Dolnych w 1926 otrzymał tytuł "Expositorium Canonicale" (E.C.). Następnie w latach 1927-1932 był katechetą w Lesku. W latach 1930-1932 był dyrektorem Szkoły Zawodowej w Lesku. W 1932 wykonał portrety malarskie burmistrzów Leska oraz wizerunek herbu miasta, umieszczone w sali posiedzeń w gmachu Rady Miejskiej. W mieście zaangażował się w działalność kulturalną, został pierwszym prezesem Towarzystwa Miłośników Sceny i Teatru. Był członkiem leskiego koła Towarzystwa Szkoły Ludowej. Wykonał dekoracje wnętrz budowanego na początku lat 30. siedziby Polskiego Towarzystwa Gimnastycznego „Sokół” w Lesku. W styczniu 1933 przeszedł na emeryturę. Zamieszkał w Jarosławiu.
Kilkakrotnie (w latach 1912, 1930, 1932, 1934) wyjeżdżał za granicę: do Włoch, Szwajcarii, Francji, Austrii, Niemiec i Danii, gdzie w muzeach studiował sztukę. W 1930 pracował przy odnawianiu katedry płockiej. Wykonał sam lub wspólnie z prof. Marianem Strońskim polichromię dla ok. 15 kościołów, m.in. w Majdanie Królewskim, Nienaszowie i Majdanie Sieniawskim. Uprawiał też malarstwo sztalugowe, malując obrazy religijne, portrety, kwiaty. Jego malarstwo było raczej tradycyjne, naturalistyczne. W maju 1930 prezentował swoje prace malarskie na wystawie obrazów i rzeźby w Sanoku i Rzeszowie (1934, 1948, 1949). Wygłaszał odczyty z zakresu teorii i historii sztuki, prowadził teatry amatorskie. W okresie kilkunastoletniego pobytu w Ustrzykach Dolnych i Lesku spisywał dzieła ze zbiorów Krasickich w Lesku i urządzał z nich wystawy. Opracował książeczkę pt. "Historie niektóre Ziemi Sanockiej", wydaną w 1938, w której znalazły się także reprodukcje jego akwarel i fotografii artystycznych. W okresie okupacji niemieckiej brał udział w pracy podziemnej. W latach 1946-1947 pracował jako nauczyciel malarstwa w Szkole Malarskiej w Jarosławiu. Od 1949 był członkiem sekcji malarskiej Związku Polskich Artystów Plastyków w Krakowie, następnie w Rzeszowie. W 1948 został powołany na kustosza Muzeum Diecezjalnego w Przemyślu. W związku z tym odbył kilkakrotnie krótkie praktyki z zakresu konserwacji obrazów i rzeźb u prof. Jana Hoplińskiego (1947, 1948, 1957, 1958). Przeprowadził wiele konserwacji zabytków sztuki tak w Muzeum Diecezjalnym jak i na terenie diecezji (m.in. odrestaurowywał figurę św. Antoniego Padewskiego ze zburzonego kościoła OO. Franciszkanów w Jaśle). W latach 1952-1956 przewodził pracom związanym z wstawieniem witraży zaprojektowanych przez Józefa Mehoffera dla prezbiterium archikatedry przemyskiej. Przez wiele lat był członkiem Komisji Artystycznej przy Kurii Biskupiej w Przemyślu. Wykładał sztukę kościelną w Seminarium Duchownym w Przemyślu. W 1955 przeprowadził renowację obrazu NMP Strzyżowskiej. W 1959 został mianowany przez papieża Jana XXIII szambelanem papieskim. W 1962 przeprowadził konserwację obrazu Matki Bożej Śnieżnej w Budziwoju. Na początku kwietnia 1967 zrezygnował z funkcji dyrektora Muzeum Diecezjalnego ze względu na chorobę i podeszły wiek.
Zmarł 31 sierpnia 1968 w Przemyślu i został pochowany na tamtejszym Cmentarzu Głównym.

</doc>
<doc id="557119" url="https://pl.wikipedia.org/wiki?curid=557119" title="Genoa CFC">
Genoa CFC

Genoa Cricket and Football Club, znany jako Genoa CFC lub potocznie jako Genoa (wymowa włoska ) – włoski klub sportowy z siedzibą w Genui, założony 7 września 1893 roku, kiedy powstały sekcja lekkoatletyczna i krykietowa.
Od sezonu 2007/2008 drużyna piłkarska nieprzerwanie występuje w rozgrywkach Serie A. Swoje mecze rozgrywa na Stadio Luigi Ferraris liczącym 36 536 miejsc siedzących. Genoa jest jednym z najbardziej utytułowanych klubów we Włoszech – jej najważniejsze osiągnięcia to zdobycie mistrzostwa Włoch w 1898, 1899, 1900, 1902, 1903, 1904, 1915, 1923 i 1924 roku. Wszystkie te tytuły pochodzą jeszcze z nieoficjalnych rozgrywek ligi włoskiej. Genoa zdobyła również Puchar Włoch 1937. Oprócz tego zespół dotarł do półfinału Pucharu UEFA 1990/1991, jednak przegrał w nim z późniejszym triumfatorem rozgrywek – Ajaksem Amsterdam.
Genoa swoje domowe spotkania rozgrywa w koszulkach w czerwono-niebieskie pasy, niebieskich spodenkach oraz niebieskich skarpetach. Drużyna posiada kilka przydomków, między innymi „Rossoblu” oraz „Grifone”. Na Genoę mawia się też czasami „Zena”, „Vecchio Balordo” oraz „Grifo”. Od 2019 roku trenerem klubu jest Aurelio Andreazzoli, natomiast rolę kapitana ekipy „Rossoblu” pełni Domenico Criscito. Największym rywalem klubu jest UC Sampdoria, a pojedynki pomiędzy tymi dwoma zespołami są nazywane we Włoszech „Derby di Genova” lub „Derby della Lanterna”.
Historia.
Początki.
Klub został założony 7 września 1893 roku jako Genoa Cricket &amp; Athletic Club. Początkowo zostały utworzone dwie sekcje – lekkoatletyczna i krykietowa. Klub powstał w celu reprezentowania Anglii za granicą, dlatego też koszulki noszone przez członków zespołu były białe, tak jak koszulki reprezentacji Anglii w piłce nożnej. Początkowo Włosi nie dopuścili drużyny do ligowych rozgrywek, ponieważ uznali ją za prywatny klub. Zespół miał swoją siedzibę w północno-zachodniej części Genui, w obszarze Campasso. Założycielami klubu byli Charles De Grave Sells, S. Blake, G. Green, W. Riley, Daniel G. Fawcus, H. M. Sandys, E. De Thierry, Jonathan Summerhill Sr., Jonathan Summerhill Jr. oraz sir Charles Alfred Payton.
Zespół stał się tym samym jedną z najstarszych drużyn w kraju, wcześniej założono tylko dwa kluby w Turynie. Po utworzeniu sekcji piłkarskiej zespół mógł dołączyć do oficjalnych rozgrywek. Swoje domowe mecze klub miał rozgrywać na obiekcie o nazwie „Ponte Carrega”. Na tym boisku Genoa rozegrała swoje pierwsze towarzyskie spotkanie, w którym przegrała 0:1 z połączonymi drużynami Internazionale Torino i FBC Torinese. Wkrótce potem Genoa zanotowała swoje pierwsze zwycięstwo wygrywając na wyjeździe 2:0 z UPS Alessandria. Towarzyskie mecze odbywały się również między brytyjskimi żeglarzami, między innymi z udziałem pancernika HMS Revenge z 1892 roku.
Mistrzowska dominacja.
Profesjonalny futbol we Włoszech rozpoczął się wraz z powstaniem Włoskiego Związku Piłki Nożnej i rozpoczęciu rozgrywek o mistrzostwo kraju. W pierwszych mistrzostwach oprócz Genoy wzięły udział trzy drużyny z Turynu – FBC Torinese, Internazionale Torino oraz Reale Società Ginnastica Torino. Turniej został rozegrany 8 maja 1898 roku na Stadio Motovelodromo Umberto I. Genoa pokonała w półfinale 2:1 Ginnasticę, w finale zwyciężyła po dogrywce 2:1 z Internazionale i tym samym zapewniła sobie mistrzostwo Włoch.
Kolejny sezon klub rozpoczął już jako Genoa Cricket &amp; Football Club odrzucając z poprzedniej nazwy zespołu człon „Athletic”. Zmianie uległy również stroje drużyny – do białych koszulek dodano pionowe niebieskie pasy i od tego czasu na klub mawiano „Biancoblu”. Kolejne mistrzostwa Włoch zostały rozegrane w kwietniu 1899 roku. W finale rozegranym 16 kwietnia Genoa tak jak rok wcześniej pokonała Internazionale, tym razem 3:1. Piłkarze Genoi zostali mistrzami Włoch również w 1900 roku. Najpierw wygrali 7:0 z Sampierdarenese, a w spotkaniu finałowym zwyciężyli 3:1 z Torinese.
Klubowe stroje uległy kolejnej zmianie w 1901 roku. Białe koszulki z niebieskimi paskami zastąpiły czerwono-niebieskie stroje i od tych kolorów wziął się nowy przydomek drużyny – „Rossoblu”. Jako obrońcy tytułu zawodnicy Genoi rozgrywki o mistrzostwo Włoch rozpoczęli od finału. Pojedynek z Milanem zakończył się jednak porażką Genoi 0:3 po hat tricku strzelonym przez Herberta Kilpina. „Rossoblu” wywalczyli czwarte w historii mistrzostwo kraju w 1902 roku, kiedy zwyciężyli 2:0 z Milanem. W 1903 i 1904 roku Genoa również została najlepszą drużyną we Włoszech, a w spotkaniach finałowych pokonywała wówczas Juventus F.C., kolejno 3:0 i 1:0.
Genoa została pierwszym włoski zespołem, który rozegrał mecz z klubem z innego państwa – 27 kwietnia 1903 roku „Rossoblu” wygrali 3:0 z francuską drużyną FVC Nice. Rok później, gdy pierwszy zespół Genoi zdobył kolejne mistrzostwo kraju, rezerwy włoskiego klubu zwyciężyły w rozgrywkach II Categoria. Następnie w mistrzostwach Włoch zakończyła się dominacja Genoi, rozgrywki o mistrzowski tytuł przez kolejne dziesięć lat zwyciężały AC Milan, Juventus, Pro Vercelli, Inter Mediolan oraz AS Casale.
W 1908 roku Włoski Związek Piłki Nożnej po fali protestów niektórych klubów wprowadził zakaz gry zagranicznych zawodników we włoskich drużynach. W składzie Genoi do tej pory grywali głównie Anglicy. „Rossoblu” podobnie jak inne kluby zaakceptowały tę decyzję, jednak Genoa nie wzięła udziału w mistrzostwach Włoch rozgrywanych w tym roku. W kolejnym sezonie włoska federacja pozwoliła na grę zagranicznych piłkarzy, dzięki czemu Genoa odbudowała skład, w którym grali między innymi Luigi Ferraris oraz kilku Szwajcarów. Odbudowanie drużyny spowodowało, że w 1909 roku rozpoczęto budowę stadionu, który miał pomieścić 25 000 widzów. Obiekt położony w Marassi został oddany do użytku na początku 1911 roku, natomiast pierwszy mecz rozegrano na nim 22 stycznia.
Era Williama Garbutta.
Wraz z powstaniem reprezentacji Włoch w piłce nożnej piłkarze Genoi zaczęli być do niej powoływani. Renzo De Vecchi pełnił rolę kapitana drużyny narodowej, a w kadrze występowali również Edoardo Mariani i Enrico Sardi. Następnie nowym trenerem klubu został Anglik William Garbutt. Był to pierwszy profesjonalny trener w historii włoskiej drużyny, jego charakterystycznym znakiem było bardzo częste palenie fajki. Zawodnicy Genoi nazwali Garbutta „Mister” i od czasu jego zatrudnienia klub jako jeden z niewielu we Włoszech mógł się pochwalić zawodowym trenerem.
W sezonie 1914/1915 Genoa wywalczyła kolejne mistrzostwo kraju. Najpierw klub wygrał swoją grupę eliminacyjną, później pokonał rywali grupie półfinałowej, a następnie zwyciężył w grupie finałowej. W 1914 roku wybuchła I wojna światowa i od 1915 roku profesjonalne rozgrywki piłkarskie we Włoszech zostały zawieszone. Genoa w 1919 roku zwyciężyła w nieoficjalnym turnieju Coppa Liguria. W trakcie wypełniania obowiązku wojskowego we Włoszech zginęli Luigi Ferraris, Adolfo Gnecco, Carlo Marassi, Alberto Sussone i Claudio Casanova, natomiast w Niemczech poniósł śmierć założyciel sekcji piłkarskiej w klubie – James Richardson Spensley .
Po wojnie Genoa pozostała jednym z najlepszych zespołów w północnej części kraju. Garbutt w sezonie 1922/1923 doprowadził drużynę do kolejnego tytułu mistrza Włoch. „Rossoblu” w finałowym dwumeczu pokonali S.S. Lazio, z którym najpierw wygrali 4:1, a następnie 2:0. Rozgrywki o mistrzostwo kraju 1923/1924 również zakończyły się triumfem Genoi. W rewanżowym pojedynku z Bologną na stadionie zostały wszczęte zamieszki, a Włoska Federacja Piłki Nożnej przyznała Genoi zwycięstwo 2:0, dzięki czemu klub ten awansował do finału. W nim „Grifone” okazali się lepsi od Savoii, którą pokonali w dwumeczu 4:2. Dla Genoi był to dziewiąty i jak się później okazało ostatni zdobyty tytuł mistrzowski.
Oba te sukcesy Genoa odniosła praktycznie w niezmienionym składzie. Po zdobyciu tytułu w 1924 roku do mistrzostw Włoch została wprowadzona nowość – zdobywcy scudetto w kolejnym sezonie nosili na swoich koszulkach specjalną tarczę stylizowaną na flagę Włoch. W sezonie 1924/1925 Genoa została wyeliminowana z mistrzostw Włoch przez późniejszych triumfatorów rozgrywek – Bolognę. W 1927 roku Williama Garbutta na stanowisku trenera „Rossoblu” zastąpił Renzo De Vecchi. W sezonie 1927/1928 wywalczył on z klubem wicemistrzostwo kraju, a Genoa w końcowej tabeli została wyprzedzona tylko przez Torino. Wówczas napastnik ekipy „Grifone” – Felice Levratto zdobył 20 goli w 27 meczach i był jednym z najlepszych strzelców sezonu.
Zmiana nazwy klubu.
Ze względu na anglojęzyczną nazwę klubu, faszystowski rząd zmusił Genoę do jej zmiany i od 1928 roku drużyna występowała jako Genova 1893 Circolo del Calcio. Zespół rywalizował zarówno w rozgrywkach ligowych jak i w Pucharze Mitropa, z którego został wyeliminowany w ćwierćfinale przez Rapid Wiedeń. W sezonie 1929/1930 w ligowej tabeli Genova uplasowała się na drugiej pozycji, a mistrzowski tytuł wywalczyła AS Ambrosiana. Od tej pory „Rossoblu” w najwyższej klasie rozgrywek w kraju nigdy nie zajęli lepszego miejsca.
Na początku lat 30. – w sezonach 1931/1932 oraz 1932/1933 klub zajmował w mistrzostwach Włoch miejsca w środku tabeli. Podczas rozgrywek 1933/1934 zespół uplasował się na siedemnastej lokacie w lidze i po raz pierwszy w historii spadł do Serie B. Nowym trenerem Genovy został Vittorio Faroppa, pod wodzą którego „Rossoblu” zwyciężyli rozgrywki drugiej ligi i powrócili do Serie A. W 1936 roku doszło do zmiany na stanowisku prezesa klubu – Alfredo Costę zastąpił Juan Culiolo. W sezonie 1936/1937 Genova zajęła szóste miejsce w lidze, jednak wywalczyła Puchar Włoch pokonując w spotkaniu finałowym 1:0 Romę.
Sezon 1937/1938 Genova zakończyła na trzeciej pozycji, a o pierwsze miejsce do końca rozgrywek rywalizowało aż siedem zespołów. Zdobywcy mistrzowskiego tytułu – piłkarze Ambrosiany zanotowali trzy punkty przewagi nad ekipą „Rossoblu”, natomiast szóste w tabeli Triestinę i Romę wyprzedzili o pięć punktów. Latem reprezentacja Włoch wywalczyła mistrzostwo świata, a w zwycięskiej kadrze znajdowało się trzech zawodników Genovy – Sergio Bertoni, Mario Genta oraz Mario Perazzolo. Klub zakończył dekadę w pierwszej lidze, a podczas rozgrywek 1938/1939 oraz 1939/1940 plasował się w pierwszej piątce tabeli.
W 1939 roku wybuchła II wojna światowa, która miała znaczny wpływ na włoską piłkę nożną. W 1945 roku klub powrócił do swojej wcześniejszej nazwy – Genoa Cricket and Football Club, której używano na początku istnienia rozgrywek o mistrzostwo kraju. Po wojnie na stanowiska trenera powrócili szkoleniowcy pełniący te funkcje wcześniej – najpierw Ottavio Barbieri, a później William Garbutt. W 1946 roku został założony nowy klub – UC Sampdoria, który powstał z połączenia istniejących już Sampierdarenese oraz Andrea Doria. Od tego moment Genoa dzieliła z nim swój stadion, dochodziło także do derbów Genui. Pierwsze spotkanie pomiędzy obiema drużynami odbyło się 3 listopada tego samego roku i zakończyło się zwycięstwem Sampdorii 3:0.
Okres powojenny.
Po zakończeniu wojny Genoa kończyła rozgrywki Serie A w środku tabeli. W sezonie 1948/1949 klub odnotował trzy znaczące wyniki – pokonał 4:1 Inter Mediolan, 3:0 Torino oraz 7:1 Calcio Padova. Do Genoi został kupiony z Club Atlético Boca Juniors Mario Boyé, jednak gdy drużyna zajęła w lidze ostatnie miejsce i spadła do Serie B, to Argentyńczyk odszedł do Millonarios FC. W drugiej lidze Genoa zajęła piąte miejsce, jednak w sezonie 1952/1953 wygrała rozgrywki Serie B i powróciła do najwyższej klasy rozgrywek. W Serie A Genoa wciąż zajmowała miejsca w środku tabeli.
Pomimo spadku do drugiej ligi w sezonie 1959/1960, a następnie powrotu do niej w sezonie 1961/1962, Genoa odniosła kilka sukcesów na początku lat 60. W 1962 roku zespół wygrał Puchar Alp pokonując w finale 1:0 francuską drużynę Football Club de Grenoble. Rok później „Rossoblu” triumfowali w rozgrywkach o Puchar Przyjaźni, a w 1964 roku znowu wywalczyli Puchar Alp wygrywając tym razem 2:0 z Calcio Catania po dwóch golach Giampaolo Piaceriego.
Rok po osiągnięciu tego sukcesu Genoa spadła do Serie B. Tym razem pobyt w drugiej lidze był jednak o wiele dłuższy niż było to poprzednim razem. Drużyna była niestabilna, co sezon dokonywano zmiany na stanowisku trenera. W sezonie 1969/1970 klub po raz pierwszy w historii spadła do Serie C. Od tego momentu Genoa znalazła się w trudnej sytuacji finansowej, wielokrotnie zmieniano również prezydentów zespołu. Pobyt w Serie C trwał tylko jeden sezon i w 1971 roku „Grifone” powrócili do drugiej ligi.
Lata 70. i początki lat 80..
Na początku lat 70. Genoa była klubem, który praktycznie co roku spadał do Serie B, po czym awansował do Serie A. W tym czasie trenerami zespołu byli Arturo Silvestri (od 1970 do 1974 roku), Guido Vincenzi (od 1974 do 1975 roku) oraz Gigi Simoni (od 1975 do 1978 roku). W sezonie 1972/1973 Genoa powróciła do pierwszej ligi, jednak zajęła w niej szesnaste miejsce i ponownie spadła do Serie B. Do Serie A „Grifone” powrócili w 1976 roku. W tym czasie w Genoi grali między innymi tacy zawodnicy jak Roberto Rosato, Bruno Conti i Roberto Pruzzo. Podczas rozgrywek 1977/1978 Genoa zajęła w końcowej tabeli pierwszej ligi czternaste miejsce i ponownie spadła do Serie B. Na trzynastej lokacie uplasowała się wówczas ACF Fiorentina, która zapewniła sobie utrzymanie w Serie A wyprzedzając ekipę „Rossoblu” różnicą jednego gola. W ostatniej kolejce sezonu spotkały się właśnie Genoa i Fiorentina, a pojedynek ten zakończył się bezbramkowym remisem.
Po spadku z Genoi odeszło wielu podstawowych zawodników, między innymi Roberto Pruzzo, który przeniósł się do Romy i odnosił z nią wiele sukcesów. Po kilku sezonach zakończonych w środku tabeli Serie B, w sezonie 1980/1981 Genoa prowadzona przez byłego trenera klubu – Gigi Simoniego zajęła w lidze drugie miejsce i awansowała do Serie A. W końcowej tabeli dała się wówczas wyprzedzić tylko Milanowi, który przed sezonem został zdegradowany do Serie B za udział w nielegalnych zakładach piłkarskich.
Genoa wciąż prowadzona przez Simoniego uniknęła spadku do drugiej ligi w sezonie 1981/1982 mając jeden punkt przewagi nad strefą spadkową. W ostatnim meczu sezonu „Rossoblu” zremisowali 2:2 z SSC Napoli, mimo że na pięć minut przed końcem przegrywali 1:2. Od tego momentu rozpoczęła się przyjaźń między kibicami Genoi oraz Napoli. W sezonie 1983/1984 „Grifone” mimo zwycięstwa w ostatnim meczu rozgrywek z mistrzem kraju – Juventusem zajęli w końcowej tabeli czternaste miejsce i spadli do Serie B. Uzyskali co prawda tyle samo punktów co S.S. Lazio, jednak „Biancocelesti” zanotowali lepszy bilans w bezpośrednich pojedynkach między obiema drużynami i pozostali w pierwszej lidze.
Koniec lat 80. i lata 90..
W 1985 roku Genoa została kupiona przez kalabryjskiego przedsiębiorcę – Aldo Spinelliego. Przez trzy lata z rzędu klub kończył rozgrywki Serie B w górnej części tabeli, jednak nie udało mu się wówczas awansować do pierwszej ligi. W sezonie 1987/1988 zespół uplasował się na czternastej pozycji, jednak już rok później wygrał rozgrywki drugiej ligi i awansował do Serie A. W sezonie 1990/1991 „Rossoblu” zajęli czwarte miejsce w pierwszej lidze i byli jedynym zespołem, który nie doznał wówczas porażki na własnym boisku. Genoa na Stadio Luigi Ferraris pokonała między innymi Juventus, Inter, Milan, Romę, Lazio, Fiorentinę, Napoli i Sampdorię, która sięgnęła po tytuł mistrza kraju.
Podczas rozgrywek 1991/1992 Genoa po raz pierwszy w historii wystąpiła w Pucharze UEFA. W swoim pierwszym meczu w europejskich pucharach „Grifone” przegrali na wyjeździe 0:1 z Realem Oviedo. Ostatecznie Genoa wyeliminowała jednak hiszpańską drużynę, a w dwóch kolejnych rundach pokonała dwa rumuńskie kluby z Bukaresztu – najpierw Dinamo, a następnie Steauę. W ćwierćfinale „Rossoblu” wygrali z Liverpoolem i zostali pierwszym włoskim zespołem, który zwyciężył z „The Reds” na Anfield Road. W półfinale piłkarze Genoi zostali wyeliminowani przez AFC Ajax, z którym w pierwszym spotkaniu przegrali 2:3, a w rewanżu zremisowali 1:1. W tym okresie klub kupił takich zawodników jak Gianluca Signorini, Carlos Aguilera, Stefano Eranio, Roberto Onorati oraz John van ’t Schip. W Serie A Genoa zajęła czternaste miejsce mając siedem punktów przewagi nad strefą spadkową. W kolejnych latach także plasowała się w dolnych rejonach tabeli i nie liczyła się w walce o mistrzostwo Włoch.
W sezonie 1994/1995 Genoa wspólnie z Padovą zajęła piętnaste miejsce w tabeli Serie A. O tym który z tych klubów spadnie do drugiej ligi zadecydował mecz barażowy rozegrany we Florencji, który „Rossoblu” przegrali po serii rzutów karnych 4:5. W Serie B Genoa uplasowała się na ósmej lokacie. Dzięki zwycięstwu 5:2 z Port Vale zdobyła Puchar Anglo-Włoski, a w pojedynku tym piłkarz Genoi – Gennaro Ruotolo strzelił hat-tricka. W 1997 roku nowym prezydentem klubu został Massimo Mauro. Genoa nie potrafiła jednak awansować do Serie A i do końca XX wieku występowała w rozgrywkach drugiej ligi. W tym czasie w drużynie panowała zła sytuacja – dochodziło do częstych zmian trenerów, a oprócz tego zespół znajdował się w trudnej sytuacji finansowej. W sezonie 1999/2000 Genoa zajęła w drugiej lidze szóstą pozycję.
Początki XXI wieku.
W sezonach 2000/2001 i 2001/2002 Genoa zajmowała w Serie B dwunaste miejsca. W kolejnych rozgrywkach „Rossoblu” uplasowali się na pierwszej pozycji i wywalczyli awans do pierwszej ligi. Włoski Związek Piłki Nożnej przesunął ich jednak na ostatnie miejsce w tabeli i zdegradował do Serie C. Genoa została bowiem oskarżona o ustawienie swojego ostatniego meczu rozgrywek z klubem SSC Venezia. Spotkanie zakończyło się zwycięstwem „Grifone” 3:2, a wynik ten zapewnił Genoi awans do Serie A. Decyzja o degradacji Genoi do Serie C zapadła 27 lipca 2005 roku.
Sezon 2005/2006 Genoa rozpoczęła z sześcioma punktami na minusie, co było częścią kary za ustawienie meczu z Venezią. „Rossoblu” mimo tego szybko wysunęli się na pierwsze miejsce w tabeli, jednak ostatecznie zajęli w niej drugą pozycję. W barażach o awans do Serie B najpierw pokonali Salernitanę Calcio, a później wygrali z AC Monza i tym samym powrócili do drugiej ligi. Latem nowym trenerem drużyny został Gian Piero Gasperini, pod wodzą którego Genoa w sezonie 2006/2007 awansowała do Serie A. „Grifone” w końcowej tabeli Serie B zajęli trzecie miejsce, a awans zapewnili sobie w ostatniej kolejce sezonu dzięki remisowi 0:0 z Napoli. W sezonie 2007/2008 „Rossoblu” zajęli w tabeli dziesiątą pozycję, a Marco Borriello z dziewiętnastoma golami na koncie zajął trzecie miejsce w klasyfikacji najlepszych strzelców. Latem Borriello powrócił do Milanu, a do klubu został sprowadzony między innymi Diego Milito, który zajął drugie miejsce w klasyfikacji najlepszych strzelców sezonu 2008/2009. Genoa zajęła w nim piąte miejsce w lidze i zapewniła sobie prawo startu w Lidze Europy. Z tych rozgrywek klub został wyeliminowany w rundzie grupowej, w której zajął 3 pozycję za hiszpańską Valencią i francuskim Lille OSC. W poprzedniej rundzie Genoa wyeliminowała duńskie Odense wygrywając w dwumeczu 4:2. W Serie A w sezonie 2009/2010 zespół zajął 9. pozycję, a najlepszym jego strzelcem został sprowadzony latem z Boca Juniors Argentyńczyk Rodrigo Palacio, strzelec 7 goli.
Sukcesy.
Krajowe.
Mistrzostwo Włoch: 9
Wicemistrzostwo Włoch: 4
III miejsce: 2
Puchar Włoch: 1
Finał Pucharu Włoch: 1
Serie B: 6
Międzynarodowe.
Półfinał Pucharu UEFA: 1
Finał Pucharu Mitropa: 1
Coppa delle Alpi: 3
Puchar Anglo-Włoski: 1
Piłkarze.
Zwycięzcy mistrzostw świata
Piłkarze mający na koncie co najmniej 250 meczów dla Genoi
Piłkarze mający na koncie co najmniej 5 tytułów mistrza Włoch dla Genoi
Reprezentanci Polski
Prezydenci.
Chronologiczna lista prezydentów klubu od roku 1893.
Trenerzy.
Chronologiczna lista trenerów klubu od roku 1896.
Stadion.
Obecnie Genoa CFC rozgrywa swoje domowe mecze na Stadio Comunale Luigi Ferraris, który dzieli razem z Sampdorią. Obiekt był budowany od 1909 roku i oddany do użytku w 1911 roku. Inauguracja miała miejsce 22 stycznia podczas pojedynku Genoi i Interu Meidolan. W 1933 roku obiekt otrzymał własną nazwę na cześć byłego kapitana Genoi – Luigiego Ferrarisa. Stadion mieści się w Marassi – rejonie położonym na północny wschód od Genui. W łatwy sposób można się na niego dostać autobusem, samochodem oraz pociągiem. Stadion może pomieścić 36 536 widzów, a wymiary boiska piłkarskiego to 105 × 68 metrów. Na stadionie uprawa się również inne sporty, między innymi rugby. Stadio Luigi Ferraris było jedną z aren Mistrzostw Świata 1990. Najwięcej kibiców było obecnych na spotkaniu reprezentacji Włoch z Portugalią, które odbyło się 27 lutego 1949 roku. Wówczas na trybunach było obecnych 60 000 osób. Na budowie Stadio Luigi Ferraris wzorowali się konstruktorzy przebudowujący stadion Preston North End – Deepdale.
Kibice.
Genoa nie jest zbyt popularnym klubem poza swoim miastem, większość fanów zespołu stanowią mieszkańcy regionu Liguria, jednak drużyna ma swoich kibiców również w Piemoncie oraz Dolina Aosty. Marynarskie tradycje Genueńczyków i ich obecność w odległych krajach spowodowały, że imigranci założyli fankluby Genoi w Buenos Aires, Amsterdamie, Tokio, Toronto, Nowym Jorku, San Francisco, Islandii i wielu innych miejscach na świecie.
Największym wrogiem kibiców Genoi jest Sampdoria – drużyna z tego samego miasta. Pojedynki pomiędzy tymi drużynami znane są jako Derby della Lanterna, a nazwa ta wywodzi się od latarni znajdującej się w mieście. Jak do tej pory korzystniejszy bilans w spotkaniach derbowych ma Sampdoria. Jednym z wrogów Genoi jest również AC Milan. Na początku 1995 roku doszło do walki pomiędzy chuliganami obu drużyn, w wyniku której śmierć poniósł jeden z fanów Genoi – Vincenzo Spagnolo.
Kibice Genoi znajdują się w dobrych stosunkach z kilkoma innymi włoskimi klubami. Jednym z nich jest Torino FC, przyjaźń z którym trwa od końca sezonu 1963/1964, kiedy z Genoi do Torino trafił Gigi Meroni. Fani Genoi od 1982 roku darzą również sympatią SSC Napoli. Przyjaźń ta rozwinęła się pod koniec sezonu 2006/2007, kiedy w ostatniej kolejce rozgrywek mecz pomiędzy tymi dwoma zespołami zakończył się remisem 0:0, w efekcie czego obie drużyny awansowały do Serie A. Ultrasi Genoi na pojedynku tym wywiesili na trybunach baner z napisem „benvenuto fratello napoletano”, co oznacza „witamy neapolitańskiego brata”. Zgodę z fanami „Rossoblu” ma również Ancona Calcio.
Obecnie najważniejszymi grupami kibicowskimi w Genoi są „Vecchi Orsi” oraz „Ottavio Barbieri”. Wcześniej istniała również grupa o nazwie „Fossa dei Grifoni”, a ważną rolę odgrywały też „Kapovolti” i „Ragazzi Certoza”. Fani zespołu wyznają poglądy lewicowe.

</doc>
<doc id="557122" url="https://pl.wikipedia.org/wiki?curid=557122" title="Port lotniczy Auckland">
Port lotniczy Auckland

Port lotniczy Auckland (, IATA: AKL, ICAO: NZAA) – największy międzynarodowy port lotniczy Nowej Zelandii, przyjmujące około 70% pasażerów przylatujących do Nowej Zelandii z innych krajów. Położony jest w Mangere, 21 km od centrum Auckland. Jest głównym portem przesiadkowym linii lotniczych Air New Zealand oraz portem przesiadkowym dla Virgin Australia (dawniej Pacific Blue Airlines). W 2013 obsłużył ponad 14 mln pasażerów. Jest też jednym z dwóch nowozelandzkich lotnisk, na których mogą lądować samoloty: Boeing 777, Boeing 747 i Airbus A380 (drugim jest Port lotniczy Christchurch).
Auckland International Airport zajmuje drugie miejsce pod względem ilości pasażerów lotów międzynarodowych w Australazji po Sydney. W latach 2009-2011 lotnisko w Auckland znajdowało się w pierwszej dziesiątce najlepszych lotnisk na świecie zajmując odpowiednio: 10 miejsce (2009), 9 (2010) i 8 (2011) miejsce wśród najlepszych portów lotniczych na świecie wg oceny Skytrax.
Historia.
Teren obecnego portu lotniczego był początkowo wykorzystywany jako lotnisko Auckland Aero Club. W 1928 roku aeroklub wydzierżawił ziemię od farmerów, z przeznaczeniem na miejsce postoju trzech należących do niego samolotów De Havilland DH.60 Moth. Prezydent klubu uznał, że to miejsce ma wiele istotnych dla lotniska zalet, tzn. ma dobre podejścia, jest dobrze zdrenowane, nie ma w pobliżu budynków, ani linii przesyłowych prądu oraz nie ma tu mgieł. Przed przebudową lotnisko to nazywało się Mangere Aerodrome.
W 1960 roku rozpoczęto prace mające na celu przejęcie roli portu lotniczego dla Auckland od znajdującego się w północno-zachodniej części miasta lotniska Whenuapai. Znaczna część pasa startowego znajduje się na gruntach przejętych od Manukau Harbour. Pierwszy samolot wystartował z przebudowanego lotniska w listopadzie 1965. Był to Douglas DC-8 należący do Air New Zealand, który leciał do Sydney. Port lotniczy został oficjalnie otwarty w następnym roku w trakcie trwającego od 29 stycznia do 31 stycznia weekendu "Auckland Anniversary".
W 1977 r. został wybudowany nowy terminal międzynarodowy, nazwany imieniem Jean Batten. Przedtem wszyscy pasażerowie (włączając w to pasażerów lotów międzynarodowych) korzystali z terminala, który obecnie obsługuje loty krajowe. W roku 2005 został zmodernizowany terminal międzynarodowy, w którym rozdzielono pasażerów przylatujących i odlatujących. Miało to związek z zamachami terrorystycznymi z 11 września 2001 r.
Rozbudowa portu lotniczego.
W 2007 r. na północ od istniejącego pasa startowego rozpoczęto budowę drugiego. Początkowo miał mieć 1200 m (3900 stóp) i obsługiwać regionalne loty Air New Zealand, na których latają samoloty turbośmigłowe. Koszt tej rozbudowy był szacowany na 32 mln dolarów. Miała ona wpłynąć na poprawę wydajności lotniska, dzięki usunięciu mniejszych samolotów (wymagają on dłuższych przerw pomiędzy startami ze względu na turbulencje powietrza powstające wywoływane przez startujące duże odrzutowce) z głównego pasa startowego. W późniejszej fazie pas miał zostać wydłużony do 1950 m (6400 stóp) tak, by mogły z niego korzystać małe odrzutowce (np. Boeing 737, Airbus A320) wykorzystywane na trasach krajowych i obszarze Morza Tasmana. Jednak w sierpniu 2009 roku wstrzymano realizację drugiej fazy rozbudowy lotniska ze względu na spadek ruchu lotniczego.
Realizacja fazy pierwszej rozpoczęła się w listopadzie 2007 roku. Druga faza rozbudowy jest obecnie wstrzymana. W planach jest również trzecia faza rozbudowy wydłużająca pas do 2150 m (7050 stóp), co miałoby umożliwić lądowanie średniej wielkości odrzutowców obsługujących loty międzynarodowe do Australii i wysp Oceanii. Dziesięcioletni projekt rozbudowy miał kosztować 120 mln dolarów nowozelandzkich, nie wliczając w to kosztów planowanej poważnej przebudowy terminali i innej związanej z tym infrastruktury.
W 2009 r. został rozbudowany terminal międzynarodowy. Dobudowano do niego Pier B o długości 145 m i szerokości 18 m (łączna powierzchnia to 5500 m²). Został on zaprojektowany w sposób, który ułatwi jego dalszą rozbudowę. Obecnie znajdują się tu Bramki (Gate), które są przystosowane do obsługi samolotów Airbus A380. W maju 2009 r. linie lotnicze Emirates jako pierwsze rozpoczęły regularne loty samolotami Airbus A380 do Auckland (trasa Dubaj-Sydney-Auckland). Od 2 października 2012 r. linie Emirates zastąpiły tymi samolotami Boeinga 777-300ER na trasie Dubaj-Melbourne-Auckland, a od 2 października 2013 r. Airbus A380 zastąpił Boeinga 777-300ER również na trasie Dubaj-Brisbane-Auckland. To oznacza, że port lotniczy Auckland jest jedynym na świecie, poza Dubajem, gdzie linie Emirates mają jednocześnie trzy samoloty Airbus A380.
W 2013 r. ruszyła przebudowa terminala krajowego. Jej koszt ma wynieść 30 milionów dolarów. Faza pierwsza trwała od stycznia do marca 2013 r. i obejmowała przebudowę dojazdu do terminala i okoliczne drogi. Druga faza rozpoczęta w czerwcu 2013 r. ma potrwać rok i objąć m.in. strefę odbioru bagażu, nowe przejścia prowadzące do rękawów a ponadto podnieść poziom bezpieczeństwa i umożliwić pasażerom bezpośrednie przejście z części terminala obsługującej lota Air New Zealand do części obsługującej loty Jetstar Airways.
Terminale.
Terminal międzynarodowy.
Stanowiska chek-in znajdują się na parterze we wschodniej części budynku terminala międzynarodowego.
Terminal krajowy.
Dwa istniejące wcześniej budynki terminali krajowych zostały połączone wspólną strefą handlową. Stanowiska odpraw linii Jetstar znajdują się po zachodniej stronie terminala, w budynku wykorzystywanym wcześniej przez linie Qantas, i nieistniejące już Anset New Zealand oraz Pacific Blue. Strefa odpraw Air New Zealand znajduje się we wschodniej części terminala.
Krajowe loty linii Jestar obsługiwane są przez bramki 20, 21 (obie posiadają rękawy) i 22. Air New Zealand wykorzystuje bramki 24-33 (bramki 29, 30, 32 i 33 mają rękawy; bramki 25-27 i 31 nie istnieją). Regionalne linie Air New Zealand Link korzystają z bramek 34-48 (z wyłączeniem 35, 37, 38, 41 i 44, które nie istnieją) we wschodniej, regionalnej części terminala krajowego. Są one połączone z terminalem krytymi przejściami a pasażerowie udają się do samolotów pieszo pokonują płytę postojową.
Bramki 50-59 są używane przez linie: Air Chathams, Great Barrier Airlines, Fly My Sky i Sunair.
Wypadki i incydenty.
Wypadki i incydenty, które miały miejsce na lotnisku lub w jego pobliżu:
Wypadki i incydenty, w których brały udział samoloty startujące z portu lotniczego Auckland lub do niego zmierzające:

</doc>
<doc id="557123" url="https://pl.wikipedia.org/wiki?curid=557123" title="Hubert Lampo">
Hubert Lampo

Hubert Lampo (ur. 1 września 1920 w Antwerpii, zm. 12 lipca 2006) – pisarz flamandzki.
Był jednym z pierwszych przedstawicieli realizmu magicznego w literaturze flamandzkiej. W jego powieściach i opowiadaniach przewijały się wątki biblijne i mitologiczne. Najsłynniejsza powieść Lampo, "Powrót Joachima Stillera" (1960), nawiązywała do śmierci Chrystusa. Belg wydał również autobiografię "De Draad van Ariadne" (1967, drugie rozszerzone wydanie pod tytułem "Joachim Stiller en ik", 1974).
Był jednym ze współzałożycieli pisma literackiego "Nieuw Vlaams Tijdschrift". Pracował m.in. jako rządowy inspektor ds. bibliotek, pełnił funkcję przewodniczącego Flamandzkiego Towarzystwa Literackiego. Został wyróżniony doktoratem "honoris causa" Uniwersytetu Stendahla w Grenoble (1989), tytułem honorowego obywatela miasta Grobbendonk, kilkakrotnie otrzymał nagrodę literacką prowincji Antwerpia. Był również nominowany do Literackiej Nagrody Nobla, a Wolny Uniwersytet w Brukseli uczcił jego 80 urodziny specjalną sesją naukową w sierpniu 2000.

</doc>
<doc id="557128" url="https://pl.wikipedia.org/wiki?curid=557128" title="Miętusi Skoruśniak">
Miętusi Skoruśniak

Skoruśniak lub Miętusi Skoruśniak – zalesiony długi grzbiet w pasmie reglowym Tatr Zachodnich, oddzielający dolną część Doliny Małej Łąki od Doliny Miętusiej. Dolną, północną jego granicę stanowi przełęcz Przysłop Miętusi (1187 m), od którego w kierunku południowym grzbiet Skoruśniaka stopniowo wznosi się (kolejne kulminacje mają wysokość 1355 m, 1369 m, 1503 m). Od strony południowej kończy się pasem skał zwanych Niedźwiedziem i Siwarową Przełęczą. Pomiędzy Niedźwiedziem a szczytem Skoruśniaka znajduje się jeszcze niewielka przełączka Niedźwiedzi Przechód.
Zachodnie zbocza Skoruśniaka opadają do polan reglowych; Niżniej i Wyżniej Miętusiej Równi. Jeszcze do 1860 r. istniała na nich kopalnia rudy żelaza zwana "Miętusie Banie". Prowadziła do niej tzw. hawiarska droga, którą rudę zwożono do Kuźnic. Obecnie prowadzi nią szlak turystyczny na Małołączniaka przez Kobylarzowy Żleb. W dolnej części zboczy Skoruśniaka, tuż nad samą Wyżnią Miętusią Równią znajdowała się druga kopalnia zwana "Wantule", wydobywana z niej ruda żelaza pokrywała ok. 1800 r. 50% zapotrzebowania huty w Kuźnicach. Strome zbocza wschodnie opadają do Wielkiej Polany Małołąckiej. W nich również znajdowała się obecnie już niewidoczna droga, która prowadziła do sztolni "Małołąckie Banie", w których niegdyś również wydobywano rudę żelaza.
Dawniej zbocza Skoruśniaka były ogołocone z lasu, wypasane i silnie zniszczone wskutek erozji spowodowanej nadmiernym wypasem. Były to tereny pasterskie Hali Miętusiej (zbocza zachodnie) i Hali Mała Łąka (zbocza wschodnie). Po włączeniu tych terenów do obszaru TPN i zniesieniu pasterstwa uległy zalesieniu. W 1968 r. halny zniszczył drzewostan Skoruśniaka, obecnie już odnowił się on.
Z rzadkich w Polsce roślin podano na Skoruśniaku występowanie storzana bezlistnego (ale na podanym stanowisku wyginął).

</doc>
<doc id="557130" url="https://pl.wikipedia.org/wiki?curid=557130" title="Podanie (piłka nożna)">
Podanie (piłka nożna)

Podanie – kopnięcie piłki przez jednego zawodnika drużyny do drugiego (tej samej drużyny). Podania stosuje się coraz częściej w piłce nożnej, eliminując widowiskowy i lubiany przez kibiców drybling. 
Warianty:

</doc>
<doc id="557131" url="https://pl.wikipedia.org/wiki?curid=557131" title="Transport w Olsztynie">
Transport w Olsztynie

Komunikacja w Olsztynie
Tranzyt.
Od 2019 Olsztyn posiada obwodnicę. Otacza ona miasto od strony południowej. Obecnie trwają pracę na północnym fragmentem drogi.
Drogi wojewódzkie
Ponadto w odległości 28 km od Olsztyna przebiega droga krajowa nr 7 (Gdańsk – Olsztynek – Warszawa – Kraków – Chyżne).
Komunikacja miejska.
System komunikacji miejskiej w Olsztynie istnieje od 1907. W latach 1907–1965 w jego skład wchodziły linie tramwajowe, a w latach 1939–1971 również trolejbusowe.
Podstawą transportu publicznego w mieście jest 40 linii autobusowych (w tym 25 linii zwykłych, 5 linii dowozowych do tramwaju, 6 linii okresowych, 2 linie nocne oraz jedna linia zastępcza). Od 15 kwietnia zawieszono czasowo funkcjonowanie dwóch linii dowozowych, a od 1 stycznia 2021 dwóch okresowych oraz jednej zwykłej, wprowadzając całkowicie do odwołania linię zastępczą za jedną z linii tramwajowych. Drugim środkiem komunikacji miejskiej jest reaktywowana trakcja tramwajowa funkcjonująca od 19 grudnia 2015 r. (3 linie normalne). W 2021 planowane jest rozpoczęcie rozbudowy trakcji tramwajowej.
Wszystkie linie koordynowane są przez Zarząd Dróg Zieleni i Transportu w Olsztynie. Głównym przewoźnikiem na terenie miasta jest MPK Olsztyn, na stanie którego znajduje się 160 autobusów oraz 15 tramwajów (4 grudnia 2020). Część przejazdów realizuje też prywatne konsorcjum firm. Od 2016 r. oprócz zwykłych biletów papierowych do przejazdów środkami komunikacji miejskiej stosowana jest Olsztyńska Karta Miejska.
Lotnisko.
Lotnisko Aeroklubu Warmińsko-Mazurskiego jest położone ok. 4,5 km od centrum miasta przy drodze krajowej nr 16, planowanej drodze ekspresowej. Dysponuje betonowym i trawiastym pasem startowym o długości 1100 m i szerokości 100 m, pas betonowy o długości 850 m oraz szerokości 23 m został oddany do użytku pod koniec 2006 roku. Jest jednym z najnowocześniejszych obiektów tego typu w Polsce. Lotnisko obsługuje samoloty sportowe, transportu sanitarnego i małe samoloty pasażerskie do 30 pasażerów, po uprzednim zgłoszeniu w siedzibie Aeroklubu. W planach jest przedłużenie betonowego pasa startowego do 1500 m oraz wybudowanie małego portu lotniczego.W styczniu 2016 roku został otwarty port lotniczy Olsztyn-Mazury, oddalony o około 55 km od centrum miasta. Port Lotniczy obsługuje za równo regularne jak i czarterowe loty do kilku europejskich miast. Połączenia są obsługiwane przez m.in. tanie linie lotnicze (Wizzair i Ryanair), a także przez LOT, oraz przewoźników czarterowych.
Do lotniska można dojechać z Olsztyna m.in. szynobusem (czas dojazdu ok. 1 godz.) oraz przewoźnikiem autobusowym. Połączenia są dopasowane do godzin lotów.
Kolej.
Pierwsza linia kolejowa przechodząca przez Olsztyn otwarta została w 1872. Wkrótce Olsztyn stał się węzłem kolejowym regionu.
Miasto posiada cztery stacje kolejowe (z trzema przystankami osobowymi z funkcjonującymi dworcami), oraz pięć przystanków osobowych:
W 2021 roku ukończona została budowa trzech nowych przystanków osobowych: Olsztyn Likusy (odbudowa dawnej mijanki, obejmująca 2 perony), Olsztyn Redykajny (1 peron) i Olsztyn Jezioro Ukiel (1 peron). Rozbudowa obecnych i budowa nowych przystanków kolejowych jest związana z planami utworzenia systemu kolei miejskiej i regionalnej. Z Olsztyna można dojechać do Portu Lotniczego Olsztyn-Mazury; godziny odjazdów połączeń kolejowych są dostosowane do odlotów i przylotów samolotów z tego portu.

</doc>
<doc id="557134" url="https://pl.wikipedia.org/wiki?curid=557134" title="Cliff De Young">
Cliff De Young

Clifford Tobin DeYoung (ur. 12 lutego 1945 w Los Angeles, w stanie Kalifornia) – amerykański aktor i wokalista.
Życiorys.
Uczęszczał na California State University w Los Angelest. Do późnych lat sześćdziesiątych był wokalistą psychodelicznej grupy rockowej Clear Light, która koncertowała m.in. z takimi legendarnymi wykonawcami jak The Doors, Jimi Hendrix i Janis Joplin. Po rozpadzie zespołu, w 1970 udał się do Nowego Jorku, gdzie wystąpił w broadwayowskim musicalu "Hair" i uhonorowanym nagrodą Tony dramacie psychologicznym amerykańskiego pisarza i scenarzysty Davida Rabe’a o wojnie wietnamskiej "Jak brat bratu" ("Sticks and Bones").
Powrócił do Kalifornii i wystąpił na szklanym ekranie w serialu "W blasku słońca" ("Sunshine", 1973) i jego sequelu "W blasku słońca Świąt Bożego Narodzenia" ("Sunshine Christmas", 1977) w roli Sama Haydena, młodego wdowca z Vancouver, wychowującego 5-letnią Jill. W komediowym horrorze muzycznym "Terapia szokowa" ("Shock Treatment", 1981), sequelu musicalu "The Rocky Horror Picture Show" wystąpił w podwójnej roli jako Brad Majors i jego zły brat-bliźniak Farley Flavors. Zwrócił także na siebie uwagę rolą Toma Havera w horrorze "Zagadka nieśmiertelności" ("The Hunger", 1983) z Catherine Deneuve, Davidem Bowie i Susan Sarandon.
Zagrał potem m.in. w jednym z odcinków serii ' (', 1993) pt. "Vortex" jako Croden, horrorze "Szkoła czarownic" ("The Craft", 1996), dramacie sensacyjnym "Belfer" ("The Substitute", 1996), dramacie kryminalnym "Pokerowa zagrywka" ("Suicide Kings", 1997) u boku Christophera Walkena i dramacie "Tajemnice Zoey" ("The Secret Life of Zoey", 2002).
Żonaty z Gypsy, jest ojcem Manzi.

</doc>
<doc id="557136" url="https://pl.wikipedia.org/wiki?curid=557136" title="Skrzynia wodna">
Skrzynia wodna

Skrzynia wodna – element konstrukcyjny parowozu, w którym gromadzone są zapasy wody. W tendrach dno skrzyni węglowej tworzy górny koniec skrzyni wodnej. Wewnątrz zbiornik na wodę jest usztywniony poprzecznymi ramami lub ścianami poprzecznymi, które przenoszą obciążenie zbiornika węgla na ramę. Otwory wlotowe wody znajdują się za skrzynią węglową lub po jej bokach. W dużych tendrach klapy znajdują się na wysokości 3000 mm nad poziomem szyny. Poziom wody w skrzyni jest przekazywany obsłudze za pomocą wskaźnika poziomu wody, który jest kontrolowany przez pływak. Specjalną konstrukcją były bezramowe tendry lokomotyw wojennych Baureihe 42 i Baureihe 52. Skrzynia wodna składała się z półcylindra, do którego przyspawano ścianę przednią i tylną, z odpowiadającymi im półkolistymi blachami. Dwa wózki zostały przymocowane do dna skrzyni wodnej pozbawionej ramy. Tendry miały 20% mniej masy własnej niż odpowiadające im tendry standardowe. W tendrzakach woda gromadzona jest w skrzyniach wodnych, które są umieszczone po obu stronach długiego kotła bezpośrednio przed kabiną maszynisty. Kolejna skrzynia wodna znajduje się za kabiną, między ramą a skrzynią węglową. W niektórych parowozach zbiorniki umieszczono w ramie lokomotywy.

</doc>
<doc id="557137" url="https://pl.wikipedia.org/wiki?curid=557137" title="Gazeta Kulturalna">
Gazeta Kulturalna

Gazeta Kulturalna – pismo kulturalno-literackie wydawane nieprzerwanie od 1996 roku w Zelowie. Pomysłodawcą i inicjatorem założenia pisma jest jego redaktor naczelny - Andrzej Dębkowski. Na jego łamach ukazują się teksty poświęceone szeroko rozumianej kulturze ze szczególnym uwzględnieniem literatury (poezja, proza, krytyka literacka, szkice, eseje, wspomnienia itp.) oraz takich dziedzin jak: sztuka, muzyka i historia. 
Z "Gazetą Kulturalną" współpracują m.in.: prof. Bazyli Białokozowicz, Emil Biela, Tadeusz Czerniawski, Małgorzata Dębkowska, prof. Ignacy S. Fiut, Andrzej Gnarowski, Joanna Grzanka, Kazimierz Ivosse, Stefan Jurkowski, Tadeusz Kwiatkowski-Cugow, prof. Bogusław Mucha, Rafał Orlewski, Janusz Orlikowski, Stefan Pastuszewski, prof. Maria Szyszkowska, Tadeusz Zawadowski i Leszek Żuliński.

</doc>
<doc id="557142" url="https://pl.wikipedia.org/wiki?curid=557142" title="David Rabe">
David Rabe

David William Rabe (ur. 10 marca 1940 w Dubuque, w stanie Iowa) – amerykański scenarzysta i pisarz. Laureat nagrody Tony.
Był mężem aktorki Jill Clayburgh.

</doc>
<doc id="557144" url="https://pl.wikipedia.org/wiki?curid=557144" title="Rezerwowe Oddziały Milicji Obywatelskiej">
Rezerwowe Oddziały Milicji Obywatelskiej

Rezerwowe Oddziały Milicji Obywatelskiej (ROMO) – oddziały zwarte formowane w początkowych latach 80. XX wieku (podczas stanu wojennego w Polsce) głównie z żołnierzy rezerwy Wojsk Ochrony Pogranicza (WOP), jednostek wojskowych podległych MSW oraz z żołnierzy wojska polskiego, których powoływano na podstawie kart mobilizacyjnych do czasowego przeszkolenia w milicji. Powołanie następowało na podstawie art. 100 ustawy z dnia 21 listopada 1967 r. o powszechnym obowiązku obrony. Niekiedy wcielenie do oddziałów ROMO było formą represji wobec osób przeciwnych panującym wówczas warunkom. Dowódcami tych oddziałów byli funkcjonariusze MO, czasowo do nich oddelegowywani.
Oddziały ROMO tworzone były przez Wojewódzkie Urzędy Spraw Wewnętrznych, podstawową jednostką były kompania, czasami tworzono również bataliony. Żołnierze do nich powoływani byli na okres 3 miesięcy. Pierwsze oddziały zaczęto tworzyć pod koniec 1981 roku i formowano je z żołnierzy rezerwy którzy wcześniej zasadniczą służbę wojskową odbywali w ZOMO. Później w skład oddziałów wcielano również żołnierzy rezerwy z Wojsk Ochrony Pogranicza, jednostek podległych MSW i w końcu jednostek podległych MON. Ostatecznie oddziały ROMO rozwiązano po zakończeniu stanu wojennego w 1983 roku.
Użyteczność oddziałów tworzonych przymusowo, w obliczu powszechnej niechęci tak żołnierzy, jak i WOP-istów wobec milicji była bardzo niska. Były one wykorzystywane do patrolowania większych miast a także do służby na punktach blokadowych i kontrolnych na drogach. Próby kierowania ich przeciw demonstrującym na ulicach cywilom często kończyły się ucieczką oddziałów, także wobec faktu, że formacje te były bardzo słabo wyszkolone i wyposażone.

</doc>
<doc id="557145" url="https://pl.wikipedia.org/wiki?curid=557145" title="Klasa SMS">
Klasa SMS

Klasa SMS (ang. "Data Coding Scheme") – format kodowania wiadomości SMS.
Telefon komórkowy umożliwia wysyłanie wiadomości SMS kodowanych w klasie 2. Komunikaty operatorów sieci komórkowych są często kodowane w klasie 0. Istnieje możliwość wysyłania wiadomości SMS w klasie 0 ze zwykłego telefonu komórkowego przy wykorzystaniu specjalnego oprogramowania, ponadto niektóre modele telefonów umożliwiają wysłanie wiadomości w tej klasie bezpośrednio z menu (funkcja ta nosi nazwę Flash SMS).
Istnieją następujące klasy kodowania:

</doc>
<doc id="557147" url="https://pl.wikipedia.org/wiki?curid=557147" title="But Manitou">
But Manitou

But Manitou (, 2001) – niemiecka parodia filmów o "Dzikim Zachodzie". Oprócz wersji podstawowej istnieje "Extra Large" (EL), dłuższa o ok. 6 minut.
Fabuła.
Tytułowy But Manitou to skarb, którego poszukuje kowboj Ranger i zaprzyjaźniony z nim Indianin Abahachi. Prowadzi do niego mapa, którą kiedyś Abahachi podzielił na kilka części i rozdał kilku osobom. Odnalezienie skarbu pozwoli ocalić życie Abahachiemu.
Wersja polska.
Opracowanie wersji polskiej: START INTERNATIONAL POLSKA
Reżyseria: Joanna Wizmur
Dialogi polskie: Bartosz Wierzbięta
Dźwięk i montaż: Janusz Tokarzewski
Kierownik produkcji: Elżbieta Araszkiewicz
W wersji polskiej wystąpili:
i inni

</doc>
<doc id="557150" url="https://pl.wikipedia.org/wiki?curid=557150" title="ROMO">
ROMO



</doc>
<doc id="557157" url="https://pl.wikipedia.org/wiki?curid=557157" title="S-35">
S-35



</doc>
<doc id="557158" url="https://pl.wikipedia.org/wiki?curid=557158" title="Król rzeki">
Król rzeki

Król rzeki – film nakręcony na podstawie powieści Alice Hoffman. Jest to opowieść o śledztwie prowadzonym przez Abela Greya (Edward Burns), który próbuje rozwikłać tajemnicę zagadkowej śmierci Augusta Pierce'a (Thomas Gibson) – jednego ze studentów pobliskiej ekskluzywnej szkoły.
Obsada.
i inni

</doc>
<doc id="557159" url="https://pl.wikipedia.org/wiki?curid=557159" title="Nuno Valente">
Nuno Valente

Nuno Valente, właśc. Nuno Jorge Pereira Silva Valente (wym. ; ur. 12 września 1974 w Lizbonie) – portugalski piłkarz występujący na pozycji obrońcy, reprezentant kraju. Karierę zakończył w angielskim klubie Everton F.C.
Występy w reprezentacji.
Valente debiutował w reprezentacji w zremisowanym meczu z Anglią 7 września 2002. Brał również udział Euro 2004 oraz w MŚ 2006, gdzie rozegrał wszystkie mecze. W reprezentacji grał z numerem „14”.

</doc>
<doc id="557161" url="https://pl.wikipedia.org/wiki?curid=557161" title="Pszczoła miodna Buckfast">
Pszczoła miodna Buckfast

Pszczoła miodna Buckfast "(A. m. buckfast-hybrid)" rasa pszczoły miodnej stworzonej przez człowieka "man-made bee" w wyniku skrzyżowania 7 ras pszczół: "A. m. ligustica" (Północne Włochy), "A. m. mellifera" (Wielka Brytania), "A. m. mellifera" (Francja), "A. m. anatolica" (Turcja) i "A. m. cecropia" (Grecja). Buckfast zawiera geny również dwóch ras pszczół afrykańskich- "A. m. sahariensis" i "A. m. monticola", ale nie afrykańskiej "A. m. scutellata".
Została wyhodowana w latach 20. XX w. przez Brata Adama, mnicha zajmującego się pasieką w angielskim opactwie Buckfast Abbey w Buckfastleigh. Początkowo była to krzyżówka między żyjącą wówczas na terenie Anglii czarną pszczołą miodną "Apis mellifera mellifera" i sprowadzoną przez brata Adama pszczołą "A. m. ligustica". W ciągu dziesięcioleci hodowli kombinacyjnej i konsekwentnej selekcji stworzył on pszczołę łączącą w sobie najbardziej wartościowe cechy różnych ras pszczoły miodnej. Od 1970 dzieło Brata Adama jest kontynuowane i udoskonalane przez kilku hodowców pszczół, przede wszystkim w Europie Zachodniej i Północnej, jak również w Ameryce Północnej.
Pszczoła łagodna, nierojliwa, bardzo dobrze znosząca zimowlę. Bardzo obficie czerwi (czerwienie zimą ustaje na krótko, dlatego zapasy na zimę powinny być zapewnione w wystarczającej ilości) – dlatego też matki w czerwieniu należy ograniczać.
Historia.
Na początku XX wieku populacja pszczół "A. m. mellifera" na południu Wysp Brytyjskich została zdziesiątkowana przez akariozę ("choroba roztoczowa"), określaną wówczas w Anglii jako "choroba z wyspy Wight". Pasożyt wywołujący tę chorobę, świdraczek pszczeli "(Acarapis woodi)", atakuje przede wszystkim tchawki młodych pszczół. Brat Adam szukając ratunku dla zagrożonego gatunku zajął się krzyżowaniem rodzimych pszczół z innymi rasami, tworząc pszczołę bardziej odporną na choroby pasożytnicze. Pod koniec XX wieku, akarioza została przez pszczelarzy prawie zapomniana.

</doc>
<doc id="557163" url="https://pl.wikipedia.org/wiki?curid=557163" title="Alice Hoffman">
Alice Hoffman

Alice Hoffman (ur. 16 marca 1952 w Nowym Jorku) – amerykańska pisarka.
Wychowywała się na Long Island. Szkołę średnią ukończyła w 1969. Zapisała się na Adelphi University, gdzie otrzymała bakalaureat. Następnie dostała Mirrellees Fellowship do Creative Writing Center na Stanford University. Po dwuletnich studiach (1973-1974) uzyskała magisterium w zakresie creative writing. Mieszka w Bostonie i Nowym Jorku.
Napisała ponad trzydzieści książek. Jej trzy powieści "Practical Magic" (1995) – Totalna magia, "The River King" (2000) – Król rzeki, oraz "Aquamarine" (2006) – Akwamaryna zostały sfilmowane.

</doc>
<doc id="557164" url="https://pl.wikipedia.org/wiki?curid=557164" title="Kaplica Najświętszego Serca Jezusa w Jaszczurówce">
Kaplica Najświętszego Serca Jezusa w Jaszczurówce

Kaplica Jaszczurówka, kaplica na Jaszczurówce, kaplica Najświętszego Serca Jezusa – kościół filialny parafii rzymskokatolickiej w Toporowej Cyrhli. Świątynię zaprojektowaną przez Stanisława Witkiewicza rozpoczęto budować w roku 1904, a poświęcono w 1907.
Od samego początku kaplica nie miała stałego opiekuna ze strony administracji kościelnej. Początkowo należała do parafii Poronin, ale w praktyce opiekę nad nią sprawowali głównie księża przebywający w Tatrach dla wypoczynku. W latach 1948–1955 opiekowali się kaplicą księża marianie i salezjanie oraz kapelan sióstr urszulanek z Borów. W 1955 r. krakowska Kuria Metropolitalna powierzyła kaplicę misjonarzom z Olczy. Od 1983 r. pieczę nad nią mają księża marianie z Toporowej Cyrhli. Formalnym właścicielem obiektu jest Tatrzański Park Narodowy, na którego terenie kaplica stoi.
Kaplica jest typowym przykładem stylu zakopiańskiego. Świątynia o widocznej konstrukcji zrębowej opiera się na wysokiej, kamiennej podmurówce. Z przodu posiada arkadowe podcienie. Na dachu krytym gontem umieszczono niewielką wieżyczkę, mieszczącą dzwon. Wnętrze składa się z prostokątnie zamkniętego prezbiterium oraz jednej nawy. Drewniany ołtarz główny przypomina góralską chatę. Wnętrze zdobią witraże projektowane przez Stefana Matejkę przedstawiające M.B. Częstochowską i Ostrobramską oraz herby Polski i Litwy. Ołtarze boczne, również wykonane z drewna, pochodzą z lat 50. XX wieku.
W latach 1963 i 1971 częściowo wyremontowano podcienie, a w roku 1975 – naprawiono schody i wymieniono część pokrycia gontowego dachu. Kaplica jednak niszczała coraz bardziej. Po decyzji ówczesnego wojewódzkiego konserwatora zabytków z Nowego Sącza w 1977 r. rozpoczął się pierwszy większy remont kaplicy, który trwał do 1981 r. Objął on szereg prac od wzmocnienia popękanej podmurówki po remont wieżyczki i wzmocnienie mocowania żelaznych krzyży na dachu. Wymieniono zagrzybione fragmenty ścian i słupów galerii. Wydzielono dodatkowe pomieszczenie nad zakrystią, wstawiono kute żelazne kraty w arkadach kamiennej podmurówki, oczyszczono elewacje i zamontowano instalację odgromową. W uratowaniu kaplicy zasłużył się zwłaszcza ks. Jan Kowalik, proboszcz z Olczy.
W 1984 r. studenci architektury Politechniki Krakowskiej wykonali inwentaryzację kaplicy, a w 1995 r. TPN sfinansował założenie alarmowej instalacji przeciwpożarowej. W 2003 r. zainstalowano ogrzewanie promiennikowe.
W latach 2019–2022 w kaplicy celebrowane były raz w miesiącu nabożeństwa prawosławne.
Kaplica znajduje się na małopolskim Szlaku Architektury Drewnianej.

</doc>
<doc id="557166" url="https://pl.wikipedia.org/wiki?curid=557166" title="Prehistorik">
Prehistorik

Prehistorik – komputerowa gra zręcznościowa, wydana w 1991 roku przez firmę Titus Interactive. W 1993 roku doczekała się kontynuacji – "Prehistorik 2". W grze, opowiadającej o przygodach jaskiniowca, zastosowano rysunkową grafikę w rozdzielczości VGA.
Rozgrywka.
Głównymi celami gracza są:
W grze znalazło się:

</doc>
<doc id="557170" url="https://pl.wikipedia.org/wiki?curid=557170" title="Kaplica w Jaszczurówce">
Kaplica w Jaszczurówce



</doc>
<doc id="557171" url="https://pl.wikipedia.org/wiki?curid=557171" title="Kolorowanie składni">
Kolorowanie składni



</doc>
<doc id="557175" url="https://pl.wikipedia.org/wiki?curid=557175" title="Elektrownia Wrzeszczyn">
Elektrownia Wrzeszczyn

Elektrownia Wrzeszczyn – elektrownia wodna zaliczana do klasy MEW na rzece Bóbr, we wsi Wrzeszczyn. Zbudowana w latach 1926-1927. Zbiornik wodny tworzy Jezioro Wrzeszczyńskie rozciągające się między Wrzeszczynem a Siedlęcinem. Wyposażona w dwa turbozespoły z turbinami Kaplana o łącznej mocy 4,2 MW. Kilka kilometrów w górę rzeki znajduje się elektrownia wodna Bobrowice I tworząca Jezioro Modre w okolicy Perły Zachodu. Przez most jazowy na elektrowni Wrzeszczyn prowadzi szlak rowerowy biegnący od przejścia granicznego w Lubawce do Bolesławca oraz .

</doc>
<doc id="557176" url="https://pl.wikipedia.org/wiki?curid=557176" title="Vatsīputrīya">
Vatsīputrīya



</doc>
<doc id="557177" url="https://pl.wikipedia.org/wiki?curid=557177" title="Henri Rousseau">
Henri Rousseau

Henri Julien Félix Rousseau, zwany Celnikiem (fr. "le Douanier") (ur. 21 maja 1844 w Laval, zm. 2 września 1910 w Paryżu) – francuski malarz naiwny.
Rozpoczął karierę malarską w wieku czterdziestu jeden lat. Wcześniej był urzędnikiem. Z jego malarstwa najbardziej znane są sceny z dżungli. Artysta zmarł na gangrenę.
Życiorys.
Dzieciństwo i młodość.
Henri Rousseau urodził się w rodzinie biednego blacharza Juliena i Eléonore Rousseau. Dzieciństwo jego i dwóch starszych sióstr było spokojne i prowincjonalne. Rodzina wpadła w kłopoty, gdy interes ojca podupadł i zakończył się bankructwem. Rodzina Rousseau zmuszona była sprzedać swój XV-wieczny dom Tour Beucheresse. Dom ten przetrwał do dziś, a znajdująca się na nim tablica informuje o fakcie urodzenia się w nim artysty.
Henri Rousseau w szkole niczym się nie wyróżniał. Interesował się jedynie poezją i muzyką. Pobierał lekcje gry na skrzypcach u starego nauczyciela. Nigdy nie zdał matury. Został ostatecznie zwolniony z obowiązku odbycia służby wojskowej, ponieważ w wieku 19 lat nadal się uczył. W 1864 roku zaciągnął się jednak do wojska na 7 lat, przypuszczalnie z powodu zamieszania w drobną kradzież znaczków (wartych 25 franków) w kancelarii prawnej, w której pracował. Prawdopodobnie sądził, iż noszenie munduru wojskowego przyczyni się do łagodniejszego potraktowania jego osoby; ostatecznie został skazany na miesiąc więzienia.
Życie Rousseau zostało tak okraszone mitami i legendami przez tych, którzy go znali (między innymi poetę Guillaume’a Apollinaire’a, marszanda Wilhelma Uhde i pisarza Alfreda Jarry), że jest często niemożliwe oddzielenie prawdy od fantazji w jego życiorysie. Według Apollinaire’a, Rousseau miał wziąć udział w kampanii meksykańskiej Napoleona III, mającej na celu osadzenie Maksymiliana Austriackiego na tronie w Meksyku. Tymczasem Rousseau, choć prawdopodobnie w ciągu całego swojego życia nie opuścił Francji, nigdy nie zdementował informacji o swojej wyprawie do Meksyku, którego dżungla stać się miała inspiracją wielu jego obrazów. Obrazy te namalował jednak tylko i wyłącznie dzięki własnej wyobraźni, tworząc meksykańską dżunglę barwniejszą i piękniejszą, niż była ona w rzeczywistości.
Rousseau został zwolniony z wojska w stopniu szeregowca i przeniósł się do Paryża, gdzie ożenił się z Clémence Boitard, córką handlarza meblami z St. Germain-en-Laye. Miał z nią siedmioro (lub dziewięcioro) dzieci, z których tylko jedno dożyło wieku dojrzałego (syn, który dożył do 18 lat).
Praca zawodowa.
W Paryżu Rousseau pracował przez krótki czas jako urzędnik w kancelarii prawniczej M. Radela, dopóki kuzyn jego żony nie załatwił mu posady w Paryskim Miejskim Urzędzie Akcyzowym. Również i w tym wypadku legenda przyćmiewa prawdę, ponieważ Rousseau nie był w rzeczywistości celnikiem, lecz kontrolował pojazdy wjeżdżające i wyjeżdżające z miasta pod kątem przemytu towarów. Akcyza ze zrozumiałych względów nie była popularna wśród mieszkańców Paryża, ale dla Rousseau ten niewymagający szczególnego wysiłku zawód oznaczał spokojne życie na paryskich przedmieściach. Pamiątką z tego okresu jego życia jest obraz "L’octroi" ("Akcyza"), wiszący dziś w londyńskiej Courtauld Gallery.
Pracując jako poborca akcyzy zaczął malować. W wolnych chwilach udawał się pieszo na wpół wiejskie przedmieścia paryskie (Nogent, Vincennes, Ivry), by spędzać tam całe dnie na sporządzaniu impresjonistycznych szkiców, które stały się później podstawą jego niektórych jego obrazów: "Vue du Parc Montsouris" ("Widok Parku Montsouris"), "Vue de la fabrique de chaises et du quai de Seine à Alfortville" ("Widok fabryki krzeseł i nadbrzeża nad Sekwaną w Alfortville"), "Vue du Bois de Vincennes" ("Widok lasku w Vincennes"). Wspólnym motywem tych obrazów były drzewa, woda, wiejskie pejzaże i atmosfera niczym niezmąconego spokoju. Obrazy zaludniały pulchne, małe postacie mężczyzn przechadzających się w towarzystwie swoich żon w parku Montsouris. Rousseau spędzał też wiele czasu w ogrodzie botanicznym Jardin des Plantes szkicując ogromne palmy i kwiaty, przyciągające jego wyobraźnię; często też odwiedzał znajdujący się w tym samym parku ogród zoologiczny. Zaowocowało to później widokami zwierząt (tygrysów, węży, małp) umieszczonych w bujnych dżunglach na obrazach, które wówczas zaczął malować (1891–1904). W 1885 roku, w wieku 36 lat zmarła żona Rousseau, Clémence, co prawdopodobnie spowodowało, iż postanowił on przejść na skromną emeryturę i poświęcić się odtąd wyłącznie malowaniu. Dwoje jego zaniedbanych dzieci zostało oddanych pod upiekę wujostwa w Angers. W szkicu autobiograficznym, napisanym w 1895 roku, Rousseau czterdziestu latom swego życia poświęca tylko kilka linijek.
Malarstwo.
Kariera malarska Rousseau rozpoczęła się w 1885 roku od wystawienia dwóch jego obrazów w paryskim Salon des Champs-Elysées. Zostały one pocięte przez publiczność i usunięte z wystawy, ale na artyście nie zrobiło to wrażenia. Poznawał najnowsze tendencje panujące w malarstwie a w 1886 cztery swoje obrazy wiózł w wózku przez ulice Paryża, żeby powiesić je na wystawie Salonu Niezależnych, razem z pracami Seurata, Redona i Signaca. W latach następnych wystawiał po kilka obrazów rocznie.
Nie przynosiły mu one jednak spodziewanego dochodu, więc musiał pracować jako inspektor w gazecie "Le Petit Parisien", a kiedy wiodło mu się bardzo źle, dorabiał nawet jako grajek uliczny, grając na skrzypcach.
W 1899 roku ożenił się ponownie. Jego nowa żona, Rosalie-Joséphine Noury, otworzyła sklep, żeby wesprzeć materialnie męża; próbowała też sprzedawać jego obrazy. Zmarła jednak na raka cztery lata później i Rousseau musiał zaczynać życie od nowa. Wrócił do udzielania lekcji gry na skrzypcach, rysunku i malowania. Nie przynosiły mu one spodziewanego dochodu, podobnie jak malowane przez niego obrazy. W obliczu narastającej wobec niego wrogości, tak ze strony prasy, jak i publiczności, grupa artystów i pisarzy, świadoma jego talentu, postanowiła przyjąć go do swego grona jako swoistą maskotkę awangardy. Pierwszym, który wprowadził Rousseau na intelektualne salony Paryża, był pisarz Alfred Jarry. Obaj zaprzyjaźnili się, choć dzieliła ich różnica wieku, wynosząca 30 lat. To Jarry (również pochodzący z Laval) nadał Rousseau przydomek „Celnik” (Le Douanier). Rousseau zaczął pojawiać się, często nieproszony, na sobotnich przyjęciach wieczornych, organizowanych przez Gauguina, podczas których nawiązywał pomyślne kontakty z osobistościami takimi jak Strindberg, Degas czy Mallarmé. Czasami przynosił skrzypce i dawał krótki koncert.
Legendarna naiwność i prostolinijność Rousseau była równie niezrozumiała dla jego współczesnych, co i dzisiaj. Była też przedmiotem żartów z jego osoby, czasem niemiłych.
Po 1905 roku jednak talent artysty został uznany i doceniony. Nowo powstały Salon Jesienny przyjął do ekspozycji dwa jego obrazy, a jeden z nich, "Le lion ayant faim" ("Głodny lew") zawiesił na poczesnym miejscu, razem z pracami Matisse’a, Deraina, Braque’a, Rouaulta, Vlamincka i Dufy’ego. Obraz, największy spośród namalowanych przez Rousseau (200 × 301 cm), został przez niego osobiście opatrzony notą informacyjną w katalogu wystawowym:
W tym samym roku magazyn "L'Illustration" opublikował ten obraz razem z innymi wystawianymi na Salonie Jesiennym. Krytyka jednak nie zawsze była zadowalająca. Wielkie uznanie artyście przyniósł dopiero w 1908 roku obraz "La charmeuse des serpents" ("Zaklinaczka węży"). Jego przyjaciółmi zostali malarze Serge Férat, Robert Delaunay i Ardengo Soffici, a marszandzi Wilhelm Uhde, Ambroise Vollard i Joseph Brummer zaczęli kupować jego obrazy, chociaż stawki, jakie otrzymywał za nie Rousseau, były niskie.
Zachęcony gościnnością przyjaciół Rousseau w swym lokum przy rue Perrel 2 bis zaczął w sobotnie wieczory organizować własne przyjęcia. Zjawiała się tam przedziwna mieszanka jego przyjaciół, studentów i lokalnych handlowców. Listę stałych uczestników stanowili między innymi: Robert Delaunay i jego żona Sonia, Max Jacob, André Salmon, Georges Braque, Pablo Picasso, Guillaume Apollinaire i jego przyjaciółka Marie Laurencin, Max Weber, baronowa Oettingen i inni. Brakowało tylko Alfreda Jarry, który zmarł rok wcześniej. Szacunek, jakiego doczekał się Rousseau, był dla niego zwieńczeniem jego trwającej ponad 20 lat walki o uznanie.
Jednak pomimo wyrazów uznania dla jego talentu, Rousseau żył do końca swych dni w straszliwej nędzy. Pod koniec życia zakochał się we wdowie, Léonie, jednak jego uczucia nie zostały odwzajemnione. Po zerwaniu znajomości w sierpniu 1910 roku załamany artysta został przyjęty do paryskiego szpitala Hôpital Necker z powody gangreny, jaka wdała się w niezagojoną ranę na nodze. Zmarł 2 września. Został pochowany w grobie dla ubogich na cmentarzu Bagneux.
Wszystkie obrazy, nad którymi pracował, zostały przekazane Vollardowi w zamian za pożyczki, które Rousseau otrzymał za życia.
W roku następnym Robert Delaunay i M. Quéval, właściciel kamienicy, w której Rousseau wynajmował lokal, złożyli się i wykupili na 30 lat działkę na cmentarzu, fundując zmarłemu artyście mały, kamienny nagrobek, na którym Guillaume Apollinaire napisał kredą swoje słynne epitafium:
W 1913 rzeźbiarz Constantin Brâncuși i malarz Ortiz de Zarate wykuli odręczny napis Apollinaire’a na samym kamieniu, utrwalając w ten sposób na zawsze pamięć o Rousseau.
W 1947 szczątki ”Celnika” Rousseau zostały ekshumowane i przewiezione do Laval, miasta które prawie 50 lat wcześniej odrzuciło ofertę artysty dotyczącą zakupu "Śpiącej Cyganki" za 2000 lub 1800 franków.
Wielbiciele talentu artysty założyli po latach stowarzyszenie Société des Amis d’Henri Rousseau, żeby w ten sposób wyrazić uznanie dla jego twórczości.

</doc>
<doc id="557182" url="https://pl.wikipedia.org/wiki?curid=557182" title="BlackBerry">
BlackBerry

BlackBerry – linia smartfonów i tabletów wprowadzona w 1999 roku. BlackBerry jest produktem kanadyjskiej firmy BlackBerry Limited (obecnie Research In Motion). Urządzenia BlackBerry przesyłają dane bezprzewodowo poprzez sieci operatorów telefonii komórkowych lub Wi-Fi. BlackBerry przyczyniło się do postępu na rynku urządzeń mobilnych, jako pierwsze koncentrując się na wiadomościach e-mail. Zastosowano tu po raz pierwszy metodę push e-mail pozwalającą na stałe połączenie terminala z serwerem BlackBerry i odbieranie poczty w czasie rzeczywistym. Tym co wyróżnia BlackBerry, jest system operacyjny BlackBerry OS, niestosowany przez innych producentów i nieco spartański, jeśli chodzi o rozrywkę, ale przede wszystkim BIS (BlackBerry Internet Service) lub – dla klientów biznesowych – BES (BlackBerry Enterprise Server) – płatne usługi pozwalające korzystać z e-maila oraz (u niektórych operatorów za większą opłatą) dające nielimitowany dostęp do internetu.
Terminale Blackberry działają w większości światowych systemów GSM. Warunkiem pełnej funkcjonalności terminala BlackBerry jest włączona usługa BlackBerry u usługodawcy, czyli operatora telefonii komórkowej. Dzięki niej użytkownik może pobierać i wysyłać dane za pomocą bezpiecznego APN (punktu dostępowego) blackberry.net. Dzięki temu ściąganie poczty nie jest inicjowane przez użytkownika, ale maile „wypychane” są przez serwer i przychodzą na urządzenie samoczynnie, a ich obsługa jest taka sama jak obsługa SMS-ów. Usługa BlackBerry pozwala też na przeglądanie stron WWW i WAP (blackberry internet service tylko WAP) oraz odbieranie wiadomości MMS. Bez włączonej usługi BlackBerry telefon może służyć jedynie do dzwonienia i pisania SMS-ów (da się to wszystko ominąć, np. by korzystać z internetu wystarczy zainstalować inną przeglądarkę). Urządzenie posiada certyfikat bezpieczeństwa NATO RESTRICTED.
Od niedawna Telefony BlackBerry mają wbudowaną funkcję zwykłego radia tak więc użytkownicy tej marki nie muszą zadowalać się jedynie muzyką płynącą z radia internetowego. Przy intensywnym pobieraniu danych przez sieć 3G operatora mocno nagrzewa się również tylna część obudowy telefonu.
Usługa BlackBerry jest dostępna w dwóch wersjach: BlackBerry Internet Service (BIS) i Blackberry Enterprise Server (BES). BIS przeznaczona jest głównie dla użytków indywidualnych. Umożliwia obsługę do 10 kont pocztowych typu POP3 lub IMAP4. BES zapewnia obsługę poczty opartej na serwerach korporacyjnych w dużych przedsiębiorstwach (Microsoft Exchange, Novell Groupwise, Lotus Domino). Poza możliwością wysyłania i odbierania maili użytkownik BES-a ma zdalny dostęp ze swego urządzenia do firmowej książki adresowej oraz kalendarza.
Usługi BlackBerry są również dostępne na niektórych telefonach innych producentów, dla których jest dostępny program pocztowy BlackBerry. Są to:
Terminale BlackBerry charakteryzują się stylistyką podobną do urządzeń PDA, nowością zastosowaną przez producenta jest unikatowa klawiatura z technologią SureType pozwalająca na szybkie pisanie.
W przypadku zagubienia lub kradzieży terminala istnieje możliwość zdalnego zablokowania i wymazania danych z urządzenia.
Podczas zaawansowanego kodowania wiadomości wykorzystywany jest algorytm Triple-DES z kluczem o długości 168 bitów lub AES 256, jednak firma RIM udostępnia wybranym podmiotom (np. rządom państw) technologię umożliwiającą dostęp do przesyłanych danych. Urządzenie posiada sprzętowe wspomaganie szyfrowania, aczkolwiek szczegóły tego usprawnienia są pilnie strzeżone przez firmę RIM.
Na świecie z rozwiązania korzysta około 12 milionów użytkowników (dane ze stycznia 2008 r.). Urządzenia BlackBerry są zaaprobowane i używane przez Biały Dom, Kongres Stanów Zjednoczonych, armię i amerykańskie siły lotnicze, rząd kanadyjski (również lokalny), członków rządów Holandii, Niemiec, Austrii, policję, straż i służby miejskie w wielu krajach europejskich.
Od 2007 roku rządy Francji, Niemiec i Arabii Saudyjskiej zakazywały używania aparatów BlackBerry do korespondencji służbowej ze względu na niedostateczne bezpieczeństwo transmisji, a Unia Europejska ich nie wybrała ze względu na brak wspierania aplikacji zewnętrznych i przyszłych technologii.

</doc>
<doc id="557185" url="https://pl.wikipedia.org/wiki?curid=557185" title="Karta Nauczyciela">
Karta Nauczyciela

Karta Nauczyciela – polska ustawa z 1982 r. regulująca prawa i obowiązki nauczycieli. Jest ona pragmatyką zawodową, co oznacza, że przy regulacji stosunku pracy osób jej podlegających, ma ona pierwszeństwo przed Kodeksem pracy.
Zakres przedmiotowy i podmiotowy obowiązywania.
Ustawie podlegają głównie nauczyciele, wychowawcy i inni pracownicy pedagogiczni, zatrudnieni w:
W szkolnictwie niepublicznym Karta Nauczyciela nie obowiązuje albo obowiązuje w ograniczonym zakresie.
Karta Nauczyciela jest krytykowana ze względu na demotywujący i kosztowny dla Skarbu Państwa system wynagrodzeń, liczne przywileje oraz obszerność definicji zawodu „nauczyciela” (w myśl ustawy nauczycielami są też np. bibliotekarze czy logopedzi).
Według Związku Miast Polskich największymi problemami Karty są roczne urlopy „na poratowanie zdrowia”, długie urlopy (łącznie 79 dni), niskie pensum przy nieweryfikowalnym czasie pracy poza szkołą, praca nauczycieli na kilku etatach, odpisy na doskonalenie nauczycieli, demotywująca i nieweryfikowana ścieżka awansu nauczycielskiego, jednorazowe zasiłki w wysokości dwóch miesięcznych pensji.
Pisownia nazwy ustawy.
W tytule ustawy (języku prawnym) i najczęściej w języku prawniczym, nazwa "Karta Nauczyciela" pisana jest wielką literą. Zgodnie z zasadą polskiej ortografii, wyrażoną w Wielkim Słowniku Ortograficznym PWN, nazwę tego aktu prawnego powinno pisać się tak, jak nazwy tytułów utworów literackich i naukowych, tzn. pierwsza litera pierwszego słowa – wielka, kolejne słowa rozpoczynające się małymi literami ("Karta nauczyciela").
Treść Karty Nauczyciela.
Karta Nauczyciela składa się z 15 rozdziałów:

</doc>
<doc id="557189" url="https://pl.wikipedia.org/wiki?curid=557189" title="Cynognat">
Cynognat

 
Cynognathus – rodzaj synapsyda z rodziny Cynognathidae w obrębie rzędu terapsydów (Therapsida). Żył w okresie triasu (210 mln lat temu) na obszarze Gondwany. Prawdopodobnie posiadał sierść. Długość ciała 1,5 m; masa ok. 50 kg. Drapieżny, zęby zróżnicowane na siekacze, kły i trzonowe (podobnie jak u ssaków). Posiadał także wtórne podniebienie kostne w czaszce, dzięki czemu mógł pobierać pokarm i żuć bez przerywania oddychania (niezbędny warunek uzyskania stałocieplności).
Etymologia nazwy rodzajowej: "kuōn", κυνος "kunos"„pies”; γναθος "gnathos" „żuchwa”. 
Układ kości szczęk i ucha nie pozwala go jeszcze zaliczyć do ssaków, ale jest to klasyfikacja na granicy kryteriów. Przypuszcza się, że mógł on być przodkiem ssaków.

</doc>
<doc id="557190" url="https://pl.wikipedia.org/wiki?curid=557190" title="Cynognathus">
Cynognathus



</doc>
<doc id="557191" url="https://pl.wikipedia.org/wiki?curid=557191" title="Długa nazwa pliku">
Długa nazwa pliku

Długa nazwa pliku (, LFN) – metoda firmy Microsoft umożliwiająca nadawanie nazw dłuższych niż 11 znaków (8 znaków nazwy + 3 znaki rozszerzenia) plikom zapisanym na partycji z systemem plików FAT. Została ona wprowadzona po raz pierwszy w 1994 r. w systemie operacyjnym Windows NT 3.5.
Dzięki LFN nazwa pliku może zawierać do 250 znaków w standardzie UTF-16 wliczając w to spacje, znaki niealfanumeryczne (z wyjątkiem znaków o specjalnym znaczeniu dla jądra systemu: \ / : * ? " &lt; &gt; |). W celu zachowania kompatybilności ze starszymi systemami operacyjnymi, Microsoft opracował metodę generowania krótkich nazw w formacie 8+3 z długich nazw plików i powiązania ich ze sobą. Przykładowo nazwa „Microsoft.txt” przyjmuje postać „MICROS~1.TXT”, kolejna nazwa o tym samym rdzeniu w tymże katalogu np. „Microsoft Word.txt” otrzymuje postać „MICROS~2.TXT”, natomiast piętnastą z kolei nazwą o tym rdzeniu będzie „MICRO~15.TXT” itd.).
Problemy ze zgodnością.
Sposób, dzięki któremu możliwa była implementacja LFN do systemu plików FAT, polegał na dodaniu w katalogach ukrytych wpisów z atrybutem „etykieta woluminowa” (). Powodem takiego rozwiązania była chęć zachowania kompatybilności wstecznej, a etykiety woluminowe są przeważnie ignorowane przez programy i starsze systemy operacyjne. Dodatkowo dla tych wpisów w katalogu ustawiane były atrybuty „systemowy”, „ukryty” i „tylko do odczytu”, by dodatkowo zabezpieczyć te nazwy przed niepożądaną modyfikacją. Programy pracujące pod kontrolą starszych systemów operacyjnych dalej miały dostęp do plików, podczas gdy nowsze systemy operacyjne mogły korzystać z długich wersji tychże nazw.
Gdy po raz pierwszy długie nazwy plików zostały zastosowane w Windows 95 bazującym na MS DOS, implementacja sprawiała problemy przy korzystaniu z programów obsługujących tylko model nazewnictwa 8+3. Każdy program DOS-owy uruchomiony już pod kontrolą Windows i wprowadzający zmiany we wpisach katalogów partycji FAT mógł spowodować utratę długich nazw plików, dlatego domyślnie bezpośredni dostęp do dysku twardego był w tym trybie wyłączony. Również po uruchomieniu czystego DOS-a długie nazwy nie były dostępne bez instalacji odpowiedniego sterownika LFN. Microsoft postanowił także nie wprowadzać obsługi długich nazw plików w starszych programach. Wśród nich wyróżniał się File Manager – menedżer plików dla systemu Windows for Workgroups 3.11. Natomiast Windows NT już od wersji 3.1, łącznie z jego programami użytkowymi (w tym również File Managerem), obsługiwał LFN w systemie plików NTFS.
System OS/2 firmy IBM posiadał własną metodę obsługi długich nazw plików w systemie FAT, niekompatybilną z wersją Microsoftu. Był to dodatkowy atrybut zapisywany jako codice_1. Istniała jednakże możliwość zmiany sposobu obsługi długich nazw poprzez zastosowanie innego sterownika.
Ograniczenia.
Implementacja LFN w FAT dodatkowo była ograniczona starszym systemem nazewnictwa plików. Trudności pojawiały się np. przy próbie utworzenia 100 plików, w których nazwy rozpoczynały się od tych samych 6 znaków, np. codice_2, codice_3 itd.. Przeszkody pojawiały się także przy tworzeniu plików i folderów w katalogu nadrzędnym systemu () zwanym również katalogiem głównym. FAT16 umożliwiał przechowywanie do 512 pozycji w katalogu nadrzędnym, a każda pozycja była rekordem 32-bajtowym, w którym mieściła się informacja o 13 2-bajtowych znakach kodowanych zgodnie z UTF-16. Z tego wynika, że nazwa pliku o długości 250 znaków zajmowała 20 pozycji w katalogu i dodatkowo 1 pozycję ze starą nazwą pliku – razem 21 pozycji. Tym sposobem liczba możliwych plików i folderów do utworzenia została drastycznie zmniejszona – przy maksymalnych długościach nazw plików wynosiła ona 512/21, czyli zaledwie 24 pozycje.
Sterowniki LFN.
Lista systemów operacyjnych i sterowników umożliwiających odczyt długich nazw plików systemu Windows 95:
Podobne implementacje.
Przed wprowadzeniem Windows NT i OS/2 istniała implementacja długich nazw plików w systemie MacOS, na komputery Macintosh 128K. System operacyjny AmigaOS już w 1985 r. pozwalał na użycie do 30 znaków w nazwach plików. Natomiast Novell NetWare w wersjach 3.x i 4.x jest kompatybilny z długimi nazwami Microsoftu, jeśli załaduje się dodatkowy moduł "NetWare Loadable Module" (NLM).

</doc>
<doc id="557196" url="https://pl.wikipedia.org/wiki?curid=557196" title="Stalagmometr">
Stalagmometr

Stalagmometr – przyrząd do pomiaru napięcia powierzchniowego na granicy cieczy i gazu lub na granicy dwóch nierozpuszczalnych w sobie faz ciekłych. Składa się z pojemnika na ciecz podlegającą badaniu oraz kapilary z odpowiednio ukształtowanym (płasko oszlifowanym) zakończeniem zwanym stopką. Taka konstrukcja pozwala na powolny, swobodny wypływ zgromadzonej cieczy dyskretnymi porcjami – kroplami, tworzącymi się pod stopką kapilary i regularnie odrywającymi się od niej.
Zasada działania.
Pod wpływem ciśnienia hydrostatycznego słupa cieczy zgromadzonej w zbiorniku (lub innego źródła stałego ciśnienia) ciecz wydostaje się na zewnątrz stalagmometru przez kapilarę. Kapilara stawia płynącej cieczy na tyle duży opór hydrodynamiczny, by zapewnić powolny przepływ i umożliwić powolne narastanie kropli u wylotu kapilary. Kropla utrzymuje się tam dzięki siłom napięcia powierzchniowego, jednak jej stopniowo narastający ciężar staje się w pewnej chwili większy od tych sił, przez co kropla odrywa się od stopki stalagmometru. W chwili bezpośrednio poprzedzającej oderwanie się kropli, jej ciężar formula_1 staje się równy sile napięcia powierzchniowego, zatem wyznaczenie masy kropli pozwala na obliczenie wartości tej siły (stwierdzenie to jest znane jako prawo Tate'a).
Odrywająca się kropla tworzy prostopadłą do powierzchni stopki szyjkę (przewężenie) o promieniu formula_2 większym od promienia wewnętrznego kapilary i mniejszym od promienia zewnętrznego stopki formula_3 Siła napięcia powierzchniowego wytworzona przez szyjkę kropli jest równa iloczynowi napięcia powierzchniowego formula_4 i obwodu szyjki, równego formula_5 zatem porównanie tej siły z ciężarem kropli formula_1 o masie formula_7 prowadzi do wzoru:
W praktyce, promień przewężenia odrywającej się kropli jest wielkością trudną do bezpośredniego zmierzenia, zatem zastępuje się go promieniem zewnętrznym stopki formula_9 pomnożonym przez odpowiedni współczynnik empiryczny formula_10 zależny od promienia wewnętrznego kapilary, objętości kropli i konstrukcji przyrządu:
Pomiar masy wykonywany jest przez ważenie określonej liczby kropel, natomiast współczynnik formula_12 odczytuje się z tabel kalibracyjnych przyrządu. W przypadku cieczy innej, niż uwzględniona w tabelach kalibracyjnych, pomiar taki jest obarczony dużym błędem, dlatego częściej stosuje się metody porównawcze z wykorzystaniem cieczy odniesienia (wzorcowej), o znanym, wcześniej wyznaczonym napięciu powierzchniowym. Korzysta się wówczas z zależności:
gdzie:
Znaczenie.
Stalagmometr pozwala na stosunkowo łatwe wyznaczenie napięcia powierzchniowego lub międzyfazowego (w przypadku dwóch różnych faz ciekłych), jednak wyniki pomiaru obarczone są dużymi błędami, zaś konieczność stosowania stabelaryzowanych poprawek ogranicza uniwersalność metody.
Podobną do stalagmometrii, lecz dokładniejszą i bardziej uniwersalną metodą pomiaru napięcia powierzchniowego jest metoda wiszącej kropli (ang. "pendant drop"), w której informacje o napięciu powierzchniowym uzyskiwane są na podstawie komputerowej analizy zarejestrowanego fotograficznie obrazu kropli zwisającej z zakończenia kapilary.
Inną metodą o dokładności pomiarów znacznie przewyższającej klasyczne stalagmometry jest użycie płytki Wilhelmiego lub pierścienia Du Nouya w połączeniu z wyspecjalizowaną wagą lub dynamometrem.
Bibliografia.
polecane źródła:

</doc>
<doc id="557197" url="https://pl.wikipedia.org/wiki?curid=557197" title="Kościół Matki Bożej Częstochowskiej w Zakopanem">
Kościół Matki Bożej Częstochowskiej w Zakopanem

Kościół Matki Bożej Częstochowskiej w Zakopanem – zabytkowa świątynia chrześcijańska przy ulicy Kościeliskiej, nazywana często „starym kościółkiem”. Zbudowany w 1847.
Historia i architektura.
Niewielka świątynia z modrzewiowego drewna została ufundowana przez właścicielkę dóbr zakopiańskich Klementynę Homolacsową. Pracę prowadził miejscowy doświadczony cieśla, Sebastian Gąsienica-Sobczak. Kościół został poświęcony świętemu Klemensowi na cześć fundatorki. W latach 1850–1851 z inicjatywy pierwszego proboszcza Zakopanego, ks. Stolarczyka, kościół powiększono i dobudowano wieżę. Remont generalny przeprowadzono w latach 50. XX wieku.
Świątynia o konstrukcji zrębowej składa się z wielobocznie zamkniętego prezbiterium oraz dwuczęściowej nawy. Do prezbiterium przylega zakrystia, zaś nawa łączy się z kruchtą. Dwukalenicowy dach pokryty jest gontem i zwieńczony wieżyczką na sygnaturkę. Ołtarz główny oraz ołtarze boczne pochodzą z drugiej połowy XIX wieku i zostały wykonane przez rzeźbiarza ludowego Wojciecha Kułacha-Wawrzyńcoka. W ołtarzu głównym znajduje się kopia obrazu Matki Boskiej Częstochowskiej, która od lat 30. XX wieku jest patronką świątyni. Wnętrze zdobią ponadto ludowe świątki oraz malowidła.
Kościół znajduje się na małopolskim Szlaku Architektury Drewnianej.
W pobliżu kościoła znajduje się Cmentarz Zasłużonych na Pęksowym Brzyzku oraz murowana kaplica śś. Świerada i Benedykta z około 1810 roku będąca najstarszą budowlą sakralną Zakopanego.
W kościele znajdują się 8-głosowe organy zbudowane przez Fryderyka Schwarza w 1957.
Nabożeństwa prawosławne.
Od 2005 w kościele w dniu 7 stycznia (25 grudnia według starego stylu) odprawiane jest bożonarodzeniowe nabożeństwo prawosławne przez duchownego z Krakowa. Od marca 2022 r. nabożeństwa prawosławne celebrowane są co drugą niedzielę.

</doc>
<doc id="557202" url="https://pl.wikipedia.org/wiki?curid=557202" title="Porfirie">
Porfirie

Porfirie – grupa wrodzonych lub nabytych schorzeń wynikających z zaburzenia działania enzymów w szlaku syntezy hemu, zwanym również szlakiem porfiryn.
Klasyfikuje się je jako porfirie wątrobowe, porfirie erytropoetyczne lub porfirie skórne, w zależności od tego, gdzie występuje nadprodukcja i nadmierna akumulacja porfiryn (lub ich chemicznych prekursorów).
Etiologia.
Porfiria ma często podłoże genetyczne. Objawy porfirii mogą pojawiać się zaraz po urodzeniu, częściej jednak spotyka się je u dorastającej młodzieży. Objawy porfirii skórnej wywołuje najczęściej światło słoneczne (głównie UV), gromadzące energię w pierścieniu porfirynowym. Czynnikami wywołującymi atak w porfirii wątrobowej są: alkohol, niektóre leki, stres, a także hormony płciowe, niedobory kaloryczne, niedobory minerałów, anemia, choroby i infekcje, ostre zapachy chemiczne, farb, lakierów. Kilka czynników indukujących w połączeniu może spowodować atak.
Podział:
Objawy i przebieg.
Porfirie wątrobowe dotykające głównie układu nerwowego powodują bóle brzucha, pocenie się, wymioty, bezsenność, ostrą neuropatię, ataki drgawek, zaburzenia psychiczne: halucynacje, depresję, rozdrażnienie i objawy paranoidalne.
Najczęściej jednak spotykanym objawem są objawy ostrego brzucha, dopiero podczas operacji okazać się może, że przyczyną tego stanu jest atak porfirii. Ponieważ niektóre leki do znieczulenia mogą nasilić atak porfirii, uwzględnienie tej choroby (jako przyczyny zespołu ostrego brzucha) jest tak istotne.
Produkty metabolizmu porfiryn są wydalane z moczem lub kałem, stąd przybiera on czerwoną barwę. Skóra "porfiryka" czerwienieje na słońcu. Inne objawy porfirii to: uczucie słabości kończyn, utrata czucia lub parestezje, czerwono-szare przebarwienia zębów (ze względu na odkładanie się uroporfiryny i moproporfiryny w kościach i zębach). W ostrym przebiegu choroby może dochodzić do oparzeń skóry, a w formie przewlekłej do wypadania lub (rzadziej) nadmiernego wzrostu włosów. Porfiria w sporadycznych przypadkach może doprowadzić nawet do zgonu.
Rozpoznanie.
Pomiar stężenia porfiryn i ich prekursorów w moczu i we krwi, a także w analizie DNA (w przypadku porfirii wrodzonej). W pierwszym rzędzie oznacza się stężenie porfobilinogenu w moczu, jednej z pierwszych substancji na szlaku syntezy porfiryn. Gdy maleje produkcja, wzrasta stężenie prekursora. W przypadku ołowicy, rtęcicy, zatrucia arszenikiem powodujących porfirię oznacza się stężenie porfiryn. Porfiria jest rzadką chorobą i zwykłe szpitale nie mają warunków do przeprowadzania badań. Przesyłają one próbki krwi, kału i/ lub moczu do laboratoriów referencyjnych. Próbki należy pobrać w czasie ataku choroby, gdyż inaczej wyniki mogą być fałszywie negatywne.
Leczenie.
Porfiria wrodzona jest nieuleczalna. Dużą ulgę u chorych na porfirię skórną przynosi zmiana trybu życia, polegająca głównie na unikaniu mocnego światła, i abstynencja od alkoholu. W doraźnym leczeniu farmakologicznym stosuje się środki hamujące syntezę porfiryny: hematynę lub argininian hemu oraz glukozę.
Osoby chorujące na tę chorobę nie powinny również przyjmować leków porfinogennych, czyli: aminoglutetymidu, karbamazepiny, klemastyny, ko-trimoksazolu, dapsonu, dimenhydrynatu, pochodnych sporyszu, etamsylatu, etomidatu, ketokonazolu, mesuksymidu, metysergidu, orfenadryny, fenytoiny, progesteronu, doustnych środków antykoncepcyjnych, pirazolonów, tolbutamidu, barbituranów, chloramfenikolu, klonidyny, danazolu, dihydralazyny, metamizolu, erytromycyny, etosuksymidu, gryzeofulwiny, meprobamatu, metyldopy, kwasu nalidyksowego, okskarbazepiny, fenylbutazonu, prymidonu i pirazynamidu.
Porfiria a wampiryzm.
Porfirie wrodzone, związane z genetycznym niedoborem enzymów biorących udział w syntezie hemu, powodują patologiczne nagromadzenie porfiryn we krwi i tkankach. Nadmiar porfiryn wywołuje rozmaite objawy chorobowe, np. zaniki naskórka wskutek nadmiernej ekspozycji na światło słoneczne, czerwonawe zabarwienie zębów i paznokci, martwicę tkanki łącznej, w tym obkurczanie dziąseł, co się wiąże z obnażeniem szyjek zębów, czasem wyjątkowo szybko rosnące i obfite owłosienie, anemię, a także alergię na allicynę, związek występujący w czosnku.
Symptomy choroby skłoniły niektórych naukowców, w tym biochemika Davida Dolphina do wysunięcia w r. 1985 hipotezy na temat źródeł opowieści o wampirach. David Dolphin powiązał legendarnego Drakulę z chorymi na porfirię. Teza o chorobie postaci historycznej (Wład Palownik), od której wywodzi się legenda o wampirze Drakuli, nie została jednak dotąd udokumentowana. Wrodzona porfiria erytropoetyczna, na której opisie głównie opierał się Dolphin, występuje bardzo rzadko, stąd pojawiają się wątpliwości, czy na jej podstawie mogła powstać tak powszechnie występująca legenda.
Jednym z najbardziej znanych porfiryków był król Ludwik II Bawarski, który cierpiał na paranoję, bezsenność, światłowstręt (przed śmiercią nie opuszczał zamku) oraz depresję.
Innymi sławnymi postaciami historycznymi, u których podejrzewa się porfirię, są: król Anglii Jerzy III oraz Vincent van Gogh.

</doc>
<doc id="557204" url="https://pl.wikipedia.org/wiki?curid=557204" title="Featuring">
Featuring

Featuring, w skrócie feat. lub ft. (pol. z udziałem, gościnnie, z gościem) – termin stosowany w przemyśle muzycznym, mający na celu wskazanie osoby niebędącej głównym wykonawcą utworu muzycznego. Termin po raz pierwszy pojawił się około 1954 roku na brytyjskich listach przebojów.
Featuring jako praktyka w muzyce najbardziej rozwinięta jest w gatunkach hip-hop oraz pop. Albumy wykonawców hiphopowych zwykle zawierają od kilku nawet do kilkunastu różnych wykonawców gościnnie występujących na wydawnictwie.
Featuring to najczęściej wykonanie krótkiego fragmentu utworu, zawierający prostą partię solową wokalną bądź instrumentalną. Okazjonalnie gościnne występy mogą mieć postać chórków dominujących przez większą partię utworu. Czasami gość wykonuje tak samo dużą partię wokalną, co główny wykonawca, mimo to różni się to od duetu (np. w piosence „4 Minutes” Madonny z udziałem Justina Timberlake’a, gdzie oboje wykonują taką samą ilość tekstu).

</doc>
<doc id="557213" url="https://pl.wikipedia.org/wiki?curid=557213" title="Wytwórnia Walta Disneya">
Wytwórnia Walta Disneya



</doc>
<doc id="557215" url="https://pl.wikipedia.org/wiki?curid=557215" title="Ivan Hurtado">
Ivan Hurtado



</doc>
<doc id="557216" url="https://pl.wikipedia.org/wiki?curid=557216" title="Teddy Lucić">
Teddy Lucić



</doc>
<doc id="557221" url="https://pl.wikipedia.org/wiki?curid=557221" title="Helder Postiga">
Helder Postiga



</doc>
<doc id="557223" url="https://pl.wikipedia.org/wiki?curid=557223" title="Leonel Fernández">
Leonel Fernández

Leonel Antonio Fernández Reyna (ur. 26 grudnia 1953 w Santo Domingo) – polityk dominikański, prezydent Republiki Dominikańskiej w latach 1996-2000 oraz 2004-2012. 
Życiorys.
Urodził się na Dominikanie w mieszanej rasowo rodzinie. W 1962 roku przeprowadził się do Nowego Jorku. Na wyspę powrócił w 1971 roku. W 1978 roku z ukończeniem wyróżnił studia prawnicze na Autonomicznym Uniwersytecie Santo Domingo. Pracował jako nauczyciel i dziennikarz. Wystartował udział w wyborach prezydenckich w 1996 roku z ramienia Partii Wyzwolenia Dominikany (PLD). Odniósł w nich sukces niewielką przewagę głosów w drugiej turze. Jego kandydatura została poparta zarówno przez założyciela (PLD) Juana Boscha i ustępującego prezydenta Joaquína Balaguera. Na wyborze Fernándeza zaważyło jego pochodzenie rasowe (jego rywalem był José Francisco Peña Gómez haitańskiego pochodzenia). Nowo obrany prezydent obiecał likwidację korupcji i objęcie wojska, sądów i policji większą kontrolą państwa. Prowadziła aktywną politykę zagraniczną. W kwietniu 1998 roku przywrócił relacje dyplomatyczne z Kubą a w 1999 roku Dominikana służyła jako gospodarz regionalnego szczytu państw karaibskich. Jego kadencja zakończyła się w 2000 roku. Ponownie i skutecznie kandydował na prezydenta w 2004 roku. W 2008 roku zyskał reelekcję. Po zakończeniu trzeciej kadencji objął funkcję przewodniczącego Global Foundation for Democracy and Developmen i przewodniczącego PLD.

</doc>
<doc id="557227" url="https://pl.wikipedia.org/wiki?curid=557227" title="Cmentarz ewangelicki przy ulicy Zborowej w Raciborzu">
Cmentarz ewangelicki przy ulicy Zborowej w Raciborzu

Cmentarz ewangelicki – pierwszy cmentarz ewangelicki w Raciborzu, który powstał w 1556 roku i znajdował się wokół kościoła, nekropolia znajdowała się na placu obok obecnych ulic Zborowej i Mickiewicza.
Historia.
Cmentarz ten powstał około 1556 roku i zwany był cmentarzem Marcina, najprawdopodobniej od imienia reformatora Marcina Lutra. W 1574 roku kościół spłonął, lecz nekropolia dalej istniała ulegając stopniowemu zapomnieniu oraz zniszczenia wskutek upadku gminy ewangelickiej. Upadek ten był spowodowany objęciem władzy w mieście przez katolików, z której wynikł konflikt między wyznawcami katolicyzmu i ewangelicyzmu, co doprowadziło ostatecznie do zakazu odprawiania nabożeństw oraz chowania zmarłych protestantów na terenie miasta. Ewangelicy znaleźli wkrótce miejsce na Płoni, gdzie zakupili dom oraz teren pod cmentarz. Było to nowe miejsce kultu raciborskich protestantów, gdzie mieli swój dom modlitwy i cmentarz. 
Dopiero w 1740 roku ewangelicy otrzymali zezwolenie na założenie cmentarza i budowę nowego kościoła przy obecnej ulicy Nowej. W XVIII wieku powrócił do łask zapomniany cmentarz, bowiem brakowało miejsc grzebalnych w okresie wojen śląskich. Grzebano na nim wtedy ludność obcą i biednych. Jednak cmentarz istniał tylko do 1764 roku.

</doc>
<doc id="557228" url="https://pl.wikipedia.org/wiki?curid=557228" title="Puchar UEFA (2006/2007)">
Puchar UEFA (2006/2007)

Puchar UEFA 2006/2007 () – 36. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 13 lipca 2006 – 16 maja 2007. W rozgrywkach zwyciężyła drużyna Sevilla FC.
I runda kwalifikacyjna.
13 lipca 2006
27 lipca 2006
II runda kwalifikacyjna.
8 sierpnia 2006
10 sierpnia 2006
24 sierpnia 2006
I runda.
14 września 2006
28 września 2006
Faza grupowa.
W fazie grupowej zmierzą się zwycięzcy spotkań I rundy. 40 drużyn zostało podzielonych na osiem pięciozespołowych grup. Losowanie grup nastąpiło 3 października 2006 roku w Nyonie. Jedyna polska drużyna - Wisła Kraków znalazła się w grupie E.
Każda z drużyn rozegra po cztery mecze, dwa razy będąc gospodarzami, dwa razy grając na wyjeździe. Awansują trzy najlepsze drużyny z każdej grupy. Do tych 24 zespołów dołączy osiem, które zajmą trzecie miejsca w grupach Ligi Mistrzów i od tego momentu rozgrywki będą się odbywać systemem pucharowym.
Grupa A.
19 października 2006
2 listopada 2006
23 listopada 2006
29 listopada 2006
14 grudnia 2006
Grupa B.
19 października 2006
2 listopada 2006
23 listopada 2006
29 listopada 2006
14 grudnia 2006
Grupa C.
19 października 2006
2 listopada 2006
23 listopada 2006
29 listopada 2006
14 grudnia 2006
Grupa D.
19 października 2006
2 listopada 2006
23 listopada 2006
29 listopada 2006
14 grudnia 2006
Grupa E.
19 października 2006
2 listopada 2006
23 listopada 2006
30 listopada 2006
13 grudnia 2006
W styczniu 2007 Komisja Odwoławcza UEFA podjęła decyzję o wykluczeniu w tym sezonie z rozgrywek o Puchar UEFA Feyenoordu. Decyzja jest skutkiem burd urządzonych 30 listopada 2006 roku w Nancy przez chuliganów w barwach kibiców Feyenordu. Ponadto klub został również ukarany grzywną w wysokości 100 tys. franków szwajcarskich oraz kosztami usunięcia wyrządzonych szkód na stadionie AS Nancy.
Grupa F.
19 października 2006
2 listopada 2006
23 listopada 2006
30 listopada 2006
13 grudnia 2006
Grupa G.
19 października 2006
2 listopada 2006
23 listopada 2006
30 listopada 2006
13 grudnia 2006
Grupa H.
19 października 2006
2 listopada 2006
23 listopada 2006
30 listopada 2006
13 grudnia 2006
1/16 finału.
14-15 lutego 2007
22 lutego 2007
1/8 finału.
8 marca 2007
14-15 marca 2007
1/4 finału.
5 kwietnia 2007
12 kwietnia 2007
1/2 finału.
26 kwietnia 2007
3 maja 2007
Finał.
Finał odbył się 16 maja 2007 na stadionie Hampden Park w Glasgow (Szkocja).

</doc>
<doc id="557229" url="https://pl.wikipedia.org/wiki?curid=557229" title="Hello (program)">
Hello (program)

Hello — program komputerowy służący do bezpośredniej wymiany zdjęć między jego użytkownikami (model P2P). Był rozwijany i udostępniony publicznie od sierpnia 2003 do maja 2008, od samego początku był rozwijany jako "siostrzana aplikacja" programu Picasa. Miał funkcjonalność komunikatora internetowego i współpracował z kamerą internetową. 11 czerwca 2008 roku zakończone zostało wsparcie dla tego programu.

</doc>
<doc id="557231" url="https://pl.wikipedia.org/wiki?curid=557231" title="Michaił Kreczetnikow">
Michaił Kreczetnikow

Michaił Nikitycz Kreczetnikow (ros. "Михаил Никитич Кречетников") (ur. 1729, zm. 20 maja 1793 w Międzybożu) – generał-lejtnant wojsk rosyjskich.
Był młodszym bratem gen. Piotra Kreczetnikowa. Brał udział w wojnie siedmioletniej i wojnie rosyjsko-tureckiej 1768-1774. W 1768 roku dowodził wojskami rosyjskimi tłumiącymi powstanie chłopów i Kozaków (tzw. koliszczyzna) na Ukrainie Prawobrzeżnej. W 1773 mianowany gubernatorem Tweru, od 1776 namiestnik Kaługi i Tuły. Generał-gubernator ziem polskich zagarniętych przez Rosję na mocy II rozbioru w 1793, generał "en chef" armii rosyjskiej w czasie wojny polsko rosyjskiej w 1792.
Odznaczenia.
W 1776 został kawalerem Orderu Orła Białego i Orderu Świętego Stanisława. Odznaczony ponadto Orderem Świętego Aleksandra Newskiego i Orderem Świętej Anny.

</doc>
<doc id="557234" url="https://pl.wikipedia.org/wiki?curid=557234" title="Andrzej Miłosz">
Andrzej Miłosz

Andrzej Miłosz (ur. 19 września 1917 w Rżewie, zm. 21 września 2002 w Warszawie) – polski dziennikarz, publicysta, tłumacz, reżyser filmów dokumentalnych, autor audycji i słuchowisk radiowych. Brat Czesława Miłosza.
Życiorys.
Ukończył Akademię Nauk Politycznych w Warszawie. Studiował także socjologię na Uniwersytecie Warszawskim. Debiutował jako reportażysta i publicysta w 1937 roku na łamach prasy. W latach 1938–1939 był członkiem redakcji pisma „Orka na ugorze”. W czasie II wojny światowej był żołnierzem ZWZ i AK w Wilnie i na Litwie. Organizator pierwszych szlaków kurierskich na Wileńszczyźnie, udzielał pomocy polskim oficerom w ucieczce z obozów internowania. W 1943 roku przemycił do Warszawy ukrytych w ciężarówce wileńskich Żydów Seweryna Trossa i jego żonę. W Warszawie Czesław Miłosz przyjął Trossów, znalazł im kryjówkę i wsparł finansowo. Pomógł także trzem Żydówkom, Felicji Wołkomińskiej, jej siostrze i bratowej, które zbiegły z Warszawy w przededniu powstania w getcie. Trossowie zginęli późnym latem 1944 w powstaniu warszawskim. Felicja Wołkomińska przeżyła holocaust i w 1957 roku wyemigrowała do Izraela. Za pomoc udzieloną rodzinie Trossów i Wołkomińskich Czesław i Andrzej Miłoszowie zostali 25 lipca 1989 uhonorowani przez Instytut Jad Waszem tytułem Sprawiedliwych wśród Narodów Świata
W czasach PRL był tłumaczem literatury i dramaturgii francuskiej, rosyjskiej i radzieckiej, reżyserem-dokumentalistą (m.in. filmów poświęconych swojemu bratu, Czesławowi Miłoszowi), autorem audycji i słuchowisk radiowych w Polskim Radiu, publicystą (m.in. współpracownikiem paryskiej „Kultury”). Był członkiem Stowarzyszenia Pisarzy Polskich (SPP) oraz Stowarzyszenia Filmowców Polskich (SFP).
Wiosną 1950 roku ożenił się w Elblągu z Hanną Goliszewską (1929–2015). W kwietniu 1952 roku Hanna Miłosz urodziła w Warszawie córkę, Joannę. Późnym latem 1957 Andrzej Miłosz z żoną Hanną odwiedzili brata Czesława Miłosza, który mieszkał z rodziną w Montgeron pod Paryżem. W lipcu 1959 rozwiódł się z Hanną Miłosz, a 7 lipca 1961 roku jego drugą żoną została dziennikarka, publicystka i autorka książek dla dzieci Grażyna Strumiłło. Mieszkali w Warszawie przy Alei Wyzwolenia. Napisali wspólnie trzy przewodniki turystyczne na temat Azji Środkowej, Kaukazu i Zakaukazia. W październiku 1980 poleciał do brata Czesława w Berkeley z ekipą filmową. Zmarł po ciężkiej chorobie w Warszawie. Pochowany został na cmentarzu Powązkowskim (kwatera 107-4-27).

</doc>
<doc id="557236" url="https://pl.wikipedia.org/wiki?curid=557236" title="Cmentarz ewangelicki przy ul. Zborowej w Raciborzu">
Cmentarz ewangelicki przy ul. Zborowej w Raciborzu



</doc>
<doc id="557238" url="https://pl.wikipedia.org/wiki?curid=557238" title="Cmentarz ewangelicki przy ul. Mickiewicza w Raciborzu">
Cmentarz ewangelicki przy ul. Mickiewicza w Raciborzu



</doc>
<doc id="557239" url="https://pl.wikipedia.org/wiki?curid=557239" title="Cmentarz ewangelicki przy ulicy Mickiewicza w Raciborzu">
Cmentarz ewangelicki przy ulicy Mickiewicza w Raciborzu



</doc>
<doc id="557241" url="https://pl.wikipedia.org/wiki?curid=557241" title="Mobile Suit Gundam Seed">
Mobile Suit Gundam Seed

Mobile Suit Gundam Seed (lub "Gundam Seed", jap.: 機動戦士ガンダムSeed; Kidou Senshi Gundam SEED) – telewizyjny serial anime z gatunku mecha. Jest to kolejna produkcja z długiego ciągu Gundamów, rozpoczętego w 1979, ale akcja rozgrywa się w alternatywnej rzeczywistości określanej jako "Cosmic Era" (Era Kosmiczna). Serial składa się z 50 odcinków, nadawanych przez stację JNN między 5 października 2002 a 27 września 2003.
Tematyka i reakcje.
Serial został wyreżyserowany przez Mitsuo Fukuda ("Future GPX Cyber Formula" i "Gear Fighter Dendoh") i jest pierwszą produkcją osadzoną w świecie Ery Kosmicznej. Akcja rozpoczyna się w czasie Wojny Krwawych Walentynek (Bloody Valentine War) między Ziemią i koloniami. Wojna przypomina Jednoroczną Wojnę (One Year War) z oryginalnej serii Gundam, z dodatkowymi elementami zaczerpniętymi z "New Mobile Report Gundam Wing" i "After War Gundam X". Po jednej stronie występuje Sojusz Ziemski, po drugiej kolonie kosmiczne z ZAFT ("Zodiac Alliance of Freedom Treaty"). Ludzkość jest podzielona z powodu inżynierii genetycznej. Zwykli ludzie są określani jako "Naturalni", podczas gdy zmodyfikowani są znani jako "Koordynatorzy". Podobnie jak w oryginalnej serii, ZAFT jako pierwszy wprowadził kombinezony bojowe ("mobile suit"). Sojusz Ziemski szybko nadrabia straty produkując pięć prototypowych Gundamów. Po tym, jak ZAFT kradnie cztery z nich, młody Kira Yamato przez przypadek zaczyna pilotować "Strike Gundam" (piąty z prototypów) i jest zmuszony walczyć ze swoim dawnym przyjacielem Athrunem Zalą. Żaden z nich nie przypuszcza, że siły stojące za wybuchem wojny doprowadzą do niewyobrażalnej eskalacji.
Serial był bardzo dobrze przyjęty i wywarł znaczny wpływ na społeczność otaku w Japonii i poza nią. Część głównych bohaterów wciąż znajduje się na czele listy ulubionych postaci magazynu Newtype, a artykuły związane z serią sprzedały się w dużych nakładach.
W założeniach serial miał być światem Universal Century (w którym rozgrywała się akcja oryginalnej serii Gundam) odświeżonym dla nowego pokolenia fanów. Z tego powodu między oboma seriami jest wiele podobieństw. Aby dopasować się do oczekiwań współczesnych nastolatków, historia mocno koncentruje się na stosunkach między bohaterami, co skutkuje przedstawieniem wielopoziomowych i romantycznych przyjaźni. Głównym wątkiem historii jest traumatyczna przyjaźń Kiry i Athruna. Wielu fanów doceniło też staroświecki romans między pilotem Mu i kapitan Murrue. Dodatkowo, w serii występuje prawdziwy czarny charakter, Rau Le Creuset. W wielu seriach Gundam brakowało postaci tak jednoznacznie złej. Styl animacji również został uwspółcześniony, co oznaczało jasne kolory, duże oczy, małe usta i nosy oraz niezwykłe kolory włosów i oryginalne fryzury. Główni bohaterowie są w znacznej części bardzo młodzi, co wiąże się z wiekiem docelowej grupy animowanych serii Gundam.
Jednym z głównych tematów poruszanych przez Gundam Seed jest natura niekończącego się cyklu wojen. Ten wątek powraca kilkakrotnie i w różnych ujęciach. Może być sprowadzony do tego, że osiągnięcie pokoju nie jest możliwe, dopóki na śmierć odpowiada się śmiercią, a za jedyne możliwe zakończenie konfliktu jest uważane zniszczenie przeciwnika. Uwzględnienie w fabule problemów takich jak rasizm i dążenie do ludobójstwa dodatkowo uwspółcześniło serial i dostarczyło materiału do komentarzy społecznych i przemyśleń. Genetycznie zmodyfikowani Koordynatorzy stanowią wizję przyszłości w świecie zaangażowanym obecnie w dyskusje nad żywnością modyfikowaną genetycznie i klonowaniem.
Stopień zbieżności między Gundam Seed i oryginalną serią Gundam wzbudził wiele kontrowersji w środowisku fanów. Część z nich krytykowała skupienie się na relacjach między bohaterami kosztem szerszego obrazu wojny oraz styl animacji, bardziej poszarpany niż we wcześniejszych seriach. Inni z kolei docenili zaadaptowanie tradycyjnych wątków i ich rozwinięcie w nowych kierunkach.
Fabuła.
Akcja rozpoczyna się w roku CE 71, jedenaście miesięcy po rozpoczęciu wojny między Sojuszem Ziemskim i ZAFT, wywołanej przez użycie broni jądrowej przeciwko kolonii Junius 7 (Krwawe Walentynki). Wydzielony oddział ZAFT przenika do kolonii Heliopolis, należącej do neutralnej Republiki Orb, z zadaniem przejęcia budowanych tam w tajemnicy prototypowych kombinezonów bojowych ("mobile suit" lub "mobil") Sojuszu Ziemskiego. W trakcie walki na terenie kolonii młody student Kira Yamato trafia przez przypadek do kokpitu GAT-X105 "Strike", uruchomionego przez oficera Sojuszu (Murrue Ramius). Pozostałe cztery maszyny zostają przejęte przez ZAFT, jedną z nich pilotuje przyjaciel Kiry z dzieciństwa, Athrun Zala. Pod wpływem strachu i troski o przyjaciół Kira pilotuje "Strike'a", dzięki swoim zdolnościom Koordynatora zmieniając system operacyjny. ZAFT wycofuje się chwilowo po pojawieniu się "Archangela", okrętu wojennego nowej klasy, którego dywersantom nie udało się zniszczyć w stoczni. Do załogi dołącza również porucznik Mu La Flaga, którego "mobile armor" zostało uszkodzone. Murrue Ramius przejmuje dowództwo "Archangela", z Natarle Badgiruel jako pierwszym oficerem. Kira początkowo odmawia ponownej walki, jednak ostatecznie siada za sterami mobila, podejmując się ochrony okrętu i znajdujących się na jego pokładzie ludzi. Późniejsza walka z ZAFTem doprowadza do zniszczenia Heliopolis. "Archangel" stara się dotrzeć do głównych sił Sojuszu Ziemskiego, cały czas ścigany przez oddział pod dowództwem Rau Le Creuset. Kira jest zmuszony walczyć ze swoim przyjacielem, pilotującym skradzionego GAT-X303 "Aegis". Athrun kilkakrotnie stara się przekonać Kirę do dołączenia do ZAFTu (jako jedynej właściwej opcji dla Koordynatora), ale ten wciąż odmawia, czując się odpowiedzialny za załogę "Archangela".
Przez zbieg okoliczności załoga "Archangela" ratuje popularną piosenkarkę Lacus Clyne (córkę przewodniczącego PLANT i narzeczoną Athrana). Natarle Badgiruel używa jej jako zakładnika, by przerwać walkę, w której ginie Wiceminister Spraw Zagranicznych Spojuszu George Allster. Kira, który się z nią zaprzyjaźnił i jest oburzony wykorzystaniem jej jako zakładnika, zwraca Lacus Athrunowi. Flay Allster, dyskryminująca Kirę za to, że jest Koordynatorem, po śmierci ojca oskarża go o brak zaangażowania w walce. Później przeprasza i udaje w stosunku do niego uczucie, wierząc że skłoni go w ten sposób do lepszej walki i zniszczenia wszystkich Koordynatorów. Gdy "Archangel" spotyka wreszcie 8. Flotę Sojuszu Ziemskiego, Flay zaciąga się do wojska. Za jej przykładem idą pozostali studenci z Heliopolis, a ostatecznie także Kira. Siły ZAFT niszczą 8. Flotę, osłaniającą "Archangela" podczas wejścia w atmosferę ziemską (celem okrętu jest baza Sojuszu na Alasce). Okręt ląduje w północnej Afryce, na terytorium kontrolowanym przez siły ZAFT pod dowództwem Andrew Waltfelda, nazywanego też Tygrysem Pustyni.
W Afryce "Archangel" sprzymierza się z grupą ruchu oporu o nazwie Pustynny Świt ("Desert Dawn"). W jej składzie znajduje się Cagalli, którą Kira spotkał w czasie ataku na Heliopolis. Podczas wyprawy do miasta po zapasy Kira i Cagalli spotykają Andrew Waltfielda. Kira nieświadomie ratuje mu życie w czasie ataku ekstremistów z organizacji Niebieski Kosmos ("Blue Cosmos") i oboje trafiają do rezydencji Tygrysa Pustyni. Waltfield identyfikuje Kirę jako Koordynatora i pilota "Strike'a", ale ostatecznie puszcza gości wolno. "Archangel" wraz z Pustynnym Świtem przypuszczają atak na główne siły Tygrysa i pokonują go, otwierając sobie drogą na Morze Czerwone.
Na Oceanie Indyjskim "Archangel" jest ponownie zaatakowany przez siły ZAFT, w tym przez dowodzony przez Athrana Zalę oddział skradzionych z Heliopolis mobili. Ciężko uszkodzony okręt trafia do Orb, gdzie jest w tajemnicy naprawiony. W zamian za to wsparcie Kira pomaga rozwinąć system operacyjny dla mobili Orb, dostosowany do pilotów, którzy są Naturalni. Zaraz po opuszczeniu wód terytorialnych Orb "Archangel" jest zaatakowany przez oddział Athrana. W zaciętej bitwie Kira niszczy GAT-X207 "Blitz", zabijając jego pilota (Nicol Amarfi). Athrun, zraniony śmiercią przyjaciela, jest zdeterminowany zabić Kirę. Przy następnym spotkaniu unieruchamia "Strike'a" i włącza urządzenie autodestrukcji w "Aegisie". Pilot "Buster Gundam" Dearka Elsman dostaje się do niewoli. Ranny Athrun został znaleziony przez siły Orb i po rozmowie z Cagalli przekazany ZAFTowi. Kira zostaje uznany za zaginionego w akcji, ale w rzeczywistości trafia do PLANT pod opiekę Lacus Clyne.
"Archangel" po stracie "Strike'a" i myśliwca "Sky Grasper" pilotowanego przez Tolle Koeniga dociera do JOSH-A na Alasce (kwatera główna Sojuszu Ziemskiego). Flay, Mu La Flaga i Natarle Badgiruel zostają przeniesieni, a okręt jest włączony do sił obronnych Alaski. Gdy ZAFT rozpoczyna Operację Spitbreak, okazuje się, że jej celem jest JOSH-A, a nie jak przypuszczano Panama. Mu La Flaga wraca na "Archangela" z informacją o planowanej autodestrukcji bazy, mającej na celu zniszczenie większej części sił ZAFT. Powoduje to decyzję o opuszczeniu bitwy, jednakże okręt zostałby zniszczony gdyby nie interwencja Kiry w skradzionym przy pomocy Lacus mobilu ZAFT ZGMF-X10A "Freedom". Po wydarzeniach na Alasce "Archangel" opuszcza Sojusz Ziemski i udaje się do Orb.
W koloniach, Lacus Clyne i jej ojciec, były Przewodniczący PLANT, zostają uznani za zdrajców i są ścigani na rozkaz obecnego Przewodniczącego, Patrica Zala (ojca Athrana). Partic Zala powierza Athranowi nowy mobil ZGMF-X09A "Justice" i wysyła go z misją odzyskania lub zniszczenia "Freedom". Przed odlotem Athran spotyka się z Lacus, która kwestionuje jego motywy do udziału w wojnie.
Orb odmawia udziału w wojnie po stronie Sojuszu Ziemskiego, chcąc zachować swoją tradycyjna neutralność. Sojusz uznaje odmowę za wystarczający powód do ataku. "Archangel" włącza się do walki w obronie Orb, otrzymując nieoczekiwane wsparcie w postaci "Justice" pilotowanego przez Athrana. Kira i Athrun rozmawiają następnie, po raz pierwszy od dawna nie spotykając się jako wrogowie. W trakcie następnego ataku sił ziemskich Uzumi Nara Athha(przywódca Orb i ojciec Cagalli) poświęca swoje życie, umożliwiając ucieczkę pozostałym siłom i niszcząc prawdziwy cel napastników: "mass diver" Orb. Żegnając się z Cagalli, daje jej zdjęcie jej i Kiry jako niemowląt, twierdząc że są oni rodzeństwem.
Athrun, wciąż niezdecydowany, wraca do PLANT by poznać prawdziwe poglądy swojego ojca. Lacus stara się wykorzystać swój wizerunek do zmiany nastawienia społeczeństwa wobec wojny, ale nie odnosi znacznych sukcesów. Przewodniczący Zala, rozgniewany niesubordynacją syna, strzela do niego i każe go aresztować. Athrun ucieka z pomocą Frakcji Clyne i dołącza do Lacus na skradzionym okręcie "Eternal", dowodzonym przez Andrew Waltfielda.
"Archangel", "Eternal" i okręt Orb "Kusanagi" znajdują schronienie w opuszczonej kolonii Mendel. Zostają zaatakowani przez "Dominion", siostrzany okręt Sojuszu dowodzony przez Nataru Bajiryu, która kiedyś była oficerem na Archangel'u. Podczas bitwy Kira dowiaduje się od Rau Le Creuset, że jest Ostatecznym Koordynatorem, efektem eksperymentu ze sztucznym łonem, a jego prawdziwymi rodzicami byli genetycy Ulen i Via Hibiki. Cagalli rzeczywiście jest jego urodzoną naturalnie siostrą. W tym samym czasie Mu La Flaga odkrywa, że Rau Le Creuset jest klonem jego ojca. Rau Le Creuset przekazuje Sojuszowi Ziemskiemu za pomocą Flay Allster dane urządzenia pozwalającego wykorzystać broń jądrową ("Neutron Jammer Canceller").
Sojusz Ziemski, kontrolowany przez ekstremistyczny Niebieski Kosmos, przypuszcza atak jądrowy na PLANT. Zostaje on powstrzymany przez "Freedom" i "Justice". "Archangel", "Eternal" i "Kusanagi" wdają się w bitwę z siłami ziemskimi, broniąc się jednocześnie przed atakami ZAFTu. Partic Zala ujawnia najnowszą broń stworzoną przez Koordynatorów ("Genesis" – ogromne działo promieni gamma), niszcząc bazę Sojuszu na Księżycu. Aby zapobiec użycia "Genesis" przeciwko Ziemi, siły ziemskie ponawiają atak. Mu La Flaga (jak się zdaje) ginie osłaniając "Archangela" przed atakiem "Dominion", który z kolei zostaje całkowicie zniszczony przez swój siostrzany okręt. Kira po długim pojedynku pokonuje Rau Le Creuset. Asran detonuje "Justice", niszcząc "Genesis" i zapobiegając zniszczeniu większej części Ziemi. Po śmierci Przewodniczącego Zali władzę w PLANT przejmuje frakcja umiarkowana, która doprowadza do zawieszenia broni.
Adaptacje.
Trzyczęściowa kompilacja serii telewizyjnej została wydana jako "Gundam Seed: Special Edition". W Stanach Zjednoczonych wydawnictwo Del Rey Manga opublikowało anglojęzyczną mangę autorstwa Masatsugu Iwase, wydaną także w Singapurze przez Chuang Yi. Manga Gundam Seed Astray, z akcją rozgrywającą się w tym samym świecie, została wydana w USA przez Tokyopop. Adaptacja serialu, autorstwa Mizuho Takayama, była początkowo wydawana przez Comic BomBom.
Serial został również zaadaptowany jako seria powieści napisanych przez Riu Koto i opublikowanych przez Kadokawa Shoten.
Wydawana w czasie edycji serialu manga "Mobile Suit Gundam Seed Astray" (hisrotia poboczna w stosunku do "Gundam Seed") okazała się na tyle popularna, że powstały dwie dodatkowe serie: "Mobile Suit Gundam Seed Astray R" i "Mobile Suit Gundam Seed X Astray".
Sequel serii "Mobile Suit Gundam Seed Destiny" był emitowany w Japonii w 2004 i 2005. Trzecia seria Gundam Seed, nosząca tytuł "" zakończyła trylogię w 2006 i 2007. Jest to OVA przedstawiająca historię poboczną w stosunku go "Gundam Seed Destiny".
Obsada.
Charakterystyczną cechą serii jest to, że w przypadku większości bohaterów, także drugoplanowych, głosów użyczali doświadczeni i znani seiyū. Podobnie było w przypadku sequela, Gundam Seed Destiny.
Tematy muzyczne i piosenki.
Otwarcie
Zakończenie
Pozostałe

</doc>
<doc id="557242" url="https://pl.wikipedia.org/wiki?curid=557242" title="Henryk Stroka">
Henryk Stroka

Henryk Stroka (ur. 17 listopada 1839 w Bączalu Górnym, zm. 27 sierpnia 1896 w
Rzeszowie) – powstaniec styczniowy w randze porucznika, społecznik, wieloletni pracownik seminariów nauczycielskich, patriota, poeta, pisarz, pedagog i metodyk. Radny Miasta Rzeszowa. Profesor szkół Rzeszowa i Krakowa.
Życiorys.
Urodził się 17 listopada 1839 w Bączalu Górnym w rodzinie chłopskiej jako syn Wincentego (zarządcy majątków dworskich) i Marianny Marii pochodzącej z rodziny Słomków. Starszy brat Henryka – Wincenty Stroka, był profesorem w gimnazjum nowodworskim św. Anny w Krakowie oraz poliglotą i tłumaczem literatury polskiej i europejskiej. Henryk został ochrzczony w kościele św. Mikołaja w Bączalu Dolnym. Prawdopodobnie (nie można tego udokumentować) Henryk Stroka ukończył szkołę ludową w Bączalu Dolnym i wstąpił do Gimnazjum i Liceum im. Juliusza Słowackiego w Przemyślu, po czym został studentem wydziału prawa na Uniwersytecie Franciszkańskim we Lwowie. W czasach studenckich rozpoczął działalność w tajnych organizacjach patriotyczno-niepodległościowych.
Brał udział w powstaniu styczniowym w 1863, najpierw jako szeregowiec, a potem jako porucznik w batalionie Wysockiego w bitwie pod Radziwiłłowem (zakończonej niepowodzeniem 2 lipca 1863 oraz batalionie Śląskiego pod Łąckiem i Borowem. Po upadku powstania „skompromitowany politycznie” przebywał dwa miesiące w więzieniu we Lwowie.
Objął stanowisko guwernera w domu Tarnowskich, gdzie poznał Stanisława Tarnowskiego, późniejszego profesora Uniwersytetu Jagiellońskiego. W Chorzelowie powstało jego pierwsze osiem wierszy.
Wkrótce Stroka porzucił studia prawnicze i zapisał się na Wydział Filozoficzny Uniwersytetu Jagiellońskiego.
Po ukończeniu studiów otrzymał posadę w Gimnazjum św. Jacka w Krakowie, gdzie uczył około roku. Następnie pracował jako starszy nauczyciel w Seminarium Nauczycielskim Męskim w Krakowie, a także od 1876 roku był członkiem Komisji Egzaminacyjnej Nauczycieli i Nauczycielek Pospolitych Szkół Ludowych i Wydziałowych, pracował również w Szkole Głównej Dziewcząt u sióstr franciszkanek przy klasztorze św. Jędrzeja w Krakowie. Uczył języka polskiego, historii i geografii.
10 kwietnia 1879 Henryk Stroka przestał być nauczycielem Seminarium Nauczycielskiego Męskiego (odwołało go Ministerstwo Oświaty).
W Krakowie mieszkał około 13 lat. W tym czasie założył rodzinę, wraz z żona Honoratą mieli pięcioro dzieci.
Usunięty z Seminarium Nauczycielskiego Męskiego w Krakowie, jeszcze w tym samym roku otrzymał posadę w Seminarium Nauczycielskim w Rzeszowie – pracował tu jako starszy nauczyciel do śmierci od 1879 do 1896, ucząc języka polskiego.
Jako profesor Seminarium Nauczycielskiego Stroka czynnie uczestniczył w działalności organizacji oświatowych i nauczycielskich. Działał również w Towarzystwie Oświaty na terenie Galicji. Stroka pracował także w Towarzystwie Nauczycieli Szkół Wyższych skupiającym nauczycieli szkół średnich i seminariów nauczycielskich na terenie Galicji, pełniąc funkcje członka zarządu i sekretarza, był też prezesem Rzeszowskiego Towarzystwa Nauczycieli Szkół Wyższych. Był również radnym miasta Rzeszowa.
Twórczość.
Henryk Stroka przekazywał swoje doświadczenia pedagogiczne kolegom, wygłaszając odczyty na okręgowych konferencjach nauczycielskich. Napisał kilka opracowań o charakterze metodycznym, jak na przykład: „Praktyczny przewodnik udzielania początkowej nauki na podstawie elementarza, część I i II”, „Praktyczny przewodnik do udzielania nauki języka polskiego na podstawie pierwszej książki do czytania i nauki języka polskiego dla szkół ludowych, część III”. Dodatek do pierwszej części na podstawie nowego egzemplarza. „Praktyczny podręcznik do nauczania gramatyki polskiej w szkołach ludowych pospolitych jedno- dwu- trzy i czteroklasowych”. Brał udział w wieczorkach mickiewiczowskich w latach 1886–1890. Na pierwszym z tych wieczorków 11 grudnia 1886 wygłosił słowo wstępne, mówiąc na temat "Grażyny" i patriotycznych walorów tego dzieła. Przemawiał również w dniu 30 czerwca 1890 na wieczorku mickiewiczowskim z okazji sprowadzenia zwłok Adama Mickiewicza. Mowę zakończył napisanym przez siebie wierszem:
Twórczość Stroki, zwłaszcza wiersze, świadczą o wpływie i chęci naśladowania Mickiewicza, był inicjatorem zbudowania w Rzeszowie pomnika Adama Mickiewicza przy ulicy o nazwie polskiego wieszcza. Był także autorem licznych felietonów i rozprawek drukowanych w „Dzienniku Literackim” i „Kurierze Rzeszowskim”.
Pisał wiele opowiadań, np. "Z pamiętnika powstańca", "Niebezpieczne poselstwo", "Odpoczynek posłańca". Tworzył również dramaty, np. "Ofiary 1863", i komedie, np. "Przegrana Kompania", które wystawiano na kilku scenach teatrów galicyjskich. W 1887, rok po wydaniu wcześniejszych opowiadań, wydrukowane zostało opowiadanie "Opryszki w ruinach zamku Odrzykońskiego", a w 1888 roku „Kurier Rzeszowski” opublikował nowelę "Światło i cienie"
Wiersze Henryka Stroki zostały natomiast wydane w "Zbiorze Poezji" w 1894 roku w Rzeszowie w wydaniu książkowym, zawierającym 90 stron, w sumie 40 wierszy. Tomik ten znajduje się do dziś w zbiorach Wojewódzkiej Biblioteki Publicznej w Rzeszowie. Dominują w nim motywy narodowo-patriotyczne, religijne, osobiste i problemy kontaktu człowieka z przyrodą oraz epickie wiersze związane z historią powstania styczniowego, np. "Bitwa pod Borowem".
Zmarł 27 sierpnia 1896 w Rzeszowie w wieku 57 lat. Został pochowany na Starym Cmentarzu w Rzeszowie. Jego grobem przez kilkanaście lat opiekował się członek Stowarzyszenia Miłośników Skołyszyna i Okolic zamieszkały w Rzeszowie.

</doc>
<doc id="557244" url="https://pl.wikipedia.org/wiki?curid=557244" title="IBM PS/2">
IBM PS/2



</doc>
<doc id="557246" url="https://pl.wikipedia.org/wiki?curid=557246" title="Cmentarze ewangelickie w Raciborzu">
Cmentarze ewangelickie w Raciborzu

Cmentarze ewangelickie w Raciborzu – w mieście istniało 5 cmentarzy ewangelickich, lecz do dnia dzisiejszego ocalał tylko jeden, przy ul. Starowiejskiej.

</doc>
<doc id="557247" url="https://pl.wikipedia.org/wiki?curid=557247" title="Prus III">
Prus III

Prus III ("Nagody") – polski herb szlachecki.
Opis herbu.
Tarcza w słup dzielona, w polu prawym czerwonym – wilczakosa srebrna ostrzem w dół ku środkowi obrócona, w polu lewym błękitnym – pół podkowy srebrnej z zaćwieczonym na nich półtorakrzyżem złotym, którego ramię dolne w prawo, w klejnocie noga zbrojna z ostrogą, w kolanie zgięta, stopą w lewo.
Legenda herbowa.
Syn księcia pruskiego (który na wiarę chrześcijańską przeszedł, a zaślubiwszy jedynaczkę, córkę Maslausa, herbowi swemu Prus, dwie wilczekosy przydał), gdy sobie zaślubił wielkiej fortuny dziedziczkę herbu Pobóg (Kasper Niesiecki wiąże herb Pobóg bezpośrednio z herbem Zagłoba oraz pośrednio z Jastrzębcem), herbowi swemu Prus II, jako i ojciec uczynił, połowę podkowy przydał. Potem, gdy potomek jego Sobor, mężnie na wojnie poczynając nogę utracił, król Bolesław złotą mu w nagrodę przysłał a na hełmie, już nie rękę ale nogę zbrojną, na pamiątkę dzielności jego, nosić pozwolił.
Herb ten inaczej nazywa się Nagody, to znaczy, że dla gód czyli wesela, odmiana tego herbu powstała.
Pierwsza wzmianka.
W źródłach pisanych pierwszy raz w 1415 – proklamacja Napora.
Znana jest tylko jedna średniowieczna pieczęć z 1461 – Ścibora z Gościańczyc.
Herbowni.
Lista nazwisk rodów szlacheckich pieczętujących się herbem Prus z "Herbarza polskiego od średniowiecza do XX wieku" Tadeusza Gajla:
Andrzejewski, Augustowski.
Bacewicz, Bełdycki, Bissiński, Bogdański, Broszowiecki, Brzeziński, Budzyna, Byszyński-Jakiel.
Chładkowski, Chrzanowski, Czarnecki, Czarnowieński, Czarowieński, Czyrski.
Dawidowski, Dłużniewski, Dobrzyniecki.
Glaznocki, Glaznowski, Głowacki, Głuchowski, Gniewiński, Gościencki, Gościewicz, Groblewski, Grzybowski.
Jabłonowski, Jarnułtowski, Jarontowski, Jaruntowski.
Karmanowski, Karniński, Kodzioł, Kordzikowski, Korewicki, Korewicki, Korowicki, Kowalewski, Krakowieński, Kreczmer, Krzemieński, Krzemiński, Krzymiński, Kurewicki.
Lankuna, Latyński.
Łankuna, Łazarz, Łomski, Łomżski, Łomżyński, Łosowski, Łossowski.
Magdaleński, Manowski, Miński, Mlącki, Mlądzki, Młądzki, Młyński, Morozowicz, Mroczkowski, Mroziński, Mrozowicki, Mrozowski, Nagolski.
Napierkowski, Napiorkowski, Napiórkowski.
Ogrodzieński, Ogrodziński, Opacki, Ossowiecki.
Petrulewicz, Piottuch, Piotuch, Pisanka, Pisanko, Plewiński, Podleski, Podlewski, Prossewski, Proszewski, Prószewski, Prusiecki, Pruski, Prusakowski, Pruszkowski, Przechadzki, Przechalski, Puzewski, Pysznicki.
Radulski, Rossochacki, Rozenbark, Rudalski, Rudkowski, Rudzieński, Rudziński, Rzeczkowski.
Sobor, Strękowski, Studziński.
Tomikowski, Tymiński.
Uciąski
Wiczfiński, Wieciński, Wietwiński, Wiśniewski, Witwiński, Wotowski, Wrotnowski, Wyczfiński.
Załęski, Zaniewski, Zdrodowski, Zdroikowski, Zglinicki, Zieliński, Zuchorski.
Żochowski, Żuchorski, Żukowski.

</doc>
<doc id="557248" url="https://pl.wikipedia.org/wiki?curid=557248" title="Cmentarz katolicki na Starej Wsi">
Cmentarz katolicki na Starej Wsi



</doc>
<doc id="557249" url="https://pl.wikipedia.org/wiki?curid=557249" title="Cmentarz katolicki przy ul. Kozielskiej w Raciborzu">
Cmentarz katolicki przy ul. Kozielskiej w Raciborzu



</doc>
<doc id="557252" url="https://pl.wikipedia.org/wiki?curid=557252" title="Tremplin aux Bossons">
Tremplin aux Bossons

Tremplin aux Bossons to skocznia narciarska o punkcie konstrukcyjnym umiejscowionym na 95 metrze, znajdująca się we francuskiej miejscowości Chamonix-Mont-Blanc.
Rekordzistą skoczni jest Japończyk Kazuyoshi Funaki, który 5 grudnia 1998 podczas zawodów Pucharu Świata skoczył tu 106,5 metra.
Obiekt był areną zawodów skoków podczas Zimowych Igrzysk Olimpijskich w 1924 roku. Pierwszym w historii mistrzem olimpijskim w tej dyscyplinie sportu został Norweg Jacob Tullin Thams, który wyprzedził swojego rodaka Narve Bonna oraz Amerykanina Andersa Haugena.
Od czasu Igrzysk Olimpijskich skocznia w Chamonix-Mont-Blanc nie była areną podobnych wielkich imprez. Sześciokrotnie rozgrywano tutaj zawody Pucharu Świata (1981, 1986, 1987, 1989, 1995 oraz 1998). Zawody Pucharu Kontynentalnego odbyły się tu po raz ostatni w lutym 2001 roku.

</doc>
<doc id="557253" url="https://pl.wikipedia.org/wiki?curid=557253" title="Pyranja">
Pyranja

Pyranja, (ur. 1978 w Rostocku) – niemiecka raperka.
Kariera muzyczna.
Rapowanie zaczęła w wieku 16 lat. Początkowo wspierali ją zaprzyjaźnione "Rapcrews "DSC"" i "Underdog Cru". Po rocznym pobycie w Bostonie, w którym poznała hip-hop, powróciła do Berlina. Tylko tam miała możliwość rozwijać dalej swój muzyczny talent. Szybko nawiązała kontakty ze sceną, co zaowocowało wieloma gościnnymi występami na płytach innych artystów.
Wytwórnia "Def Jam Germany" zainteresowała się coraz popularniejszą raperką i wydała jej pierwszą, solową płytę w 2001 roku: "Im Kreis EP". Mimo braku wielkiej promocji udało jej się trafić na niemiecką listę najlepiej sprzedających się singli. Po tym, gdy produkcja albumu "Wurzeln und Flügel" dobiegła końca, krótko przed terminem jej wydania dochodzi do zerwania umowy z Def Jam. Zostało to uzasadnione złą sytuacją na rynku muzycznym. „Wurzeln und Flügel“ ukazuje się opóźnione w innej wytwórni. Ta płyta również sprzedaje się nad wyraz dobrze i umacnia pozycję Pyranji jako jednej z najlepszych niemieckich raperek.
W 2004 zakłada ze swoimi kolegami z wschodnich Niemiec: Joe Rilla, Dra-Q, Jamie White i Sera Finale (jedyny w składzie z zachodnich Niemiec) formację "Ostblokk". Znali się już przez dłuższy czas, często się spotykali i nagrywali w tym samym studio. Album "Einmal um Blokk", na którym każdy z raperów udziela się w takim samym stopniu, został wydany i również odniósł sukces.
Ponadto w 2004 Pyranja wydała album "Frauen und Technik" w swojej własnej niezależnej wytwórni, który zawiera oprócz spokojnych części, do których słuchacze zdążyli się już przyzwyczaić, "ciemną" stronę życia raperki. Pod pseudonimem "Christiane Latte" w kawałkach takich jak "Ab 18" czy "Blondes Gift" nie ustępuje swoim kolegom płci męskiej pod względem bezczelności. Ten cios w świat rapu zdominowany przez mężczyzn był zamierzony.
W 2006 wydała singel "Nie wieder". 10 lutego wyszedł jej kolejny solowy album "Laut und Leise". Dodatkowo reprezentowała swój ojczysty land Mecklenburg-Vorpommern w Bundesvision Song Contest Stefan`a Raaba i zajęła ósme miejsce. Zaowocowało to trasą koncertową po całych Niemczech z nowym, jak i starym materiałem.
W czerwcu 2006 przyjechała gościnnie do Poznania na koncert "Szacunek dla Poznańskiego Czerwca 56".
Zaśpiewała tam parę kawałków ze swojej najnowszej płyty.

</doc>
<doc id="557254" url="https://pl.wikipedia.org/wiki?curid=557254" title="Michaił Kachowski">
Michaił Kachowski

Michaił Wasiljewicz Kachowski (ros. Михаил Васильевич Каховский; ur. 1734, zm. 1800) – generał rosyjski, generał "en chef" armii rosyjskiej, która uderzyła na Rzeczpospolitą od strony Ukrainy w czasie wojny polsko-rosyjskiej 1792 roku.
Życiorys.
Brał udział w dwóch wojnach rosyjsko-tureckich: w latach 1768–1774, w drugiej, w latach 1787–1792 był wodzem rosyjskiej armii i floty czarnomorskiej. Po kampanii w Polsce został zdymisjonowany za konflikt z bratem faworyta carycy Katarzyny II, Walerianem Zubowem. 
W 1796 przywrócony do służby przez cara Pawła I w stopniu generał-gubernatora penzeńskiego i niżnonowogrodzkiego, a później, 5 kwietnia 1797 otrzymał tytuł hrabiowski. Wkrótce potem zrezygnował ze służby czynnej.

</doc>
<doc id="557256" url="https://pl.wikipedia.org/wiki?curid=557256" title="Obihiro">
Obihiro

 – miasto w Japonii, w okręgu specjalnym Hokkaido, jest stolicą podprefektury Tokachi. Obihiro położone jest w południowej części wyspy Hokkaido, na nizinie Tokachi. Miasto ma powierzchnię 619,34 km2 . W 2020 r. mieszkało w nim 166 690 osób, w 80 104 gospodarstwach domowych (w 2010 r. 167 860 osób, w 75 456 gospodarstwach domowych).
W mieście znajduje się stacja kolejowa Obihiro.
W mieście rozwinął się przemysł spożywczy, maszyn rolniczych, drzewny oraz lniarski.

</doc>
<doc id="557263" url="https://pl.wikipedia.org/wiki?curid=557263" title="Muroran">
Muroran

 
 – miasto w Japonii, w południowo-zachodniej części wyspy Hokkaido, w podprefekturze Iburi, nad Oceanem Spokojnym. Miasto ma powierzchnię 81,01 km2 . W 2020 r. mieszkało w nim 82 457 osób, w 41 496 gospodarstwach domowych (w 2010 r. 94 531 osób, w 45 024 gospodarstwach domowych). 
Nazwa miasta pochodzi z ajnuskiego "Mo rueran", oznaczającego łagodne wzniesienie terenu.
W mieście rozwinął się przemysł stoczniowy, cementowy, papierniczy, maszynowy, chemiczny, drzewny, rafineryjny oraz hutniczy.

</doc>
<doc id="557264" url="https://pl.wikipedia.org/wiki?curid=557264" title="Centrum SMS">
Centrum SMS

Centrum SMS (ang. "Short Message Service Center", SMSC) – centrum zarządzające wiadomościami SMS. Pośredniczy pomiędzy abonentami przy przesyłaniu wiadomości SMS. Żeby wysłać wiadomość SMS z telefonu komórkowego, należy w ustawieniach telefonu wpisać numer SMSC. Obecnie numer ten jest zazwyczaj zapisany w pamięci karty SIM i nie jest konieczne konfigurowanie telefonu.
Jeżeli adresat wiadomości SMS jest niedostępny, SMSC przetrzymuje wiadomość SMS. Wiadomość SMS jest dostarczona do adresata od razu po jego zalogowaniu się do stacji bazowej. Jeżeli adresat wiadomości nie zaloguje się do stacji bazowej przed upłynięciem terminu ważności wiadomości SMS, wiadomość SMS nie zostanie dostarczona.
Polscy operatorzy sieci komórkowych korzystają z SMSC o następujących numerach:
Polscy operatorzy telefonii stacjonarnej korzystają z SMSC o następujących numerach:
Polscy operatorzy telefonii internetowej korzystają z SMSC o następujących numerach:

</doc>
<doc id="557266" url="https://pl.wikipedia.org/wiki?curid=557266" title="Cmentarz ewangelicki przy ulicy Nowej w Raciborzu">
Cmentarz ewangelicki przy ulicy Nowej w Raciborzu

Cmentarz ewangelicki - trzeci cmentarz ewangelicki powstały w Raciborzu, znajdował się przy obecnej ulicy Nowej, założony w 1779 roku.
Historia.
Po uzyskaniu zezwolenia na założenie domu modlitwy i cmentarza w mieście, ewangelicy już w tym samym roku, 1740 roku, założyli cmentarz przy obecnej ulicy Nowej (w okolicach stacji benzynowej). W 1779 roku został wzniesiony murowany kościół ewangelicki. Świątynia ta była lekko cofnięta od linii ulicy Nowej, reszta działki należącej do gminy ewangelickiej zajmował wtedy cmentarz. Od 1813 roku, po kasacji konwentu, kościół dominikanek pw. Ducha Świętego służył gminie ewangelickiej, a dawny kościół przy ulicy Nowej przestał pełnić swoją rolę. W 1838 roku miasto zakupiło teren dawnego kościoła i cmentarza z przeznaczeniem do rozbiórki. W latach 1842-1864 na tym terenie powstał plac św. Marcelego - patrona miasta. Od 1832 roku cmentarz ten był czynny, aż do likwidacji, która nastąpiła w 1838 roku. Prawdopodobne jest, że podczas likwidacji zabrane płyty nagrobne znajdują się na terenie obecnego muzeum (kościół pw. Ducha Świętego).

</doc>
<doc id="557267" url="https://pl.wikipedia.org/wiki?curid=557267" title="Ali Boumnijel">
Ali Boumnijel

Ali Boumnijel (arab.: علي بومنيجل, ur. 13 kwietnia 1966 w Menzel Sealih) - były tunezyjski piłkarz grający na pozycji bramkarza.
Kariera sportowa.
51 razy (stan na 23 czerwca 2006) wystąpił w reprezentacji Tunezji, był jej podstawowym bramkarzem w Mistrzostwach Świata 2002, Pucharze Narodów Afryki 2004 i Mistrzostwach Świata 2006. Występował w takich zespołach jak: AS Nancy, FC Gueugnon, SC Bastia, FC Rouen i Club Africain Tunis.

</doc>
<doc id="557268" url="https://pl.wikipedia.org/wiki?curid=557268" title="Tomakomai">
Tomakomai

 – miasto w Japonii, w południowej części wyspy Hokkaido, nad Oceanem Spokojnym, w podprefekturze Iburi. Miasto ma powierzchnię 561,57 km2 . W 2020 r. mieszkały w nim 170 234 osoby, w 79 994 gospodarstwach domowych (w 2010 r. 173 406 osób, w 76 267 gospodarstwach domowych).

</doc>
<doc id="557269" url="https://pl.wikipedia.org/wiki?curid=557269" title="Asahikawa">
Asahikawa

 – miasto w Japonii, na wyspie Hokkaido w podprefekturze Kamikawa. Miasto ma powierzchnię 747,66 km2 . W 2020 r. mieszkało w nim 329 513 osób, w 156 185 gospodarstwach domowych (w 2010 r. 347 275 osób, w 154 333 gospodarstwach domowych).
W mieście znajduje się stacja kolejowa Asahikawa oraz port lotniczy
W mieście rozwinął się przemysł chemiczny, maszynowy, włókienniczy, drzewny, papierniczy oraz spożywczy. W Asahikawie znajduje się obserwatorium astronomiczne oraz skansen Ajnów.

</doc>
<doc id="557272" url="https://pl.wikipedia.org/wiki?curid=557272" title="Otaru">
Otaru

 – miasto portowe w podprefekturze Shiribeshi, w Japonii, w zachodniej części wyspy Hokkaido, nad zatoką Ishikari (Morze Japońskie). Miasto ma powierzchnię 243,83 km2 . W 2020 r. mieszkały w nim 111 422 osoby, w 52 704 gospodarstwach domowych (w 2010 r. 131 970 osób, w 57 700 gospodarstwach domowych).
Historia.
W dalekiej przeszłości była to osada zamieszkiwana przez Ajnów. Nazwa „Otaru” jest pochodzenia ajnuskiego, prawdopodobnie oznaczająca „rzekę biegnącą przez piaszczystą plażę”.
W 1865 roku miejscowość ta została uznana przez siogunat za wioskę. Władze Meiji ustanowiły pierwszy urząd, który był odpowiedzialny za rozwój regionu. W 1880 roku uruchomiono pierwszą linię kolejową na Hokkaido, pomiędzy Otaru i Sapporo. Dekret imperialny z lipca 1899 roku ustanowił Otaru otwartym portem do handlu ze Stanami Zjednoczonymi i Wielką Brytanią. Spowodowało to, iż Otaru stało się ruchliwym portem, utrzymującym międzynarodowe kontakty handlowe. W szczytowym okresie, od końca XIX do połowy XX wieku, powstało tu wiele filii banków, które utworzyły „Wall Street Północy”.
Otaru otrzymało status miejski rangi "-shi" (市) w 1922 roku.
Od lat 50. XX wieku, gdy przemysł węglowy w mieście zaczął zanikać, status centrum gospodarczego przeniósł się z Otaru do Sapporo.
Kanał Otaru.
Kanał Otaru (Otaru Unga) jest symbolem miasta. Był główną częścią ruchliwego portu w pierwszej połowie XX wieku. Towary były rozładowywane z dużych statków na mniejsze, które transportowały towary do magazynów usytuowanych wzdłuż kanału.
Kanał stał się przestarzały, gdy nowoczesne urządzenia doków umożliwiły bezpośredni rozładunek większych statków. Jednakże, dzięki zaangażowaniu mieszkańców część kanału została odrestaurowana w latach 80. XX wieku. Magazyny przekształcono w muzea, sklepy i restauracje.
Kanał jest miejscem spacerów zarówno w ciągu dnia, jak i wieczorami, gdy zapalane są staromodne lampy gazowe, tworzące romantyczną atmosferę.
Przemysł rybny.
Przemysł rybny śledzia odegrał ważną rolę w historii Otaru. Większość ryb była przetwarzana na nawóz, a nie do spożycia przez ludzi. Wiodące przedsiębiorstwa rybackie osiągały wysokie zyski do 1950 roku, kiedy zasoby śledzia gwałtownie spadły, a przemysł upadł.
W okresie rozkwitu połowów śledzia powstawały „dwory” śledziowe ("nishin goten"), budowane przez bogatych rybaków do przetwarzania ryb i jednocześnie miejsce zamieszkania dla siebie i pracowników. Jeden z nich, który powstał pod koniec XIX wieku zachował się do dziś i można go zwiedzać.
Festiwal śnieżnych świateł.
Kanał służy również jako główny ciąg miasta w czasie „Festiwalu Drogi Śnieżnego Światła” (jap. Otaru Yuki Akari no Michi; ang. Snow Light Path Festival), który odbywa się co roku w lutym. Miasto ozdabiają przez dziesięć dni światła i małe rzeźby ze śniegu, zazwyczaj w tym samym czasie, co pobliski Festiwal Śniegu w Sapporo. Dzięki temu turyści mogą zobaczyć oba festiwale podczas tej samej podróży.
Znani sportowcy z Otaru.
Tutaj urodzili się skoczkowie narciarscy: Kazuya Yoshioka, Tokio Kubo i skoczkini Yoshiko Yoshiizumi.

</doc>
<doc id="557274" url="https://pl.wikipedia.org/wiki?curid=557274" title="Uczestnik ruchu">
Uczestnik ruchu

Uczestnik ruchu – pieszy, osoba poruszająca się przy użyciu urządzenia wspomagającego ruch, kierujący, a także inne osoby przebywające w pojeździe lub na pojeździe znajdującym się na drodze.
Uczestnik ruchu (lub inna osoba na drodze) jest zobowiązany do przestrzegania przepisów zawartych w prawie o ruchu drogowym.

</doc>
<doc id="557275" url="https://pl.wikipedia.org/wiki?curid=557275" title="Ian Stuart">
Ian Stuart

Ian Stuart, właśc. Ian Stuart Donaldson (ur. 11 sierpnia 1957 w Blackpool, zm. 24 września 1993 w Walton-on-Trent) – brytyjski muzyk, założyciel zespołu Skrewdriver. Był znany ze swoich neonazistowskich przekonań.
Muzyk.
Stuart wychował się w Poulton-le-Fylde k. Blackpool, gdzie też założył zespół Skrewdriver w 1977 roku po tym, jak zobaczył występ Sex Pistols w Manchesterze. Przez jeden rok swojej działalności muzycy byli punkowcami. Pierwsza płyta Skrewdrivera nie zawierała żadnych narodowosocjalistycznych nawiązań i była ogólnodostępna na oficjalnym rynku. Zespół został rozwiązany w 1979 roku, ale Stuart go reaktywował w 1982 r. już z innymi członkami. W odróżnieniu od pierwotnego składu, nowy Skrewdriver był zespołem rasistowskim związanym z antykomunistyczną organizacją Rock Przeciwko Komunizmowi i jako taki zarejestrował szereg albumów, np. "Hail the New Dawn", "The Strong Survive", "Warlord", "White Rider". Skład grupy często się zmieniał. Wydawnictwa grupy były osiągalne w normalnych sklepach jedynie w Niemczech, wszędzie indziej nie były dopuszczane do sprzedaży.
Stuart był także liderem dwóch innych zespołów, White Diamond oraz The Klansmen. Wydał również wiele albumów solowych, jak np. "Patriotic Ballads" razem z gitarzystą Skrewdrivera Stiggerem, które zawierały wersje tradycyjnych utworów takich jak "Tomorrow Belongs to Me" czy "The Green Fields of France", a także utwory autorskie.
Był on najbardziej wpływową osobą w muzycznym ruchu White Power. Głos Iana Stuarta można także usłyszeć w utworze "The Invisible Empire" narodowosocjalistycznego zespołu rockowego No Remorse, który nawiązuje do tradycji KKK.
Jeden z jego utworów zatytułowany jest "Poland". Jest nawoływaniem do tego, by z Polski wycofali się komuniści.
Działalność i przekonania.
Stuart został liderem i założycielem organizacji Blood &amp; Honour, skupionej wokół gazetki o tym samym tytule, prowadzonej początkowo przez parę zespołów grających R.A.C, funkcjonującej w formie nacjonalitarnych bojówek zajmujących się też rozpowszechnianiem muzyki i propagandy rasistowskiej oraz organizowaniem koncertów. Był jedną z głównych postaci, które stworzyły półterrorystyczną organizację Combat 18 (znana jako C18).
Stuart był jednym z głównych organizatorów koncertu nieopodal Waterloo Station w Londynie w 1992. Kiedy grupy anty-nazistowskie dowiedziały się o tym koncercie, zorganizowały protest, który nieomal przerodził się w zamieszki. Krótko przed tym znalazł sobie pracę w supermarkecie, aby opłacić czynsz. Po tym incydencie jego pracodawca go zwolnił.
W lipcu 1993 Ian Stuart i Skrewdriver zagrali swój ostatni koncert (zorganizowany przez Andreasa J. Voigta) dla ich niemieckich przyjaciół "Kreuzritter für Deutschland" w Waiblingen obok Stuttgartu.
Lemmy Kilmister z Motörhead był niegdyś przyjacielem Stuarta. Suggs z Madness był jego przyjacielem we wczesnych latach 80. Do znajomości z Ianem Stuartem przyznawał się również Robert Smith lider grupy The Cure. Wszyscy oni odsunęli się od Donaldsona, kiedy ten otwarcie głosił swoje poglądy rasistowskie. W utworach Iana Stuarta słychać jednak często inspiracje zespołem Motörhead.
Śmierć.
We wrześniu 1993 Donaldson zginął w wypadku samochodowym w Derbyshire. Stuart nie był kierowcą. Niektórzy przyjaciele oraz ludzie popierający Iana twierdzą, że jego śmierć była wynikiem działań MI5 i Special Branch, które rzekomo infiltrowały organizację Krew i Honor. Nie ma jednak żadnych dowodów popierających tę tezę. Wiadomo jednak, że Ian Stuart już na kilka miesięcy przed śmiercią mówił kolegom, że od jakiegoś czasu jest śledzony, a dokuczliwość "stróżów" prawa zwiększyła się szczególnie od czasu, gdy zaczął się angażować w lokalną politykę, planował startować w lokalnych wyborach itp.
Anarchistyczno-punkowa grupa muzyczna MDC zrobiła ze śmierci Stuarta żart nagrywając utwór "Nazis Shouldn't Drive" (naziści nie powinni prowadzić).
Wiadomość o wypadku Stuarta i jego śmierci podały wiadomości MTV.

</doc>
<doc id="557276" url="https://pl.wikipedia.org/wiki?curid=557276" title="Brian Carroll">
Brian Carroll



</doc>
<doc id="557277" url="https://pl.wikipedia.org/wiki?curid=557277" title="Jego Świątobliwość">
Jego Świątobliwość



</doc>
<doc id="557278" url="https://pl.wikipedia.org/wiki?curid=557278" title="Nikkō">
Nikkō

 – miasto w Japonii, w prefekturze Tochigi, na wyspie Honsiu ("Honshū"). Ma powierzchnię 1 449,83 km2 . W 2020 r. mieszkało w nim 77 651 osób, w 32 196 gospodarstwach domowych (w 2010 r. 90 064 osoby, w 33 875 gospodarstwach domowych).
W Nikkō znajduje się wiele zabytków i obiektów atrakcyjnych dla turystów. Najcenniejszym jest kompleks chramów Nikkō Tōshō-gū, który został wzniesiony jako mauzoleum ku czci pierwszego sioguna z rodu Tokugawa, Ieyasu.

</doc>
<doc id="557280" url="https://pl.wikipedia.org/wiki?curid=557280" title="Cmentarz ewangelicki przy placu Długosza w Raciborzu">
Cmentarz ewangelicki przy placu Długosza w Raciborzu

Cmentarz ewangelicki przy placu Długosza w Raciborzu - czwarty cmentarz ewangelicki, który powstał w Raciborzu, znajdował się przy obecnym placu Długosza, założony w 1740 roku.
Historia.
Burmistrz miasta Ignacy Morawiec w 1740 roku wyznaczył teren przy obecnym placu Długosza pod założenie nowego cmentarza ewangelickiego. Cmentarz poświęcony był również Marcinowi Lutrowi. Na nekropolii chowano przeważnie zmarłych i poległych żołnierzy wyznania protestanckiego.
W 1782 roku oddano do użytku kościół ewangelicki wybudowany z muru pruskiego. Położony on był blisko obecnej ulicy Basztowej. W 1830 świątyni groziło zawalenie, dlatego też rozebrano ją, a działkę wraz z cmentarzem przekazano na cele komunalne.

</doc>
<doc id="557282" url="https://pl.wikipedia.org/wiki?curid=557282" title="Cmentarz ewangelicki przy pl. Długosza w Raciborzu">
Cmentarz ewangelicki przy pl. Długosza w Raciborzu



</doc>
<doc id="557283" url="https://pl.wikipedia.org/wiki?curid=557283" title="Pałac biskupi">
Pałac biskupi



</doc>
<doc id="557285" url="https://pl.wikipedia.org/wiki?curid=557285" title="Arnold Othmar Wieland">
Arnold Othmar Wieland

Arnold Othmar Wieland OT (ur. 1 sierpnia 1940 w Lengmoos) – niemiecki duchowny rzymskokatolicki, opat zakonu krzyżackiego w latach 1988–2000. 
Życiorys.
5 października 1959 r. wstąpił do zakonu krzyżackiego. Studiował na Uniwersytecie w Innsbrucku. W 1966 przyjął święcenia kapłańskie, następnie doktoryzował się.
Był kapłanem w Bolzano. Od 1976 zajmował się duszpasterstwem wśród studentów z Południowego Tyrolu.
W 1988 został niespodziewanie wybrany opatem zakonu krzyżackiego. W chwili wyboru nie był kapitularzem. Godność zwierzchnika zakonu krzyżackiego sprawował do 2000 r.
Jako pierwszy zwierzchnik zakonu od 1457 r. przybył oficjalnie do Malborka. W 1993 r. gościł tam podczas sesji naukowej na temat historii zgromadzenia.

</doc>
<doc id="557286" url="https://pl.wikipedia.org/wiki?curid=557286" title="Cmentarz ewangelicki na Płoni w Raciborzu">
Cmentarz ewangelicki na Płoni w Raciborzu

Cmentarz ewangelicki – trzeci cmentarz ewangelicki, który powstał na Płoni – wsi włączonej później do Raciborza, założony około 1574 roku.
Historia.
Cmentarz i zbór powstał w wyniku przymusu opuszczenia Raciborza. Zakupili tutaj dom, który stał się domem modlitwy i teren pod cmentarz, który funkcjonował do 1740 roku, kiedy to raciborscy protestanci uzyskali zgodę na budowę kościoła i cmentarza w Raciborzu.

</doc>
<doc id="557288" url="https://pl.wikipedia.org/wiki?curid=557288" title="Carl Stumpf">
Carl Stumpf

Carl Stumpf (ur. 21 kwietnia 1848 w Wiesentheid, zm. 25 grudnia 1936 w Monachium) – niemiecki muzykolog i psycholog. Współzałożyciel szkoły filozoficznej Franza Brentano. Uczeń Rudolfa Lotze i Franza Brentano. Profesor uniwersytetów w Würzburgu, Getyndze, Pradze, Halle, Monachium i Berlinie. Twórca teorii stopliwości dźwięków, wyjaśniającej istotę konsonansu w muzyce. Był inspiratorem wielu ważnych psychologów i filozofów, w tym uczył się u niego Edmund Husserl.

</doc>
<doc id="557289" url="https://pl.wikipedia.org/wiki?curid=557289" title="Jarmark (program telewizyjny)">
Jarmark (program telewizyjny)

Jarmark – rozrywkowy program telewizyjny tworzony w latach osiemdziesiątych w Telewizji Polskiej przez Wojciecha Pijanowskiego, Krzysztofa Szewczyka i Włodzimierza Zientarskiego.
W programie prowadzonym na żywo prezentowano nowości z dziedziny sportu, motoryzacji, muzyki i rozrywki. Stałymi pozycjami audycji były m.in. materiały zza „żelaznej kurtyny”, teledyski, nowości techniczne i motoryzacyjne, konkursy dla telewidzów (np. zagadki kryminalne „Inspektora Oko”). Początkowo program był emitowany nieregularnie raz w miesiącu w poniedziałki, jako alternatywa dla nadawanego w tym samym czasie w „Jedynce” Teatru Telewizji. Wraz ze wzrostem popularności emisję przeniesiono na piątek. W czasie kilkuletniej emisji programu zrealizowano kilka imprez plenerowych w cyklu „Niedziela z jarmarkiem”, gdzie zapraszano polskich i zagranicznych wykonawców muzycznych. Imprezy przyciągały tłumy publiczności, a jedna z największych odbyła się w dniu 21 września 1985 roku pod hasłem „Pożegnanie lata z jarmarkiem”, na stadionie X-lecia w Warszawie. W widowisku tym wzięły udział między innymi takie zespoły jak Universe, Papa Dance, Lady Pank, Baden-Baden, Test Dept oraz szwedzkie Treat i 220 Volt, natomiast gwiazdą wieczoru była brytyjska grupa OMD.
Oficjalne nagrania odcinków programu nie zachowały się, gdyż zapisywano je wyłącznie na „taśmę-szpiega” dla cenzury i na wypadek ewentualnych skarg ze strony władz (później taśmy kasowano). 28 marca 2022 w serwisie YouTube pojawił się 8-minutowy fragment Jarmarku z dnia 22 listopada 1985, co jest jedynym zachowanym materiałem z tego programu..
Pomimo dużej popularności wśród telewidzów (w roku 1985 twórcy: W. Pijanowski, K. Szewczyk, W. Zientarski zostali laureatami pierwszej edycji Wiktorów), pod koniec 1986 roku program zdjęto z anteny.
Piosenki.
Prowadzący nagrali w formie wideoklipów dwie piosenki „Świnki trzy” (oryginalny tytuł: „Who’s Afraid of the Big Bad Wolf?” /Frank Churchill, Ted Sears/ – pastisz autorstwa prowadzących program) oraz „Mona Liza”. Pierwsza z nich została oficjalnie wydana na CD "Wideoteka dorosłego człowieka – Cz. 1 – Nasze piosenki".

</doc>
<doc id="557290" url="https://pl.wikipedia.org/wiki?curid=557290" title="Port lotniczy Los Angeles">
Port lotniczy Los Angeles

Port lotniczy Los Angeles (IATA: LAX, ICAO: KLAX, FAA LID: LAX), powszechnie nazywany LAX (każda litera odczytywana oddzielnie) - główny międzynarodowy port lotniczy obsługujący Los Angeles i Obszar metropolitalny Los Angeles.
LAX znajduje się w dzielnicy Westchester w Los Angeles, 30 km na południowy zachód od centrum Los Angeles. Lotnisko jest własnością oraz jest zarządzane przez Los Angeles World Airports (LAWA), agencję rządu Los Angeles. LAWA była znana dawniej jako Department of Airports. Powierzchnia lotniska wynosi ok. 1400 ha. LAX posiada cztery równoległe pasy startowe.
W 2019 r. LAX obsłużył 88 068 013 pasażerów, co czyni go trzecim na świecie i drugim najbardziej ruchliwym lotniskiem w Stanach Zjednoczonych po Międzynarodowym Porcie Lotniczym Atlanta - Hartsfield-Jackson. Jako największe i najbardziej ruchliwe międzynarodowe na zachodnim wybrzeżu USA, LAX jest główną międzynarodową "bramą" do Stanów Zjednoczonych, oraz służy jako hub przesiadkowy dla pasażerów podróżujących za granicę. Lotnisko jest hubem lub bazą operacyjną dla największej ilości linii lotniczych w Ameryce. Jest to jedyne lotnisko, które jako hub wyznaczyło aż czterech głównych amerykańskich przewoźników (Alaska, American, Delta i United). Jest również bazą operacyjną dla Air New Zealand, Allegiant Air, Norwegian Air Shuttle, Qantas, Southwest oraz Volaris. Obszar Los Angeles oprócz LAX obsługują również Hollywood Burbank Airport, John Wayne Airport, Port Lotniczy Long Beach i Międzynarodowe Lotnisko w Ontario.
Historia portu lotniczego.
1928 - 1929.
W 1928 roku Rada miejska Los Angeles zadecydowała o zagospodarowaniu 260 ha w południowej części dzielnicy Weschester pod budowę lotniska dla miasta. Na początku działalności lotnisko posiadało jeden pas bez żadnego terminala. Nazwano je imieniem agenta nieruchomości, który zorganizował umowę na budowę lotniska. Pierwsza konstrukcja, Hangar nr 1 został wybudowany w 1929 roku i znajduje się w Krajowym Rejestrze Miejsc Historycznych.
1930 - 1999.
Mines Fields otwarto jako Lotnisko w Los Angeles w 1930 roku, a miasto wykupiło je w 1937 roku jako lotnisko miejskie. 

</doc>
<doc id="557292" url="https://pl.wikipedia.org/wiki?curid=557292" title="Pojazd specjalny">
Pojazd specjalny

Pojazd specjalny – pojazd samochodowy, przyczepa lub naczepa, przeznaczone do wykonywania specjalnej funkcji, która powoduje konieczność dostosowania nadwozia lub posiadania specjalnego wyposażenia; w pojeździe tym mogą być przewożone osoby i przedmioty związane z wykonywaniem tej funkcji. W Polsce ich użytkowanie reguluje Prawo o ruchu drogowym.
W klasyfikacji pojazdów określono kategorię homologacyjną samochodu specjalnego:
DMC (dopuszczalna masa całkowita pojazdu)= masa własna pojazdu (pozycja G w dowodzie rejestracyjnym) + masa ładunku (ładowność)

</doc>
<doc id="557294" url="https://pl.wikipedia.org/wiki?curid=557294" title="Kirkut w Raciborzu">
Kirkut w Raciborzu



</doc>
<doc id="557298" url="https://pl.wikipedia.org/wiki?curid=557298" title="Pojazd zabytkowy">
Pojazd zabytkowy

Pojazd zabytkowy – wedle ustawy Prawo o ruchu drogowym pojazd, który na podstawie specjalnych przepisów został wpisany do rejestru zabytków ruchomych lub znajduje się w wojewódzkiej ewidencji zabytków, a także pojazd wpisany do inwentarza muzealiów, zgodnie z odrębnymi przepisami.
W praktyce definicja pojazdu zabytkowego jest bardzo szeroka i płynna. Wedle polskiego portalu Oldtimery.com jest to każdy pojazd, którego produkcję rozpoczęto przed rokiem 1980. Zabytkowym pojazdem (mimo że młodszym niż wyprodukowanym po roku 1980) może być także każdy inny, który przysłużył się rozwojowi motoryzacji, wpłynął na bieg i rozwój przyszłych modeli lub jest na tyle rzadki, że jego udokumentowanie można zaliczyć jako do ważnego wydarzenia motoryzacyjnej historii na które dane auto miało wpływ. Wg polskich przepisów o rejestrze ruchomych zabytków auto, które:
Autem taki może stać się zarówno model już nieprodukowany, klasyczny np. Mercedes W115 220D (ilustracja obok), którego produkcja skończyła się wiele lat temu, lub też auta dużo nowsze jakimi są Alpina B10 Bi-Turbo czy Lotus Omega z lat 1990–1992, auta które zostały wyprodukowane w liczbie mniejszej niż 1000 sztuk i które były najszybszymi sedanami na świecie w początku lat 90., z technologią podwójnego doładowania, o których seryjny przemysł motoryzacyjny (z wyłączeniem pojazdów wyścigowych) w tych czasach nie słyszał.
Youngtimer – terminem tym określa się też stosunkowo młode (lata 60.– 90. XX wieku), ale już zabytkowe pojazdy utrzymane w swoim oryginalnym stylu. Tego określenia używa się również w stosunku do pojazdów, które jeszcze nie są zabytkami, ale wkrótce będą nimi i tak. Polski portal Oldtimery.com definiuje youngtimery jako samochody wyprodukowane w latach 1981–1990, jednak termin youngtimer jest bardzo płynnym zagadnieniem i ciężko jednoznacznie określić jakie auta mogą się w nim znaleźć. 
Oldtimer – określenie pojazdu zabytkowego pochodzące na pierwszy rzut oka z języka angielskiego, lecz zostało utworzone w Niemczech jako pseudoanglicyzm. Określenie oldtimer posiada w języku angielskim inne znaczenie, nie związane z pojazdami. Zapożyczony termin Oldtimer również powszechnie używany jest w Polsce.
Pojazd historyczny – jest to określenie pochodzące z ustawy o ubezpieczeniach obowiązkowych OC.
W myśl tej ustawy pojazd musi spełniać jeden z poniższych warunków by mógł być uznany za historyczny:

</doc>
<doc id="557300" url="https://pl.wikipedia.org/wiki?curid=557300" title="Popcorn">
Popcorn

Popcorn (), prażona kukurydza – przekąska z prażonych w wysokiej temperaturze ziaren kukurydzy, co powoduje ich „spuchnięcie” i wyrzucenie z wnętrza miękkiej, chrupiącej, białkowo-skrobiowej masy.
Historia.
Według odkryć archeologicznych na terenach obecnego Meksyku, prażenie kukurydzy mogło być jednym z pierwszych sposobów jej przyrządzania. Prażenie kukurydzy było znane także wśród Azteków, Inków i innych plemion Indian północnoamerykańskich. Na stanowiskach archeologicznych w Peru znaleziono resztki prażonej kukurydzy z 4700 roku p.n.e.
W Ameryce w XIX w. popcorn był podawany na śniadanie w formie „owsianki” czy „kaszki”, puddingów, ciast, a także jako dodatek do zup, sałatek i innych dań. Zmieszany z melasą był pierwowzorem słodkiej przekąski Cracker Jack. W USA w latach 80. XIX w. był popularną przekąską, a później stał się nieodłącznym elementem kin, a następnie seansów telewizyjnych w domu.
Prażenie.
Zdolność do „puchnięcia” pod wpływem prażenia posiada większość gatunków kukurydzy, ale najlepiej nadają się do tego wyselekcjonowane w tym celu odmiany. Zdolność ta związana jest z mniejszym ziarnem tych odmian, zawierającym jednocześnie więcej bielma. Także gęstsze upakowanie włókien celulozy w łupinach (perykarpie) takich nasion sprawia, że o wiele lepiej przewodzą one ciepło niż łupiny innych odmian, a także dzięki większej gęstości i grubości dłużej stawiają opór. Wskutek tego ciepło jest efektywniej przekazywane do wnętrza bielma, a także łupina dłużej utrzymuje rosnące ciśnienie wewnątrz ziarna.
Popcorn można przyrządzać w gorącym oleju, za pomocą urządzeń wykorzystujących gorące powietrze czy w kuchenkach mikrofalowych. W XXI wieku większość popcornu sprzedawana jest w postaci umożliwiającej przyrządzenie w kuchence mikrofalowej, gdzie istotnym elementem są odbijające i skupiające promieniowanie torby, w których zachodzi proces.
Popcorn „puchnie” najlepiej w temperaturze ok. 190 °C. Gdy temperatura wewnątrz ziarna osiągnie punkt wrzenia wody i przekroczy go, zawarte w bielmie białka i skrobia miękną, a woda zamienia się w parę, co dodatkowo zmiękcza skrobię. Para uwięziona w mikroporach skrobi wywiera coraz silniejsze ciśnienie na łupinę, aż ta pęka. Mikropory z parą gwałtownie rozszerzają się, powodując „puchnięcie” i wyrzucenie na zewnątrz ziarna białej, miękkiej masy skrobiowo-białkowej. Masa ochładzając się sztywnieje i staje się chrupiąca. Efekt ten jest zależny od szczelności naczynia w którym przeprowadza się proces. Szczelne naczynia, uniemożliwiające ucieczkę nagromadzonej pary, powodują, że bielmo przyrządzanych w nich ziaren zatrzymuje więcej wilgoci, co sprawia, że popcorn jest twardszy i mniej chrupki.

</doc>
<doc id="557301" url="https://pl.wikipedia.org/wiki?curid=557301" title="Oblężenie Maastricht">
Oblężenie Maastricht

Oblężenie Maastricht – oblężenie, które miało miejsce od 13 czerwca do 26 czerwca 1673 podczas wojny Francji z koalicją.
Oblężenie Maastricht było jednym z kluczowych elementów planów króla Francji Ludwika XIV związanych z atakiem na Holandię, który był rewanżem za uniemożliwienie podboju hiszpańskich Niderlandów podczas wojny dewolucyjnej.
Pozorując atak na Gandawę i Brukselę, Ludwik w maju 1672 skierował swą armię poza Maastricht, będącym kondominium Zjednoczonych Prowincji i biskupstwa Liège, nie przejmując się pozostawioną na tyłach fortecą. Jednak w 1673, gdy zagrożone zostały jego linie zaopatrzeniowe, zdecydował się zdobyć twierdzę. Armia francuska dotarła pod mury Maastricht 11 czerwca 1673, a w dwa dni później rozpoczęło się oblężenie.
Maastricht było pierwszym miastem, jakie zaatakował w swej karierze Sébastien Vauban, mistrz sztuki oblężniczej swoich czasów. Organizując ogień francuskiej artylerii, Vauban rozkazał zbudować serię okopów o wzorze zygzakowatym, równoległy do murów, które miały być ostrzeliwane. Okopy o takim kształcie powodowały, że obrońcy mieli ogromne trudności ze skutecznością ognia zwalczającego wojska oblężnicze.
Dnia 24 czerwca wszystkie okopy były ukończone. Francuzi ruszyli do szturmu pod wodzą kapitana-porucznika ("tłum. z ang. Captain-Lieutenant") Charlesa de Batz-Castelmor'a, znanego jako hrabia d’Artagnan. Po ciężkiej walce nacierające wojska przedarły się przez fosę i dopadły stromo ukształtowanych obwarowań twierdzy. Doszło do najcięższych walk w całym oblężeniu. Większość Francuzów została z miejsca wyparta przez hiszpańskie wojska posiłkowe, lecz około 30 żołnierzy utrzymywało się przez całą noc. Książę Monmouth przeprowadził atak w celu zabezpieczenia pozycji bronionej przez dzielną garstkę, nie dał jednak rady i wycofał się po stracie 300 ludzi. Holendrzy odzyskali wkrótce utracone naroże fortyfikacji i gdy książę Monmouth poprowadził swe wojska do kolejnego natarcia, ponownie został odparty, a hrabia d’Artagnan poległ. W końcu król Ludwik rozkazał wrócić do działań artyleryjskich, które w ciągu tygodnia zmusiły Holendrów do kapitulacji.
Maastricht wrócił pod panowanie Holandii dopiero w 1678 na mocy kończącego wojnę traktatu w Nijmegen. Najbardziej znaczące w tym oblężeniu były nowatorskie techniki sztuki oblężniczej zastosowane przez Vaubana.

</doc>
<doc id="557302" url="https://pl.wikipedia.org/wiki?curid=557302" title="Brzeg Opolski">
Brzeg Opolski



</doc>
<doc id="557306" url="https://pl.wikipedia.org/wiki?curid=557306" title="Gong (ujednoznacznienie)">
Gong (ujednoznacznienie)



</doc>
<doc id="557308" url="https://pl.wikipedia.org/wiki?curid=557308" title="Opady">
Opady



</doc>
<doc id="557309" url="https://pl.wikipedia.org/wiki?curid=557309" title="Ray Casey">
Ray Casey

Raymond J. Casey (ur. 15 lutego 1900 w San Francisco, zm. 1986 w Palo Alto) – amerykański tenisista.
Kariera tenisowa.
Studiował na University of California w Berkeley.
Wysoki, leworęczny, słynął z silnego serwisu, ale ograniczał udział w turniejach tenisowych do amerykańskiego Zachodniego Wybrzeża.
W 1925 roku wyjechał do Anglii i wziął udział w Wimbledonie, w parze z rodakiem Johnem Hennesseyem osiągając finał gry podwójnej. W decydującym meczu Amerykanie nie sprostali Jeanowi Borotrze i René Lacostowi przegrywając 4:6, 9:11, 6:4, 6:1, 3:6. Przed Wimbledonem Casey uczestniczył w turnieju w Eastbourne i zapisał się w historii tenisa najkrótszym setem turniejowym (6:0 z Brytyjczykiem J. D. Patrickiem Wheatleyem w 9 minut).
Latem 1925 roku Casey wystąpił także w mistrzostwach USA (obecnie US Open), w których przeszedł rundę, ale musiał wycofać się z rywalizacji z powodu zapalenia wyrostka robaczkowego.
W latach 50. i 60. był trenerem tenisowym w Santa Monica, opiekował się m.in. Bobem Lutzem.

</doc>
<doc id="557312" url="https://pl.wikipedia.org/wiki?curid=557312" title="Kuba Jabłoński">
Kuba Jabłoński

Kuba Jabłoński (ur. 15 października 1972 w Warszawie) – polski perkusista.
Życiorys.
Absolwent Państwowej Szkoły Muzycznej im. J. Elsnera w Warszawie. W połowie lat 90. pracował jako dziennikarz muzyczny w Radiu WAWA. Profesjonalną karierę perkusisty zaczynał w zespole Gardenia, następnie nawiązał współpracę z Kazikiem Staszewskim przy jego solowym projekcie Kazik na Żywo. Od 1994 gra w Lady Pank. Występował także z Janem Borysewiczem przy jego projektach Jan Bo i Borysewicz &amp; Kukiz.
Oprócz płyt nagranych w składzie Lady Pank i Jana Bo w 1995 wziął udział w nagraniu "Tribute to Eric Clapton", w 1996 zagrał na płycie Jacka Skubikowskiego "...jak cytrynę...". Na koncertach w 2003 występował też z Alicją Janosz, której towarzyszył m.in. podczas jej występu w krajowych eliminacjach do 48. Konkursu Piosenki Eurowizji. W 2007 wspólnie z Michałem Kwiatkowskim i Pawłem Nazimkiem nagrał drugi album zespołu Ur pt. "Spirit". W 2008 współzałożył zespół Freedom, z którym występował w rock operze "Krzyżacy". W 2010 zaczął występować pod pseudonimem „Q” w formacji Neo Retros.

</doc>
<doc id="557321" url="https://pl.wikipedia.org/wiki?curid=557321" title="E. E. Barnard">
E. E. Barnard



</doc>
<doc id="557322" url="https://pl.wikipedia.org/wiki?curid=557322" title="J-Kwon">
J-Kwon

J-Kwon, właściwie Jarrell Jones (ur. 28 marca 1986 w Saint Louis, Missouri) – amerykański wykonawca muzyki rap.
Przypisy.
 

</doc>
<doc id="557323" url="https://pl.wikipedia.org/wiki?curid=557323" title="Adaptabilność">
Adaptabilność

Adaptabilność, przystosowawczość – zdolność do adaptacji fizjologii komórek, tkanek oraz narządów do zmian warunków środowiska wewnętrznego i zewnętrznego.

</doc>
<doc id="557324" url="https://pl.wikipedia.org/wiki?curid=557324" title="STS-133">
STS-133

STS-133 (ang. "Space Transportation System") – sto trzydziesta trzecia misja w programie lotów wahadłowców i ostatnia trzydziesta dziewiąta misja wahadłowca Discovery. Celem lotu było dostarczenie na Międzynarodową Stację Kosmiczną modułu PMM Leonardo, platformy ExPRESS Logistics Carrier-4 oraz humanoidalnego robota Robonaut R2.
Załoga.
Pierwotnie zamiast Stephena Bowena, w załodze był Timothy Kopra. Doznał on jednak obrażeń w wypadku rowerowym 15 stycznia 2011 r. i musiał zostać zastąpiony przez Bowena.

</doc>
<doc id="557325" url="https://pl.wikipedia.org/wiki?curid=557325" title="Materia międzygwiezdna">
Materia międzygwiezdna



</doc>
<doc id="557328" url="https://pl.wikipedia.org/wiki?curid=557328" title="Mark Potsic">
Mark Potsic



</doc>
<doc id="557329" url="https://pl.wikipedia.org/wiki?curid=557329" title="Lucas Macfadden">
Lucas Macfadden



</doc>
<doc id="557330" url="https://pl.wikipedia.org/wiki?curid=557330" title="Bitwa pod Sinsheim">
Bitwa pod Sinsheim

Bitwa pod Sinsheim – starcie zbrojne, które miało miejsce 16 czerwca 1674 podczas wojny Francji z koalicją.
Marszałek Francji Henri de Turenne na czele armii liczącej 20 000 żołnierzy pobił pod Sinsheim silniejszą liczebnie, a do tego okopaną armię cesarską dowodzoną przez księcia Karola Lotaryńskiego i Caprarę. Caprara dostał się do francuskiej niewoli.

</doc>
<doc id="557336" url="https://pl.wikipedia.org/wiki?curid=557336" title="Muzyka w Krakowie">
Muzyka w Krakowie

Muzyka w Krakowie
Historia.
Średniowiecze.
Chorał gregoriański był wykonywany na Wawelu już w XI wieku. Wkrótce muzykę liturgiczną wykonywano w ważniejszych kościołach. W 1385 roku kościół Dominikanów posiadał organy (prawdopodobnie pierwsze organy wybudowano gdzieś wcześniej). W XII wieku na dworze królewskim wykonywano pieśni rycerskie. Wielu władców Polski posiadało swój zespół śpiewaków, np. Władysław Jagiełło (posiadał trzy grupy: pierwsza – trębacze, druga – gęślarze, harfiści, lutniści oraz trzecia – śpiewacy i muzycy. W Akademii Krakowskiej od 1406 roku do XVII wieku wykładano teorię muzyki (należała do „siedmiu sztuk wyzwolonych”). Działali także muzycy miejscy, którzy w XIV wieku stworzyli kapelę, zrzeszone później w cechach.
Renesans.
W tej epoce następuje bardzo duży rozwój muzyki, lecz wskutek kataklizmów, wojen itp. nie uchował się cały dobytek muzyki renesansowej Krakowa. Wiadomo, że studiowano dzieła wybitnych artystów zagranicznych. W 1543 roku powstała z inicjatywy Zygmunta I Starego Kapela Rorantystów (składająca się z 9 duchownych, śpiewająca wielogłosową muzykę a cappella). Muzyka cieszyła się coraz większą sławą na dworach magnackich. W tym okresie powstały także wydawnictwa drukujące teksty muzyczne.
Barok.
Nastąpił spadek rozwoju muzyki w Krakowie – związany był z przeniesieniem w 1596 roku stolicy do Warszawy, jedynie muzyka kościelna się dobrze rozwijała. Na Wawelu działa dalej Kapela Rorantystow, a na jej wzór stworzono w 1619 roku kapelę katedralną przy kościele św. Stanisława, która szybko zyskała sławę. Rywalizowała z nią kapela klasztorna jezuitów. Coraz częściej tworzono kapele kościelne, a także rozwijało się budownictwo organów.
Oświecenie.
Muzyka ograniczała się tylko do muzyki kościelnej. Na Wawelu grano pierwsze publiczne koncerty (była to inicjatywna proboszcza W. Sierakowskiego). W 1787 roku powstał pierwszy krakowski teatr, w którym grywano także opery. Pod koniec oświecenia powstały pierwsze księgarnie muzyczne.
Okres 1815-1914.
Korzystny wpływ na muzykę Krakowa miało powstanie Rzeczypospolitej Krakowskiej. Bardzo duży rozwój miała w tym czasie opera. W 1817 roku powstało Towarzystwo Przyjaciół Muzyki, które organizowało regularne koncerty. Powstała także orkiestra milicji wojskowej. Założono pierwsze szkoły niekościelne uczące muzyki. W 1850 roku, z powodu pożaru Krakowa praktycznie przestano interesować się muzyką. Najbardziej bogobojni krakowianie uznali wręcz pożar za karę bożą zesłaną na miasto z powodu niemoralności opery – i w następnych latach sprzeciwiali się wzniesieniu opery w mieście. W 1876 roku powstało Towarzystwo Muzyczne w Krakowie, które zorganizowało w ciągu 25 lat 250 koncertów. Powstała amatorska orkiestra symfoniczna i odnowiono chór męski. W 1888 roku po długoletnich staraniach powstało Konserwatorium. Na czele stanął Władysław Żeleński, główna postać krakowskiego środowiska muzycznego na przełomie stuleci. W 1908 roku powstał Instytut Muzyczny. Założono pierwsze w Polsce Seminarium Teorii i Historii Muzyki.
Okres I wojny światowej i międzywojenny (1914-1939).
W trakcie I wojny światowej powstało Towarzystwo Operowe – przez 8 lat swego istnienia przedstawiło 400 przedstawień operowych. Po ośmioletniej przerwie (w 1931 roku) Towarzystwo Operowe zaczęło działać na nowo.
Wysoki poziom muzyczny reprezentowały także chóry, m.in.:
Najważniejszym zespołem instrumentalnym był Związek Zawodowy Muzyków Polskich. W 1929 roku powstaje nowa Szkoła Muzyczna im. W. Żeleńskiego. Od 1936 roku w czasie Dni Krakowa odbywały się Festiwale Wawelskie Muzyki Polskiej. W 1938 roku zorganizowano bardzo ważny pod względem poznawczym II Wszechpolski Kongres Muzyki Religijnej. W 1927 roku powstaje pierwsza rozgłośnia radiowa. Rozwinęła się także krakowska muzykologia, pod kierunkiem Jachmeckiego, który prowadził także w krakowskim radiu dział muzyczny.
II wojna światowa.
W czasie II wojny światowej zlikwidowano szkoły muzyczne. Zamarło życie muzyczne – jedynie w niemieckiej Filharmonii Generalnego Gubernatorstwa mogli występować Polacy. Zabroniono odgrywać Chopina. W prywatnych domach słuchano kameralnej muzyki koncertowej lub solowej.
Okres po II wojnie światowej.
Duży wpływ na muzykę Krakowa miał upadek powstania warszawskiego – wielu muzyków przeprowadziło się do Krakowa. Pierwszy koncert odbył się w Filharmonii Krakowiskiej 3 lutego 1945 roku. Powstała Orkiestra i Chór Polskiego Radia, która reprezentowała wysoki poziom artystyczny.
Ważniejsze krakowskie zespoły wokalne i wokalno-instrumentalne:
W roku 1954 założono Towarzystwo Przyjaciół Opery i Towarzystwo Przyjaciół Teatru Muzycznego, chcąc reaktywować Operę i Operetkę. Oba te zespoły połączono i w 1958 r. powstał Miejski Teatr Muzyczny. Muzyki w Krakowie uczy 21 placówek kształcenia muzycznego. Prowadzone są także lekcje gry na organach. Założono także Instytut Muzykologii UJ. Powstało wiele nowych chórów, które osiągnęły prestiżowe nagrody na arenie międzynarodowej. Należą do nich m.in. chóry:
Placówki.
W Krakowie istnieje kilkanaście placówek zajmujących się kształceniem muzycznym. Są to:
Ogólnokształcąca Szkoła Muzyczna I st. im. I.J. Paderewskiego w Krakowie,
ul. Basztowa 8,
31-134 Kraków
Zespół Państwowych Szkół Muzycznych I i II st. im. Mieczysława Karłowicza
os. Centrum E 2,
31-934 Kraków
Państwowa Ogólnokształcąca Szkoła Muzyczna II st. im. Fryderyka Chopina,
ul. Basztowa 6,
31-134 Kraków
Państwowa Szkoła Muzyczna II stopnia im. Władysława Żeleńskiego,
ul. Basztowa 9,
31-134 Kraków
Prywatna Ogólnokształcąca Szkoła Muzyczna I Stopnia „Inspiracja”,
ul. Śniadeckich 12b,
31-531 Kraków
Szkoła Muzyczna I stopnia „Da capo”,
ul. Zakopiańska 62,
30-418 Kraków
Szkoła Muzyczna I stopnia im. Henryka Baranowskiego,
ul. Tyniecka 7,
30-319 Kraków
Szkoła Muzyczna I stopnia nr 1 im. Stanisława Wiechowicza
ul. Pilotów 51,
31-462 Kraków
Szkoła Muzyczna I i II stopnia im. Bronisława Rutkowskiego
ul. Józefińska 10/12,
30-529 Kraków
Krakowska Szkoła Jazzu i Muzyki Rozrywkowej,
ul. Zaleskiego 11A,
31-525 Kraków
Koncerty i Festiwale.
Coroczne koncerty i festiwale organizowane w Krakowie m.in.:
"Uroczysty „Koncert Noworoczny” w Teatrze im. J. Słowackiego w Krakowie" organizowany jest od kilkunastu lat przez Dom Kultury „Podgórze” 1 stycznia w teatrze im. J. Słowackiego w Krakowie. Gośćmi koncertu są krakowianie, wśród których znaleźć można postacie świata nauki, polityki i kultury. Patronat honorowy nad koncertem obejmuje Prezydent Miasta Krakowa. „Koncert Noworoczny”, zainicjowany przez Matthiasa Hermanna dyrygenta i założyciela zespołu Kamerata Krakowska, wzorowany jest na koncertach wiedeńskich. W skład zespołu wchodzą znani muzycy orkiestry Filharmonii Krakowskiej oraz orkiestry kameralnej Capella Cracoviensis.
"Musica-ars amanda" - cykle koncertów dla młodzieży szkolnej organizowanych przez Filharmonię Krakowską, na których młodzież zdobywa informacje na temat instrumentów muzycznych, w kontekście utworów przeznaczonych na nie.
"Międzynarodowy Konkurs Młodych i Debiutujących Zespołów Jazzowych “Jazz Juniors”", organizowany na scenie „Rotundy”, jest jednym z najstarszych festiwali jazzowych w Polsce, jednym z trzech międzynarodowych konkursów europejskich oraz jedynym, który prezentuje najzdolniejszych młodych muzyków jazzowych.
"Festiwal Folkowy" jest imprezą cyklicznie organizowaną od roku 1994. Wieczory folkowe umożliwiają co roku, dość już znacznemu gronu wielbicieli muzyki i kultury celtyckiej – kontakt z różnymi gatunkami sztuki irlandzkiej, szkockiej i bretońskiej (muzyką, tańcem, literaturą, teatrem, filmem) możliwe dzięki zorganizowaniu szerokiego forum dla prezentacji tychże gatunków przez polskie i zagraniczne grupy.
"Galicyjskie Wieczory z Piosenką" - niezwykłe muzyczno-towarzyskie spotkania – autorskie programy krakowskiej artystki, Lidii Jazgar. Tradycją „Galicyjskich Wieczorów z Piosenką” jest prezentowanie bardzo różnych form twórczości. Obok siebie istnieją: piosenka poetycka, kabaret, muzyka instrumentalna. Wykonawcy nieznani właśnie tutaj mogą zaprezentować się publiczności.

</doc>
<doc id="557341" url="https://pl.wikipedia.org/wiki?curid=557341" title="Zielnik">
Zielnik

Zielnik, herbarium ( „zioło”) – zbiór, drukowana lub ręcznie wykonana kolekcja opisanych rycin lub zasuszonych roślin, utrzymana zwykle w formie zeszytowej.
Przygotowanie karty zielnikowej.
Zbierane do zielnika rośliny, zaraz po zbiorze rozkładane są między papierowymi kartkami chłonącymi wilgoć. Wysuszone rośliny zachowują kształty poszczególnych organów i zwykle także kolory. By możliwe było ich przechowywanie przez długi czas, wysuszone rośliny są zabezpieczane przed szkodnikami. Zbiory zielnikowe są w tym celu zwykle regularnie mrożone i/lub stosuje się środki owadobójcze (insektycydy).
Wysuszone rośliny naklejone lub przypięte są na poetykietowane i posegregowane arkusze papieru (o rozmiarach zwykle w granicach 29–33 × 41–46 cm). Poszczególne arkusze łączone bywają w teczki (fascykuły) według kryterium systematycznego lub miejsca zbioru (np. łączone w fascykuły bywają zwykle arkusze z okazami tego samego gatunku). Etykiety zawierają opis roślin – przynależność gatunkową, w tym nazwę naukową i pospolitą, zajmowane siedlisko, stanowisko i datę zebrania, ew. daty pylenia, siania, zbiorów i tym podobne informacje dotyczące roślin – w zależności od twórcy zielnika. Herbarium opisane jest nazwiskiem twórcy lub, w przypadku pracy zbiorowej, twórców. Na etykietach podaje się nazwisko znalazcy, autora oznaczenia rośliny i wykonawcy planszy.
Odpowiednikiem zielnika dla wielu grup glonów, których nie sposób przechować w formie zasuszonych okazów, są ikonoteki. Nie zawierają one jednak roślin, ale ryciny lub fotografie spod mikroskopów. Niektóre organy roślin (np. duże owoce), a dawniej także owocniki grzybów przechowuje się w alkoholu lub formalinowo-alkoholowych płynach konserwujących. W nowoczesnych herbariach przechowuje się także pyłki i nasiona roślin, próbki drewna, zamrożone próbki DNA.
Znaczenie.
Zielniki odegrały i odgrywają wciąż znaczną rolę w przeprowadzaniu badań taksonomicznych i florystycznych. W ostatnim okresie są ważnym źródłem DNA do molekularnych badań taksonomicznych. Są też podstawową formą gromadzenia dokumentacji naukowej w pracy botaników. Zbiór roślin do zielnika, ich oznaczanie i preparowanie jest też doskonałym sposobem nauki rozpoznawania roślin. Stare zielniki mają wielkie znaczenie badawcze ze względu na możliwość zdobycia za ich sprawą wiedzy np. o zmianie zasięgów roślin na przestrzeni wieków, o dawnym nazewnictwie roślin.
Okazy zielnikowe roślin mogą dostarczyć prawie tyle samo danych anatomicznych i morfologicznych co okazy żywe, często mogą być także wykorzystane do analiz chemicznych.
Historia.
Sztuka tworzenia zielników zaczęła rozpowszechniać się w Europie w XVI w., a zapoczątkował ją włoski fizyk i botanik Luca Ghini z Bolonii (jako pierwszy opublikował zielnik w 1544) oraz jego uczniowie Andrea Cesalpino i Ulisses Aldrovandi. Forma ta szybko znalazła uznanie wśród naukowców. Zielniki zwano początkowo suchymi ogrodami ("hortus siccus") lub żywymi zielnikami ("herbarium vivum"), rzadziej ogrodami zimowymi ("horti hiemales"). Nazywano je także „ogrodami zdrowia”, ponieważ traktowały często o medycznych właściwościach ziół. Do końca XVIII w. termin "herbarium" (wprowadzony przez Tourneforta w 1694 r.) zarezerwowany był dla określania drukowanych i ilustrowanych dzieł o roślinach.
Do najstarszych zachowanych zielników należą: herbarium ucznia L. Ghaniego – Gerarda Cibo (1532, Rzym), J. Giraulta (1558, Paryż), U. Aldrovandiego (połowa XVI w., Bolonia), K. Ratzenbergera (1554-1559, Kassel), A. Cesalpiny (1563, Florencja). W ciągu XVII i XVIII w. sztuka sporządzania zielników rozprzestrzeniła się w Europie, a zachowane z tego okresu herbaria nie należą do rzadkości. Pierwsze drukowane i ilustrowane zielniki do Polski trafiły bardzo szybko. Były tu także wykonywane, czego przykładami są znane zielniki Falimirza z 1534 roku, Hieronima Spiczyńskiego z 1542 r. oraz największy wówczas w Europie, liczący ponad 1500 arkuszy, zielnik Szymona Syreńskiego z roku 1613.
Pierwsze odnotowane zbiory zielnikowe roślin suszonych na naszych ziemiach były autorstwa Anny Wazówny, córki Jana III Wazy i siostry Zygmunta III. Zielnik ten, przechowywany w zbiorach Radziwiłłów w Nieświeżu, spłonął prawdopodobnie w czasie II wojny światowej. W XVIII w. bogate zbiory zielnikowe gromadził Marcin Berahardi de Beraitz, nadworny chirurg Jana Kazimierza. W pierwszej połowie XVIII w. wielką kolekcję roślin na ziemiach polskich zebrał Georg Andreas Helwing, a w drugiej połowie XVIII w. miłośniczka botaniki – Anna z Sapiehów Jabłonowska.
W pierwszych wiekach historii zielników na naszych ziemiach tworzeniem zielników zajmowali się głównie lekarze i szlachcianki. Kolejny etap rozwoju i znaczenia sztuki tworzenia zielników wiąże się z powstaniem pod koniec XVIII w. nowoczesnych katedr historii naturalnej w ośrodkach uniwersyteckich. Od tego okresu datować można powstawanie naukowych zbiorów zielnikowych.
Obecnie zielniki są standardowym składnikiem instytucji naukowo-badawczych zajmujących się botaniką. Funkcjonują przy szkołach wyższych, instytutach badawczo-rozwojowych, ogrodach botanicznych, muzeach przyrodniczych.
Zielniki w Polsce i na świecie.
Obecnie do największych zbiorów w Polsce zalicza się ponad półmilionowe kolekcje, które prowadzą Krakowski Zielnik Instytutu Botaniki PAN i Zielnik Muzeum Przyrodniczego Uniwersytetu Wrocławskiego. Ponad 300 tys. arkuszy znajduje się także w zielnikach uniwersytetów w Krakowie, Łodzi, Lublinie i Warszawie. Zasoby polskich herbariów prezentują się skromnie na tle największych herbariów świata.
W świecie zarejestrowanych jest w sumie 4 tysiące herbariów w 165 krajach, przechowujących ok. 300 milionów okazów zielnikowych.

</doc>
<doc id="557343" url="https://pl.wikipedia.org/wiki?curid=557343" title="Herbarium">
Herbarium



</doc>
<doc id="557345" url="https://pl.wikipedia.org/wiki?curid=557345" title="Bielik olbrzymi">
Bielik olbrzymi

Bielik olbrzymi ("Haliaeetus pelagicus") – gatunek ptaka drapieżnego z rodziny jastrzębiowatych (Accipitridae). Występuje na północnopacyficznym wybrzeżu Azji, wędrowny. Narażony na wyginięcie.
Taksonomia.
Po raz pierwszy gatunek opisał Peter Simon Pallas; opis ukazał się w 1811 w 1. tomie "Zoographia Rosso-Asiatica". Autor nadał gatunkowi nazwę "Aquila pelagica"; obecnie (2020) Międzynarodowy Komitet Ornitologiczny umieszcza bielika olbrzymiego w rodzaju "Haliaeetus". Holotyp pochodził z wysp Morza Ochockiego. Opisany został podgatunek "H. p. niger"; w rzeczywistości był to przedstawiciel rzadkiej, ciemnej formy (patrz: polimorfizm). Samica tej odmiany przebywała w ogrodzie zoologicznym w Berlinie, miała całkowicie ciemnobrązowe upierzenie, wyróżniał się jedynie biały ogon; rodzice tej samicy byli zwyczajnie ubarwieni. Przez około 50 lat nie widziano w naturze ani w niewoli osobnika tej odmiany. Nie są znane dokładne pokrewieństwa bielika olbrzymiego z innymi gatunkami. Gatunek monotypowy.
Etymologia.
Nazwa rodzajowa: lub "haliaetos" – bielik (morski orzeł), rybołów, od "haliaietos" – bielik (morski orzeł), rybołów, od ἁλι- "hali-" – morski, od ἁλς "hals", ἁλος "halos" – morze; αετος "aetos" – orzeł. Epitet gatunkowy: łac. "pelagicus" – morski, pelagiczny, od gr. πελαγικος "pelagikos" – z morza, od πελαγος "pelagos" – morze.
Morfologia.
Długość ciała wynosi 85–105 cm. Skrzydła mierzą 560–590 mm długości u samców, 600–650 mm u samic; dziób – 62–75 mm, skok – 96–115 mm, zaś ogon 330–400 mm. Masa ciała samca: 4900–6000 g, samicy: 6800–9000 g; rozpiętość skrzydeł 195–245 cm. Przedstawiciele gatunku są niemożliwi do pomylenia z innym ptakami; wyróżniają je, prócz ogromnych rozmiarów, głównie ciemnobrązowe upierzenie z rozległymi białymi polami na zgięciach skrzydeł i ogon o kształcie klina. Można dostrzec białą plamę na czole. Dziób żółty, mocno wygięty. Samica ubarwiona jest podobnie do samca, ale może być do 19% większa od niego i o 79% cięższa. Tęczówka żółta. Obrączka oczna, woskówka i nogi pomarańczowożółte (u młodocianych jasnożółte). Osobniki w szacie młodocianej mają czarniawe upierzenie z szarymi paskami na głowie i piersi, białe plamki na części skrzydeł i brudnobiały ogon z ciemniejszym zakończeniem sterówek. Szatę dorosłą bieliki te uzyskują po 6 latach życia.
Zasięg występowania.
Zasięg występowania bielika olbrzymiego rozciąga się na wybrzeżu wzdłuż Morza Beringa oraz wokół Morza Ochockiego. Osobniki zimujące przenoszą się na południe do Kraju Nadmorskiego, Korei i Japonii. Osobnikom dorosłym powrót na miejsce rozrodu zajmuje 21–25 dni, młodym – 31–61 dni. Swoje lęgowiska bieliki olbrzymie opuszczają w październiku, a wracają w marcu lub kwietniu. Niektóre populacje, głównie z północnej Japonii, południowej Kamczatki i Kurylach, pozostają na zimę na terenach lęgowych.
Ekologia i zachowanie.
Środowiskiem życia bielików olbrzymich są wybrzeża oraz zadrzewione doliny w niższych biegach rzek. Gniazdują zawsze w pobliżu wód obfitujących w ryby, stąd przedstawiciele tego gatunku są skoncentrowani na wybrzeżach lub przy ujściach rzek. Bywają również spotykane przy rzekach, w których żyją łososie lub przy jeziorach. W jednym badaniu, w którym użyto nadajników (śledzono poruszanie się 32 osobników), okazało się, że doliny rzeczne to preferowane środowisko na jesieni; przypuszczalnie dzieje się tak z powodu obfitości martwych łososi po tarle. Pożywieniem bielików olbrzymich są ryby, głównie łososiowate (Salmonidae) i mintaje ("Theragra chalcogramma"; głównie podczas zimowania w Japonii); pozostała część diety zróżnicowana, lecz mało znacząca; poza rybami przedstawiciele "H. pelagica" zjadają również małe ptaki oraz ssaki, w tym ich padlinę. Z ptaków odnotowano alki, mewy i kormorany; ze ssaków zjada lisy, piżmaki, zające i nerpy obrączkowane; raz obserwowano bielika olbrzymiego żywiącego się padliną albatrosa. W zimie ptaki tego gatunku konsumują przeciętnie 840 g/dzień, zimą nawet do 3150 g/dzień, z czego do 820 g może otrzymać pisklę, a 1550 g – dwa pisklęta. Reprezentanci "H. pelagicus" odzywają się podobnym do mewiego głosem (podczas lotów tokowych), oprócz tego głębokimi szczeknięciami.
Lęgi.
Bieliki olbrzymie są monogamiczne. Niosą się głównie pod koniec kwietnia i wczesnym majem, sezon lęgowy trwa przeważnie do września. Loty tokowe obejmują kołowanie do 2 km nad ziemią, pościgi i akrobacje w powietrzu, jak nagłe nurkowanie lub lot po torze stromej spirali. Gniazdo ma formę platformy z patyków o średnicy do 2,5 m i wysokości do 4 m, przeważnie umieszczone jest do 30 m nad ziemią, na drzewie lub klifie. W zniesieniu od 1 do 3 jaj, zwykle jednak dwa. Skorupka ma barwę białą. Inkubacja trwa 38–45 dni, do opierzenia się piskląt mija około 70 dni; przez kolejne 2–3 miesiące młode są jeszcze zależne od rodziców.
Status i zagrożenia.
IUCN uznaje bielika olbrzymiego za gatunek narażony na wyginięcie (VU, Vulnerable) nieprzerwanie od 1994 (stan w 2016). W Rosji ptakom tym zagraża rozwój hydroelektrowni i wycinka drzew, do tego proponowany rozwój przemysłu petrochemicznego na wybrzeżu. Inne zagrożenia to zanieczyszczenie rzek DDT (azotoxem), DDE, PCB i metalami ciężkimi. Ponadto w Rosji i Japonii zwiększony połów ryb wymusza na ptakach poszukiwanie pokarmu w głębi kontynentu, gdzie zjadają truchła jeleniowatych pozostawione przez myśliwych, co potencjalnie naraża ptaki na połknięcie resztek ołowiu z amunicji.

</doc>
<doc id="557350" url="https://pl.wikipedia.org/wiki?curid=557350" title="Allison Mack">
Allison Mack

Allison Christin Mack (ur. 29 lipca 1982) – amerykańska aktorka telewizyjna, występowała w roli Chloe Sullivan, rezolutnej przyjaciółki Clarka Kenta – przyszłego Supermana w serialu młodzieżowym WB/CW "Tajemnice Smallville" (2001–2011) i jako Amanda w serialu FX "Wilfred" (2012, 2014).
Życiorys.
Urodziła się w Preetz w Niemczech jako córka Mindy Mack i Jonathana Macka, śpiewaka operowego. Wychowywała się z bratem Shannonem i siostrą Robyn. Kiedy miała dwa lata, wraz z rodziną przeprowadziła się do Stanów Zjednoczonych. Od dziecka grywała w reklamach telewizyjnych, później także w filmach oraz serialach telewizyjnych i kinowych. Jej pierwsza praca była jeszcze w Niemczech, była to reklama czekolady. Mając siedem lat zaczęła naukę aktorstwa w Young Actors Space w Los Angeles.
W kwietniu 2018 została aresztowana pod zarzutem handlu ludźmi w celach seksualnych, zaplanowania procederu handlu kobietami w celu pozyskania korzyści majątkowych oraz zmuszanie do niewolnictwa. Mack działała razem z sektą grupy NXIVM, która „rekrutowała” kobiety pod pretekstem rozwoju osobistego i walki ze słabościami – Mack miała sprowadzać ofiary, które następnie wykorzystywano seksualnie i w pracy niewolniczej, czerpała z tego korzyści finansowe. Początkowo Mack odpierała wszelkie zarzuty i nie przyznawała się do nich, jednak w kwietniu 2019 ogłoszono, że zdecydowała się przyznać do winy przed sądem do stręczycielstwa na rzecz sekty NXIVM, której przewodził Keith Raniere. Mack miała „rekrutować” kobiety, które w ramach przystąpienia miały dostarczać swoje nagie zdjęcia, celem ich późniejszego szantażu, w sekretnym bractwie pełniły rolę seks niewolników. Mack być kimś w rodzaju jego zastępczyni. W pozwie czytamy, że Mack, Raniere i 13 innych osób „wywierali naciski na powodów, pozbawili ich pieniędzy i doprowadzili ich do finansowych, fizycznych i psychologicznych trudności. W niektórych przypadkach powodzi nie mogli opuścić wspólnoty, byli systematycznie tłamszeni – fizycznie i emocjonalnie”.
Skazana na 3 lata więzienia .

</doc>
<doc id="557351" url="https://pl.wikipedia.org/wiki?curid=557351" title="Akarioza">
Akarioza

Akarioza (choroba roztoczowa, akarapidoza, , ) – schorzenie pasożytnicze pszczół dorosłych wywołana przez świdraczka pszczelego "(Acarapis woodi)" z charakterystycznym długim okresem utajonego przebiegu.

</doc>
<doc id="557355" url="https://pl.wikipedia.org/wiki?curid=557355" title="Proktor">
Proktor

Proktor – w przemyśle tytoniowym urządzenie do obniżania i wyrównywania wilgotności liści tytoniowych. Składa się z tunelu o długości ok. 40 m, przenośnika siatkowego oraz instalacji elektrycznej i parowo-wodnej.

</doc>
<doc id="557362" url="https://pl.wikipedia.org/wiki?curid=557362" title="Temperatura zamarzania">
Temperatura zamarzania



</doc>
<doc id="557363" url="https://pl.wikipedia.org/wiki?curid=557363" title="Wave the Swallow">
Wave the Swallow



</doc>
<doc id="557365" url="https://pl.wikipedia.org/wiki?curid=557365" title="Chór I LO w Krakowie">
Chór I LO w Krakowie



</doc>
<doc id="557369" url="https://pl.wikipedia.org/wiki?curid=557369" title="Bolesław Balcerowicz">
Bolesław Balcerowicz

Bolesław Kazimierz Balcerowicz (ur. 17 lipca 1943 w Marlewie) – generał dywizji Sił Zbrojnych Rzeczypospolitej Polskiej, profesor nauk wojskowych.
Kariera wojskowa.
Służbę w SZ PRL rozpoczął w 1962, jako podchorąży Oficerskiej Szkoły Wojsk Zmechanizowanych we Wrocławiu. W 1965 rozpoczął zawodową służbę wojskową w 40 pułku zmechanizowanym w Opolu, na stanowisku dowódcy plutonu, a potem kompanii piechoty zmotoryzowanej. W 1968 objął stanowisko dowódcy batalionu piechoty zmotoryzowanej w 12 pułku zmechanizowanym w Gorzowie Wielkopolskim.
W 1971 został wyznaczony na stanowisko szefa sztabu 2 pułku czołgów średnich w Opolu. W 1973 został zastępcą dowódcy ds. liniowych 25 pułku zmechanizowanego tej dywizji. W latach 1975–1978 dowodził 6 pułkiem zmechanizowanym w Częstochowie.
Od 1980 był szefem sztabu 4 Dywizji Zmechanizowanej w Krośnie Odrzańskim. W latach 1985–1986 kierował Oddziałem Operacyjnym Sztabu Śląskiego Okręgu Wojskowego we Wrocławiu, skąd został skierowany na stanowisko dowódcy 2 Dywizji Zmechanizowanej w Nysie (1987–1989). W 1989 został awansowany na generała brygady. W latach 1989–1991 dowodził 12 Dywizją Zmechanizowaną w Szczecinie. W 1991 został komendantem Wydziału Strategiczno-Obronnego Akademii Obrony Narodowej w Warszawie. W 1998 awansował na stopień generała dywizji. W latach 2000–2003 był komendantem-rektorem Akademii Obrony Narodowej w Warszawie. W 2003 został przeniesiony w stan spoczynku.
Studiował w: Oficerskiej Szkole Wojsk Zmechanizowanych we Wrocławiu (1962–1965), Akademii Sztabu Generalnego im. Karola Świerczewskiego w Warszawie (1969–1971), Wojskowej Akademii Sztabu Generalnego Sił Zbrojnych ZSRR im. K. J. Woroszyłowa w Moskwie (1978–1980), Akademii Obrony Narodowej w Warszawie – studia doktoranckie (1992), GFC w Rzymie.
Działalność naukowo-dydaktyczna i ekspercka.
Doktorat z dziedziny nauk wojskowych obronił w 1992 (praca: "Strategiczna obrona Rzeczypospolitej Polskiej lat dziewięćdziesiątych", promotor: Kazimierz Nożko), habilitował się w 1995 (praca: "Problemy strategii obronnej państwa średniej wielkości"), tytuł naukowy profesora otrzymał w 2000.
W 2003 został pracownikiem Zakładu Studiów Strategicznych Instytutu Stosunków Międzynarodowych Uniwersytetu Warszawskiego, gdzie prowadzi m.in. przedmioty „międzynarodowe stosunki wojskowe” oraz „nauka o wojnie i pokoju”. Następnie w Instytut Nauk Politycznych UW. Obecnie jego główną jednostką jest Wydział Nauk Politycznych i Studiów Międzynarodowych Uniwersytetu Warszawskiego.
Współpracuje również z ośrodkami eksperckimi, np. Centrum Stosunków Międzynarodowych czy Instytutem Obywatelskim.
Publikacje.
Jest autorem wielu publikacji naukowych, w tym książek:

</doc>
<doc id="557376" url="https://pl.wikipedia.org/wiki?curid=557376" title="CIPA">
CIPA



</doc>
<doc id="557391" url="https://pl.wikipedia.org/wiki?curid=557391" title="Soundtrack">
Soundtrack



</doc>
<doc id="557394" url="https://pl.wikipedia.org/wiki?curid=557394" title="Przekładnia planetarna">
Przekładnia planetarna



</doc>
<doc id="557397" url="https://pl.wikipedia.org/wiki?curid=557397" title="Flawiana">
Flawiana

Flawiana – imię żeńskie pochodzenia łacińskiego. Wywodzi się od nazwy rzymskiego rodu Flawiuszów. Oznacza "należąca do Flawiusza, pochodząca od Flawiusza". Patronką tego imienia jest św. Flawiana z Auxerre.
Flawiana imieniny obchodzi 5 października.
Męski odpowiednik: Flawian

</doc>
<doc id="557402" url="https://pl.wikipedia.org/wiki?curid=557402" title="Hieronima">
Hieronima

Hieronima – imię żeńskie pochodzenia greckiego, żeński odpowiednik imienia Hieronim. Wywodzi się od słów oznaczających "święta poświęcona bóstwu" i "imię", co można tłumaczyć jako "nosząca święte imię".
Hieronima imieniny obchodzi 20 lipca i 30 września.

</doc>
<doc id="557406" url="https://pl.wikipedia.org/wiki?curid=557406" title="Prądnica tachometryczna">
Prądnica tachometryczna

Prądnica tachometryczna – prądnica, w której wytworzone napięcie jest proporcjonalne do prędkości obrotowej wirnika i wykorzystywana jedynie jako źródło sygnału proporcjonalnego do prędkości (nie jest obciążana).
Podstawowe typy prądnic tachometrycznych – prądnica komutatorowa, prądnica synchroniczna. W tej drugiej sygnałem jest napięcie zmienne którego częstotliwość (prócz amplitudy) proporcjonalna jest do prędkości obrotowej.
W większości przypadków p.t.p.s. są wzbudzane wystarzonymi magnesami trwałymi.
W p.t.p.s. o takich magnesach trwałych, strumień wzbudzenia może być z bardzo dobrym
przybliżeniem uznany za stały. Wzbudzenie elektromagnetyczne, umożliwiające regulację
stromości charakterystyki wyjściowej jest stosowane rzadziej, a prądnice tego typu muszą być
zaopatrzone w boczniki magnetyczne, łączące różnoimienne bieguny stojana.

</doc>
<doc id="557408" url="https://pl.wikipedia.org/wiki?curid=557408" title="Genoa FC">
Genoa FC



</doc>
<doc id="557410" url="https://pl.wikipedia.org/wiki?curid=557410" title="Bullockornis planei">
Bullockornis planei

Bullockornis planei – gatunek dużego ptaka nielotnego z rodziny Dromornithidae, zamieszkujący w miocenie Australię 15–12 milionów lat temu.

</doc>
<doc id="557411" url="https://pl.wikipedia.org/wiki?curid=557411" title="Tachogenerator">
Tachogenerator



</doc>
<doc id="557414" url="https://pl.wikipedia.org/wiki?curid=557414" title="Dienis Mieńszow">
Dienis Mieńszow

Dienis Nikołajewicz Mieńszow (ros. "Денис Николаевич Меньшов"; ur. 25 stycznia 1978 w Orle) – rosyjski kolarz szosowy, były zawodnik grupy UCI ProTour Team Katusha, zwycięzca Giro d’Italia oraz dwukrotny triumfator Vuelta a España (2005 i 2007).
Mieńszow to zawodnik, który bardzo dobrze radził sobie w górach oraz podczas jazdy indywidualnej na czas.
Kariera zawodowa.
Obok zainteresowania pływaniem, piłką nożną i narciarstwem biegowym, Mieńszow obudził w sobie zapał do kolarstwa. Impulsem do tego były relacje telewizyjne z wyścigów na zachodzie, w których najbardziej podziwiał Miguela Induraina. Jego pierwszym dużym sukcesem było mistrzostwo Rosji juniorów w jeździe na czas. W wieku 17 lat wstąpił do klubu CSKA Moskwa, gdzie znalazły się dla niego dobre warunki do treningów.
W Samarze znalazł Mieńszow małą lokalną grupę kolarską (należącą do trzeciej dywizji), sponsorowaną przez producenta samochodów Łada, co pozwoliło mu na udział w zagranicznych imprezach. Startował w wielu wyścigach na zachodzie, szczególnie w Belgii, Francji i Hiszpanii, gdzie zwrócił na niego uwagę Francis Lafargue, dyrektor sportowy teamu iBanesto.
Banesto.
Rosjanin przeszedł na zawodowstwo w 2000 roku. Pod skrzydłami hiszpańskiej ekipy wygrał w 2001 roku wyścig Tour de l’Avenir. W następnym roku podczas Dauphiné Libéré zwyciężył na etapie prowadzącym na legendarne Mont Ventoux. W sezonie 2003 Mieńszow po raz trzeci wystartował w Wielkiej Pętli. Dał się poznać jako solidny zawodnik i zajął 11. miejsce. Ukoronowaniem występu we Francji było zdobycie koszulki najlepszego młodzieżowca wyścigu.
Ostatni sezon w Banesto (w 2004 roku pod nazwą Illes Baleares – Banesto) zapisał się także bardzo dobrze w jego kolarskim CV. Wygrał wyścig Dookoła Kraju Basków, dystansując takich zawodników jak Iban Mayo czy Alejandro Valverde. Ściganie w Hiszpanii szło mu dobrze do końca roku – zwyciężył na jednym z etapów podczas wyścigu w Aragonii, zajął 2. miejsce w Vuelta a Burgos, a na 5. etapie Vuelta a España wpadł na metę jako pierwszy, o kilka sekund wyprzedzając rywali. Wyścigu nie ukończył, ale na hiszpańskie drogi miał zawitać jeszcze nie raz.
Rabobank.
Mieńszow podpisał dwuletni kontrakt z holenderską ekipą i został jej liderem. Początek sezonu nie zapowiadał się kolorowo – zajął 3. miejsce w Tour de Romandie, a podczas Tour de France nie mógł podjąć walki z powodu przeziębienia. Jesień okazała się dla niego o wiele bardziej owocna – w hiszpańskiej Vuelcie wygrał dwie czasówki, co pozwoliło mu na zdobycie prowadzenia w wyścigu. Zdołał je utrzymać do 15. etapu, kiedy to w górach zgubił go Roberto Heras. W końcowej klasyfikacji Rosjanin zajął 2. miejsce, wygrywając klasyfikację kombinowaną. Jednak już w październiku 2005 roku okazało się, że Heras stosował niedozwolone środki podczas 20. etapu (czasówki). Wykryta w jego organizmie erytropoetyna (w skrócie EPO) stała się podstawą do dyskwalifikacji Hiszpana. W ten sposób Dienis Mieńszow został zwycięzcą Grand Touru.
W 2006 roku przygotowywał się do Tour de France. Podczas wyścigu wygrał 11. etap, wyprzedzając na górskim sprincie Leviego Leipheimera i Floyda Landisa. W trzecim tygodniu nie był jednak w stanie utrzymać tak wysokiej dyspozycji i spadł w generalce z 3. na 6. miejsce. W końcowej klasyfikacji uplasował się na 5. miejscu.
Podczas Tour de France 2007 wycofał się na 17. etapie, dzień po tym jak jego zespołowy kolega Michael Rasmussen został z wyścigu wyrzucony za rozmijanie się z kontrolami antydopingowymi. Jesienią Mieńszow postawił sobie za cel hiszpańską Vueltę. Udało mu się go osiągnąć, dzięki wygranej na górskim etapie i dominacji w drugiej połowie wyścigu. Ponownie wygrał także klasyfikację kombinowaną, a pełnię triumfu uzupełniła koszulka najlepszego górala.
W sezonie 2008 rozpoczął ściganie od 5. miejsca we Włoszech. Później skoncentrował się na Tour de France, który ukończył na 4. pozycji. Po dyskwalifikacji trzeciego Bernharda Kohla nie został przesunięty na podium, najniższy jego stopień pozostał pusty.
W 2009 roku wygrał Giro d’Italia, triumfując na 5. i 12. etapie. Mimo kraksy na finałowej czasówce w Rzymie zachował prowadzenie w wyścigu, pokonując o 41 sekund Włocha Danilo di Lucę.
Sezon 2010 Rosjanin podporządkował wyścigowi we Francji. Zajął trzecie miejsce, ustępując jedynie Alberto Contadorowi i Andy’emu Schleckowi. Jednak 6 lutego 2012 roku CAS zdyskwalifikował "El Pistolero", co sprawiło, że zawodnik Rabobanku przesunął się na 2. pozycję.
Geox-TMC.
Pod koniec 2010 roku Mieńszow zmienił barwy, przechodząc do nowej ekipy. Geox-TMC, drużyna sponsorowana przez giganta obuwniczego, postawił na niego oraz zwycięzcę Tour de France 2008 – Carlosa Sastre. Mieńszow zajął 8. miejsce w Giro d’Italia – później siódme, po dyskwalifikacji Alberto Contadora.
Geox nie posiadał licencji ProTour, nie został także zaproszony na Tour de France. W tej sytuacji Rosjanin pojechał po raz kolejny Vueltę. Wywalczył piąte miejsce, pomagając Juanowi José Cobo w odniesieniu końcowego triumfu.
Katusha.
Mieńszow zasilił skład rosyjskiej grupy pod koniec 2011 roku. W 2013 roku zawodnik ogłosił zakończenie profesjonalnej kariery.
Najważniejsze zwycięstwa i sukcesy.
Miejsca w Grand Tourach.
DNF – (ang. "didn't finish") – nie ukończył rywalizacji

</doc>
<doc id="557415" url="https://pl.wikipedia.org/wiki?curid=557415" title="Remigia">
Remigia

Remigia - imię żeńskie pochodzenia łacińskiego, żeński odpowiednik imienia Remigiusz. Wywodzi się od łacińskiego rzeczownika "remigium", oznaczającego "wiosło". Znaczenie imienia to "wytwórca wioseł".
Remigia imieniny obchodzi 13 stycznia, 20 lipca i 18 października.

</doc>
<doc id="557422" url="https://pl.wikipedia.org/wiki?curid=557422" title="Rabobank (ujednoznacznienie)">
Rabobank (ujednoznacznienie)



</doc>
<doc id="557425" url="https://pl.wikipedia.org/wiki?curid=557425" title="Demoniczna Kaczka Zagłady">
Demoniczna Kaczka Zagłady



</doc>
<doc id="557429" url="https://pl.wikipedia.org/wiki?curid=557429" title="Lizardyt">
Lizardyt

Lizardyt – minerał z gromady krzemianów, zaliczany do grupy serpentynów, nazwa pochodzi od przylądka Lizard Point i leżącej na nim miejscowości (w Kornwalii w Wielkiej Brytanii), gdzie minerał ten został znaleziony.
Lizardyt podobny jest do antygorytu; jednoznaczne rozpoznanie tych odmian wymaga badań rentgenostrukturalnych.
Właściwości.
Tworzy skupienia zbite, płytkowe i blaszkowe. Ma zdolność tworzenia pseudomorfozy po piroksenie i oliwinie. Jest kruchy, ale pojedyncze blaszki są sprężyste i giętkie. Jest przeświecający, przeważnie zawiera niewielkie ilości metali takich jak: żelazo, glin, nikiel. Minerał wtórny, zwykle występujący jako główny składnik zbitych serpentynitów.
Występowanie.
Powstaje w środowiskach hydrotermalnych na skutek przeobrażenia krzemianów zasobnych w magnez, zwłaszcza oliwinów, piroksenów, amfiboli a niekiedy także biotytu w zasadowych skałach wylewnych o zawartości 45–53% SiO2.
Na świecie: USA, Rosja, Indie, RPA, Niemcy, Wielka Brytania.
W Polsce: wyłącznie na Dolnym Śląsku: w okolicach Kowar, Sobótki, Złotym Stoku.

</doc>
<doc id="557432" url="https://pl.wikipedia.org/wiki?curid=557432" title="Szczeliny czasowe">
Szczeliny czasowe



</doc>
<doc id="557437" url="https://pl.wikipedia.org/wiki?curid=557437" title="Słowo Polskie Gazeta Wrocławska">
Słowo Polskie Gazeta Wrocławska



</doc>
<doc id="557438" url="https://pl.wikipedia.org/wiki?curid=557438" title="Słowo Polskie - Gazeta Wrocławska">
Słowo Polskie - Gazeta Wrocławska



</doc>
<doc id="557439" url="https://pl.wikipedia.org/wiki?curid=557439" title="Zotyk">
Zotyk

Zotyk – imię męskie pochodzenia greckiego, wywodzące się od greckiego imienia "Ζωτικος (Zotikos)", które pochodzi od wyrazu "ζωτικος (zotikos)": "pełen życia, żywotny". Imię to nosili liczni święci w pierwszych wiekach chrześcijaństwa.
Zotyk imieniny obchodzi 20 kwietnia, 21 lipca, 21 października i 31 grudnia.

</doc>
<doc id="557441" url="https://pl.wikipedia.org/wiki?curid=557441" title="Władimir Iljuszyn">
Władimir Iljuszyn

Władimir Siergiejewicz Iljuszyn (; ur. 31 marca 1927, zm. 1 marca 2010 w Moskwie) − radziecki pilot w stopniu generała majora. 
Życiorys.
Był synem Siergieja Iljuszyna, konstruktora samolotów Ił. Większość życia spędził testując samoloty Suchoj, produkowane przez konkurencyjne dla jego ojca biuro konstrukcyjne.
Spekulowano, że na pięć dni przed Jurijem Gagarinem odbył lot w kosmos, jednak z powodu problemów technicznych kontrolerzy postanowili sprowadzić statek na Ziemię kilka okrążeń wcześniej, skutkowało to jednak wylądowaniem w Chinach. Tam władze chińskie miały go zatrzymać, a Rosjanie obawiając się pogorszenia stosunków z Chinami postanowili nie informować o tym zdarzeniu i zająć się lotem Gagarina. Według źródeł oficjalnych, w tym czasie Władimir Iljuszyn uległ poważnemu wypadkowi samochodowemu i musiał przez dwa lata leczyć się w Chinach (co budzi kontrowersje z uwagi na ówczesny stan stosunków chińsko-sowieckich). 
Historycy podboju kosmosu przez Związek Radziecki nie potwierdzają jednak tezy o locie orbitalnym Iljuszyna.
Założyciel i długoletni prezydent Federacji Rugby ZSRR (1967–1981), a następnie honorowy prezydent Związku Rugbistów Rosji, w 2013 roku został przyjęty do IRB Hall of Fame.
Został pochowany na Cmentarzu Chimkińskim w Moskwie.

</doc>
<doc id="557443" url="https://pl.wikipedia.org/wiki?curid=557443" title="Swakopmund">
Swakopmund

Swakopmund – miasto w zachodniej Namibii, ośrodek administracyjny okręgu Swakopmund, nad Oceanem Atlantyckim (Zatoka Wielorybia), 280 km na zachód od stolicy kraju Windhuk. Około 35 tys. mieszkańców. Miasto znajduje się tuż nad Zwrotnikiem Koziorożca.
Swakopmund jest miejscowością wypoczynkową i jest dobrze zachowanym przykładem niemieckiej architektury kolonialnej.
W latach 1904–1908 funkcjonował tu obóz koncentracyjny dla członków plemion Herero i Namaqua.
W pobliskich górach Langer Heinrich otworzono kopalnię uranu.

</doc>
<doc id="557445" url="https://pl.wikipedia.org/wiki?curid=557445" title="Postój pojazdu">
Postój pojazdu

Postój pojazdu – unieruchomienie pojazdu niewynikające z warunków lub przepisów ruchu drogowego, trwające dłużej niż 1 minutę.
Postój na drodze dla pieszych jest możliwy kołami jednego boku lub przednią osią pojazdu o masie do 2,5 tony pod warunkiem, że:
Zakazy postoju:

</doc>
<doc id="557447" url="https://pl.wikipedia.org/wiki?curid=557447" title="Metropolia globalna">
Metropolia globalna

 – zgodnie z koncepcją Globalization and World Cities Research Network z Wydziału Geografii Loughborough University: miasto o międzynarodowym zakresie oddziaływania w dziedzinie ekonomicznej, kulturalnej i politycznej.
Najwyższą kategorię (Alpha++) globalnych metropolii otrzymały Londyn i Nowy Jork, które są symbolami globalnego kapitalizmu.
W roku 2008 Warszawa została uznana przez Globalization and World Cities (GaWC) za metropolię globalną 4 kategorii (Alpha-). W 2016 została uznana przez GaWC za metropolię globalną 3 kategorii (Alpha). W roku 2016 w rankingu znalazł się również Wrocław (kategoria 10, Gamma-) oraz Kraków i Poznań (kategoria 11, High sufficiency).
W 2018 roku pozycje Warszawy (3 kategoria) i Wrocławia (10 kategoria) nie uległy zmianie, z kolei Poznań uznano za metropolię globalną 10 kategorii – Gamma-, a Łódź, Kraków i Katowice za metropolie globalne 12 kategorii – Sufficiency.
W kolejnej odsłonie rankingu na rok 2020 pozycja Warszawy osłabiła się i miasto spadło do 4 kategorii (Alpha -). Wrocław wzmocnił swoją pozycję awansując do kategorii 9 (Gamma). Poznań pozostał w kategorii 10 (Gamma -), a za nim znalazły się Katowice, które awansowały o kategorię wyżej i również zostały sklasyfikowane w kategorii 10 (Gamma -). Pozycja Krakowa nie uległa zmianie (kategoria 12 High Sufficiency), podobnie jak Łodzi, która została w kategorii 13 (Sufficiency).
Charakterystyka ogólna.
Nie ma ścisłej i jednoznacznej definicji miasta globalnego, jednakże uznaje się, że miasta takie powinny spełniać następujące warunki:

</doc>
<doc id="557449" url="https://pl.wikipedia.org/wiki?curid=557449" title="An-26">
An-26

An-26 (ros. Ан-26) kod NATO „Curl” – radziecki, lekki samolot transportowy zaprojektowany przez biuro konstrukcyjne Olega Antonowa.
Historia.
Geneza.
20 października 1959 roku w powietrze wzniósł się An-24. turbośmigłowy samolot pasażerski, zdolny do przewozu 44 pasażerów na dystansie do 1600 km. Konstrukcja zaprojektowana w biurze konstrukcyjnym Antonowa miała zastąpić używane w na krótkich liniach regionalnych samoloty Li-2, Ił-12 i Ił-14. Samolot okazał się być udaną maszyną, dzięki niskociśnieniowym oponom, wysoko zawieszonym silnikom w układzie górnopłata, zdolną do operowania z lotnisk o nieutwardzonej nawierzchni. Bogata mechanizacja skrzydła umożliwiała realizację manewrów startów i lądowań z relatywnie krótkich pasów startowych. Obecność na pokładzie samolotu pomocniczej jednostki napędowej i schodków prowadzących do kabiny pasażerskiej, uniezależniały maszynę od infrastruktury lotniskowej. Czynniki te, które czyniły Antonowa doskonałym samolotem do obsługi dalekich, azjatyckich lotnisk Związku Radzieckiego, wydawały się również sprzyjać wykorzystaniu maszyny w roli samolotu transportowego. Dostrzegając potrzebę pozyskania maszyny transportowej, w 1961 roku zbudowano wersję oznaczoną jako An-24T. Była ona zdolna do przewiezienia 4 ton ładunku lub 37 żołnierzy, lub 33 spadochroniarzy, lub w wersji ewakuacji medycznej 24 rannych na noszach. W celu załadunku i wyładunku na prawej burcie samolotu zainstalowano duże drzwi ładunkowe. W latach 1962–1963 maszyna przeszła próby wojskowe, lecz ich rezultat okazał się być rozczarowujący dla producenta: maszyna nie spełniała wymagań sił powietrznych. Wśród zarzutów pojawiły się problemy zbyt małego zasięgu, brak możliwości desantowania ładunków na spadochronach, brak możliwości załadunku pojazdów wojskowych. Biuro konstrukcyjne zaproponowało modyfikacje samolotu, które miały spełnić oczekiwania wojskowych. Zostały one zaakceptowane do realizacji przez Ministerstwo Przemysłu Lotniczego 13 lutego 1965 roku. Głównym elementem modernizacji był dodatkowy luk o wymiarach 1,4 × 2,72 m, dodatkowe zbiorniki paliwa i zwiększona masa przewożonego ładunku. Jeszcze przed oficjalnym próbami państwowymi nowej wersji, które odbyły się w drugiej połowie 1966 roku, uruchomiono produkcję seryjną. W latach 1966–1969 wybudowano 164 maszyny w wersji An-24T, a w latach 1969–1970 jeszcze 62 egzemplarze wersji An-24RT, z dodatkową jednostką turboodrzutową RU19-300, jednak samolot z powodu niewystarczająco dużej klapy ładunkowej nie znalazł się w masowym użyciu. Dostrzegając ową wadę w 1964 roku biuro Antonowa zaproponowało projekt lekkiego samolotu transportowego, dysponującego tylną rampą ładunkową.
Związek Radziecki z uwagą obserwował zmagania prowadzone w trakcie wojny w Wietnamie, analizując taktykę i działania swojego przeciwnika, jakim były Stany Zjednoczone. Zwrócono uwagę między innymi na skuteczność i efektywność lekkich samolotów transportowych, jakie zaopatrywały United States Army, maszyn typu Fairchild C-123 Provider czy C-7. Radzieckie wojska powietrznodesantowe w swoich działaniach przede wszystkim opierały się na maszynach typu An-12 i An-22. Wykorzystanie An-24T/RT było ograniczone i sprowadzało się do użycia maszyny do transportu zaopatrzenia, wyposażenia medycznego, poczty. An-26 miał zapewnić radzieckim spadochroniarzom pełne spektrum ich potrzeb w zakresie transportu towarów, sprzętu, pojazdów i ludzi oraz możliwość ich swobodnego desantowania.
Projekt.
Najważniejszą cechą, jaką miał charakteryzować się nowy samolot, była oryginalna tylna rampa ładunkowa. Pierwotnie konstrukcja rampy miała być przeznaczona dla nigdy nie powstałego średniego samolotu transportowego oznaczonego jako An-40. Rampa zbudowana była z trzech głównych elementów. Dwóch bocznych płyt oraz poziomej, dolnej klapy. Dolna powierzchnia mogła być wykorzystywana jako klasyczna rampa załadunkowa, po której wtaczane są ładunki (lub w przypadku pojazdów wjeżdżają same) do samolotu lub można ja było przesunąć pod kadłub samolotu. W ostatniej konfiguracji bezpośrednio na pokład można było ładować ładunek np. z ramp ciężarówek. Rozwiązania zastosowane w konstrukcji ramy ładunkowej zostały przez radzieckiego producenta opatentowane między innymi w Stanach Zjednoczonych, Francji i Wielkiej Brytanii, a następnie wykorzystana w kolejnych maszynach Antonowa: An-32, An-72 i An-74. Pomimo oczywistych zalet propozycja biura projektowego nie spotkała się z zainteresowaniem głównego odbiorcy, radzieckich sił powietrznych. Niezrażona niepowodzeniem dyrekcja Zakładu Mechanicznego w Kijowie (nazwa biura konstrukcyjnego Antonowa) na własną rękę w 1966 roku podjęła decyzję o rozpoczęciu prac projektowych. Decyzja okazała się słuszna, 12 marca 1968 roku Siły Powietrzne wraz z Ministerstwem Przemysłu Lotniczego podjęły decyzję o formalnym rozpoczęciu prac projektowych nad nowym samolotem transportowym. Nadzór nad projektem powierzono Wiktorowi Garwardtowi, nominalnemu zastępcy Antonowa w biurze konstrukcyjnym. An-26 zachował ogólny pokrój płatowca An-24. Zastosowanie tylnej rampy ładunkowej wymusiło przeprojektowanie tylnej części kadłuba. Szeroka rampa zmieniła, pogarszając charakterystykę aerodynamiczną samolotu. Aby temu zapobiec, na górnej części kadłuba, po obu stronach rampy, zainstalowano szerokie grzebienie aerodynamiczne. W odróżnieniu od An-12, stanowisko nawigatora przeniesiono z dziobu maszyny, do kabiny pilotów. Zwiększona masa startowa samolotu, w porównaniu do An-24, zmusiła konstruktorów do zastosowania mocniejszych jednostek napędowych AI-24WT o mocy 2820 KM. 30 grudnia 1968 roku ukończono pierwszy prototyp o numerze 02-01. W ciągu kolejnych trzech miesięcy ukończono prototyp przeznaczony do prób naziemnych o numerze 01-01 i kolejny do prób w locie o numerze 02-02. Oblot pierwszego prototypu odbył się 21 maja 1969 roku, tydzień później w powietrze po raz pierwszy wzbił się prototyp numer 02-02. Ten sam egzemplarz kilka dni później zaprezentowany został na Międzynarodowym Salonie Lotniczym w Paryżu. An-26 przeszedł wspólne próby zakładowe i państwowe. W ich trakcie wykryto niedobory prędkości na wysokości 6000 m, które wyeliminowano poprawiając aerodynamikę samolotu. W toku prób ustalono, iż maszyna może przewozić na swoim pokładzie działo samobieżne ASU-57, samochód terenowy GAZ-69, 120 mm moździerz, 85 mm działo oraz palety desantowe PGS-500, PDUR-47 i PDSB-1. 21 września 1970 roku zakończono okres prób. W ich ramach egzemplarze 02-01 i 02-02 wykonały 259 lotów spędzając w powietrzu ponad 430 godzin. Potwierdzono wzrost masy transportowanych ładunków w porównaniu do An-24 oraz łatwość eksploatacji i pilotażu maszyny. Po zakończeniu prób, oba egzemplarze prototypowy wykorzystywano w latach 1971–1972 do badań charakterystyki startu i lądowań na różnych podłożach. W kwietniu 1972 roku wykorzystano prototypy do realizacji zadań uderzeniowych, sprawdzając wyrzutniki bombowe BDZ-34.
Produkcja.
Już w 1968 roku, jeszcze przed oblotem prototypu, rozpoczęto przygotowania do produkcji seryjnej samolotu. Kijowskie Zakłady Lotnicze produkowały maszyny An-24, uruchomienie produkcji podobnego konstrukcyjnie transportowca, jakim był An-26, nie nastręczało problemów. Pierwszy seryjny egzemplarz An-26, o numerze seryjnym 03-01, został wytoczony z hali montażowej 29 sierpnia 1969 roku. Pełnoskalową produkcję rozpoczęto w 1970 roku. Do 1986 roku, roku zakończenia produkcji, wyprodukowano 1398 samolotów. 564 z nich otrzymało radziecki lotnictwo wojskowe oraz inne resorty siłowe: marynarka wojenna, Ministerstwo Spraw Wewnętrznych, Wojska Ochrony Pogranicza, Wojska Obrony Przeciwlotniczej. 316 maszyn odebrało Ministerstwo Lotnictwa Cywilnego, 98 inne, cywilne radzieckie instytucje rządowe, a 420 przeznaczono na eksport.
Wersja cywilna.
Wersja oznaczona jako An-26B trafiła na rynek cywilny. Maszyna od początku dedykowana była realizacji zadań dla cywilnych użytkowników. Sytuacja zmieniła się na przełomie XX i XXI wieku, kiedy to linie lotnicze z powodu końca resursów eksploatowanych An-24 zmuszone były do pozbycia się tego typu maszyn. Linie lotnicze działające w krajach byłego ZSRR stanęły wówczas przed koniecznością zastąpienia swoich An-24 innymi samolotami. W owym okresie kupno nowej maszyny, szczególnie zachodniej produkcji, dalece wykraczało poza możliwości finansowe przewoźników. Ratunkiem okazały się pochodzące z demobilu ex-wojskowe An-26. Maszyny, na skutek redukcji arsenałów sił zbrojnych byłych radzieckich republik, które uzyskując niepodległość, nie były w stanie utrzymać rozbudowanej floty samolotów transportowych, wyprzedawały swoje samoloty. Odpowiednie kroki podjęto w 1999 roku w Lotniczym Kompleksie Naukowo-Badawczym im. O.K. Antonowa na Ukrainie, który sporządził odpowiednią dokumentację techniczną, stanowiącą podstawę dla przebudowy samolotów do wersji pasażerskiej. Samą przebudową zajęły się zakłady remontowe lotnictwa cywilnego Nr 410 w Kijowie. Podobne działania podjęły rosyjskie zakłady remontowe w Rostowie i Irkucku. Kijowskie zakłady przebudowywały samoloty do wersji oznaczonych jako An-26-100 i An-26B-100. W podstawowej wersji obydwie maszyny były w stanie zabrać na pokład 42 pasażerów.
Służba.
Związek Radziecki.
W lotnictwie Związku Radzieckiego An-26 trafił w pierwszej kolejności na wyposażenie jednostek szkolnych. W 1970 roku samoloty An-26 pojawiły się na stanie 606. Pułku Lotnictwa Szkolnego Bałaszowskiej Wyższej Wojskowej Szkoły Pilotów. Pułk do 1975 roku został całkowicie przezbrojony na An-26. An-26Sz znalazł się na wyposażeniu szkolnych pułków Czelabińskiej i Woroszczyłowgradzkiej (Ługańskiej) Wyższej Wojskowej Lotniczej Szkoły Nawigatorów. Pułk Ługańskiej szkoły, po otrzymaniu w 1985 roku dwudziestu An-26Sz z Czelabińska, obok 606. Pułku stał się drugą i ostatnią, całkowicie przezbrojoną na An-26 jednostką. Jego głównym zadaniem było szkolenie nawigatorów dla lotnictwa transportowego i morskiego. Kolejną szkolną jednostką wyposażoną w An-26 była Stawropolska Wyższa Wojskowa Lotnicza Szkoła Pilotów i Nawigatorów Lotnictwa Obrony Przeciwlotniczej. Dziesięć maszyn An-26Sz wykorzystywanych było do szkolenia nawigatorów samolotów MiG-31. An-26 w lotnictwie Związku Radzieckiego nie był traktowany jako koń roboczy transportu taktycznego. Był maszyna wykorzystywana do zaopatrzenia garnizonów, przewozu personelu wojskowego, jako maszyna transportowa dla przedstawicieli dowództwa. W tradycyjnej roli maszyny transportowej, używano go do przewozu niewielkich ładunków, części zapasowych, zaopatrzenia dla rozrzuconych po rozległych obszarach kraju jednostek. Przykładem tego typu misji był stacjonujący pod Moskwą 10. Samodzielna Brygada Specjalnego Przeznaczenia (od 31 grudnia 1981 roku, 8. Dywizja Lotnicza Specjalnego Przeznaczenia). Jednostka wykonywała zadania na rzecz Ministerstwa Obrony ZSRR, przewożąc dygnitarzy, generalicje, pocztę lub specjalne ładunki. Większość An-26 rozdysponowana została po samodzielnych, mieszanych pułków lotniczych podlegającym armiom lotniczym bądź innym dużym związkom wojskowym. Obok sił powietrznych, użytkownikami An-26 było lotnictwo Marynarki Wojennej Związku Socjalistycznych Republik Radzieckich, Wojsk Obrony Przeciwlotniczej, Rakietowych Wojsk Strategicznego Przeznaczenia, Ministerstwa Spraw Wewnętrznych i Wojsk Ochrony Pogranicza. W momencie rozpadu ZSRR, w grudniu 1991 roku, lotnictwo wojskowe dysponowało 550 samolotami An-26, z czego po odzyskaniu niepodległości przez republiki wchodzące w składa byłego Związku Radzieckiego i rozdysponowaniu pomiędzy nie samolotów, lotnictwu Rosji przypadło 450 maszyn. Kryzys ekonomiczny lat 90., który nawiedził kraj, stał się przyczyną, między innymi degradacji technicznej floty An-26. Siły powietrzne, niezdolne do utrzymania swojego stanu posiadania zmuszone zostały do wyprzedaży swoich An-26. Część z nich trafiła w ręce użytkowników cywilnych, resztę zezłomowano. Tym niemniej, w 2016 roku, rosyjskie służby mundurowe posiadały jeszcze około 140 samolotów An-26. Pomimo upływu lat, samoloty cieszą się opinią maszyn niezawodnych, tanich w eksploatacji i łatwych w pilotażu. W przyszłości, planowane jest zastąpienie An-26 samolotami Ił-112. Niestety problemy jakie przeżywa projekt Ił-112, sugerują, iż proces zastąpienia An-26, nową konstrukcją może potrwać lata.
Węgry.
Węgry weszły w posiadanie jedenastu samolotów An-26, które zastąpiły wiekowe Li-2, radziecką wersję Douglas DC-3. W ramach przygotowań do obsługi i eksploatacji transportowców, w 1973 roku do ZSRR wysłano grupę węgierskich techników i lotników. Zakupione samoloty dotarły na Węgry w czterech rzutach, w 1974, 1975, 1976 roku i 2004 roku. Pierwszy z zamówionych samolotów, o numerze seryjnym 02202, trafił na Węgry 15 kwietnia 1974 roku. Kolejny (o numerze seryjnym 02203) 25 kwietnia tego samego roku, następny 27 kwietnia tego samego roku (o numerze seryjnym 02204). Czwarta z zakupionych maszyn (o numerze seryjnym 02210) dotarła 1 maja 1974 roku, piąta (o numerze seryjnym 02208) 22 maja tego samego roku i szósta, ostatnia w 1974 roku (o numerze seryjnym 02209) 24 maja. Wszystkie dostarczone samoloty były nowymi maszynami, wyprodukowanymi w roku dostawy. 20 listopada 1975 roku przyleciały dwa An-26 o numerach seryjnych 03405 i 03406, dwa dni później przyleciał transportowiec o numerze seryjnym 03407. Dwa miesiące później, 4 stycznia 1976 roku, przyleciała dziesiąta z zamówionych maszyn. Samoloty z transzy z roku 1975 i 1976 wyprodukowane zostały w 1975 roku. Ostatni, jedenasty węgierki An-26, zakupiony został w Rosji i dotarł do kraju 1 lutego 2004 roku. Do 1984 roku, wszystkie węgierskie An-26 operowały z bazy w Szentkirályszabadja, następnie przeniesione zostały na lotnisko Szolnok, gdzie weszły w skład 89. Pułku Lotnictwa Transportowego.
6 grudnia 1986 roku, lecący z lotniska im. Ferenca Liszta w Budapeszcie An-26 o numerze taktycznym 210 (był to czwarty dostarczony An-26), rozbił się niedaleko docelowego lotniska Szentkirályszabadja. Czterech członków z pięcioosobowej załogi zginęło na miejscu, uratował się dowodzący lotem kapitan, który doznał poważnych obrażeń. Przyczyną katastrofy było oblodzenie samolotu. Zadania transportowe musiały wypełniać od tej pory pozostała dziewiątka maszyny, uszczuplona wkrótce o kolejne dwa samoloty, które oddelegowane zostały do pełnienia roli maszyn do przewozu pasażerów VIP. Tego typu misję przejęły na siebie An-26, po wycofaniu ze służby dwóch An-24V z 1. Eskadry Transportowej Sárkány (smok) stacjonującej w Tököl, dostarczonych w 1968 roku. Samoloty powróciły do swoich podstawowych zadań w 2001 roku po zlikwidowaniu 1. Eskadry.
W 1996 roku Węgierskie Siły Powietrzne wycofały pięć z posiadanych An-26. Wśród nich znalazł się pierwszy z dostarczonych samolotów, który trafił do muzeum w Szolnoku. Wycofano również drugą z dostarczonych maszyn. Trafiła ona do cywilnych operatorów, w pierwszej kolejności do bułgarskich linii Scorpion Air gdzie otrzymał znaki LZ-MNS. Od 2007 roku samolot operował w Afryce w ramach linii Solenta Aviation Gabon, ze znakami TR-LID. Kolejna wycofana maszyna, trzeci z dostarczonych An-26, w 2007 roku został pocięty na złom. Następny, piąty z dostarczonych An-26, został wyremontowany i sprzedany węgierskiemu przewoźnikowi CityLine Hungary. Maszyna w czerwcu 2005 roku została zarejestrowana jako HA-TCO. W październiku 2016 roku samolot został wykreślony z węgierskiego rejestru cywilnych statków powietrznych i zarejestrowany na Ukrainie jako UR-CEP, gdzie latał w barwach linii Constanta Airline do 2017 roku. Ostatni z wycofanych w 1996 roku An-26, był szóstym dostarczonym Węgrom transportowcem. Samolot podzielił los drugiej z wycofanych maszyn. Najpierw trafił do bułgarskich linii Scorpion Air gdzie otrzymał znaki LZ-MNT, a następnie do Afryki, do Solenta Aviation Gabon gdzie latał ze znakami TR-LIN. Po wstąpieniu Węgier do NATO w 1999 roku, wszystkie posiadane samoloty musiały zostać przystosowane do działania według standardów paktu. Odpowiednie modernizację ukończono do 2003 roku. W tym samym roku upubliczniono informację dotyczącą dalszych losów posiadanych An-26, które ze względu na swój wiek i wysokie koszty utrzymania, miały przestać być remontowane. Za zaoszczędzone w ten sposób pieniądze, węgierskie władze zamierzały nabyć fabrycznie nowe samoloty An-30 lub An-26 pochodzące z Ukrainy. Plany pozostały jedynie na papierze, zrealizowano jedynie zakup, wyprodukowanego w 1980 roku ex-rosyjskiego An-26, który przyleciał na Węgry 1 lutego 2004 roku. W grudniu 2005 roku dokonano kolejnej reorganizacji, wszystkie dostępne An-26 przeniesione zostały do 3. Eskadry Transportowej 59. Skrzydła Lotnictwa Taktycznego w Kecskemét. Z biegiem lat coraz więcej maszyn z powodów finansowych traciło zdolności do realizacji zadań transportowych. Konsekwencją takiego stanu rzeczy było stopniowe wykruszanie się floty węgierskich An-26. Do połowy 2020 roku, w stanie lotnym pozostał pojedynczy An-26, będący jednym z dwóch dostarczonym 20 listopada 1975 roku samolotów, maszyną o numerze seryjnym 03406. Rozważano wysłanie samolotu do Rosji celem przeprowadzenia remontu, ale ostatecznie zaniechano tego pomysłu. 11 czerwca 2020 roku, po 46 latach służby w węgierskich siłach powietrznych, oficjalnie zakończono służbę samolotów typu An-26. Uroczystości towarzyszące temu wydarzeniu odbyły się w bazie sił powietrznych w Kecskemét.
17 listopada 2020 roku Węgry podpisały umowę z Embraerem, na zakup dwóch egzemplarzy KC-390, w konfiguracji zdolnej do tankowania w powietrzu. Kontrakt obejmuje również szkolenie węgierskiego personelu latającego i naziemnego w obsłudze i eksploatacji samolotów. Zakup brazylijskich maszyn pozwoli na odtworzenie zdolności transportowych Węgierskich Sił Powietrznych po wycofaniu An-26.
Rumunia.
Rumuńskie Siły Powietrzne były w posiadaniu piętnastu maszyn An-26 (czternastu). Pierwsze dostawy zrealizowano w 1976 roku. Ostatni z transportowców wycofany został w 2017 roku. Rumuńskie transportowce weszły w skład 99. Dywizji Lotnictwa Transportowego. W 1990 roku, jednostkę rozformowano, powołując na jej miejsce (i innych jednostek) 90. Bazę Lotnictwa Transportowego (rum. Flotila 90 Transport Aerian). Ostatnie cztery używane An-26, przed ich wycofaniem, zgrupowane były wraz z pojedynczym, fotogrametrycznym An-30 w 902. Eskadrze Lotnictwa Transportowego i Rozpoznawczego.
Somalia.
Somalijskie Siły Powietrzne były jednym z pierwszych użytkowników samolotów An-26, ich dostawy zaczęto realizować już w 1972 roku.
Niemiecka Republika Demokratyczna.
Siły powietrzne NRD dysponowało tuzinem maszyn typu An-26. Ich dostawy rozpoczęto w 1980 roku, a zakończono pięć lat później, w 1985 roku. Samoloty znalazły się w składzie 24. Eskadry Lotnictwa Transportowego stacjonującej na lotnisku Dresden-Klotzsche. Maszyny otrzymały rodzime oznaczenie. Osiem w wersji transportowej otrzymało oznaczenie AN-26T. Wersja sztabowa (dwie maszyny) – An-26ST. Pojedyncza maszyna rozpoznania radiotechnicznego – AN-26SM. Pojedynczy samolot kontroli lotniskowych systemów radiotechnicznych – An-26M. Pojedynczy An-26T przystosowany był do realizacji zadań ratownictwa morskiego. Dyżurując na jednym z nadbałtyckich lotnisk, w razie potrzeby mógł nieść pomoc statkom i ich załogom. Wschodnioniemieckie An-26 wzięły udział w akcji walki z głodem w Etiopii, do której wysłano pięć maszyn w marcu 1986 roku. Maszyny otrzymały cywilne rejestracje i w okresie dwóch lat, brały udział w rozwożeniu żywności po kraju. Pojedynczy An-26SM, od jesieni 1985 roku latając raz lub dwa razy w tygodniu wzdłuż granicy ze swoim zachodnioniemieckim sąsiadem monitorował łączność radiową, określał parametry pracy należących do NATO urządzeń radiolokacyjnych znajdujących się po zachodniej stronie granicy obydwu państw niemieckich. Maszyna oficjalnie została przyjęta na uzbrojenie 20 grudnia 1985 roku. W trakcie lotu, na pokładzie samolotu znajdowało się ośmiu operatorów systemów rozpoznania, przydzielonych do lotu z 3. Pułku Rozpoznania, na co dzień stacjonującego w Dessau. 30 września 1990 roku z samolotu usunięto jego wyposażenie rozpoznawcza, a sam An-26 powrócił do 24. Eskadry Lotnictwa Transportowego w charakterze zwykłej maszyny transportowej. Podobne działania prowadziło Luftwaffe, które do szpiegowania swojego wschodniego sąsiada, wykorzystywało samoloty English Electric Canberra. Po zjednoczeniu Niemiec, An-26 znalazły się na stanie 3. Eskadry 65. Pułku Lotnictwa Transportowego. Pozostające w służbie An-26, sprzedano w 1994 roku.
Polska.
Do czasu wprowadzenia na uzbrojenie samolotów An-26. Podstawą polskiego lotnictwa transportowego były lekkie maszyny transportowe Li-2 oraz Ił-14. W marcu 1969 roku w ówczesnym Dowództwie Wojsk Lotniczych powstał „Ramowy plan rozwoju lotnictwa na lata 1971–1975 z perspektywą na lata 1976, 1980 i 1985”. Plan zakładał wymianę dostępnych Li-2 i Ił-14 na maszyny An-24 lub podobne. Realizacja planu miała zakończyć się do 1980 roku, zakupem 30 nowych samolotów. Nowe maszyny miały w istotny sposób rozwiązać problemy transportowe polskiego lotnictwa, którym nie mogły podołać wywodzące się konstrukcyjnie z Douglas DC-3, jego radzieckie kopie. Jak również zapewnić wsparcie 6 Pomorskiej Dywizji Powietrznodesantowej w realizacji stawianych przed nią zadań i szkoleniu spadochronowym. Wraz z pojawieniem się w ofercie radzieckich producentów maszyny An-26, Polska wyraził chęć zakupu tego typu maszyny, o wiele lepiej spełniające stawiane lekkim transportowcom wymagania niż transportowe wersje An-24. Tym niemniej zweryfikowano liczbę wymaganych samolotów, podpisując na początku 1971 roku, wstępną umowę na zakup 20 maszyn. Ostatecznie, i ta liczba uległa zmniejszeniu, zakupiono tuzin samolotów. Pierwsza siódemka dotarła do Polski w 1972 roku. Były to maszyny o numerach 13-08, 13-09, 13-10, 14-02, 14-03, 14-06 i 14-07. Tym samym Polska stała się pierwszym eksportowym użytkownikiem An-26. W 1973 roku do Polski dotarła kolejna piątka, o numerach 15-08, 15-09, 16-02, 16-03 i 16-04. Samoloty znalazły się na wyposażeniu 13 Pułku Lotnictwa Transportowego, stacjonującego w 8 Bazie Lotniczej w Krakowie. Już w tym samym roku, maszyny wzięły udział w misji zagranicznej, przewożąc do Sajgonu polskich inspektorów Międzynarodowej Komisji Nadzoru i Kontroli. Samoloty brały udział w ćwiczeniach wojskowych odbywających się w ramach Układu Warszawskiego. Zapewniały wsparcie logistyczne przewożąc ludzi i sprzęt na bliski wschód, zaopatrując polskie kontyngenty operujące w ramach misji zagranicznych Organizacji Narodów Zjednoczonych. W kraju, maszyny wzięły na swoje barki szkolenie spadochronowe żołnierzy 6 Pomorskiej Dywizji Powietrznodesantowej.
Wojska lotnicze nie posiadały w swoich strukturach specjalistycznych wersji An-26. Plan pozyskania tego typu maszyn pojawił się latem 1983 roku. Dotarł wówczas do Polski plan nakreślony w Dowództwie Zjednoczonych Sił Zbrojnych Układu Warszawskiego, w którym nakreślono schemat rozwoju polskiego lotnictwa wojskowego, z uwzględnieniem wymaganych zakupów. Wśród zaleceń jakie znalazły się w dokumencie, było stworzenie nowej, mieszanej eskadry rozpoznawczej. W jej składzie, miałyby się znaleźć An-26 w wersji rozpoznania radioelektronicznego oraz powietrznego punktu dowodzenia. Do realizacji planów, głównie z powodów finansowych, nigdy nie doszło.
Na początku lat 90. XX wieku w ramach rozliczeń za remonty pozostałych samolotów wykonane w zakładach remontowych na Ukrainie oddano najpierw An-26 o numerze taktycznym 1308, a jakiś czas później 1309.
13 Pułk Lotnictwa Transportowego rozformowano w grudniu 2000, jego rolę i wyposażenie przejęła nowo utworzona 13 Eskadra Lotnictwa Transportowego.
Od roku 2003 13 Eskadra Lotnictwa Transportowego stopniowo wymieniała samoloty An-26 na większe samoloty transportowe CASA C-295. Ostatni lot wojskowego An-26 (egzemplarz o numerze 1403) odbył się 16 stycznia 2009. Cztery samoloty o wyczerpanym resursie przekazano do: Ośrodka Tresury Psów Służbowych Straży Granicznej w Lubaniu, Centralnej Szkoły Państwowej Straży Pożarnej w Częstochowie, Muzeum Lotnictwa Polskiego w Krakowie i Muzeum Wojska Polskiego w Warszawie.
PLL LOT.
W latach 1986–1996 Polskie Linie Lotnicze LOT wyczarterowały od Wojska Polskiego trzy An-26 o numerach taktycznych 1602, 1603 i 1604 nadano im cywilne rejestracje SP-KWC, SP-LWB i SP-LWA. Samoloty zostały przemalowane i latały w barwach LOT Cargo.
Exin sp. z o.o..
Założone w 1991 przedsiębiorstwo lotnicze Exin sp. z o.o. z Lublina od 1994 wykorzystuje samoloty An-26, w październiku 2008 roku przedsiębiorstwo miało na stanie 6 samolotów An-26.
18 marca 2010 samolot przedsiębiorstwa Exin wykonujący lot dla firmy kurierskiej DHL na trasie Helsinki-Tallinn przymusowo lądował na zamarzniętej tafli jeziora Ülemiste koło Tallinna. Załoga nie odniosła poważnych obrażeń.
Słowacja.
Po rozpadzie Czechosłowacji, nowo powstałe Słowackie Siły Powietrzne odziedziczyły dwie maszyny An-26B o numerach 2506 i 3208. Decyzję o wycofaniu obydwu samolotów przyśpieszyła katastrofa znajdującego się również na uzbrojeniu An-24. W grudniu 2008 roku wybrano nowe, lekkie samoloty transportowe, którymi zostały C-27J Spartan. An-26 wykonały swoje ostatnie loty w służbie odpowiednio we wrześniu 2010 oraz w marcu 2016 roku. Z powodu realizacji innych, kosztownych dla Słowacji programów, umowę na zakup dwóch nowych samolotów podpisano 29 października 2014 roku. Pierwszy z zakupionych C-27J dotarł na Słowację 24 października 2017 roku.
Czechosłowacja.
Czechosłowackie Siły Powietrzne w latach 1982–1984 otrzymały sześć maszyn o numerach 2408, 2409, 2506, 2507, 3208 i 3209. Maszyny zostały skupione w 1. Pułku Lotnictwa Transportowo-Desantowego na co dzień stacjonującego na lotnisku Ostrava-Mošnov. Jedna z maszyn, An-26 o numerze bocznym 3209 zmodernizowany został siłami rodzimego przemysłu do wersji rozpoznania elektromagnetycznego. Samolot oznaczony jako An-26Z-1, wyposażony został w systemy rozpoznawcze opracowane w zakładach Tesla. Cechą charakterystyczną maszyny były dwa dużych rozmiarów dielektryczne sponsony znajdujące się u dołu kadłuba, po obu jego stronach, na wysokości skrzydeł. Tak zmodyfikowana maszyna weszła w skład 344. Pułku Transportowo-Rozpoznawczego stacjonującego w Pardubicach. Po rozpadzie Czechosłowacji, do Pardubic trafiły wszystkie znajdujące się w posiadaniu Czeskich Sił Powietrznych cztery An-26.
Bułgaria.
Bułgarskie Siły Powietrzne użytkowały pięć samolotów An-26, dostarczonych w latach 1984–1985. Maszyny były eksploatowane do 2011 roku, kiedy wycofano z uzbrojenia ostatnie z nich. Utrzymanie zdolności transportowych bułgarskiego lotnictwa przejęły na siebie zakupione trzy samoloty Alenia C-27J Spartan. Pierwotny kontrakt, podpisany 24 lutego 2006 roku przewidywał zakup pięciu maszyn z opcją na trzy kolejne. Brak możliwości finansowania sprawił, iż w 2011 roku zakup ograniczono do pięciu Spartanów.
Ukraina.
Należące do Sił Powietrznych Ukrainy An-26 zgrupowane są dwóch jednostkach (stan na rok 2022). Pierwszą z nich jest 15. Boryspilska Brygada Lotnictwa Transportowego im. konstruktora lotniczego Olega Antonowa (ukr. 15-та Бориспільська брига́да тра́нспортної авіа́ції імені авіаконструктора Олега Антонова). Główną bazą operacyjną brygady jest port lotniczy Kijów-Boryspol, wykonując zadania transportowe na rzecz Ministerstwa Obrony Ukrainy. Brygada składa się z trzech eskadr. Na wyposażeniu pierwszej z nich znajdują się rozpoznawcze samoloty An-30B realizujące misje w ramach operacji „Otwarte Niebo”. Pięć An-26 znajduje się na wyposażeniu drugiej eskadry 15. Brygady. Maszyny realizują zadania transportu ładunków oraz personelu Ministerstwa Obrony i Sztabu Generalnego. Dwa z owych pięciu samolotów to maszyn w wersji ewakuacji medycznej – An-26 Rjatunczik. Drugą jednostką wyposażoną w An-26 jest 456. Brygada Lotnictwa Transportowego im. Dmitrija Majbrody (ukr. 456-та бригада транспортної авіації імені Дмитра Майбороди). Na jej wyposażeniu znajduje się czternaście samolotów An-26. Kolejne piętnaście maszyn znajduje się na wyposażeniu ukraińskiej Gwardii Narodowej i kolejne wchodzące w skład Ukraińskiej Marynarki Wojennej. Docelowo, rząd planuje oprzeć lotnictwo transportowe o samoloty An-178.
Zastosowanie bojowe.
Afganistan.
An-26 znalazł się na uzbrojeniu 50. Samodzielnego Mieszanego Pułku Lotniczego, wchodzącego w skład 34. Korpusu Lotniczego, będącego częścią 40. Armii. 40. Armia była trzonem Ograniczonego Kontyngentu Wojsk Radzieckich w Afganistanie biorącego udział w radzieckiej interwencji w Afganistanie. Do 1986 roku wszystkie będące na stanie An-26 wchodziły w skład 1. Eskadry. Po 1986 roku wszystkie maszyny w wersjach specjalnego przeznaczenia przeniesiono do 2. Eskadry, a w pierwszej, pozostawiono jedynie cztery samoloty transportowe. W 2. Eskadrze znalazło się osiem maszyny retranslacyjnych An-26RT, pojedynczy egzemplarz rozpoznania radiotechnicznego An-26RR, dwa samoloty medyczne An-26M oraz trzy rozpoznawcze An-30. Obok wymienionych samolotów, kolejne trzy An-26 weszły w skład samodzielnej eskadry, nie będącej częścią 40. Armii. Ich zadaniem był transport i wsparcie radzieckich doradców wojskowych, oddelegowanych do jednostek rządowej armii afgańskiej. Niewielka liczba maszyn transportowych wynikała z faktu, iż ciężar realizacji zadań transportowych w Afganistanie wzięły na swoje barki śmigłowce Mi-6, dysponujące podobnym udźwigiem co An-26. Zdecydowanie większe znaczenie dla powodzenia radzieckich operacji w Afganistanie miało użycie wersji specjalistycznych An-26. Z uwagi na górzysty teren kraju, komunikacja radiowa pomiędzy poszczególnymi, operującymi w terenie jednostkami sowieckiej armii, była utrudniona. Retranslacyjne An-26RT zapewniały ciągłość łączności radiowej, zwłaszcza podczas dużych operacji wojskowych. Pojedynczy An-26RR przeznaczony był do realizacji misji przechwytywania komunikacji radiowej Mudżahedinów. W trakcie realizacji zadania, na pokładzie obecny był tłumacz. Medyczny An-26M, przewoził rannych żołnierzy do Taszkientu. W trakcie działań w Afganistanie, w latach 1985–1989, utracono co najmniej sześć samolotów typu An-26. Cztery samoloty, w tym dwa w wersji An-26RT zostały zestrzelone ogniem z przenośnych, ręcznie odpalanych, pocisków kierowanych ziemia-powietrze. Kolejny samolot utracono w wyniku zestrzelenia bronią strzelecką. Pojedynczy An-26M, został spisany ze stanu z powodu uszkodzeń jakich doznał w trakcie ostrzału rakietowego lotniska w Kandaharze.
Czeczenia.
An-26 zostały użyte podczas pierwszej wojny w Czeczenii oraz drugiej. Samoloty wykorzystywano do transportu ładunków i zaopatrzenia do Czeczenii. Podobnie jak w Afganistanie, górzysty, kaukaski teren kraju utrudniał prowadzenie komunikacji radiowej. Aby temu zaradzić, ponownie do akcji wprowadzone zostały specjalistyczne samoloty retranslacyjne An-26RT. Z kolei realizacje misji o charakterze rozpoznania i przechwytywania transmisji radiowych sił nieprzyjaciela, realizowały samoloty Ił-20. An-26RR zostały wycofane ze służby przed wybuchem konfliktu w Czeczenii.
Operacja Allied Force.
W trakcie przeprowadzanej przez lotnictwo Sojuszu Północnoatlantyckiego (NATO) między 24 marca i 20 czerwca 1999 roku operacji uderzeniowych w Federalnej Republice Jugosławii, mająca doprowadzić do zakończenia czystek etnicznych na terenie Kosowa, pojedynczy, serbski An-26 został zniszczony w trakcie bombardowania bazy lotniczej Batajnica.
Konflikt peruwiańsko-ekwadorski.
22 stycznia 1981 roku na nowo wybuchł tlący się konflikt pomiędzy Peru a Ekwadorem. Konflikt dotyczy nierozstrzygniętych sporów terytorialnych pomiędzy obydwoma krajami. Krótkotrwałe walki z początku 1981 roku określane są mianem incydentu Paquisha. W trwających kilka dni starciach, wzięły aktywny, bojowy udział należące do Peruwiańskich Sił Powietrznych An-26. Maszyny przewoziły na swoich pokładach beczki z napalmem, które załogi zrzucały z samolotu, wytaczając je na zewnątrz po tylnej rampie ładunkowej. W trakcie jednego lotu, maszyna zabierała na pokład 16 beczek.
Wojna domowa w Syrii.
Zarówno rosyjski kontyngent wojskowy wspierający siły wierne prezydentowi Syrii Baszszara al-Asada, jak również syryjskie siły powietrzne używały maszyn typu An-26. Syryjskie maszyny wykonują zadania transportowe, przewożąc głównie żołnierzy, amunicje i sprzęt, również operując w strefie walk. Według niepotwierdzonych informacji, jeden z samolotów miał zostać utracony na ziemi. Podobne zadania wykonują samoloty rosyjskie. Jeden z nich został utracony w wyniku katastrofy. 6 marca 2018 roku w trakcie podejścia do lądowania w bazie lotniczej Humajmim rozbił się An-26 o znakach RF-92955. Katastrofy nie przeżył nikt z sześcioosobowej załogi i 33 pasażerów.
Inwazja Rosji na Ukrainę (2022).
Obydwie strony konfliktu w swoich arsenałach posiadały maszyny An-26. Zakres ich użycia pozostaje nieznany. Udokumentowane zostało zniszczenie po jednym samolocie ukraińskim i rosyjskim. 24 lutego 2022 roku potwierdzono stratę rosyjskiej maszyny o numerze bocznym RF-36074. Samolot rozbił się w głębi rosyjskiego terytorium, przyczyna pozostaje nieznana.
Konstrukcja.
Górnopłat o konstrukcji półskorupowej, całkowicie metalowej, z klasycznym usterzeniem. Ładownia o wymiarach 15,68 m długości, 2,78 m szerokości i 1,91 m wysokości mieści 40 skoczków spadochronowych lub 24 nosze lub do 5500 kg ładunku. Całkowita objętość ładowni wynosi 60 m³. Na suficie kabiny ładunkowej zainstalowana została elektryczna wyciągarka, którą można było przesuwać wzdłuż sufitu po szynie. Na podłodze zainstalowano dwie szyny jezdne P-157, ułatwiające przesuwanie palet po podłodze kabiny ładunkowej. Wzdłuż burt samolotu zainstalowano siedzenia dla spadochroniarzy. Z ładunkiem 2100 kg zasięg 2550 km. W dole tyłu kadłuba drzwi ładunkowe, otwierane w locie do zrzutów. Podwozie z kołami przednimi, chowane w locie. Silnik odrzutowy (umieszczony w prawej gondoli silnika) służy jako pomocniczy do startu, w szczególności w klimacie gorącym i na lotniskach położonych wysoko. Służy także w wytwarzaniu dodatkowego ciągu w przypadku awarii silnika głównego. Wolnonośne, całkowicie metalowe, dwudźwigarowe skrzydła o konstrukcji kesonowej. Każdy z płatów wyposażony został w dwie klapy jednoszczelinowe w środkowej części, w wewnętrznej części wysuwane klapy dwuszczelinowe. Na zewnętrznej części zlokalizowano po dwie sekcje lotek. Usterzenie klasyczne, wolnonośne.

</doc>
<doc id="557450" url="https://pl.wikipedia.org/wiki?curid=557450" title="Carletonville">
Carletonville

Carletonville – miasto w Południowej Afryce, w prowincji Gauteng, w regionie przemysłowo-górniczym Witwatersrand, na zachód od Johannesburga. Około 150 tys. mieszkańców. Ważny ośrodek wydobycia złota i uranu. W mieście rozwinął się przemysł spożywczy.

</doc>
<doc id="557452" url="https://pl.wikipedia.org/wiki?curid=557452" title="Klerksdorp">
Klerksdorp

Klerksdorp – miasto w Południowej Afryce, w Prowincji Północno-Zachodniej, na południowy zachód od Johannesburga. Około 190 tys. mieszkańców, z czego większość rasy białej. Jest to duży ośrodek eksploatacyjny złota i uranu. W mieście rozwinął się przemysł metalowy, cementowy oraz spożywczy.

</doc>
<doc id="557453" url="https://pl.wikipedia.org/wiki?curid=557453" title="Piura">
Piura

Piura – miasto w północno-zachodnim Peru, nad rzeką Piura (uchodzi do Oceanu Spokojnego), przy Drodze Panamerykańskiej, ośrodek administracyjny regionu Piura. Zamieszkuje je około 382 tys. mieszkańców.
W mieście rozwinął się przemysł bawełniany.

</doc>
<doc id="557457" url="https://pl.wikipedia.org/wiki?curid=557457" title="Promień światła">
Promień światła



</doc>
<doc id="557459" url="https://pl.wikipedia.org/wiki?curid=557459" title="Dramat ekspresjonistyczny">
Dramat ekspresjonistyczny

Dramat ekspresjonistyczny – odmiana dramatu ukształtowana na początku XX wieku w twórczości Franka Wedekinda ("Puszka Pandory") i Augusta Strindberga ("Taniec śmierci"), rozpowszechniona głównie w Niemczech. Rezygnuje z prezentacji realiów obyczajowych na rzecz monumentalizacji, nie licząc się z przyjętymi zasadami teatralnymi sięga po silne środki wyrazu. Łączy elementy symboliczne i publicystyczne. W literaturze polskiej uprawiany przez Tadeusza Micińskiego ("Kniaź Potiomkin") i Karola Huberta Rostworowskiego ("Miłosierdzie"), współcześnie nawiązuje do niego również Tadeusz Różewicz.

</doc>
<doc id="557460" url="https://pl.wikipedia.org/wiki?curid=557460" title="Froggy">
Froggy



</doc>
<doc id="557464" url="https://pl.wikipedia.org/wiki?curid=557464" title="Pasek klinowy">
Pasek klinowy



</doc>
<doc id="557469" url="https://pl.wikipedia.org/wiki?curid=557469" title="Obraz Bogarodzicy Czuwającej nad Dzieciątkiem">
Obraz Bogarodzicy Czuwającej nad Dzieciątkiem

Obraz Bogarodzicy Czuwającej nad Dzieciątkiem – obraz znajdujący się w kościele Narodzenia NMP w Wyszynie.
Obraz jest dziełem nieznanego artysty. Brak również danych, co do ustalenia czasu jego powstania. Można jedynie przypuszczać z pewnym prawdopodobieństwem, że powstał na przełomie XVI i XVII wieku. Historia wędrówki obrazu Matki Bożej Czuwającej do sanktuarium wyszyńskiego. Zaczyna się od cudownego zdarzenia, zapisanego w księgach zakonu oo. Bernardynów w Kole. Pisze o tym również ks. Fr. Ligeza w swoich wspomnieniach z roku 1925, oto jego zapis:
""Podług opowiadania O. Floriana Jaroszewicza, autora znanego dzieła „Matka Świętych Polska", obraz ten pochodzi z prywatnego domu jednego z obywateli pobliskiego miasteczka Koła. Gdy ten (tj. posiadacz obrazu) w roku 1658 znajdując się w agonii bardzo rozpaczał o swoim zbawieniu wtedy dysponując go na śmierć świątobliwy Reformat, O. Feliks Rydzyński wskazał mu naprzeciw wiszący obraz Matki Najświętszej, każąc mu zarazem powtarzać z głęboką wiarą słowa hymnu kościelnego: „Monstra Te esse Matrem"(Okaż, że jesteś Matką. Po kilkukrotnym powtórzeniu tego wołania pocieszył go Pan Bóg oczywistym znakiem, obraz, bowiem Matki Bożej ze ściany własną swą mocą przeniósł się przed oczy chorego i zawisł w powietrzu, czym pokrzepiony umierający szczęśliwie w Bogu dokonał żywota"" 
Takim cudem wsławiony obraz zdobyła rodzina Gurowskich najpierw do swojej zamkowej kaplicy, by później ofiarować go kościołowi parafialnemu. Na cudownym obrazie widzimy postać Madonny w niebieskim zawoju na głowie, spadającym z tyłu szeroką falą fałd, w pastelowo pomarańczowej sukience, czuwa ze skrzyżowanymi na piersiach rękoma nad śpiącym Synem Bożym. Dzieciątko spoczywa na stole przykryte przejrzystą tkaniną. Na pomarańczowej poduszce, zdobionej różami, leży księga, a na niej, na zgiętym prawym ramieniu spoczywa główka śpiącego Dzieciątka obok kałamarza z piórem. Tło obrazu tworzą ozdobne tkaniny brokatowe w tonacji niebiesko pomarańczowej. U dołu obrazu widnieje napis „Ego Dornio, sed meum vigilat"- „"Ja śpię, lecz serce me czuwa"". Od momentu cudownego ocalenia obrazu z pożaru zamku i kościoła w 1768 r. coraz bardziej utrwalała się opinia o łaskach, jakich doznają wierni za stawiennictwem Bożej Rodzicielki z wyszyńskiego kościoła. Dalszym potwierdzeniem żywego kultu maryjnego w parafii wyszyńskiej jest „Bractwo Szkaplerza Świętego" istniejące na mocy zezwolenia Konsystorza Gnieźnieńskiego, od 1784 r. Inskrypcja umieszczona na tablicy nad drzwiami wejścia do kaplicy św. Rafała Archanioła głosi, że „Odpusty zupełne na wieczne czasy przez Ojca Świętego Piusa VI kościołowi wyszyńskiemu nadane „odbywają się 8 września w święta Narodzenia Najświętszej Maryi Panny i w Święta Szkaplerza Najświętszej Maryi Panny w pierwszą niedzielę po 16 lipca.
W księdze „Bractwa Szkaplerza Świętego" istnieją zapisy dotyczące przybywania licznych pątników i pielgrzymek z okazji uroczystości odpustowych. Jeden z nich głosi, iż: ""Sąsiednia parafia Russocice, doznawszy szczególnej pomocy ze strony Najświętszej Maryi Panny w czasach cholery i głodu, nawiedza, co rocznie odpust ten pobożna pielgrzymką. Duże zasługi w szerzeniu i utrwalaniu kultu maryjnego w parafii położył między innymi ks. Saturnin B. Hoppe, który objął parafię w Wyszynie w roku 1798 i pozostawił w spuściźnie opis kościoła parafialnego. W księgach kościelnych dziekan tuliszkowski ks. Sebastian Rayski pozostawił w języku łacińskim taki zapis pogrzebałem ciało wielce czcigodnego Saturnina B. Hoppe, stojącego na czele kościoła parafialnego w Wyszynie będącego z zakonu św. Franciszka, zmarłego dnia 19 czerwca 1821 roku. ”Jego cnoty i niezwykła wiedza, jak również przykład świątobliwego życia wszystkim daleko i szeroko są znane. Był przełożonym parafii przez 23 lata bez przerwy z wielką korzyścią tak duchowa jak i doczesną dla swoich parafian. Uczył pierwszych zasad języka polskiego chłopców tej parafii. Przeżył 81 lat"." To za jego czasów sprawowania posługi w parafii w 1810 roku zamurowano kryptę, w, której znajdowały się szczątki ludzi pochowanych w XVII w. 
Krypta ta należała prawdopodobnie do rodu Grodzieckich. Wewnątrz znaleziono kości i czaszki dwa kamieni, butelkę z płynem (winem mszalnym pozostawionym tu w momencie zamykania krypty prawdopodobnie przez proboszcza). Podczas prac ziemnych w kościele odkryto drugą kryptę, choć znacznie mniejszą wewnątrz znaleziono szczątki dziecka. Przy przesiewaniu ziemi z odkrytej wcześnie krypty znaleziono dużą ilość fragmentów ceramiki, resztki mieczy i trumien, ale również monety i prawdziwe cacko - doskonale zachowany sygnet z herbem. Kolejnym odkryciem z XVIII wieku są monety, według, których można określić również wiek krypty. Sześć monet wydobyto z dna większej krypty, zaś jedną - półtora korony Zygmunta III z 1623 r.- pod ołtarzem. Największą sensacją jest jednak doskonale zachowany sygnet z herbem, na którym widnieje przebita mieczem głowa byka (lub tura). Kamienie, które znaleziono w krypcie miały chronić przed zalaniem trumnę, bowiem okazało siecze poziom wody w stawie jest niewiele niższy od podłogi w krypcie. W trumnie, się zwłoki młodej kobiety zmarłej na początku, XVIII w. na wstydliwą również dzisiaj chorobę. W krypcie odkrytej w 2000 r. planuje się otwarcie muzeum.

</doc>
<doc id="557470" url="https://pl.wikipedia.org/wiki?curid=557470" title="Oksymy">
Oksymy

Oksymy – klasa organicznych związków chemicznych zawierających ugrupowanie , powstałych formalnie poprzez kondensację hydroksyloaminy z ketonem (nazywanych ketoksymami) lub z aldehydem (aldoksymy). W przypadku aldoksymów jednym z podstawników grupy oksymowej jest atom wodoru, ketoksymy podstawione są dwiema grupami organylowymi.
Otrzymywanie.
Oksymy powstają w reakcji kondensacji hydroksyloaminy z ketonem lub aldehydem. Reakcja ta przebiega dwuetapowo. Pierwszy etap to addycja nukleofilowa substratów. Drugi etap polega na eliminacji cząsteczki wody.
Nomenklatura.
Nazwy oksymów tworzy się, dodając do słowa „oksym” przymiotnikową formę nazwy aldehydu lub ketonu, z którego otrzymuje się dany oksym, na przykład:
Zastosowanie.
Kaprolaktam (służący do produkcji nylonu-6) jest otrzymywany z oksymu cykloheksanonu. Oksymem jest dimetyloglioksym – związek chelatujący, tworzący z metalami bloku d barwne kompleksy. Oksymem jest również perilartyna: naturalny słodzik, jedna z najbardziej słodkich substancji znanych człowiekowi. Oksymy znajdują również zastosowanie jako leki będące reaktywatorami acetylocholinoesterazy – należą do nich pralidoksym, obidoksym, azoksym, metoksym, TMB-4, Hlo-7.

</doc>
<doc id="557471" url="https://pl.wikipedia.org/wiki?curid=557471" title="Dramat epicki">
Dramat epicki

Dramat epicki – odmiana dramatu wywodząca się z dramatu ekspresjonistycznego, której twórcą był Bertolt Brecht. Jego utwory ("Matka Courage i jej dzieci", "Kaukaskie kredowe koło") składają się z szeregu luźno powiązanych scen, które jako całość mają stanowić ilustrację pewnego procesu społecznego. Ich wyraźnie moralizatorski charakter podkreślały częste zwroty do publiczności, pieśni komentujące akcję z punktu widzenia określonych poglądów społecznych i politycznych czy niektóre dialogi, których celem było komentowanie przedstawianych wydarzeń.
Dramat epicki jest nawiązaniem do teatru ludowego. 

</doc>
<doc id="557472" url="https://pl.wikipedia.org/wiki?curid=557472" title="Droga kołowa">
Droga kołowa

Droga kołowa – droga przeznaczona do poruszania się za pomocą pojazdów kołowych. Droga taka zazwyczaj charakteryzuje się utwardzoną nawierzchnią (zwykle asfalt, beton, żwir, szuter, bruk itp.). Utwardzenie składa się zazwyczaj z kilku warstw, ale może nim być również tylko utwardzenie powierzchni gruntu.
Droga kołowa składa się z jezdni (części przeznaczonej dla ruchu pojazdów) oraz pobocza. Pobocze jest niezbędne ze względów konstrukcyjnych (np. ułatwia odprowadzanie wody z nawierzchni). Niekiedy, szczególnie w miastach, pobocze stanowi chodnik, czyli część drogi wydzielona dla ruchu pieszych.
Drogę stanowi również towarzysząca jej infrastruktura, jak: znaki drogowe (poziome i pionowe), słupki odległościowe, parkingi, stacje paliw itp.
Miejsce, w którym spotykają się dwie drogi (przecinają lub łączą), nazywa się skrzyżowaniem. Budowla służąca do przekraczania przeszkody wodnej to most, a budowla służąca do bezkolizyjnego skrzyżowania z inną drogą to wiadukt. Drogę przechodzącą pod powierzchnią ziemi lub pod wodą chroni konstrukcja zwana tunelem.
Zasady zachowania się na drodze regulują odpowiednie prawa. W Polsce jest to Ustawa „Prawo o ruchu drogowym”. Aby uniknąć nieporozumień, w większości krajów obowiązują te same prawa wynikające z Konwencji Wiedeńskiej ratyfikowane przez większość państw europejskich w tym Polskę. Czasem różnice między prawami dwóch państw są niewielkie (np. dotyczą ograniczeń prędkości), ale niekiedy różnice są istotne: np. w niektórych krajach obowiązuje ruch lewostronny.
Pierwsze znane drogi na świecie zbudowali Sumerowie (ok. 2300 p.n.e.), Chińczycy (XI wiek p.n.e.), Inkowie (Wielka Droga Królów).
Zapewne najdoskonalsze drogi starożytności są zasługą Rzymian – niektóre z nich przetrwały do dziś. Drogi rzymskie umożliwiały szybką komunikację legionów, posłańców i kupców, oraz stanowiły siatkę oplatającą całe Imperium, z centralnym punktem – Rzymem (stąd powiedzenie „wszystkie drogi prowadzą do Rzymu”).
Wzdłuż dróg sadzono wysokie drzewa, zwykle akacje lub topole. Drzewa zapewniały cień wędrowcom (latem) i osłonę przed wiatrem (zimą). W późniejszych czasach drzewa dawały również maszerującym wojskom pewien kamuflaż, chroniąc je przed wzrokiem zwiadowców przeciwnika.

</doc>
<doc id="557476" url="https://pl.wikipedia.org/wiki?curid=557476" title="Droga kolejowa">
Droga kolejowa

Droga kolejowa – tor kolejowy albo tory kolejowe wraz z elementami infrastruktury z nimi funkcjonalnie połączonymi, niezależnie od tego, czy zarządza nimi ten sam podmiot.
Droga kolejowa stanowi liniowo-punktową infrastrukturę transportu kolejowego. Jej najważniejszymi elementami na szlaku są:
Podtorze może być położone, w zależności od warunków terenowych, na nasypie lub w wykopie.
Drogi kolejowe mogą być jedno-, dwu- lub wielotorowe.

</doc>
<doc id="557479" url="https://pl.wikipedia.org/wiki?curid=557479" title="Serpentyn">
Serpentyn

Serpentyn – uwodniony krzemian magnezu, minerał zaliczany do grupy serpentynów.
Nazwa pochodzi od łac. "serpens" = wąż (A. Agricola, 1546 rok). Produkt przeobrażenia głównie oliwinów i piroksenów, minerał o barwie zielonkawej w różnych odcieniach.
Charakterystyka.
Właściwości.
Występuje zwykle w postaci mikrokrystalicznych skupień zazwyczaj w skupieniach zbitych, drobnoziarnistych,igiełkowych, łuseczkowych, włóknistych. Jest kruchy, rozpuszcza się w kwasie solnym i siarkowym.
Występowanie.
Występuje w żyłach łupków, wapieni, marmurów. Jest minerałem skałotwórczym serpentynitu. Współwystępuje z: chlorytem, oliwinem, chromitem, magnetytem, dolomitem, talkiem, kwarcem, opalem. 
Miejsca występowania:
Zobacz też.
minerał, serpentyn szlachetny, serpentynit, serpentyny, chryzotyl, antygoryt, iddingsyt, lizardyt, tremolit.

</doc>
<doc id="557480" url="https://pl.wikipedia.org/wiki?curid=557480" title="Droga wodna">
Droga wodna

Droga wodna – rzeka, kanał, jezioro lub inny odcinek wodny, który dzięki cechom naturalnym lub wynikającym z działalności człowieka nadaje się do żeglugi.
Droga wodna może być morska, śródlądowa, żeglowna, spławna.

</doc>
<doc id="557481" url="https://pl.wikipedia.org/wiki?curid=557481" title="Droga lotnicza">
Droga lotnicza

Droga lotnicza (ang. "airway", AWY) – wydzielony z przestrzeni obszar, w kształcie korytarza, przeznaczony do lotu statków powietrznych. Posiada dolną oraz górną granicę wysokości, szerokość i jest określona między punktami o danych współrzędnych geograficznych lub punktami odniesionymi do pomocy radionawigacyjnych (np. VOR, NDB). Drogi lotnicze umożliwiają sprawną organizację ruchu lotniczego o dużym natężeniu, tworząc rozbudowaną sieć połączeń pomiędzy lotniskami.
Dolna granica wysokości drogi lotniczej wynosi minimum 1000 ft (lub 2000 ft w terenie górskim) nad najwyższym wzniesieniem terenu.
Statki powietrzne mają obowiązek poruszać się środkiem korytarza, czyli po jego centralnej linii. Ze względów bezpieczeństwa na drodze lotniczej zapewniona jest kontrola ruchu lotniczego, zaś przestrzeń powietrzna należy do klasy A lub B.
Korytarz powietrzny.
Korytarz powietrzny (ang. "air corridor") – droga lotnicza wyznaczona w przestrzeni objętej zakazem, przeznaczona dla lotnictwa cywilnego. Termin stosuje się również na określenie drogi lotniczej z ograniczoną dostępnością, zapewniającej bezpieczny przelot samolotów na obszarze działań wojennych.
Przykładowo, w trakcie operacji Vittles, podczas blokady Berlina, amerykańskie samoloty poruszały się w ściśle wytyczonym korytarzu powietrznym, aby uniknąć zestrzelenia przez Sowietów.
Lotnictwo cywilne.
W międzynarodowych przepisach lotnictwa cywilnego droga lotnicza jest definiowana jako obszar kontrolowany lub jego część, ustanowiona w postaci korytarza.
Polska.
W Polsce nie stosuje się podziału na dolne i górne drogi lotnicze. Pełny wykaz dróg (cywilnych i wojskowych), określanych "drogami nawigacji obszarowej" (ang. "RNAV routes"), zawarty jest w Zbiorze Informacji Lotniczych (AIP Polska) w rozdziale ENR 3, natomiast mapy trasowe znajdują się w ENR 6.
Istnieją także warunkowe drogi lotnicze (ang. "Conditional routes", CDR), stanowiące uzupełnienie dla stałej sieci dróg, wykorzystywane pod określonymi warunkami (podawane m.in. w krajowym Planie Użytkowania Przestrzeni Powietrznej (AUP) i Europejskim Planie Użytkowania Przestrzeni Powietrznej).

</doc>
<doc id="557483" url="https://pl.wikipedia.org/wiki?curid=557483" title="Pierścień euklidesowy">
Pierścień euklidesowy



</doc>
<doc id="557484" url="https://pl.wikipedia.org/wiki?curid=557484" title="Patefon (urządzenie)">
Patefon (urządzenie)



</doc>
<doc id="557486" url="https://pl.wikipedia.org/wiki?curid=557486" title="Nowa Siła">
Nowa Siła

Nowa Siła () – włoska organizacja o charakterze nacjonalistycznym i neofaszystowskim, będąca członkiem Europejskiego Frontu Narodowego. W latach 2003–2006 była częścią Akcji Socjalnej (włoskiej koalicji zrzeszającej partie faszystowskie założonej przez Alessandrę Mussolini).
Została założona w 1997 roku przez Roberto Fiore oraz Massimo Morsello.
Program.
Program zawiera osiem punktów:

</doc>
<doc id="557487" url="https://pl.wikipedia.org/wiki?curid=557487" title="Miasta w Peru">
Miasta w Peru

Według danych oficjalnych pochodzących z 2007 roku Peru posiadało ponad 110 miast o ludności przekraczającej 10 tys. mieszkańców. Ludność miejska stanowi około 72% ogółu mieszkańców Peru. Stolica kraju Lima jako jedyne miasto liczyło ponad 5 milionów mieszkańców; 3 miasta z ludnością 500÷1000 tys.; 17 miast z ludnością 100÷500 tys.; 15 miast z ludnością 50÷100 tys.; 35 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Peru.
Największe miasta w Peru według liczebności mieszkańców (stan na 21.10.2007):
Alfabetyczna lista miast w Peru.
Spis miast Peru powyżej 10 tys. mieszkańców według danych z ostatniego spisu ludności z 2007 roku (czcionką pogrubioną wydzielono miasta powyżej 1 mln):

</doc>
<doc id="557488" url="https://pl.wikipedia.org/wiki?curid=557488" title="Hugo Viana">
Hugo Viana

Hugo Viana (wym. ; ur. 15 stycznia 1983 w Barcelos) – portugalski piłkarz grający na pozycji pomocnika.
Życiorys.
Karierę rozpoczął w Sportingu. Został wybrany Europejskim Młodym Piłkarzem Roku. W 2002 przeszedł do Newcastle United jednak po dwóch latach powrócił do Sportingu. W latach 2004–2005 strzelił 6 goli co było jego najlepszym jak dotychczas wynikiem. W reprezentacji zadebiutował w rozegranym 14 listopada 2001 towarzyskim meczu z Angolą wygranym przez Portugalię 5:1. Viana brał udział w MŚ 2002 i MŚ 2006. Od lipca 2005 do 2007 roku występował w hiszpańskiej Valencii. Latem 2007 został wypożyczony do CA Osasuna i grał w niej do końca rozgrywek. Następnie powrócił do Valencii, a 31 lipca 2009 roku został wypożyczony do SC Braga.

</doc>
<doc id="557489" url="https://pl.wikipedia.org/wiki?curid=557489" title="Forza Nuova">
Forza Nuova



</doc>
<doc id="557493" url="https://pl.wikipedia.org/wiki?curid=557493" title="Bitwa pod Krefeld">
Bitwa pod Krefeld

Bitwa pod Krefeld – starcie zbrojne, które miało miejsce 23 czerwca 1758 roku podczas wojny siedmioletniej.
Hanowerska armia dowodzona przez Ferdynanda, brata księcia Brunszwiku Karola I, zmusiła do wycofania się armię francuską generała de Clermonta za Ren.
Opis bitwy.
Armia Ferdynanda (25 000 piechoty i 8 000 kawalerii) po przedostaniu się na lewy brzeg Renu znalazła się na pozycji zagrażającej granicom Francji. Clermont (36 000 piechoty i 11 000 kawalerii), który niedawno zastąpił de Richelieu na stanowisku dowodzącego armii francuskiej, usiłował przeszkodzić Ferdynandowi w jego natarciu. Wybrał pozycję obronną po południowej stronie murowanego kanału biegnącego prosto ze wschodu na zachód. Ten murowany kanał tworzył naturalną umocnioną pozycję, której Clermont zamierzał bronić.
Ferdynand Brunszwicki po sforsowaniu Renu maszerował na Roermond, by opanować znajdujące się tam francuskie magazyny wojskowe. Zagradzająca mu drogę armia francuska zwrócona była frontem na północ, osłonięta przez tzw. "Landwehr", czyli wał graniczny utworzony przez dwa wały o wysokości 4 metrów i 3 rowy.
Pozorując atak na prawe skrzydło armii Clermonta oraz atakując od czoła grupę Oberga, książę Brunszwicki wykonał szeroki flankujący pochód od zachodu przez Aurath, przekraczając kanał poza zasięgiem wzroku Francuzów i wynurzył się z leśnego obszaru na lewej flance Clermonta. Przeciwko pozostałym siłom francuskim wysunął grupę Spörckena.
Większość sił armii księcia Brunszwickiego skupiła się na lewym skrzydle francuskim. Ponieważ Clermont, który właśnie siadał do obiadu, zbyt późno posłał posiłki, jego lewe skrzydło zostało pobite. Popularny i charyzmatyczny hrabia de Gisors, jedyny syn francuskiego Ministra Wojny, księcia de Belle-Isle, został śmiertelnie ranny w czasie, gdy szarżował na czele francuskich karabinierów. Książę de St Germain, który dowodził francuskim lewym skrzydłem, był jednak w stanie utworzyć dostatecznie silną obronę aby zapobiec kompletnej klęsce. W obawie przyparcia swej armii do Renu Clermont zarządził odwrót do Neuss. Armia francuska zdołała się wycofać w stosunkowo dobrym stanie.
Szczególnie wyróżnił się dowodzący sojuszniczymi siłami atakującymi nieprzyjaciela z flanki Erbprinz, syn księcia Brunszwiku który miał później umrzeć z ran otrzymanych bitwie pod Jeną-Auerstedt podczas wojen napoleońskich. Clermont podał się po tej klęsce do dymisji. Zastąpił go marszałek de Contades.

</doc>
<doc id="557494" url="https://pl.wikipedia.org/wiki?curid=557494" title="Pieczęć stanowa Oklahomy">
Pieczęć stanowa Oklahomy

Pieczęć stanowa stanu Oklahoma przedstawia czterdzieści pięć małych i jedną dużą gwiazdę upamiętniającą fakt, że Oklahoma była czterdziestym szóstym stanem przyjętym do USA. 1907 to rok, w którym miało to miejsce.
W centrum gwiazdy, umieszczono pieczęć Terytorium Oklahomy (zalążka stanu) z dewizą "Labor Omnia Vincit" ("Zdobywać poprzez trud"). W centrum Temida. Po jej lewej (heraldycznie) stronie Indianin obok typowego budownictwa rdzennej ludności, podający rękę rolnikowi, za którym stoi lokomotywa parowa. Symbolizują pokój i zgodę na wspólne istnienie dwóch kultur. U ich stóp róg obfitości. Wszystko otacza wieniec z gałązek oliwnych.
Każde z pięciu ramion głównej gwiazdy, zawiera symbole Pięciu Cywilizowanych Narodów:

</doc>
<doc id="557496" url="https://pl.wikipedia.org/wiki?curid=557496" title="Loreto">
Loreto



</doc>
<doc id="557499" url="https://pl.wikipedia.org/wiki?curid=557499" title="Wasilij Popow (rosyjski polityk)">
Wasilij Popow (rosyjski polityk)

Wasilij Stiepanowicz Popow, Bazyli Popowski, ros. Василий Степанович Попов (ur. w guberni kazańskiej, zm. 5 listopada 1822 w Petersburgu) − wojskowy i polityk rosyjski, rzeczywisty tajny radca dworu, zaufany Grigorija Potiomkina, ojciec generała Pawła Wasiliewicza Popowa.
Syn Stefana Popowskiego herbu Pobóg, wnuk Aleksandra Popowskiego z Popowa herbu Pobóg burgrabiego kamieńczykowskiego.
Na zlecenie cesarzowej Katarzyny zredagował akt konfederacji targowickiej. W latach 1792-1797 stał na czele imperatorskiego gabinetu, a w latach 1797-1799 przewodniczył pracom kamery – urzędu zarządzającego dobrami carskimi. Właściciel klucza Wasyliwka (ros. Васильевка, obecnie miasto na Ukrainie), który wziął nazwę od jego imienia.
Życiorys.
Wywodził się z rodziny polskiej osiedlonej w Rosji która pierwotnie nosiła nazwisko Popowscy herbu Pobóg i wywodzili się z gniazda Popowo nad rzeką Bug na Mazowszu. Nazwisko pochodzi od nazwy miejscowości w Polsce i zostało skrócone przez tę część rodziny dopiero w XVIII w. po wpisaniu do rejestru szlachty rosyjskiej. Nauki pobierał w gimnazjum męskim w Kazaniu. W roku 1767 wstąpił do wojska jako podpraporszczik; a w rok późnie awansowany został do stopnia sierżanta. Brał udział w działaniach przeciw konfederacji barskiej w Polsce (1769) i Turcji (1770); uczestniczył w zdobyciu cytadeli w Benderach. W latach 1771-1782 służył jako szef kancelarii w sztabie księcia Dołgorukiego podczas jego marszu na Krym.
W roku 1780 skierowany został do Kazańskiego Pułku Piechoty i wraz z nim skierowany do Moskwy jako szef generał-gubernatorskiej kancelarii Dołgorukiego. W 1781 roku otrzymał awans na majora, a rok później podpułkownika.
W roku 1783, po śmierci Dołgorukiego, przeszedł na służbę Potiomkina, szybko stając się jego prawą ręką i oficerem do zadań specjalnych. W 1786 roku Popow został sekretarzem carycy Katarzyny. W tym samym roku został − za wierną służbę − nagrodzony nadaniem miasteczka Reszetyliwka (ros. "Решетиловка") w jekaterynosławskiej guberni.
W roku 1787 otrzymał awans na brygadiera z został odznaczony orderem św. Włodzimierza III klasy. W 1788 roku udał się wraz z kniaziem Potiomkinem na turecki teatr wojenny pod Oczakowem, a w listopadzie 1789 otrzymał stopień generała-majora i order św. Anny I klasy. W roku 1791 odebrał nadzwyczajne, jak na zajmowane stanowisko, odznaczenie — order św. Włodzimierza I klasy «za wyjątkowe wykonywanie zadań powierzanych mu przez generał-feldmarszałka».
Po śmierci Potiomkina caryca postanowiła zatrzymać go u swego boku i w lutym 1792 roku odznaczyła orderem św. Aleksandra Newskiego. Mianowany rzeczywistym tajnym radcą zawiadywał prywatnymi dobrami imperatorowej, a także przewodniczył komisji ds. Petersburskiego Instytutu górniczego. Вrał udział w procesie Nikołaja Nowikowa, a wkrótce potem został wyznaczony szefem gabinetu imperatorowej. Wiosną caryca powierzyła mu zredagowanie aktu konfederacji targowickiej, zaprzysiężonej 27 kwietnia w Petersburgu. Poruczono mu także zarząd nad kołybańskimi i nerczyńskimi kopalniami. W listopadzie 1796 roku, tuż przed śmiercią Katarzyny, otrzymał awans na generała-porucznika.
Car Paweł I mianował go w 1797 roku senatorem, zwalniając jednocześnie ze stanowiska w gabinecie. Rok później − na skutek donosu − został aresztowany i postawiony przed sądem oskarżony o nadużycia w działalności kamery pod jego zarządem, ale sąd go z zarzutów oczyścił i uniewinnił. Mimo to Pawłow opuścił Petersburg i wyjechał do guberni jekaterinosławskiej, gdzie zajął się gospodarstwem.
Za Aleksandra I wrócił do łask. W roku 1807 imperator wysłał go do generała Bennigsena celem przywrócenia porządku w armii. Znajdował się w świcie carskiej w czasie zawierania pokoju tylżyckiego, którego był redaktorem tekstu. Ponownie mianowany został rzeczywistym tajnym radcą z uprawnieniami komisarza, a następnie nadzorcy Departamentu Zaprowiantowania. W roku 1810 został członkiem Rady Państwa Imperium Rosyjskiego. W jej ramach w 1812 roku otrzymał wysokie stanowisko przewodniczącego komisji wniosków. W 1816 otrzymał roczny urlop i wyjechał za granicę na leczenie.
W roku 1818 został wybrany honorowym członkiem Petersburskiej Akademii Nauk. W 1819 car Aleksander mianował go przewodniczącym Departamentu ds. społecznych i religijnych Rady Państwa. Tymczasem zdrowie Popowa pogarszało się; zaczął ślepnąć. Zmarł w listopadzie 1822 roku i został pochowany w ławrze Aleksandra Newskiego w Petersburgu. Był odznaczony Orderem Świętego Aleksandra Newskiego, Orderem Świętego Włodzimierza I i III klasy, Orderem Świętej Anny I klasy.

</doc>
<doc id="557500" url="https://pl.wikipedia.org/wiki?curid=557500" title="Jaén">
Jaén



</doc>
<doc id="557502" url="https://pl.wikipedia.org/wiki?curid=557502" title="Huancavelica (ujednoznacznienie)">
Huancavelica (ujednoznacznienie)



</doc>
<doc id="557503" url="https://pl.wikipedia.org/wiki?curid=557503" title="Benona">
Benona

Benona – imię żeńskie; żeński odpowiednik imienia Benon, powstałego jako zdrobnienie od imienia Bernard.
Benona imieniny obchodzi:

</doc>
<doc id="557504" url="https://pl.wikipedia.org/wiki?curid=557504" title="Moquegua (ujednoznacznienie)">
Moquegua (ujednoznacznienie)



</doc>
<doc id="557505" url="https://pl.wikipedia.org/wiki?curid=557505" title="Feedback (album)">
Feedback (album)

Feedback – czwarty album hip-hopowego zespołu Jurassic 5, który został wydany 25 lipca 2006 roku i trzecim wydanym w wytwórni Interscope Records. Pierwszy singel promujący płytę nosi nazwę "Work it Out" i został stworzony przy udziale zespołu Dave Matthews Band.
Zawartość płyty wyciekła do internetu 3 lipca 2006 roku, 22 dni przed oficjalną premierą.

</doc>
<doc id="557506" url="https://pl.wikipedia.org/wiki?curid=557506" title="Apurímac">
Apurímac



</doc>
<doc id="557507" url="https://pl.wikipedia.org/wiki?curid=557507" title="Tumbes (ujednoznacznienie)">
Tumbes (ujednoznacznienie)



</doc>
<doc id="557508" url="https://pl.wikipedia.org/wiki?curid=557508" title="Lambayeque (ujednoznacznienie)">
Lambayeque (ujednoznacznienie)



</doc>
<doc id="557509" url="https://pl.wikipedia.org/wiki?curid=557509" title="Apurimac">
Apurimac



</doc>
<doc id="557510" url="https://pl.wikipedia.org/wiki?curid=557510" title="Puno (ujednoznacznienie)">
Puno (ujednoznacznienie)



</doc>
<doc id="557511" url="https://pl.wikipedia.org/wiki?curid=557511" title="Abra dAb">
Abra dAb



</doc>
<doc id="557512" url="https://pl.wikipedia.org/wiki?curid=557512" title="Cajamarca (ujednoznacznienie)">
Cajamarca (ujednoznacznienie)



</doc>
<doc id="557513" url="https://pl.wikipedia.org/wiki?curid=557513" title="Piura (ujednoznacznienie)">
Piura (ujednoznacznienie)



</doc>
<doc id="557514" url="https://pl.wikipedia.org/wiki?curid=557514" title="Arequipa (ujednoznacznienie)">
Arequipa (ujednoznacznienie)



</doc>
<doc id="557516" url="https://pl.wikipedia.org/wiki?curid=557516" title="Tacna (ujednoznacznienie)">
Tacna (ujednoznacznienie)



</doc>
<doc id="557517" url="https://pl.wikipedia.org/wiki?curid=557517" title="Ica (ujednoznacznienie)">
Ica (ujednoznacznienie)



</doc>
<doc id="557518" url="https://pl.wikipedia.org/wiki?curid=557518" title="Huánuco (ujednoznacznienie)">
Huánuco (ujednoznacznienie)



</doc>
<doc id="557519" url="https://pl.wikipedia.org/wiki?curid=557519" title="Ayacucho (ujednoznacznienie)">
Ayacucho (ujednoznacznienie)



</doc>
<doc id="557520" url="https://pl.wikipedia.org/wiki?curid=557520" title="Menelaus">
Menelaus

Menelaus – imię męskie pochodzenia greckiego. Pochodzi od greckiego "Μενελαος (Menelaos)", co oznacza „przeciwstawiający się ludziom”, stanowiąc złożenie "μενω (meno)" „trwać, przeciwstawiać się, wytrzymać, stawiać opór” i "λαος (laos)" „lud, ludzie”. W mitologii greckiej Menelaos był królem Sparty i mężem Heleny.
Patronem tego imienia jest św. Menelaus, opat (zm. ok. 700 roku).
Menelaus imieniny obchodzi 22 lipca.

</doc>
<doc id="557521" url="https://pl.wikipedia.org/wiki?curid=557521" title="Igor Andriejew">
Igor Andriejew

Igor Waleriewicz Andriejew, ros. Игорь Валерьевич Андреев (ur. 14 lipca 1983 w Moskwie) – rosyjski tenisista, reprezentant w Pucharze Davisa, olimpijczyk.
Syn prywatnego przedsiębiorcy, treningi tenisowe rozpoczął w wieku 7 lat w Moskwie, by jako piętnastolatek przenieść się do hiszpańskiej Walencji.
Kariera tenisowa.
W gronie tenisistów zawodowych zadebiutował w 2002 roku. Początkowo startował w turniejach z serii ITF Futures oraz ATP Challenger Tour. W 2003 roku, na początku października, Rosjanin po raz pierwszy osiągnął ćwierćfinał zawodów rangi ATP World Tour, w Moskwie.
W 2004 roku Andriejew awansował do czołowej pięćdziesiątki rankingu, m.in. dzięki dojściu do finałów w Gstaad i Bukareszcie. W Gstaad przegrał pojedynek o tytuł z Rogerem Federerem, a w stolicy Rumunii nie sprostał w finale José Acasuso. W tym samym sezonie zadebiutował również we wszystkich czterech imprezach wielkoszlemowych, najdalej dochodząc na Rolandzie Garrosie do IV rundy, gdzie musiał uznać wyższość późniejszego zwycięzcy Gastóna Gaudio. W II rundzie wyeliminował obrońcę tytułu Juana Carlosa Ferrero. Pod koniec sezonu Andriejew wygrał turniej w Moskwie w konkurencji gry podwójnej. Będąc w parze z Nikołajem Dawydienką w spotkaniu o tytuł pokonali 3:6, 6:3, 6:4 Mahesha Bhupathiego i Jonasa Björkmana.
Pierwsze turniejowe zwycięstwo rangi ATP World Tour w grze pojedynczej Rosjanin odniósł w Walencji, w kwietniu 2005 roku, gdzie pokonał w finale Davida Ferrera 6:3, 5:7, 6:3. Wcześniej w tym turnieju wyeliminował Rafaela Nadala, dla którego była to ostatnia porażka na korcie ziemnym na ponad rok. W połowie września Rosjanin awansował do finału w Bukareszcie, w którym uległ Florentowi Serrze, a następnie wygrał turnieje w Palermo i w Moskwie. W Palermo pokonał w finale Filippo Volandriego 0:6, 6:1, 6:3, natomiast w Moskwie wynikiem 5:7, 7:6(3), 6:2 (ze stanu 5:7, 0:4) Nicolasa Kiefera. W stolicy Rosji Andriejew dotarł również do finału debla jednak, w parze z Nikołajem Dawydienką, poniósł porażkę z Maksem Mirnym i Michaiłem Jużnym.
Na początku sezonu 2006 Andriejew osiągnął finał w Sydney, w którym uległ Jamesowi Blake'owi. W marcu po raz pierwszy awansował do ćwierćfinału rozgrywek ATP Masters Series, w Indian Wells, ponownie przegrywając z Blakiem. W kwietniu doznał kontuzji kolana, która wyeliminowała go ze startów do końca października.
W 2007 roku Rosjanin osiągnął pierwszy ćwierćfinał zawodów wielkoszlemowych, podczas Rolanda Garrosa, eliminując m.in. Andy'ego Roddicka i Markosa Pagdatisa. Pojedynek o awans do półfinału przegrał z Novakiem Đokoviciem. W tym samym sezonie wraz z reprezentacją Rosji do finału Pucharu Davisa. W I rundzie przeciwko Chile Andriejew miał decydujący wkład w awans do ćwierćfinału, po zwycięstwie w decydującym meczu z Nicolásem Massú. W ćwierćfinale Rosjanie wyeliminowali Francję, a w półfinale Niemcy. Przeciwko Niemcom Andriejew ponownie zagrał decydujące spotkanie, wygrywając z Philippem Kohlschreiberem. W finale Rosjanie zmierzyli się ze Stanami Zjednoczonymi. Amerykanie zwyciężyli 4:1, a jedyny punkt dla Rosjan zdobył Andriejew, po pokonaniu Boba Bryana.
W maju 2008 roku Andriejew doszedł, wraz z reprezentacją Rosji, do finału Drużynowego Pucharu Świata. Finałowa rywalizacja zakończyła się porażką Rosjan 1:2 ze Szwecją, a punkt dla Rosji zdobył Andriejew po pokonaniu Thomasa Johanssona. W lipcu Andriejew awansował do finałów w Gstaad i Umagu. W Gstaad nie sprostał w finale Victorowi Hănescu, a w Umagu przegrał z Fernando Verdasco. Na koniec sezonu, dnia 3 listopada, Andriejew awansował na 18. miejsce w singlowym rankingu, najwyższe w karierze.
W 2009 roku Rosjanin najlepsze wyniki osiągnął w Gstaad i New Haven, awansując do półfinałów. Również w 2010 roku najlepszymi wynikami Andriejewa są półfinały, z Costa do Sauipe i Kuala Lumpur. W 2011 roku, na koniec sezonu, spadł w rankingu poniżej setnego miejsca. W 2012 roku najdalej doszedł do półfinału, w kwietniu w Casablance.
Z końcem sezonu 2013 Andriejew zakończył zawodową karierę.

</doc>
<doc id="557522" url="https://pl.wikipedia.org/wiki?curid=557522" title="Bitwa morska pod Texel">
Bitwa morska pod Texel

Bitwa morska pod Texel (zwana także bitwą pod Kijkduin, szczególnie w Holandii) – starcie zbrojne, które miało miejsce 21 sierpnia 1673 podczas III wojny angielsko-holenderskiej, będącej częścią ogólnoeuropejskich zmagań w ramach wojny Francji z koalicją.
Wstęp.
Flota holenderska zamierzała zapobiec wysadzeniu desantu przez flotę angielsko-francuską. Flotą sprzymierzonych dowodził książę Rupert, prowadząc osobiście centrum, podczas gdy awangardą dowodził d’Estrées, a ariergardą Edward Spragge. Flota ta obejmowała 92 okręty liniowe i fregaty – w tym 30 liniowców i fregat francuskich – oraz 30 branderów, a do tego zaokrętowanych było 4000 żołnierzy na liniowcach i fregatach oraz 2000 na transportowcach. Flota holenderska (75 okrętów liniowych i fregat i 30 branderów) dowodzona była przez admirała de Ruytera. Awangardą dowodził Adriaen Banckert, a ariergardą Cornelis Tromp.
De Ruyter najpierw zdecydował się nie opuszczać swojej pozycji obronnej w Schooneveld, gdzie mógł z powodzeniem walczyć z flotą sprzymierzonych, jak w podwójnej bitwie pod Schooneveld, jednak rozkaz stadhoudera Wilhelma Orańskiego zmusił go do opuszczenia bezpiecznej pozycji i wypłynięcia w morze w celu uratowania wracającej z Indii Holenderskich "Floty Przyprawowej".
Bitwa.
Chociaż znacznie słabszy, de Ruyter, wykorzystując pomyślne dla siebie warunki pogodowe, posłał swoją awangardę pod wodzą Banckerta w celu oddzielenia sił głównych sprzymierzonych od ich awangardy, na której czele stał d’Estrées. Taktyka ta okazała się skuteczna i francuskie okręty były niezdolne do odegrania znaczącej roli w dalszych walkach. Doszło do wyczerpującej bitwy między angielskim centrum i ariergardą a główną masą floty holenderskiej. Obie strony po wielogodzinnej zażartej walce poniosły ciężkie straty.
Spragge i Tromp, dowodzący ariergardami, zwierali się wielokrotnie (za każdym razem Spragge publicznie przysięgał, że tym razem albo zginie albo dopadnie swego starego przeciwnika Trompa). Z powodu uszkodzeń swoich okrętów obaj dowódcy musieli trzykrotnie przenosić się na nową jednostkę. Za trzecim razem Spragge utonął, gdy jego łódź transportowa została trafiona ogniem działowym. Walka doprowadziła obie floty do stanu wyczerpania, a Anglicy w końcu zrezygnowali z próby wysadzenia swoich wojsk (w tym czasie wojska desantowe wciąż czekały na zaokrętowanie w Anglii). Obie strony wycofały się.
Po bitwie.
Żaden z okrętów holenderskich nie został zatopiony, jednak wszystkie okręty obu stron zostały uszkodzone, w tym znaczna część poważnie. Zginęło około 3000 ludzi – 2000 Anglików i Francuzów oraz 1000 Holendrów, do tego Anglicy stracili 9 okrętów. Po bitwie książę Rupert miał pretensje do Francuzów, że ci w znacznym stopniu wymigali się od walki, jednak historycy przypisują brak udziału Francuzów w bitwie błyskotliwym manewrom de Ruytera. Prawdą jest jednak, że hrabia d’Estrées otrzymał od Ludwika XIV bardzo wyraźne rozkazy, by nie narażać zbytnio floty francuskiej, co on sam przyznał po bitwie. Pomimo swego nierozstrzygniętego charakteru, bitwa była strategicznym sukcesem Holendrów. W następnych miesiącach Holendrzy zawarli sojusz z Hiszpanią, a Francuzi wycofali się z terenów Zjednoczonych Prowincji Niderlandów. Trzecia wojna angielsko-holenderska zakończyła się podpisaniem Traktatu w Westminster w 1674 i aż do 1781 roku była to ostatnia wojna pomiędzy Holandią i Anglią.

</doc>
<doc id="557524" url="https://pl.wikipedia.org/wiki?curid=557524" title="Jarocin Poznański">
Jarocin Poznański



</doc>
<doc id="557525" url="https://pl.wikipedia.org/wiki?curid=557525" title="Wiaczesław Zudow">
Wiaczesław Zudow

Wiaczesław Dmitrijewicz Zudow, ros. Вячеслав Дмитриевич Зудов (ur. 8 stycznia 1942 w Borze w obwodzie niżnonowogrodzkim) – pułkownik lotnictwa, kosmonauta radziecki, Lotnik Kosmonauta ZSRR.
Po opuszczeniu oddziału kosmonautów.
Przez 9 lat w centralnej telewizji prowadził program popularnonaukowy. Po zakończeniu służby wojskowej pracował w organach celnych Rosji. W 1997 kandydował do Dumy z okręgu moskiewskiego.
Loty załogowe.
Swój pierwszy i jedyny lot w kosmos rozpoczął 14 października 1976. Dowodził misją Sojuza 23. Funkcję inżyniera pokładowego pełnił Walerij Rożdiestwienski, z którym Zudow trenował od 4 lat. Plan przewidywał, że pojazd z kosmonautami połączy się z krążącą na orbicie stacją kosmiczną Salut 5 i zrealizuje na jej pokładzie wojskowy program lotu. Podczas operacji cumowania odmówił jednak posłuszeństwa system zbliżania „Igła” i wyprawa została przerwana. Powrót kosmonautów na Ziemię 16 października 1976 był bardzo dramatyczny. Kapsuła z załogą opadła na zamarznięte jezioro Tengyz. W rejonie lądowania panowała bardzo niska temperatura oraz burza śnieżna. Ekipy ratunkowe przez około 12 godzin nie były w stanie dotrzeć do lądownika, w którym uwięzieni byli Zudow i Rożdiestwienski. Dopiero nad ranem przy pomocy śmigłowca wyciągnięto kapsułę Sojuza 23 na brzeg.

</doc>
<doc id="557526" url="https://pl.wikipedia.org/wiki?curid=557526" title="Pythonidae">
Pythonidae



</doc>
<doc id="557527" url="https://pl.wikipedia.org/wiki?curid=557527" title="Ronn Moss">
Ronn Moss

Ronn Moss, właśc. Ronald Montague Moss (ur. 4 marca 1952 w Los Angeles) – amerykański aktor telewizyjny i wokalista.
Życiorys.
Wczesne lata.
Urodził się w Los Angeles w stanie Kalifornia w rodzinie pochodzenia angielskiego, szkockiego, irlandzko–czirokeskiego, jako drugi z trojga dzieci Maudine Elizabeth (z domu Creason) i Johna Ronalda Mossa. Ma starszego brata Steve’a i młodszą siostrę Lindę. 
Ukończył University of California w Los Angeles. Początkowo myślał o zawodzie chirurga. Zmienił plany, gdy odkrył muzykę.
Kariera muzyczna.
W wieku 10 lat, gdy obejrzał program o zespole The Beatles, zabrał starszemu bratu gitarę i chciał zostać drugim George’em Harrisonem. Kiedy miał 11 lat, za zarobione pieniądze w ogrodach sąsiadów kupił sobie gitarę, a następnie rozpoczął grę na perkusji, gitarze i gitarze basowej. Na początku lat 70. grał jazz w nocnych klubach Los Angeles. W 1976 Moss połączył siły twórcze z innym wokalistą / gitarzystą Peterem Beckettem, gitarzystą / klawiszowcem J.C Crowleyem i perkusistą Johnem Friesenem, tworząc zespół soft rockowy Player, głównie jako basista i wokalista. W garażu w Hollywood Hills napisali i ćwiczyli muzykę, która przyciągnęła uwagę impresaria muzycznego Roberta Stigwooda, który podpisał ich kontrakt z RSO Records. 
1 września 1977 został wydany debiutancki album "Player". W 1978 ukazał się singel „Baby Come Back” i przez trzy tygodnie znajdował się na pierwszym miejscu listy przebojów Billboard obok „Sara Smile” Hall &amp; Oates oraz „How Much I Feel” w wyk. zespołu Ambrosia jako jedna z nielicznych piosenek białego artysty, które były odtwarzane w stacjach radiowych promujących głównie czarnoskórych artystów. To pozwoliło im wnieść swój wkład w gatunek muzyczny znany jako biały soul, w którym biali artyści śpiewają z silnym wpływem R&amp;B.
Player został wybrany najlepszym nowym artystą 1978 na liście honorowej magazynu Billboard. Ich następny singiel, „This Time I’m in It for Love”, również zadebiutował w marcu 1978 na 10. miejscu. Potem impresario muzyczny Robert Stigwood przy współpracy z RSO Records pomógł grupie wydać album "Danger Zone" (1978), a następnie nakładem wydawnictwa Casablanca Records label ukazała się płyta "Room With a View" (1980). Zespół koncertował z takimi wykonawcami jak: Gino Vanelli, Boz Scaggs, Eric Clapton, Heart i The Little River Band. W 1981 zespół zawiesił działalność.
W 2000 nagrał i wydał w Holandii płytę pt. "I’m your Man" z dwunastoma piosenkami o miłości, w większości jego autorstwa, m.in. „It’s called Butterfly” – nagrana na cześć jego dwóch córek. W 2005 ukazała się jego druga solowa płyta pt. "Uncovered", na której znalazło się dwanaście utworów, wśród nich „Butterfly” - dedykowana córkom, napisana przez Mossa. W ramach promocji odbył trasę koncertową po Stanach Zjednoczonych, Australii, Europie (m.in. we Francji, Niemczech, Włoszech i krajach skandynawskich) i Azji (m.in. Japonii i Indiach). 
Australijska edycja jego solowej płyty "I’m Your Man" (2002) zawiera świeży duet z oryginalnego hitu „Baby Come Back” oraz dwa bonusowe utwory: „That’s When I’ll Be Gone” i „Mountain”. W 2005 wydał swój drugi solowy album, "Uncovered". Od sierpnia do września 2006 wraz ze swoim zespołem odbył trasę po Australii.
W 2015 zespół Player wyruszył w trasę koncertową, gdzie Moss i Peter Beckett grali na koncertach z grupą Orleans i Ambrosia, a także na kilku koncertach „Yacht Rock” z Little River Band.
Po procesie sądowym przeciwko byłemu koledze z zespołu Player, Peterowi Beckettowi w sprawie używania znaku towarowego, Ronn zadebiutował jako Player Ronn Mossa na przyszłych koncertach Player. 
W marcu 2019 Moss koncertował w Australii solo, a latem 2019 po raz pierwszy koncertował we Włoszech.
Kariera ekranowa.
W 1981 uczył się sztuki aktorskiej z Charlsem Conrodem, Chrisem O’Brienem, Kathleen King oraz Peggy Feury. Debiutował na dużym ekranie rolą chrześcijańskiego rycerza Ruggero we włoskim filmie przygodowym "Serca i zbroja" ("I Paladini – storia d'armi e d'amori", 1983) z Tanyą Roberts. Wystąpił w filmach klasy C: dramacie "Gorące dziecko w mieście" ("Hot Child in the City", 1987) i filmie przygodowym "Bilet na Hawaje" ("Hard Ticket to Hawaii", 1987).
W 1987 przyjął rolę Ridge’a Forrestera w operze mydlanej CBS "Moda na sukces" ("The Bold and the Beautiful"). Ta ekranowa postać przyniosła mu ogromną sławę i uznanie w oczach telewidzów i pięciokrotną nominację do nagrody Soap Opera Digest (w latach 1993–1995, 1997–1998). 
W 2010 brał udział we włoskiej edycji programu "Taniec z gwiazdami", gdzie z Sarą Di Vairą zajął 2 miejsce.
11 sierpnia 2012 ogłoszono, że Moss odejdzie z obsady "Mody na sukces" po 25 latach. Ostatni raz pojawił się 14 września 2012.
12 maja 2014 Moss wraz ze swoim zespołem Player wystąpił w operze mydlanej ABC "Szpital miejski" ("General Hospital") w ramach balu pielęgniarek w 2014, gdzie wykonali swój hitowy singiel „Baby Come Back”.
W 2019 w Taorminie otrzymał włoską nagrodę Premio Cinematografico delle Nazioni za całokształt.
Rodzina.
Od 1 stycznia 1990 do lipca 2002 był żonaty z młodszą o osiem lat aktorką i pisarką Shari Shattuck, z którą ma dwie córki: Creason Carbo (ur. 26 lutego 1994) i Calee Modine (ur. 19 listopada 1998). Powodem rozwodu był romans Shari Shattuck z Josephem Stachurą, dyrektorem artystycznym Knightsbridge Theatre. Moss dowiedział się o romansie żony z brukowców. Od lipca 2008 spotykał się z Devin DeVasquez, eks-dziewczyną „Playboya”. 25 września 2009 pobrali się.
Jego ulubieni aktorzy to Peter O’Toole, Henry Fonda i Jimmy Stewart, a ulubioną aktorką jest Katharine Hepburn. Do jego hobby należy fotografowanie.
Bibliografia.
 

</doc>
<doc id="557528" url="https://pl.wikipedia.org/wiki?curid=557528" title="Żywa skamielina">
Żywa skamielina



</doc>
<doc id="557530" url="https://pl.wikipedia.org/wiki?curid=557530" title="Pierścień ideałów głównych">
Pierścień ideałów głównych

Pierścień ideałów głównych (także pierścień główny) – pierścień komutatywny, którego każdy ideał jest ideałem głównym. Jeżeli tylko skończenie generowane ideały są główne, to pierścień nazywa się pierścieniem Bézouta (por. dziedzina Bézouta).
Przykłady.
Pierścieniami głównymi są:

</doc>
<doc id="557533" url="https://pl.wikipedia.org/wiki?curid=557533" title="Naoto Ōshima">
Naoto Ōshima

, japoński projektant gier, jest autorem projektu jednej z najsłynniejszych postaci w świecie gier wideo, Sonic the Hedgehog oraz jego odwiecznego wroga, Doktora Eggmana.
Były członek grupy Sonic Team, aktualnie założył własną firmę produkującą gry o nazwie Artoon, której jest dyrektorem.
Okazjonalnie jest podpisywany w grach jako "Duża Wyspa", co jest dosłownym tłumaczeniem jego nazwiska.

</doc>
<doc id="557535" url="https://pl.wikipedia.org/wiki?curid=557535" title="Liwocz">
Liwocz

Liwocz (562 m) (dawniej "Lewocz") – najwyższe wzniesienie na Pogórzu Ciężkowickim, położone na terenie miejscowości Brzyska. 
. Góra porośnięta lasem mieszanym z przewagą lasu iglastego oraz buczyną karpacką. Z platformy widokowej znajdującej się na jej wierzchołku rozciąga się widok na dolinę Wisłoki oraz na miasto Jasło. 
Turystyka.
Na Liwocz prowadzą dwa szlaki turystyczne:
Na wierzchołku i stokach Liwocza znajdują się m.in.:
Twórcą sanktuarium, drogi krzyżowej i wieży widokowej z krzyżem jest były proboszcz parafii MB Nieustającej Pomocy w Błażkowej, ks. kanonik Gerard Stanula.
Nadajniki.
Od 28 lipca 2007 roku z krzyża na szczycie góry, na częstotliwości 94,1 MHz, nadaje Radio Via (ERP nadajnika to 1 kW). Od 28 kwietnia 2014 roku nadaje stamtąd Radio Trendy, na częstotliwości 101,9 MHz (ERP 1 kW).
Na krzyżu zainstalowane są przemienniki amatorskie, którymi opiekuje się klub krótkofalarski SP8KJX z Jasła:

</doc>
<doc id="557538" url="https://pl.wikipedia.org/wiki?curid=557538" title="Pierścień Gaussa">
Pierścień Gaussa



</doc>
<doc id="557539" url="https://pl.wikipedia.org/wiki?curid=557539" title="Tomasz Zimoch">
Tomasz Zimoch

Tomasz Franciszek Zimoch (ur. 30 października 1957 w Łodzi) – polski dziennikarz, komentator sportowy i polityk, poseł na Sejm IX kadencji.
Życiorys.
Dzieciństwo i edukacja.
Jego ojcem był Stanisław Zimoch, sędzia i pierwszy przewodniczący Krajowej Rady Sądownictwa. Jego matka pracowała jako farmaceutka.
Mieszkał na łódzkich Stokach, gdzie uczęszczał do szkoły podstawowej nr 139. W 1976 zdał maturę w VIII Liceum Ogólnokształcącym im. Adama Asnyka w Łodzi. Ukończył studia prawnicze na Uniwersytecie Łódzkim, odbył także aplikację sądową.
Działalność zawodowa i publiczna.
W 1980 rozpoczął pracę w Polskim Radiu, odszedł z niego w 2016. Na jego antenie m.in. relacjonował mecze reprezentacji Polski w piłce nożnej oraz piłkarskiej ekstraklasy w ramach "Studio S-13". Był pomysłodawcą nagrody Skok Roku. W 2009 otrzymał Złoty Mikrofon ("za wiedzę i emocje, które pozwalają zobaczyć w radiu świat sportu").
W maju 2016 udzielił wywiadu w „Dzienniku Gazecie Prawnej”, krytykując w nim m.in. sytuację kadrową w Polskim Radiu pod nowym kierownictwem oraz zarzucając politykom niszczenie autorytetu Sądu Najwyższego i Trybunału Konstytucyjnego. Kilka dni później został zawieszony przez zarząd PR, a w czerwcu 2016 rozwiązał umowę o pracę z winy pracodawcy. Współpracował następnie z TVN24 (współprowadził program "Strefa Kibica" podczas Euro 2016). Od czerwca 2016 związany z Radiem Zet. Prowadził programy "Euro ZET jeszcze inaczej", "ZETknięcia z Rio" i "Zimoch na gorąco".
Znany z żywiołowych relacji z imprez sportowych i bardzo emocjonalnego komentarza, szczególnie podczas sukcesów polskich sportowców. Zapamiętany szczególnie z komentarza w meczu pomiędzy Widzewem Łódź a Brøndby IF z 1996. W końcówce spotkania, po strzeleniu gola dającego polskiej drużynie awans do Ligi Mistrzów sezonu 1996/1997, Tomasz Zimoch „zachęcał” tureckiego sędziego Ahmeta Çakara do jak najszybszego zakończenia pojedynku (m.in. zdaniem "Panie Turek, niech pan tu kończy to spotkanie!").
Wiosną 2017 uczestniczył w siódmej polsatowskiej edycji programu "Dancing with the Stars. Taniec z gwiazdami". Jego partnerką taneczną była Paulina Biernat, z którą odpadł w 3. odcinku, zajmując 9. miejsce.
W latach 2017–2020 był lektorem w pojazdach MPK-Łódź.
Działalność polityczna.
W lipcu 2019 znalazł się na pierwszym miejscu listy kandydatów Koalicji Obywatelskiej do Sejmu w okręgu łódzkim. W wyniku wyborów z października uzyskał mandat posła IX kadencji, otrzymując 47 648 głosów. W marcu 2021 opuścił klub KO, a następnie dołączył do koła parlamentarnego ruchu Polska 2050.
Życie prywatne.
Żonaty z Agnieszką; ma córkę Zuzannę.

</doc>
<doc id="557546" url="https://pl.wikipedia.org/wiki?curid=557546" title="Aleksandr Domogarov">
Aleksandr Domogarov



</doc>
<doc id="557556" url="https://pl.wikipedia.org/wiki?curid=557556" title="Carmarthen">
Carmarthen

Carmarthen (wal. "Caerfyrddin") - miasto w południowej Walii położone nad rzeką Tywi. Stolica hrabstwa Carmarthenshire. Ok. 15 000 mieszkańców.
Carmarthen uważane jest za najstarsze miasto w Walii, wzmianki o nim można znaleźć już u Ptolemeusza. W czasach, gdy Brytania była rzymską prowincją, Carmarthen nosiło nazwę Maridunum (fort morski). Szczątki rzymskiego fortu zachowały się do dziś, czas ich powstania datuje się na 75-77 rok n.e. Zachowały się również pozostałości rzymskiego amfiteatru (Maridunum Demetarum) - to jeden z siedmiu zabytków tego rodzaju, jakie odnaleźć można na terenie Wielkiej Brytanii.
Genezę walijskiej nazwy miasta wywodzi się od słowa Myrddin, które tłumaczy się jako Merlin. Pierwotna nazwa miasta brzmiała Caer Myrddin (fort Merlina, zamek Merlina) i nawiązywała do jednej z wersji legendy o królu Arturze, według której Merlin urodził się w grocie nieopodal Carmarthen. Pomimo sporej popularności tej wersji pochodzenia nazwy miasta, historycy twierdzą, że słowo Myrddin było po prostu walijską wersją rzymskiej nazwy Maridunum.
W Carmarthen, podobnie jak w całym hrabstwie Carmarthenshire spory odsetek ludności posługuje się językiem walijskim. Jedna z dwóch szkół średnich w tym mieście, Ysgol Bro Myrddin, prowadzi zajęcia wyłącznie w tym języku.
Carmarthen ma bardzo dobre połączenie drogowe oraz kolejowe z industrialnym, południowo-wschodnim rejonem Walii, jednak samo miasto nie jest rozwinięte przemysłowo.

</doc>
<doc id="557561" url="https://pl.wikipedia.org/wiki?curid=557561" title="Trybunał konstytucyjny">
Trybunał konstytucyjny



</doc>
<doc id="557562" url="https://pl.wikipedia.org/wiki?curid=557562" title="Stan Lazaridis">
Stan Lazaridis

Stanley "Stan" Lazaridis (ur. 16 sierpnia 1972 w Perth) – piłkarz australijski pochodzenia greckiego grający na pozycji lewego pomocnika lub obrońcy.
Kariera klubowa.
Lazaridis urodził się w zachodniej Australii, jednak jego rodzice pochodzą z greckiej części Macedonii. Pierwsze kluby w karierze Lazaridisa to przede wszystkim kluby założone przez imigrantów z Macedonii: Preston Lions FC, Olympic Kingsway oraz Stirling Lions. Potem grał jeszcze we Floreat Athena oraz West Adelaide. Latem 1995 roku został sprzedany do Anglii za 300 tys. funtów i podpisał kontrakt z londyńskim West Ham United. Zadebiutował w przegranym 1:3 meczu z Chelsea F.C. Jednak w drużynie trenowanej przez Harry’ego Redknappa nigdy na dobre nie wywalczył miejsca w pierwszej jedenastce. Powodem tego były również przewlekłe kontuzje. Po 4 sezonach gry w "Młotach", w których zagrał tylko 87 meczów, Lazaridis przeszedł do Birmingham City za około 1,5 mln funtów. W klubie z Birmingham spędził 7 sezonów, a największym sukcesem był awans do Premiership w sezonie 2001/2002. Lazaridis to jeden z największych symboli tego klubu. W sezonie 2005//2006 po spadku Birmingham z Premiership postanowił wrócić do ojczyzny i zasilił szeregi drużyny Perth Glory. Po zakończeniu rozgrywek 2007/2008 Lazaridis zakończył piłkarską karierę.
Kariera reprezentacyjna.
W reprezentacji Australii Lazaridis debiutował 16 kwietnia 1993 roku w wygranym 1:0 meczu z reprezentacją Kuwejtu. Przez większość kariery reprezentacyjnej był podstawowym zawodnikiem kadry narodowej. Został m.in. powołany przez selekcjonera Guusa Hiddinka powołany do 23-osobowej kadry na Mistrzostwa Świata w Niemczech. Tam jednak nie rozegrał żadnego meczu.

</doc>
<doc id="557563" url="https://pl.wikipedia.org/wiki?curid=557563" title="Prywatne Apartamenty Królewskie na Wawelu">
Prywatne Apartamenty Królewskie na Wawelu

Prywatne Apartamenty Królewskie na Wawelu – ciąg sal 1 piętra na zamku wawelskim, zajmowanych w czasach królewskich przez króla oraz jego najbliższą rodzinę.
Komnaty te sukcesywnie po zabiegach konserwatorskich były udostępniane od 1997, w ostatnich salach zabiegi konserwatorskie zakończono w lipcu 2001.
Trasę tę stanowi mieszkanie w skrzydłach: południowym i wschodnim, składające się z jadalni, sieni, garderoby, i sypialni. Całość została urządzona w stylu renesansu: meblami włoskimi oraz niderlandzkimi, niemieckimi i włoskimi obrazami, pochodzącymi m.in. z ostatniego zapisu dla zamku wawelskiego z 1994 z kolekcji Karoliny Lanckorońskiej.
W tej części znajdują się również arrasy z kolekcji króla Zygmunta Augusta z serii roślinno-zwierzęcej i heraldyczno-inicjałowej.
Kolejne sale zajmowali królewscy dworzanie, a w okresie dwudziestolecia międzywojennego mieściło się tu od 1929 mieszkanie prezydenta Rzeczypospolitej Polskiej. Mieszkanie to stworzył, przystosowując zabytkowe sale królewskie, Adolf Szyszko-Bohusz – architekt i konserwator Wawelu. Po rezygnacji kancelarii prezydenckiej postanowiono salom tym przywrócić pierwotny wygląd z czasów królewskich.
Postanowiono jednak w dalszym ciągu eksponować łazienkę, wyłożoną marmurem kararyjskim z armaturą angielskiej firmy Twyfords oraz sypialnię z oryginalnymi meblami z 1930, należącymi niegdyś do prezydenta Ignacego Mościckiego, który z wawelskiego mieszkania korzystał kilkakrotnie, ostatni raz odwiedzając Wawel w dniach 4-6 lutego 1938. Po wybuchu II wojny światowej mieszkanie prezydenckie zajmował do stycznia 1945 generał-gubernator Hans Frank z rodziną.
Mieszkanie królewskie prezentuje też wnętrza „Kurzej Stopki”, będącej częścią dawnego pawilonu gotyckiego z początków XV wieku, obecnie w stylu barokowym z plafonami i kurdybanami na ścianach, a w wieży króla Zygmunta III Wazy zachowany najstarszy stiuk w Polsce, pochodzący z 1600, którego nie imały się żadne zniszczenia wojenne i pożarowe.
Unikatem jest również sala obecnie zwana „Alchemią” ze sklepieniem, który wspiera się na pozostałościach kolumny z czasów króla Władysława Łokietka.
W kolejnej z sal oglądać można prasę do serwet – mebel gdański z XVII wieku (takich mebli w Polsce zachowanych jest zaledwie kilka).
Kolejne sale w czasach królewskich zajmowały dzieci, ale w XVIII wieku ich przeznaczenie zmieniało się zgodnie z wolą królewską. Tutaj w styczniu 1734 odbyła się ostatnia uczta koronacyjna króla Augusta III, a o tym wydarzeniu przypomina kolekcja porcelany miśnieńskiej, podarowana na Wawel w 1966 przez Tadeusza Wierzejskiego. Ozdobą i unikatem tej kolekcji jest rzeźba "Golgota", autorstwa Joachima Kändlera, pochodząca prawdopodobnie z pałacu Brühlów. Jej ekspozycja jest możliwa dzięki 5-letniej wspólnej pracy konserwatorskiej konserwatorów polskich z Wawelu i konserwatorów niemieckich z Miśni i Drezna. W salach tych jest także zbiór polskich XVIII-wiecznych sreber staropolskich oraz portrety królów z dynastii Wettynów.
Najmłodszą salą wawelską jest „Sala Kolumnowa”, stworzona w stylu klasycystycznym, podzielona lekkimi toskańskimi kolumnami z myślą o ostatniej królewskiej wizycie na Wawelu. W czerwcu 1787 Wawel odwiedził król Stanisław August Poniatowski, dla niego przygotowano tę salę. W sali znajduje się portret króla w stroju koronacyjnym pędzla Marcella Bacciarellego. Autorstwa tego samego malarza jest portret biskupa krakowskiego Kajetana Sołtyka i „Apoteoza króla Jana III Sobieskiego”.
Komplet mebli, zdobiący dwie ostatnie sale, pochodzi z XVIII wieku, z Pałacu Biskupów Krakowskich w Kielcach, tapicerkę jego stanowi złocona, srebrzona i polichromowana skóra kurdybanowa.

</doc>
<doc id="557564" url="https://pl.wikipedia.org/wiki?curid=557564" title="Henry Paulson">
Henry Paulson

Henry Merritt „Hank” Paulson, Jr. (ur. 28 marca 1946 w Palm Beach, Floryda) – amerykański polityk, ekonomista, sekretarz skarbu w administracji George’a W. Busha.
Wychowywał się na rodzinnej farmie w Illinois. Uczęszczał do Dartmouth College, następnie studiował w Harvard Business School (do 1970). Po studiach pracował w administracji Pentagonu jako asystent sekretarza obrony, a w 1972 przeszedł do administracji Białego Domu w okresie prezydentury Richarda Nixona, będąc asystentem jednego z bohaterów afery Watergate, Johna Ehrlichmana.
W 1974 Paulson podjął pracę w banku inwestycyjnym Goldman Sachs. Przechodził w tym banku kolejne szczeble kariery, zarówno w oddziałach lokalnych jak i centrali, by w czerwcu 1998 zastąpić Jona Corzine na stanowisku prezesa i dyrektora wykonawczego. Podobnie jak kilku jego poprzedników na czele Goldman Sachs, m.in. Jon Corzine i Robert Rubin, przeszedł następnie do administracji państwowej. W maju 2006 po rezygnacji Johna Snowa prezydent George W. Bush mianował Paulsona sekretarzem skarbu. Senat zatwierdził jego kandydaturę pod koniec czerwca, Paulson został oficjalnie zaprzysiężony na stanowisku 10 lipca 2006.
W obliczu narastającego kryzysu finansowego w USA, Paulson wprowadził program ratunkowy m.in. przekazując miliardowe dotacje państwowe na ratowanie zagrożonych instytucji finansowych (banku Bear Stearns, gigantów rynku kredytów hipotecznych Fannie Mae i Freddie Mac oraz potentata ubezpieczeniowego AIG).
Znany jest z działalności na rzecz środowiska naturalnego. Żonaty (żonę Wendy poznał w czasie studiów na Harvardzie), ma dwoje dzieci. Jest wyznawcą Stowarzyszenia Chrześcijańskiej Nauki.
Związany z Grupą Bilderberg.

</doc>
<doc id="557565" url="https://pl.wikipedia.org/wiki?curid=557565" title="Henry M. Paulson">
Henry M. Paulson



</doc>
<doc id="557571" url="https://pl.wikipedia.org/wiki?curid=557571" title="Paskuda">
Paskuda



</doc>
<doc id="557576" url="https://pl.wikipedia.org/wiki?curid=557576" title="Smółka (medycyna)">
Smółka (medycyna)

Smółka (łac. "meconium") – pierwsze stolce w życiu noworodka o dużej gęstości, lepkości i ciemnym zabarwieniu zanikające około czwartej doby życia. 
Smółka zaczyna gromadzić się w jelitach około 4-5 miesiąca życia płodowego. Składają się na nią wody płodowe, maź płodowa, złuszczony nabłonek śluzówki przewodu pokarmowego, enzymy trawienne, bilirubina i biliwerdyna oraz cholesterol. W mukowiscydozie gęsta smółka może być przyczyną niedrożności smółkowej jelit. Opóźnione oddawanie smółki występuje również w chorobie Hirschsprunga.

</doc>
<doc id="557577" url="https://pl.wikipedia.org/wiki?curid=557577" title="Sobierad">
Sobierad

Sobierad — staropolskie imię męskie, zrekonstruowane na podstawie nazwy jeziora Sobieraj, dawniej Sobieradz (obok wsi Konotopie), złożone z członów "Sobie-" i "-rad" ("być zadowolonym, chętnym, cieszyć się").
Sobierad imieniny obchodzi 18 września.
Zobacz też:

</doc>
<doc id="557579" url="https://pl.wikipedia.org/wiki?curid=557579" title="Warchoł">
Warchoł



</doc>
<doc id="557590" url="https://pl.wikipedia.org/wiki?curid=557590" title="Magdalena Kozak (pisarka)">
Magdalena Kozak (pisarka)

Magdalena Kozak (ur. 1971) – polska pisarka, autorka fantastyki, żołnierz i lekarz.
Pasjonuje się wojskowością: skacze ze spadochronem (ok. 300 skoków)&lt;ref name="PZ/G"&gt;&lt;/ref&gt;, strzela (instruktor i sędzia strzelectwa sportowego).
Służba wojskowa.
Lekarz wojskowy, specjalista w medycynie ratunkowej, była aeromedykiem w 2 Grupie Poszukiwawczo-Ratowniczej, obecnie służy w stopniu majora w Wojskowy Instytut Medycyny Lotniczej 
W sierpniu 2012 roku prezydent Bronisław Komorowski odznaczył lek. Magdalenę Kozak Gwiazdą Afganistanu. W 2012 r. ukończyła Wyższą Szkołę Oficerską Wojsk Lądowych.
W dniu 29 lipca 2017 roku została matką chrzestną samolotu Gulfstream G550 "Generał Kazimierz Pułaski".
Twórczość.
Jej debiutem literackim było opowiadanie "Nuda" opublikowane w sieciowym magazynie "Fahrenheit", którego w latach 2005-2011 była redaktorką. Oprócz tego publikowała na łamach "Nowej Fantastyki", "Science Fiction" oraz "Esensji". Jej debiutem książkowym była powieść "Nocarz" (o którym w 2009 zespół Closterkeller napisał piosenkę o tym samym tytule), której kontynuację stanowią kolejne powieści "Renegat" i "Nikt" (wszystkie były nominowane do Nagrody im. Janusza A. Zajdla odpowiednio za 2006, 2007 i 2008 rok). 24 maja 2017 miała miejsce premiera 4 części przygód Vespera i spółki pod tytułem "Młody"&lt;ref name="LC/M"&gt;&lt;/ref&gt;.
Powieści.
Cykl o Vesperze
Inne
Opowiadania.
Cykl o smoczycy Paskudzie
Inne
Nagrody.
Pięciokrotnie nominowana do Nagrody Fandomu Polskiego imienia Janusza A. Zajdla, za powieści: "Nocarz" (2006), "Renegat" (2007), "Nikt" (2008), "Łzy diabła" (2015) oraz opowiadania: "Sznurki przeznaczenia" (2008) i "Strasznie mi się podobasz" (2011).
Czterokrotnie nominowana do nagrody Nautilus, za powieści: "Nocarz" (2006) i "Renegat" (2007) oraz opowiadania: "Operacja „Faust”" (2005) i "Cynglarze" (2006).
W 2016 roku nominowana do Nagrody Literackiej im. Jerzego Żuławskiego za powieść "Łzy diabła".

</doc>
<doc id="557591" url="https://pl.wikipedia.org/wiki?curid=557591" title="Tășnad">
Tășnad

Tășnad (węg. "Tasnád", niem. "Trestenburg") – miasto w okręgu Satu Mare, w regionie Marmarosz w Rumunii. Według spisu ludności z roku 2004 miasto liczy 9649 mieszkańców.

</doc>
<doc id="557592" url="https://pl.wikipedia.org/wiki?curid=557592" title="Tasnad">
Tasnad



</doc>
<doc id="557594" url="https://pl.wikipedia.org/wiki?curid=557594" title="Tasnád">
Tasnád



</doc>
<doc id="557596" url="https://pl.wikipedia.org/wiki?curid=557596" title="Trestenburg">
Trestenburg



</doc>
<doc id="557600" url="https://pl.wikipedia.org/wiki?curid=557600" title="Morderstwo w zaułku (opowiadanie)">
Morderstwo w zaułku (opowiadanie)

Morderstwo w zaułku – (ang. "Murder in the Mews") opowiadanie Agaty Christie wydane w tomiku pod tym samym tytułem. Zagadkę kryminalną rozwiązują nadinspektor Japp i Herkules Poirot.
Fabuła.
Akcja rozpoczyna się podczas spaceru Poirot i Jappa w dniu Guya Fawkesa, kiedy to tradycją są pokazy ogni sztucznych i fajerwerków. Sytuacja nasunęła refleksję nadinspektorowi, iż taka noc idealna jest do popełnienia morderstwa strzałem z pistoletu. Następnego dnia okazało się, że było to „prorocze” skojarzenie – w okolicy, którą spacerowali – w zaułku Bardsley Gardens – padł śmiertelny strzał. Zmarłą okazała się Barbara Allen, dzieląca mieszkanie z przyjaciółką – Jane Plenderleith. Po oględzinach miejsca zbrodni, początkowe – oczywiste – przypuszczenia, że było to samobójstwo, rozwiały się. Dla Herkulesa Poirota sprawa miała zbyt wiele niejasności. Rozmowa z panną Plenderleith i podane przez nią nowe fakty, kazały przypuszczać, że jednak było to morderstwo.

</doc>
<doc id="557601" url="https://pl.wikipedia.org/wiki?curid=557601" title="Spin-off (mass media)">
Spin-off (mass media)

Spin-off – nowy produkt powstały na bazie dużej popularności bohaterów lub wątków produkcji oryginalnych w filmie, telewizji lub grze komputerowej. Spin-off występuje też w książkach i komiksach (głównie amerykańskich, a rzadziej w japońskich) – najczęściej prezentuje wtedy przygody drugoplanowych bohaterów serii pierwotnej, rozwijając wątki poboczne. Spin-offy potrafią przebijać swoją popularnością oryginalne produkcje.

</doc>
<doc id="557603" url="https://pl.wikipedia.org/wiki?curid=557603" title="Negrești-Oaș">
Negrești-Oaș

Negrești-Oaș (węg. "Avasfelsőfalu") – miasto w okręgu Satu Mare, regionie Marmarosz, w Rumunii nad Turem. Liczy około 15 000 mieszkańców.

</doc>
<doc id="557604" url="https://pl.wikipedia.org/wiki?curid=557604" title="Herb Chojnic">
Herb Chojnic

Herb Chojnic – jeden z symboli miasta Chojnice w postaci herbu.
Wygląd i symbolika.
Herb przedstawia w polu srebrnym czarną głowę tura ze złotymi rogami i złotym pierścieniem w nozdrzach, między rogami czerwona róża na zielonej łodydze, łodyga z dwoma zielonymi listkami.
Historia.
Od początków istnienia miasta, herb Chojnic zawiera niezmienione godło. Pochodzące z pierwszej połowy XIV wieku pieczęcie miejskie wyobrażały głowę tura przyozdobioną kwiatami. Pieczęć większa, o średnicy 60 mm, przedstawiała głowę tura zwróconą wprost, z rozgałęzionymi kwiatami pomiędzy rogami oraz w polu, w otoku zawierała napis: +S'CIVITATIS KONITZE. Odcisk tej pieczęci znajduje się na dokumencie z 1730 roku. Pieczęć mniejsza, o średnicy 38 mm, której używano do spraw codziennych, różniła się od pierwszej układem kwiatów i gałązek oraz napisem + SECRETVM CIVITATIS CHONITZ. Krój liter dowodzi, zdaniem prof. Mariana Gumowskiego, że obydwie powstały w XIV wieku.
W następnych stuleciach rysunek głowy tura ulegał nieznacznym przekształceniom, z większą natomiast swobodą podchodzono do elementów zdobniczych. Kwiaty w polu przybierały bogatsze formy, zaś między rogami tura wyraźnie ukształtowała się gałązka z różą. W okresie I Rzeczypospolitej na tarczy herbowej znalazły się cztery krzyżyki, symbolizujące miasta powiatu człuchowskiego, których interesy Chojnice reprezentowały w sejmiku generalnym Prus Królewskich. Do połowy XIX wieku nie wiadomo nic o barwach chojnickiego herbu, należy jednak przypuszczać, że obecne zostały przejęte mocą tradycji z dawnych czasów.
Przed II wojną światową władze miasta postanowiły zalegalizować i potwierdzić używany herb i zwróciły się w tej sprawie do Ministerstwa Spraw Wewnętrznych, które po zasięgnięciu opinii Ministerstwa Wyznań Religijnych i Oświecenia Publicznego uznało, iż herbem Chojnic jest:
„W polu srebrnym czarna głowa tura ze złotymi rogami i złotym pierścieniem w nozdrzach, między rogami czerwona róża na zielonej łodydze, łodyga z dwoma zielonymi listkami"
Do formy herbu powrócono po odrodzeniu samorządów w 1990 roku. Zaszła bowiem potrzeba ujednolicenia rysunku głowy tura i wyraźnego określenia barw, poprzednio traktowanych zbyt dowolnie. W uchwalonym w 1991 roku statucie miasta Rada Miejska przyjęła bez zmian opis herbu według ustalenia z 1937 roku i zatwierdziła kształt graficzny opracowany przez Kazimierza Lemańczyka do powszechnego zastosowania.

</doc>
<doc id="557605" url="https://pl.wikipedia.org/wiki?curid=557605" title="Avasfelsőfalu">
Avasfelsőfalu



</doc>
<doc id="557606" url="https://pl.wikipedia.org/wiki?curid=557606" title="Bitwa pod Buxar">
Bitwa pod Buxar

Bitwa pod Buxar – starcie zbrojne, które miało miejsce 22 października 1764 roku pomiędzy siłami zbrojnymi Brytyjskiej Kompanii Wschodnioindyjskiej z jednej strony a połączonymi armiami Mir Kasima, Nawaba Bengalu, Suja-ud-Daula, Nawaba Awadhu i Alamgira II cesarza Mogołów. Bitwa odbyła się w okolicy miasta Buxar (obecnie w Biharze) położonego na brzegu Gangesu. Było to decydujące zwycięstwo Brytyjskiej Kompanii Wschodnioindyjskiej.
Efektem bitwy było narzucenie „prawa Diwani”, które oddawało Kompanii administrację, sprawy podatkowe oraz zarządzanie dochodami na wielkich obszarach, które obecnie stanowią indyjskie stany Bengal Zachodni, Bihar, Jharkhand i Uttar Pradesh, jak i terytorium Bangladeszu. Bitwa pod Buxar zwiastowała ustanowienie rządów Brytyjskiej Kompanii Wschodnioindyjskiej we wschodniej części Subkontynentu Indyjskiego.

</doc>
<doc id="557607" url="https://pl.wikipedia.org/wiki?curid=557607" title="Avasfelsofalu">
Avasfelsofalu



</doc>
<doc id="557608" url="https://pl.wikipedia.org/wiki?curid=557608" title="Negresti-Oas">
Negresti-Oas



</doc>
<doc id="557609" url="https://pl.wikipedia.org/wiki?curid=557609" title="Góry Făgăraş">
Góry Făgăraş



</doc>
<doc id="557610" url="https://pl.wikipedia.org/wiki?curid=557610" title="FC Vaduz">
FC Vaduz

FC Vaduz, FCV – klub piłkarski z Liechtensteinu, założony w 1932, grający obecnie w Swiss Challenge League. Jedyny profesjonalny klub w swoim kraju, a także pierwsza drużyna z Liechtensteinu, która awansował do fazy grupowej europejskich rozgrywek klubowych.
Historia.
Klub FC Vaduz założono w 1932 roku. Swój pierwszy mecz, przegrany 1-2 z FC Balzers, rozegrał 24 kwietnia 1932. Od 1933 roku występuje w ligowych rozgrywkach w sąsiedniej Szwajcarii. W 1949 po raz pierwszy zdobył Puchar Liechtensteinu w piłce nożnej. Do 2019 roku 47 razy sięgnął po Puchar Liechtensteinu, dzięki czemu od 1992 regularnie występował w Pucharze Zdobywców Pucharów, później w Pucharze UEFA, a następnie w Lidze Europy UEFA. W swoim pierwszym występie przegrał w rundzie wstępnej z ukraińskim Czornomorcem Odessa 0–5 i 1–7. Swój pierwszy wygrany dwumecz FC Vaduz zaliczył w 1996, kiedy to pokonał w rundzie wstępnej Pucharu Zdobywców Pucharów łotewski Universitāte Ryga. W 2004 roku, pokonując Longford Town z Irlandii, FC Vaduz awansował do drugiej rundy kwalifikacyjnej do Pucharu UEFA, w której to klub z Liechtensteinu odpadł z KSK Beveren. W 2005 roku również w drugiej rundzie Vaduz odpadł po dwumeczu z Beşiktaşem JK. W 2006 roku zespół wygrał w I rundzie kwalifikacyjnej do Pucharu UEFA z węgierskim Ujpestem w Budapeszcie 4–0 i pomimo przegranego 0–1 rewanżu zespół zapewnił sobie awans do następnej rundy. Spotkał się w niej ze szwajcarskim FC Basel, z którym przegrał na wyjeździe 0–1, a u siebie wygrał 2–1.
W sezonie 2019/2020 klub awansował do szwajcarskiej ekstraklasy po wyeliminowaniu w barażach FC Thun.
W sezonie 2019/2020 FC Vaduz rozpoczął swoją europejską kampanię w Lidze Europy UEFA pokonując w pierwszej rundzie kwalifikacyjnej Breiðablik z Islandii. W drugiej rundzie Vaduz pokonało węgierski zespół MOL Fehérvár. W trzeciej rundzie kwalifikacyjnej odpadli z Eintrachtem Frankfurt.
25 sierpnia 2022 roku, po zwycięstwie na wyjeździe z Rapidem Wiedeń, Vaduz zapewnił sobie kwalifikacje do fazy grupowej Ligi Konferencji Europy UEFA, stając się pierwszym w historii zespołem z Liechtensteinu, który awansował do fazy grupowej europejskich rozgrywek klubowych. Trafili do grupy wraz z holenderską drużyną AZ Alkmaar, mistrzem Cypru Apollonem Limassolem i ukraińskim Dnipro-1.
Władze Klubu.
Gabinet
Obecny skład.
Stan na 8 września 2022
 
Piłkarze na wypożyczeniu.
Stan na 8 września 2022
Sztab szkoleniowy.
Sztab szkoleniowy i medyczny w sezonie 2021/2022

</doc>
<doc id="557612" url="https://pl.wikipedia.org/wiki?curid=557612" title="Pazur wyciągu">
Pazur wyciągu



</doc>
<doc id="557613" url="https://pl.wikipedia.org/wiki?curid=557613" title="Spin-off (zarządzanie)">
Spin-off (zarządzanie)

Spin-off – przedsiębiorstwo powstałe poprzez wydzielenie się z jednostki macierzystej.
Wyróżnia się "spin-offy" powstałe jako jednostki wydzielone z korporacji oraz wydzielone z placówek naukowych, których celem jest komercjalizacja technologii i transfer wiedzy.

</doc>
<doc id="557615" url="https://pl.wikipedia.org/wiki?curid=557615" title="Prawo Snella">
Prawo Snella



</doc>
<doc id="557618" url="https://pl.wikipedia.org/wiki?curid=557618" title="Galareta">
Galareta



</doc>
<doc id="557619" url="https://pl.wikipedia.org/wiki?curid=557619" title="Jezioro Wrzeszczyńskie">
Jezioro Wrzeszczyńskie

Jezioro Wrzeszczyńskie (Wrzeszczyński Zbiornik Wodny) – jezioro zaporowe na rzece Bóbr w województwie dolnośląskim, powiecie karkonoskim, gminie Jeżów Sudecki o pow. 11 ha, dł. około 3 km i szerokość dochodzącej do 200 m, powstałe w latach 1926-27. 
Jest najmłodszym zbiornikiem energetycznym spośród wszystkich zbiorników na Bobrze. Położone między Jeziorem Modrym a Jeziorem Pilchowickim pełni rolę zbiornika wyrównawczego dla tego ostatniego. Elektrownia Wrzeszczyn posiada dwa generatory o łącznej mocy 4,2 MW. Brzegiem jeziora prowadzi żółty szlak od Siedlęcina do Lubomierza.
Zobacz też: Jezioro Modre, Jezioro Pilchowickie

</doc>
<doc id="557625" url="https://pl.wikipedia.org/wiki?curid=557625" title="Brygada Kryzys (album)">
Brygada Kryzys (album)

Brygada Kryzys – pierwszy studyjny album zespołu Brygada Kryzys wydany przez Tonpress w 1982 r. Ze względu na kolor okładki bywa nazywany „Czarną Brygadą”.
Nagrań dokonano między lutym a kwietniem 1982 r. w studiu na warszawskim Wawrzyszewie. Album uważany jest za pierwszy oficjalnie wydany w Polsce longplay z muzyką punkrockową i nowofalową. Ukazał się w nakładzie ok. 150 000 egzemplarzy. Przyjmuje się, że jego część nie została skierowana do sprzedaży i uległa kasacji ze względu na śmiałą twórczość zespołu w obliczu ówczesnej sytuacji społeczno-politycznej. Niektórzy krytycy podważają jednak twierdzenie o przemiale części nakładu. Album "Brygada Kryzys" w plebiscycie dziennikarzy muzycznych na najlepszą polską powojenną płytę zajął drugie miejsce.
W 1991 roku ukazała się reedycja albumu, wydana przez Izabelin Studio, różniąca się od oryginału dodanymi efektami (pogłosy, dźwięki) oraz dwoma utworami nie wymienionymi we wkładce (remiksy „Ganja”). 
Album wielokrotnie był wznawiany. Utwór „Centrala” został w 2002 roku nagrany na potrzeby składanki "Trójkowy Ekspres 19:05" przez specjalnie na tę okazję stworzony zespół Warszawa Gdańska (w jego skład weszli Paweł Krawczyk z Hey oraz Anna Lasocka i Grzegorz Nawrocki z zespołu Kobiety; producentem był Andrzej Smolik).
Lista utworów.
Wydanie Tonpressu z 1982 roku (winyl).
Skład:
Wydanie Izabelin Studio z 1991 roku (kaseta).
Skład:
Wydanie Agencji Artystycznej MTJ z 2003 roku (płyta CD).
Skład:

</doc>
<doc id="557627" url="https://pl.wikipedia.org/wiki?curid=557627" title="Jan Dziedziczak">
Jan Dziedziczak

Jan Michał Dziedziczak (ur. 3 sierpnia 1981 w Warszawie) – polski polityk i politolog, instruktor harcerski ZHR.
W latach 2006–2007 rzecznik prasowy rządu Jarosława Kaczyńskiego, poseł na Sejm VI, VII, VIII i IX kadencji. W latach 2015–2018 sekretarz stanu w Ministerstwie Spraw Zagranicznych, od 2019 sekretarz stanu w Kancelarii Prezesa Rady Ministrów.
Życiorys.
W 2007 ukończył studia w Instytucie Polityki Społecznej na Wydziale Dziennikarstwa i Nauk Politycznych Uniwersytetu Warszawskiego z tytułem zawodowym magistra politologii na podstawie pracy dyplomowej dotyczącej mniejszości polskiej na Wileńszczyźnie. W czasie studiów działał w samorządzie studenckim Instytutu Polityki Społecznej UW.
W 2005 został stypendystą rządu japońskiego i Uniwersytetu Narodów Zjednoczonych w Tokio. W ramach stypendium odbył szkolenie z zakresu prowadzenia polityki informacyjnej i mediów m.in. w telewizji publicznej Japonii, Australii i Nowej Zelandii.
Jest instruktorem Związku Harcerstwa Rzeczypospolitej w stopniu harcmistrza. Wywodzi się ze Szczepu 169 Warszawskich Drużyn Harcerskich i Zuchowych im. Alka Dawidowskiego. W latach 2003–2006 pełnił funkcję komendanta Warszawskiego Związku Drużyn Harcerzy „Mokotów” wchodzącego w skład Mazowieckiej Chorągwi Harcerzy ZHR. W latach 2004–2006 był rzecznikiem prasowym ZHR oraz wspierał pracę Wydziału Komunikacji Społecznej ZHR.
Był asystentem prasowym prezesa Prawa i Sprawiedliwości Jarosława Kaczyńskiego, odpowiadając za kształtowanie jego medialnego wizerunku. Od 14 lipca 2006 do 4 listopada 2007 pełnił funkcję rzecznika prasowego rządu Jarosława Kaczyńskiego.
W wyborach parlamentarnych w 2007 uzyskał mandat posła na Sejm VI kadencji. Kandydując z listy PiS w okręgu kaliskim, otrzymał 24 809 głosów. W wyborach do Sejmu w 2011 z powodzeniem ubiegał się o reelekcję, dostał 15 954 głosy. W 2015 został ponownie wybrany do Sejmu, otrzymując 26 665 głosów. 17 listopada 2015 powołany na sekretarza stanu w Ministerstwie Spraw Zagranicznych odpowiedzialnego za sprawy polonijne, konsularne, parlamentarne oraz dyplomację publiczną i kulturalną. Odwołany z tej funkcji 3 kwietnia 2018. Bez powodzenia startował w wyborach do Parlamentu Europejskiego w 2019. W wyborach krajowych w tym samym roku uzyskał natomiast mandat posła IX kadencji, otrzymując 60 599 głosów. W grudniu tego samego roku został sekretarzem stanu w Kancelarii Prezesa Rady Ministrów oraz pełnomocnikiem rządu do spraw Polonii i Polaków za granicą.
Został członkiem katolickiej organizacji Rycerze Kolumba.

</doc>
<doc id="557628" url="https://pl.wikipedia.org/wiki?curid=557628" title="Dom Słowa Polskiego">
Dom Słowa Polskiego

Dom Słowa Polskiego (DSP) – największy zakład poligraficzny w PRL, znajdujący się przy ul. Miedzianej 11 w Warszawie.
Historia.
Konkurs na projekt Domu Słowa Polskiego rozstrzygnięto w styczniu 1947 roku. W czerwcu 1948 na działce o powierzchni ok. 5 ha w miejscu dawnego placu Kazimierza Wielkiego, pomiędzy ulicami Towarową, Pańską, Miedzianą i Srebrną, wmurowano kamień węgielny pod budowę kompleksu zaprojektowanego przez Kazimierza Marczewskiego, Stefana Putowskiego i Zygmunta Skibniewskiego. Inwestycję ukończono w 1950. Zakład uruchomiono 22 lipca, w Święto Odrodzenia Polski.
Do 1953 roku działał pod nazwą Zakłady Graficzne i Wydawnicze „Dom Słowa Polskiego”, od 1953 roku jako Zakłady Graficzne „Dom Słowa Polskiego”. W latach 1973–1977 DSP został zmodernizowany i rozbudowany.
Początkowo była to drukarnia prasowa. Druk odbywał się na jednej maszynie PLAMAG, skład natomiast był realizowany na 50 linotypach. W późniejszych latach uruchomiono nowe wydziały – introligatornię, rotograwiurę i chemigrafię, dzięki czemu DSP działał jako drukarnia dziełowa.
W listopadzie 1950 roku w specjalnie przystosowanej hali produkcyjnej DSP obradował II Światowy Kongres Obrońców Pokoju, w którym wzięło udział 1396 delegatów z 61 państw. Wydarzenie upamiętnia tablica pamiątkowa przy wejściu o treści:
W fabryce drukowano gazety m.in. „Trybunę Ludu”, „Kurier Polski”, „Sztandar Młodych”, „Żołnierza Wolności”, „Młodego Technika”, „Płomyczek” i „Świerszczyk” oraz książki, albumy i encyklopedie m.in. „Wielką Encyklopedię Powszechną PWN” oraz „Małą encyklopedię powszechną PWN” (pierwszą w Polsce encyklopedię wielobarwną). Zakład był połączony ok. 200-metrowym tunelem pod ul. Prostą z centrum spedycji prasy RSW „Prasa” znajdującym się przy ul. Prostej róg ul. Wroniej.
W połowie lat 70. drukowano tutaj około 27 milionów egzemplarzy książek, 510 milionów egzemplarzy gazet i 195 milionów egzemplarzy czasopism rocznie. W końcu 1975 zakłady zatrudniały 2,6 tys. pracowników.
W 1976 roku Dom Słowa Polskiego został odznaczony Orderem Sztandaru Pracy I klasy.
W 1989 roku w DSP zaczęła być drukowana „Gazeta Wyborcza”.
W sierpniu 2007 roku przedsiębiorstwo państwowe Zakłady Graficzne „Dom Słowa Polskiego” przekształcone zostało w spółkę akcyjną pod firmą Zakłady Graficzne „Dom Słowa Polskiego” S.A.
Od kwietnia 2010 spółka znajduje się w likwidacji. Główny budynek zaadaptowano na Centrum Handlowe Jupiter (później przemianowane na Centrum Handlowe „Towarowa 22”). Jego rozbiórka rozpoczęła się w 2022 roku.

</doc>
<doc id="557629" url="https://pl.wikipedia.org/wiki?curid=557629" title="Patrick Duffy">
Patrick Duffy

Patrick George Duffy (ur. 17 marca 1949 w Townsend) – amerykański aktor, reżyser i producent telewizyjny i filmowy. Zagrał rolę Bobby’ego Jamesa Ewinga w operze mydlanej CBS "Dallas" (1978-1991), za którą w 1985 dostał nagrodę Soap Opera Digest dla najlepszego aktora w serialu czasu największej oglądalności, a w 1987 otrzymał niemiecką nagrodę Bambi. W 1981 i 1981 został uhonorowany statuetką Bravo Otto dla najlepszej gwiazdy telewizyjnej, przyznaną przez niemiecki dwutygodnik dla młodzieży „Bravo”. 
Życiorys.
Wczesne lata.
Przyszedł na świat w Townsend w stanie Montana jako drugie dziecko właścicieli tawerny - Terrence’a i Marie Duffy. Otrzymał imię Patrick, ponieważ urodził się w Dzień Świętego Patryka. Po ukończeniu dwunastego roku życia dorastał w Seattle. Jako nastolatek został certyfikowanym płetwonurkiem. W liceum był cheerleaderem. Miał zostać zawodowym sportowcem, lecz po ukończeniu w 1967 szkoły średniej Cascade High School w Everett, w stanie Waszyngton, studiował teatr na University of Washington w Seattle. Po ukończeniu studiów został zatrudniony jako tłumacz dla baletu, opery i orkiestry w Waszyngtonie, a także występował z symfoniami, operami, zespołami baletowymi; prowadził zajęcia z mimu i ruchu. Występował w sezonie w Old Globe Shakespeare Company w San Diego. 
Kariera.
Po przeprowadzce do Nowego Jorku, występował na scenach off-Broadwayu. Dorabiał później jako kierowca samochodu ciężarowego i dostawca kwiatów, zanim trafił na mały ekran w dwóch dramatach ABC – "Zerwane więzi" ("The Stranger Who Looks Like Me", 1974) i "Huragan" ("Hurricane", 1974). W 1976 wziął udział w reklamie "Taco Bell". Pierwszą główną rolę Marka Harrisa zagrał w serialu przygodowym sci-fi NBC "Człowiek z Atlantis" ("Man from Atlantis", 1977-78); mógł wstrzymać oddech pod wodą na 3 minuty. Sławę międzynarodową zawdzięcza roli Bobby’ego Jamesa Ewinga, młodszego brata J.R. w operze mydlanej CBS "Dallas" (1978-1991). 
W 1983 nagrał przebój w Europie „Together We’re Strong” (muz. Ralph Siegel, sł. Richard Palmer-James) w duecie z francuską piosenkarką Mireille Mathieu, utwór wydała na singlu Ariola Records. Zwrócił się ku kinowemu ekranowi, debiutując w niezależnym filmie "Improwizacja" ("Vamping", 1984).
Serialową postać Bobby’ego Ewinga zagrał także w operze mydlanej CBS "Knots Landing" (1979-1982), sitcomie animowanym "Głowa rodziny" ("Family Guy", 1999-2001) oraz kontynuacji "Dallas" (2012–2014).
Stał się znany także z sitcomu ABC "Krok za krokiem" ("Step by Step", 1991-98) jako małżonek Carol Baker Foster (Suzanne Somers) – Frank Lambert. Występował również gościnnie w cieszącym się popularnością serialu ABC "Aniołki Charliego" ("Charlie’s Angels", 1980), sitcomie ABC "Statek miłości" ("The Love Boat", 1981), serialu CBS "Dotyk anioła" ("Touched by an Angel", 2003) oraz operze mydlanej CBS "Moda na sukces" ("The Bold and the Beautiful", 2006-2011) w roli Stephena Logana Seniora.
W 2022 powrócił na scenę w roli Daniela Corbana w sztuce "Złap mnie jeśli potrafisz" z Lindą Purl.
Życie prywatne.
15 lutego 1974 w buddyjskiej świątyni poślubił baletnicę Carlyn Rosser, która zmarła 23 stycznia 2017 w wieku 77 lat. Małżonkowie zamieszkali w Los Angeles, posiadali także wspólny dom w południowym stanie Oregon. Z ich związku urodziło się dwóch synów – Padraic Terrence (ur. 1974) i Conor Frederick (ur. 16 stycznia 1980). Conor wystąpił w roli małego J.R. w finałowym odcinku "Dallas" (1991). 
W listopadzie 2020 związał się z aktorką Lindą Purl.

</doc>
<doc id="557634" url="https://pl.wikipedia.org/wiki?curid=557634" title="Płaskowyż Jukagirski">
Płaskowyż Jukagirski

Płaskowyż Jukagirski (ros. Юкагирское плоскогорье) – płaskowyż w azjatyckiej części Rosji, w Jakucji i obwodzie magadańskim.
Leży pomiędzy rzekami Kołymą i Omołonem, na północny zachód od Gór Kołymskich. Średnia wysokość 300–700 m n.p.m.; maksymalna 1128 m n.p.m. Zbudowany z mezozoicznych skał wulkanicznych i skał metamorficznych różnego wieku. Powierzchnia falista z płaskimi masywami.
Klimat subpolarny; w niższych partiach tajga modrzewiowa, w wyższych kosa limba i tundra górska.

</doc>
<doc id="557635" url="https://pl.wikipedia.org/wiki?curid=557635" title="Aleksandr Domogarow">
Aleksandr Domogarow

Aleksandr Jurjewicz Domogarow, ros. Александр Юрьевич Домогаров (ur. 12 lipca 1963 w Moskwie) – rosyjski aktor teatralny i filmowy. W Polsce znany głównie z roli Jurka Bohuna w "Ogniem i mieczem" Jerzego Hoffmana, szefa rosyjskiej mafii Siergieja Iljuszyna-Karpina w "Fali zbrodni" (2004-2005) oraz „Antona” w pierwszym sezonie "Krew z krwi" (2012).
Dzieciństwo i rodzina.
Przyszedł na świat w 1963 roku w Moskwie, ma brata Andrieja. Ojciec Aleksandra, Jurij Lwowicz grał rolę generała Płatowa w filmie "Suworov". Podczas II wojny światowej ojca Saszy wysłano na front wschodni, gdzie został ranny podczas bitew pod Rżewem latem 1942 roku. W latach 70 Jurij Lwowicz był odpowiedzialny za Centralny Dziecięcy Akademicki Teatr Muzyczny. Matka Aleksandra, Natalia Pietrowna, nie była związana ze sztuką.
Kariera.
W 1984 roku ukończył Wyższą Szkołę Teatralną im. Szczepkina przy Teatrze Małym w Moskwie, gdzie pracował bezpośrednio po studiach. Przez kolejne 9 lat grał w Teatrze Armii Radzieckiej, od 1994 jest aktorem moskiewskiego Teatru im. Mossowieta. Grał także w spektaklach w Teatrze na Maloy Bronnoy w Moskwie czy w Teatrze Bagatela w Krakowie.
Na srebrnym ekranie zadebiutował w roku 1984 w filmie "Nasledstwo" Georgija Natansona. W Rosji największą popularność przyniosły mu role w serialu historycznym "Pani de Monsoreau," a także w miniserialu kryminalnym "Bandycki Petersburg" i filmach z cyklu "Marsz Tureckiego".
W 1999 roku zagrał jedną z trzech głównych ról w ekranizacji "Ogniem i Mieczem" Jerzego Hoffmana, dzięki czemu zdobył rozpoznawalność również w Polsce. Poza rolą Bohuna, znany jest także z roli Siergieja z serialu kryminalnego "Fala zbrodni" i Antona z serialu "Krew z krwi". Jerzy Hoffman ponownie zaangażował go w 2012 roku do filmu "1920 Bitwa Warszawska".
W 2007 Domogarowa wyróżniono tytułem Ludowego Artysty Federacji Rosyjskiej.
Życie prywatne.
Aktor był żonaty czterokrotnie. Pierwszą żoną była poznana w dzieciństwie Natalia Sagoyan. W 1985 roku urodziła mu syna Dmitrija, zmarłego tragicznie w 2008 roku po potrąceniu przez samochód na ulicach Moskwy. Drugą żoną została w 1988 roku Irina Gunenkowa, z którą ma syna Aleksandra urodzonego w 1989, obecnie reżysera. W 2001 roku aktor wziął ślub z aktorką Natalia Gromushkiną. Po raz czwarty aktor ożenił się w 2020 roku z tancerką Tatianą Stiepanową.
Zwolennik polityki Władimira Putina. 

</doc>
<doc id="557637" url="https://pl.wikipedia.org/wiki?curid=557637" title="Sitcom">
Sitcom

Sitcom () – rodzaj serialu komediowego, w którym dominuje tzw. humor sytuacyjny. Akcja sitcomu rozgrywa się przez większość czasu w jednym pomieszczeniu. Rodzaj tej sztuki filmowej zapoczątkowano w Stanach Zjednoczonych. Nazwa pochodzi od angielskiego wyrażenia („komedia sytuacyjna”).
Definicja.
Trudno jest sformułować ostateczną definicję sitcomu, który – podobnie jak inne gatunki telewizyjne – nieustannie ewoluuje. Zdaniem Lawrence’a E. Mintza tradycyjna forma sitcomu to "półgodzinna seria, której odcinki opowiadają o losach powracających bohaterów w ramach niezmiennej konwencji. Innymi słowy, każdego tygodnia oglądamy tych samych ludzi w tym samym miejscu. Odcinki są skończone; sytuacja przedstawiona w danym epizodzie jest zazwyczaj zamknięta, wyjaśniona i rozwiązana pod koniec półgodzinnego segmentu. (…) Sitcomy są zazwyczaj wykonywane przy udziale publiczności i nadawane na żywo (jak to bywało dawniej) bądź też nagrywane na taśmę, stąd też często zawierają element metadramy – ponieważ śmiech jest również nagrywany (czasami nawet ulepszany w montażu), telewidzowie są świadomi, że oglądają sztukę, performance, komedię".Powyższa definicja dobrze opisuje klasyczne produkcje (np. "Kocham Lucy", "The Adventures of Ozzie and Harriet"), ale gorzej sprawdza się w odniesieniu do seriali takich jak "Hoży doktorzy" czy "Biuro", które też określa się mianem sitcomu, mimo że brakuje w nich ścieżki dźwiękowej ze śmiechem publiczności.
Historia.
Sitcom wywodzi się z popularnych w Stanach Zjednoczonych gatunków teatralnych – amerykańskiego wodewilu oraz "minstrel shows" – które do telewizji trafiły za pośrednictwem radia (do programów radiowych, które zaadaptowano w telewizji należą m.in. "The Beulah Show", "Life with Luigi" oraz "Amos 'n' Andy").
Do amerykańskiej klasyki tego gatunku należą takie hity jak "Pełna chata", "Świat według Bundych", "Krok za krokiem", "Przyjaciele", "Kroniki Seinfelda", "Jak poznałem waszą matkę", "Dwóch i pół", "On, ona i dzieciaki" oraz wiele innych. Ważnym ośrodkiem ich produkcji jest także Wielka Brytania, skąd pochodzą m.in. "’Allo ’Allo!", "Jaś Fasola", "Czarna Żmija", "Pan wzywał, Milordzie?" czy "Co ludzie powiedzą?". Brytyjskie sitcomy bywają często nazywane "britcomami".
Pierwszym sitcomem nakręconym w całości w Polsce był "13 posterunek" z Cezarym Pazurą w roli głównej.
Sposoby umieszczania śmiechu w ścieżce dźwiękowej.
W sitcomach często występuje śmiech publiczności po każdym z gagów. Według obecnego trendu ścieżka dźwiękowa ze śmiechem występuje prawie zawsze. Realizuje się to na różne sposoby:

</doc>
<doc id="557638" url="https://pl.wikipedia.org/wiki?curid=557638" title="Jezioro Mytycze">
Jezioro Mytycze

Jezioro Mytycze – jezioro położone na Równinie Łęczyńsko-Włodawskiej, położone w woj. lubelskim, w powiecie lubartowskim, w gminie miejsko-wiejskiej Ostrów Lubelski, niedaleko wsi Rozkopaczew.

</doc>
<doc id="557639" url="https://pl.wikipedia.org/wiki?curid=557639" title="Kościół św. Idziego w Zrębicach">
Kościół św. Idziego w Zrębicach

Kościół św. Idziego w Zrębicach – zabytkowy katolicki kościół parafialny zlokalizowany w Zrębicach (powiat częstochowski).
Historia.
Parafia we wsi powstała w XIV wieku na terenie dóbr zamku olsztyńskiego. Obiekt pochodzi z 1789 i został zbudowany staraniem proboszcza Wojciecha Bulińskiego na miejscu poprzedniej świątyni lub z wykorzystaniem jej części.
W latach 1966-1968 w kościele prowadzono prace konserwatorskie. W 2008 wyremontowano dzwonnicę, a w latach 2014-2015 przeprowadzono kompleksową konserwację wszystkich ścian.
Architektura.
Świątynia jest jednonawowa, konstrukcji zrębowej, kryta dachem gontowym, oszalowana deskami. Ma wydłużone prostokątne prezbiterium, które jest zamknięte trójbocznie. Zarówno nawa, jak i prezbiterium kryte są dachami dwuspadowymi, przy czym na dachu nawy znajduje się sześcioboczna sygnaturka z latarnią. 
Wnętrze.
Zabytki wewnątrz kościoła:
Otoczenie.
Obok kościoła znajduje się dzwonnica o konstrukcji słupowej, z przełomu XVII i XVIII wieku z dzwonami z 1632, a także grupa sześciu drzew (lipy), która jest pomnikiem przyrody.
Turystyka.
Kościół znajduje się na szlaku architektury drewnianej woj. śląskiego.

</doc>
<doc id="557640" url="https://pl.wikipedia.org/wiki?curid=557640" title="Skala alefów">
Skala alefów

Skala alefów – ciąg wszystkich początkowych liczb porządkowych indeksowany liczbami porządkowymi. Oznaczenie „alef” na moc zbioru nieskończonego zostało wprowadzone przez Georga Cantora.
Definicja formalna.
Przy założeniu aksjomatu wyboru mówi się, że liczba porządkowa formula_1 jest "początkową liczbą porządkową" (albo "liczbą kardynalną"), jeśli formula_1 nie jest równoliczna z żadną liczbą porządkową od niej mniejszą. Przez indukcję po wszystkich liczbach porządkowych formula_3 definiujemy ciąg formula_4 (jest to klasa właściwa):
Należy zauważyć, że czasami stosuje się oznaczenie formula_10 na formula_11 Zwykle ma to miejsce wtedy, gdy chcemy podkreślić, że jesteśmy zainteresowani strukturą porządkową, a nie tylko mocą zbioru. Tak więc zapis „formula_10” oznacza często formula_1-tą początkową liczbę porządkową z porządkiem, natomiast „formula_7” to ten sam zbiór, ale bez struktury porządkowej.
Znak ℵ (alef).
Alef jest pierwszą literą alfabetu hebrajskiego. Symbol ℵ używany w matematyce często reprezentowany jest jednak w systemach komputerowych inaczej niż litera hebrajska, między innymi z powodu innego kierunku pisma (od lewej do prawej w przypadku formuł matematycznych i od prawej do lewej w przypadku tekstu hebrajskiego).

</doc>
<doc id="557641" url="https://pl.wikipedia.org/wiki?curid=557641" title="Warszawianka 1831">
Warszawianka 1831



</doc>
<doc id="557642" url="https://pl.wikipedia.org/wiki?curid=557642" title="René Arnoux">
René Arnoux

René Arnoux (ur. 4 lipca 1948 w Grenoble) – kierowca wyścigowy, w latach 1978-1989 ścigał się w Formule 1.
Życiorys.
Arnoux dołączył do zespołu Renault w 1979, gdzie pozostał 3 lata. Z tego okresu pamiętana jest głównie walka jaką przeprowadził z Gilles’em Villeneuve’em o drugie miejsce w Grand Prix Francji w 1979 na torze Circuit Dijon-Prenois. Walka była tak spektakularna, że przyćmiła fakt zdobycia pierwszej wygranej dla Renault przez Jeana-Pierre'a Jabouille’a. W 1982 Arnoux był zdecydowanie numerem 2 w zespole przy wschodzącej gwieździe Alaina Prosta. W 1983 Arnoux dołączył do konkurencyjnego Ferrari. W tym sezonie wygrał trzy wyścigi: Grand Prix Kanady, Grand Prix Niemiec i Grand Prix Holandii. Po obiecującym sezonie pozostał we włoskim zespole, jednakże znowu został przyćmiony przez młodego kolegę z zespołu – tym razem był to Michele Alboreto. Arnoux nadal jeździł osiągając drobne sukcesy. W tajemniczych okolicznościach został odsunięty od pozycji kierowcy wyścigowego przed GP Brazylii. Do końca sezonu nie miał już okazji na pokazanie swoich umiejętności. Od nowego sezonu ścigał się dla Ligiera. Jeździł dla nich do 1989 po czym zakończył swoją karierę.

</doc>
<doc id="557643" url="https://pl.wikipedia.org/wiki?curid=557643" title="Magnus Carlsen">
Magnus Carlsen

Sven Magnus Øen Carlsen (ur. 30 listopada 1990 w Tønsbergu) – norweski szachista, arcymistrz od 2004. Od 2013 mistrz świata w szachach.
Kariera szachowa.
Pierwsze szachowe turnieje rozegrał w roku 2001, szybko ściągając na siebie uwagę szachowych ekspertów. Dwa lata później posiadał już tytuł mistrza międzynarodowego, a w roku 2004 otrzymał tytuł arcymistrza, stając się drugim najmłodszym w historii zawodnikiem (po Siergieju Kariakinie), któremu nadano ten tytuł.
Sukcesy i ważniejsze występy w kolejnych latach:
Wielokrotnie reprezentował Norwegię w turniejach drużynowych, m.in.: oraz , zdobywając srebrny medal za indywidualny wynik na I szachownicy.
Najwyższy ranking w dotychczasowej karierze osiągnął 1 maja 2014, z wynikiem 2882 punktów zajmował wówczas 1. miejsce na światowej liście FIDE. Jest to najwyższy w historii ranking uzyskany przez szachistę. Po pobiciu tego rekordu, w wywiadzie dla tygodnika Polityka powiedział:
W latach 2009–2010 Magnus Carlsen współpracował z byłym wieloletnim mistrzem świata, Garrim Kasparowem, który karierę zakończył w 2005 roku. W 2012 Kasparow wyraził opinię, iż jego zdaniem Carlsen mógłby stosunkowo szybko osiągnąć poziom 2900 punktów rankingowych, gdyby tylko „zaczął pracować na poważnie”.
W 2013 został wybrany do corocznego zestawienia tygodnika „Time”, obejmującego 100 najbardziej wpływowych ludzi na świecie, w kategorii "Tytani".
W 2013 został norweskim sportowcem roku oraz otrzymał tytuł Osobowości Roku 2013 w Norwegii.
20 lipca 2022 ogłosił, że nie zagra w meczu o mistrzostwo świata w 2023 przeciwko Janowi Niepomniaszcziemu i rezygnuje z obrony tytułu.
5 września wycofał się z turnieju Sinquefield Cup, dzień później po przegraniu z Hansem Niemannem, na razie powód wycofania z turnieju nie jest znany. 26 września 2022 wydał oświadczenie, twierdząc, że Hans Niemann nie pierwszy raz oszukiwał, a podczas gry z nim w turnieju Sinquefield Cup twierdzi, że Hans Niemann nie był skoncentrowany na partii. 20 października 2022 został pozwany, w tym jego firma Play Magnus Group, przez Hansa Niemanna za zniesławienie na kwotę 100 mln $.

</doc>
<doc id="557649" url="https://pl.wikipedia.org/wiki?curid=557649" title="Program III PR">
Program III PR



</doc>
<doc id="557650" url="https://pl.wikipedia.org/wiki?curid=557650" title="TOPtrendy 2004">
TOPtrendy 2004

II Sopot TOPtrendy Festiwal odbył się w dniach od 26 do 29 czerwca 2004.
Koncert TOP.
Koncert TOP odbył się 26 czerwca. Udział w nim wzięli artyści, którzy sprzedali najwięcej płyt w okresie lipiec 2002 – grudzień 2003. Koncert poprowadził Cezary Pazura.
Klasyfikacja TOP 10:
Koncert Trendy.
Koncert Trendy odbył się 27 czerwca. Był on poświęcony najnowszym i najciekawszym wykonawcom ostatniego roku. Wykonawcy do koncertu trendy wybierani byli wspólnie przez Ekspertów Festiwalu i widzów Telewizji Polsat. Koncert poprowadzili Kayah oraz Kuba Wojewódzki. W koncercie trendy – 27 czerwca oprócz sześciu zespołów wyłonionych w trakcie eliminacji wzięli udział również: Dżem, TSA, Reni Jusis i uczestniczka zeszłorocznego koncertu „Trendy” – Ania Dąbrowska.
Eliminacje do koncertu Trendy.
Nominowani do koncertu Trendy:
Lista zespołów, które zakwalifikowały się do koncertu finałowego:
Zwycięzcą koncertu Trendy został zespół Sistars.
Kabareton.
W I Sopockiej Nocy Kabaretowej wystąpili: Paweł Dłużewski, Andrzej Grabowski, Jerzy Kryszak, Krzysztof Piasecki, Cezary Żak, Bohdan Smoleń, kabaret Łowcy. B, Jachim Prezent (Tomasz Jachimek), kabaret OTTO, Grupa wokalna Szafa Gra, Grupa Taneczna.

</doc>
<doc id="557652" url="https://pl.wikipedia.org/wiki?curid=557652" title="Bury the Hatchet">
Bury the Hatchet

Bury the Hatchet – czwarty album irlandzkiego zespołu The Cranberries, który nagrał go zapraszając do współpracy Benedicta Fennera (Brian Eno, Laurie Anderson). Jest to płyta, z której trzy single stały się wielkimi przebojami, i która w 17 krajach na całym świecie okupowała szczyty list przebojów. Album ten poprzedził największą światową trasę koncertową zespołu.
Nagrania w Polsce uzyskały status złotej płyty.
Trasa koncertowa „Bury the Hatchet” przebiegała przez 6 kontynentów i liczyła 110 koncertów. Zespół koncertował w wielu krajach, których wcześniej nie odwiedził (np. RPA, Izrael, Czechy, Grecja czy Portoryko) i wystąpił przed ponad milionową publicznością. 
Lista piosenek.
Wszystkie piosenki są autorstwa Dolores O’Riordan i Noela Hogana, oprócz utworów nr 3, 8, 10, 13 i 14, których autorką jest sama O’Riordan.
Reedycje.
Bury the Hatchet: The Complete Sessions.
W 2000 roku, w Europie i Stanach Zjednoczonych limitowaną reedycję albumu, zatytułowaną "Bury the Hatchet: The Complete Sessions". Zawierała ona dodatkowy nośnik CD z piosenkami nagranymi podczas sesji, które ostatecznie nie zmieściły się na płycie oraz siedem nagrań koncertowych. Były to:
"Part One"
"Part Two"
Bury the Hatchet (The Complete Sessions 1998-1999).
W 2002 roku, w Europie (w tym w Wielkiej Brytanii) oraz Stanach Zjednoczonych wydano reedycję albumu, zatytułowaną "Bury the Hatchet (The Complete Sessions 1998-1999)" i zawierającą następujące utwory dodatkowe:

</doc>
<doc id="557657" url="https://pl.wikipedia.org/wiki?curid=557657" title="The Highwaymen">
The Highwaymen

The Highwaymen – amerykańska supergrupa muzyczna country utworzona w 1985. Należeli do niego Johnny Cash, Waylon Jennings, Kris Kristofferson i Willie Nelson, którzy znali się już wcześniej z tworzonych przez siebie duetów, np. Nelsona z Kristoffersonem czy Casha z Jenningsem. Zespół zaprzestał działalności koncertowej w 1995, gdyż każdy z muzyków zaangażował się w nowe projekty solowe.

</doc>
<doc id="557659" url="https://pl.wikipedia.org/wiki?curid=557659" title="Południowoałdańskie Zagłębie Rud Żelaza">
Południowoałdańskie Zagłębie Rud Żelaza

Południowoałdańskie Zagłębie Rud Żelaza (ros. "Южно-Алданский железорудный район") – obszar występowania bogatych złóż rud żelaza w Górach Ałdańskich, w Jakucji (azjatycka część Rosji) i w zagłębiu Kańsko-Aczyńskim, a także w okręgu Uralskim.
Obejmuje obszar od Ałdanu do osiedla Małyj Nimnyr; zawiera złoża rud magnetytowych; zbadane w latach 50. XX w. Największym złożem jest złoże Tajożne (ros. "Таёжное месторождение"). W budowie linia kolejowa łącząca zagłębie z BAM-em.

</doc>
<doc id="557661" url="https://pl.wikipedia.org/wiki?curid=557661" title="Deklaracja lojalności">
Deklaracja lojalności

Deklaracja lojalności (potocznie: lojalka) – pisemne zobowiązanie się przez daną osobę do przestrzegania określonych przepisów.
Określenia tego używa się zazwyczaj w odniesieniu do dokumentu, do którego podpisania władze PRL nakłaniały działaczy opozycji politycznej w Polsce w okresie stanu wojennego. Oświadczenie to miało następującą treść:
Lojalka nie była zobowiązaniem do współpracy z organami państwa, w tym ze Służbą Bezpieczeństwa, jednak jej podpisanie było rozumiane zarówno przez władze, jak i przez opozycjonistów, jako deklaracja zaprzestania działalności opozycyjnej.

</doc>
<doc id="557663" url="https://pl.wikipedia.org/wiki?curid=557663" title="Keijo Rosberg">
Keijo Rosberg



</doc>
<doc id="557668" url="https://pl.wikipedia.org/wiki?curid=557668" title="Grażyna Prokopek">
Grażyna Prokopek

 
Grażyna Prokopek po mężu Janáček (ur. 20 kwietnia 1977 w Zalewie) – polska lekkoatletka specjalizująca się w biegu na dystansie 400 m, wielokrotna mistrzyni i reprezentantka Polski, medalistka mistrzostw Europy seniorek (2002, 2006), halowych mistrzostw Europy (2002), Letniej Uniwersjady (2005) i młodzieżowych mistrzostw Europy (1999), dwukrotna olimpijka (Ateny (2004), Pekin (2008)), rekordzistka Polski w sztafecie 4 x 400 metrów.
Kariera sportowa.
Była zawodniczką MLKS Morliny Ostróda (1993-2000), Skry Warszawa (2001-2003), AZS-AWFiS Gdańsk (2003-2004) i AZS-AWF Warszawa (2005-2010). Jej trenerami byli Ryszard Nowicki, Andrzej Siennicki, Sławomir Nowak i Miroslav Zahorak. 
Igrzyska olimpijskie.
Dwukrotnie startowała na Igrzyskach olimpijskich:
Mistrzostwa świata.
Czterokrotnie startowała na mistrzostwach świata:
Mistrzostwa Europy.
Dwukrotnie startowała na mistrzostwach Europy seniorów.
Uniwersjada.
Na Uniwersjadzie w 2005 zdobyła srebrny medal w sztafecie 4 x 400 metrów, z czasem 3:27,71 (z Moniką Bejnar, Eweliną Sętowską i Martą Chrust-Rożej).
Halowe mistrzostwa świata.
Trzykrotnie wystąpiła w halowych mistrzostwach świata:
Halowe mistrzostwa Europy.
Dwukrotnie startowała w halowych mistrzostwach Europy:
Puchar Europy.
Dziewięciokrotnie startowała w zawodach Pucharu Europy:
Puchar świata.
Dwukrotnie startowała w zawodach Pucharu świata:
Halowy Puchar Europy.
Trzykrotnie startowała w zawodach halowego pucharu Europy:
Młodzieżowe mistrzostwa Europy.
Na młodzieżowych mistrzostwach Europy w 1999 wywalczyła brązowy medal w biegu na 400 metrów, z wynikiem 52,28, a w sztafecie 4 x 400 metrów, zajęła 4. miejsce z czasem 3:33,28 (z Aleksandrą Pielużek, Aleksandrą Dereń i Anną Olichwierczuk. 
Mistrzostwa Polski.
Na mistrzostwach Polski seniorów na otwartym stadionie zdobyła 20 medali, w tym 10 złotych (w biegu na 200 metrów w 2002 i 2004, w biegu na 400 metrów w 1998, 1999, 2000, 2001 i 2002, w sztafecie 4 x 100 metrów w 2005 i 2006, w sztafecie 4 x 400 metrów w 2010), 7 srebrnych (w biegu na 200 metrów w 2005, w biegu na 400 metrów w 2004, 2006 i 2008, w sztafecie 4 x 400 metrów w 2001, 2007 i 2008) i 3 brązowe (w biegu na 200 metrów w 2008, w biegu na 400 metrów w 2007 i w sztafecie 4 x 400 metrów w 1999).
W halowych mistrzostwach Polski seniorów wywalczyła 5 medali, w tym 3 złote w biegu na 400 metrów (1999, 2002, 2004) i 2 srebrne w biegu na 200 metrów (2004, 2007).
Rekordy Polski i rekordy życiowe.
Dwukrotnie poprawiała rekord Polski seniorek w sztafecie 4 x 400 metrów: 19 czerwca 2005 (podczas zawodów Superligi Pucharu Europy sztafeta z jej udziałem uzyskała wynik 3:24,61 (razem z nią biegły Zuzanna Radecka, Monika Bejnar i Anna Jesień). 14 sierpnia 2005 sztafeta z jej udziałem poprawiła ten wynik, uzyskując w finale mistrzostw świata czas 3:24,49 (razem z nią biegły Anna Guzowska, Monika Bejnar i Anna Jesień). Dwukrotnie poprawiała także klubowy rekord Polski w sztafecie 4 x 400 metrów.
Trzykrotnie poprawiała halowy rekord Polski seniorek w biegu na 400 metrów, należący od 21 lutego 1987 do Marzeny Wojdeckiej. 14 marca 2003 (w półfinale halowych mistrzostw świata) uzyskała wynik 52,72, 22 lutego 2004 poprawiła ten wynik, uzyskując w finale halowych mistrzostw Polski rezultat 52,56. W 2006 jej wynik poprawiła dwukrotnie Monika Bejnar (do czasu 52,36 - 10.03.2006), ale G. Prokopek odzyskała rekord Polski, uzyskując 2 marca 2007 (w półfinale halowych mistrzostw Europy) wynik 52,00. Rekord ten odebrała jej 15 lutego 2018 Justyna Święty, uzyskując czas 51,78. Była także halową rekordzistką Polski w biegu na 300 metrów (17 stycznia 2006 uzyskała wynik 38,04, wynik ten poprawiła w 2014 Justyna Święty, uzyskując czas 38,02).
Rekordy życiowe:
Życie prywatne.
Jest absolwentką Liceum Handlowego w Ostródzie oraz Akademii Wychowania Fizycznego i Sportu im. Jędrzeja Śniadeckiego w Gdańsku. Jej mężem jest lekkoatleta Štěpán Janáček.

</doc>
<doc id="557669" url="https://pl.wikipedia.org/wiki?curid=557669" title="Red Buttons">
Red Buttons

Red Buttons, właściwie Aaron Chwatt (ur. 5 lutego 1919 w Nowym Jorku, zm. 13 lipca 2006 w Los Angeles) – amerykański aktor, laureat Oscara.
Życiorys.
Pochodził z rodziny żydowskiej. W młodości służył w marynarce wojennej oraz pracował jako kelner; z tego czasu pochodził jego sceniczny pseudonim, przezwisko „Red Buttons” nawiązujące do ubioru i rudych włosów, nadane przez jednego z pracodawców. Jako aktor znany był głównie z ról komediowych, w latach 50. prowadził m.in. własny program "The Red Buttons Show", który przyniósł mu telewizyjną nagrodę Emmy.
W 1958 otrzymał Oscara za najlepszą męską rolę drugoplanową w filmie "Sayonara". Odtwarzał, u boku m.in. Marlona Brando, postać amerykańskiego lotnika stacjonującego w Japonii, zmagającego się z problemami konfliktu kultur i rasizmu na tle własnej miłości do Japonki. Rola ta przyniosła mu również Złoty Glob. Do Złotego Globu, także w kategorii najlepsza drugoplanowa rola męska, był jeszcze nominowany dwukrotnie – w 1966 za "Harlow" i w 1970 za "Czyż nie dobija się koni?"
Z innych ról filmowych Reda Buttonsa można wymienić "Hatari!", "The Longest Day", "The Poseidon Adventure", "Pete’s Dragon". W latach 80. występował w "It's Garry Shandling's Show", pojawiał się również w serialu "Ostry dyżur", a wcześniej w programach Deana Martina. Wyróżniony gwiazdą na Hollywood Walk of Fame, był trzykrotnie żonaty.
Śmierć.
Zmarł 13 lipca 2006 roku z powodu choroby naczyniowej na jaką cierpiał od jakiegoś czasu. Umarł w swym domu w Century City niedaleko Los Angeles. Miał 87 lat. W chwili śmierci towarzyszyła mu rodzina.

</doc>
<doc id="557671" url="https://pl.wikipedia.org/wiki?curid=557671" title="Orome">
Orome



</doc>
<doc id="557672" url="https://pl.wikipedia.org/wiki?curid=557672" title="Jidai-geki">
Jidai-geki

 – gatunek filmu, przedstawienia teatralnego lub widowiska TV, w którym akcja rozgrywa się w Japonii w dawnych czasach, przed okresem Meiji, przeważnie w okresie Edo (1603–1868). Fabuła przedstawia na ogół przygody samurajów, chłopów, rzemieślników i kupców.

</doc>
<doc id="557673" url="https://pl.wikipedia.org/wiki?curid=557673" title="IV liga polska w piłce nożnej (grupa śląska I)">
IV liga polska w piłce nożnej (grupa śląska I)

Śląska I grupa IV ligi – jedna z 20 grup IV ligi, stanowiąca pośredni szczebel rozgrywkowy między III ligą, a klasą okręgową. Stanowi V szczebel w rozgrywkach krajowych.
Zmagania w jej ramach toczą się cyklicznie systemem kołowym. Zwycięzcy grupy uzyskują awans do III ligi polskiej gr. opolsko-śląskiej, zaś najsłabsze zespoły relegowane są do poszczególnych grup klasy okręgowej. Zarządzana przez – działający w imieniu Polskiego Związku Piłki Nożnej – Śląski Związek Piłki Nożnej z siedzibą w Katowicach.
W lidze występuje 16 drużyn z północnej i centralnej części województwa śląskiego.
Sezon 2019/2020.
Baraże o III ligę.
Po zakończeniu sezonu rozegrano mecz barażowy o prawo gry w III lidze w sezonie 2020/2021 pomiędzy 1. drużyną IV ligi, grupa śląska I a 1. zespołem IV ligi, grupa śląska II. Mecz odbył się 20 czerwca 2019 na stadionie w Łaziskach Górnych.
Awans do III ligi, grupa III wywalczył LKS Goczałkowice Zdrój.
Sezon 2018/2019.
Baraże o III ligę.
Po zakończeniu sezonu rozegrano dwumecz barażowy o prawo gry w III lidze w sezonie 2019/2020 pomiędzy 1. drużyną IV ligi, grupa śląska I a 1. zespołem IV ligi, grupa śląska II. Mecze odbyły się 15 i 19 czerwca 2019.
Awans do III ligi, grupa III wywalczyła Polonia Bytom.
Sezon 2017/2018.
Baraże o III ligę.
Po zakończeniu sezonu rozegrano dwumecz barażowy o prawo gry w III lidze w sezonie 2018/2019 pomiędzy 1. drużyną IV ligi, grupa śląska I a 11. zespołem IV ligi, grupa śląska II. Mecze odbyły się 16 i 20 czerwca 2018.
"Wynik dwumeczu – 3:2 dla Ruchu Radzionków."
Awans na czwarty poziom rozgrywkowy wywalczył Ruch Radzionków.
Baraże o IV ligę.
Po zakończeniu sezonu rozegrano mecz o utrzymanie się w IV lidze w sezonie 2018/2019 pomiędzy 13. drużyną IV ligi, grupa śląska I a 13. zespołem IV ligi, grupa śląska II. Mecz odbył się 23 czerwca 2018.
Na piątym poziomie ligowym utrzymało się Podbeskidzie II Bielsko-Biała.
Sezon 2016/2017.
Baraże o III ligę.
Po zakończeniu sezonu rozegrano dwumecz barażowy o udział w III lidze w sezonie 2017/2018 pomiędzy 1. drużyną IV ligi, grupa śląska I a 11. zespołem IV ligi, grupa śląska II. Mecze odbyły się 17 i 21 czerwca 2017.
Awans na czwarty poziom rozgrywkowy wywalczył Gwarek Tarnowskie Góry.
"Wynik dwumeczu – 4:1 dla Gwarka Tarnowskie Góry."
Baraże o IV ligę.
Po zakończeniu sezonu rozegrano dwumecz barażowy o utrzymanie się w IV lidze w sezonie 2017/2018 pomiędzy 14. drużyną IV ligi, grupa śląska I a 14. zespołem IV ligi, grupa śląska II. Mecze odbyły się 21 i 24 czerwca 2017.
Na piątym poziomie ligowym utrzymała się Spójnia Landek.
"Wynik dwumeczu – 2:0 dla Spójni Landek."
Sezon 2012/2013.
Baraże.
Baraże o utrzymanie w IV lidze na sezon 2013/2014.
Unia Racibórz utrzymała się w IV lidze.
Baraże o udział w III lidze, grupa: opolsko-śląska w sezonie 2013/2014.
 Rekord Bielsko-Biała uzyskała awans do III ligi, grupa opolsko-śląska.
Sezon 2011/2012.
 
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.

</doc>
<doc id="557674" url="https://pl.wikipedia.org/wiki?curid=557674" title="Domata">
Domata

Domata – to wywodząca się z języka greckiego nazwa, stosowana wobec międzynarodowej sieci neozielonoświątkowych szkół biblijnych.

</doc>
<doc id="557676" url="https://pl.wikipedia.org/wiki?curid=557676" title="Droga A360 (Rosja)">
Droga A360 (Rosja)

Droga federalna A360 «Lena» (ros. Федеральная автомобильная дорога А360 «Лена») – droga samochodowa we wschodniej części Rosji, łącząca Jakucję z Koleją Transsyberyjską i BAM-em. Nazywana jest także Magistralą Amursko-Jakucką (ros. Амуро-Якутская автомобильная дорога lub Амуро-Якутская автомагистраль). Długość drogi wynosi 1212 km; budowana etapami od 1925 do 1964. W związku z ostatnią reformą numeracji sieci drogowej w Rosji, w 2010 r. trasa otrzymała numer A360. Poprzedni numer – M56 – funkcjonował równolegle do końca 2017 roku.
Ważniejsze miejscowości na trasie (w kolejności od południa do północy):
W Niżnim Biestiachu, droga ta łączy się z Traktem Magadańskim prowadzącym do Magadanu na wybrzeżu Morza Ochockiego, o 2032 km na zachód (odległość drogowa).
Niedogodności trasy.
Droga przebiega przeważnie po terenach wiecznej zmarzliny. Nawierzchnia asfaltowa istnieje tylko na niewielkich odcinkach w rejonie Tyndy, Nieriungri i Ałdanu. Istnieją odcinki, na których nie ma zupełnie utwardzonej nawierzchni, a w okresie topnienia śniegu (maj – początek czerwca) staje się trudno przejezdna. W 2006 r. droga została uznana za jedną z najbardziej niebezpiecznych dróg świata.
W 2012 roku rozpoczęła się przebudowa. Arteria została wybrukowana w 2014 roku.
Główną wadą drogi jest brak stałej przeprawy (mostu) nad rzeką Ałdan. Latem funkcjonuje osobowo-towarowy prom, zimą (grudzień – kwiecień) – przeprawa po lodzie, w okresie lodowych pływów i zamarzania połączenie jest możliwe tylko drogą powietrzną a w ostatnich latach – poduszkowcem. Budowa mostu kolejowo-drogowego w ramach budowy Amursko-Jakuckiej magistrali kolejowej wielokrotnie opóźniała się i nie rozpoczęła się do tej pory.

</doc>
<doc id="557677" url="https://pl.wikipedia.org/wiki?curid=557677" title="Namo">
Namo



</doc>
<doc id="557680" url="https://pl.wikipedia.org/wiki?curid=557680" title="Proszek troisty">
Proszek troisty

Proszek troisty (farm. "Pulvis Magnesiae cum Rheo", syn. "Pulvis pro infantibus", "Pulvis Magnesiae compositus") – preparat galenowy do użytku wewnętrznego, sporządzany według przepisu farmakopealnego. W Polsce na stan obecny (2021) skład określa Farmakopea Polska IV, t.II. Preparat zawiera 50 cz. węglanu magnezowego "(Magnesium carbonicum)", 20 cz. miałko sproszkowanego korzenia rzewienia chińskiego "(Radix Rhei subt. pulv.)", 30 cz. miałko sproszkowanej sacharozy "(Saccharum album)" oraz olejek kopru włoskiego "(Oleum Foeniculi)" - 5 kropli na każde 10 g użytej sacharozy. Preparat złożony, wykazujący łagodne działanie przeczyszczające, zmniejszające wzdęcia oraz zobojętniające sok żołądkowy. Stosowany w leczeniu zaparć, wzdęć, kolek jelitowych, zaburzeń trawiennych oraz niekiedy nadkwaśności. Używany głównie w praktyce pediatrycznej. Obecnie produkowany przemysłowo. Może być także sporządzany w aptekach, w zakresie receptury aptecznej.

</doc>
<doc id="557681" url="https://pl.wikipedia.org/wiki?curid=557681" title="Manwё">
Manwё



</doc>
<doc id="557682" url="https://pl.wikipedia.org/wiki?curid=557682" title="Bracia Feanturi">
Bracia Feanturi



</doc>
<doc id="557683" url="https://pl.wikipedia.org/wiki?curid=557683" title="Ilmare">
Ilmare



</doc>
<doc id="557684" url="https://pl.wikipedia.org/wiki?curid=557684" title="Zastosowanie i ocena pereł">
Zastosowanie i ocena pereł

Zastosowanie i ocena pereł – perły należą do najwartościowszych kamieni szlachetnych; nie wymagają żadnej obróbki, w stanie naturalnym wykazują pełny połysk, pożądany orient.
Zastosowanie.
70% pereł nawleka się na sznurki i nosi jako "łańcuchy". Zwykle ich długość wynosi 40 cm – tzw. „kołnierz”, zaś łańcuchy dwukrotnie dłuższe noszą nazwę „opera”. Łańcuch pereł o jednakowej wielkości określa się mianem „garnituru”. Jeśli perły od największej pośrodku zmniejszają się ku końcom łańcucha, jest to „naszyjnik” lub „podziałka”. 
Pierwsze wzmianki o perłach znajdują się u Teofrasta – greckiego autora rozprawy „O kamieniach”. W celach zdobniczych używano pereł w starożytnym Egipcie i Grecji, a później na znacznie większą skalę w Rzymie, gdzie za piękne perły płacono bardzo wysokie ceny. Sznury kosztownych pereł otrzymywali zdobywcy wyścigów. W perłach kochał się Wschód, zwłaszcza Indie i Persja. Wspaniałe perły używane do zdobienia uroczystych strojów, znajdowały się w skarbcach indyjskich maharadżów. W perskim skarbcu koronnym znajdują się liczne ozdoby z pereł; m.in. korona szacha perskiego.
Przewożone do Europy ze Wschodu perły znalazły zastosowanie w zdobnictwie szat kościelnych oraz strojów kobiecych. Najstarsza córka Kazimierza Wielkiego miała suknię ślubną wyszytą perłami. Wielkie ilości pereł znajdowały się w posiadaniu polskich magnatów. Sznury pereł liczono nieraz na łokcie.
Perłami przyozdabia się broszki, wisiorki, szpile, pierścienie.
Ocena.
Wartość pereł jest zawsze funkcją ich barwy podstawowej, połysku, przeświecalności, kształtu, charakteru powierzchni, wielkości (masy). W przypadku jednoczesnego stosowania kilku lub kilkunastu pereł (naszyjniki), istotnym dla oceny wartości staje się stopień wzajemnego dopasowania okazów. 

</doc>
<doc id="557685" url="https://pl.wikipedia.org/wiki?curid=557685" title="Promieniowanie korpuskularne">
Promieniowanie korpuskularne

Promieniowanie korpuskularne – promieniowanie jonizujące będące strumieniem cząstek. Z uwagi na dualizm korpuskularno-falowy termin ten ma głównie znaczenie historyczne; użyty we współczesnych kontekstach obejmuje jedynie te cząstki, które nie są kwantami promieniowania elektromagnetycznego.
Cząstkami promieniowania korpuskularnego są cząstki elementarne lub cząstki złożone o różnej budowie, ładunku i masie, a przy tym mające odpowiednio dużą prędkość - zbliżoną do prędkości światła w próżni.
Ze względu na źródło można podzielić promieniowanie korpuskularne na:
Ze względu na rodzaj cząstek wyróżnia się m.in.:

</doc>
<doc id="557686" url="https://pl.wikipedia.org/wiki?curid=557686" title="Dobele">
Dobele

Dobele (niem. hist. "Doblen") – miasto na Łotwie, 10 827 mieszkańców (2006). Posiada prawa miejskie od 1917 roku. 
Na terenie miasta ulokowane są młyny, fabryka chemiczna „Spodrība” oraz zakład produkujący świeczki. W mieście ulokowanych jest 5 banków.
Linki zewnętrzne.
 i powiecie w Słowniku geograficznym Królestwa Polskiego i innych krajów słowiańskich

</doc>
<doc id="557687" url="https://pl.wikipedia.org/wiki?curid=557687" title="Bergen op Zoom">
Bergen op Zoom

Bergen op Zoom – gmina i miasto w południowej Holandii. Znajduje się 108 km na południowy zachód od Amsterdamu, nieopodal granicy z Belgią.
Miasto.
Niegdyś ufortyfikowany port morski, Bergen op Zoom zostało odcięte od morza przez groblę, będącą częścią planu odzyskiwania ziemi, ale ma kanał łączący je z Renem, Mozą i Skaldą. Miejscowość uzyskała prawa miejskie w 1287 roku. Historycznie była miastem cyrkowców i innych ludzi zajmujących się występami na jarmarkach.
Pałac Markiezenhof wybudowany w XV i XVI stuleciu mieści ośrodek kultury i muzeum z malowniczym dziedzińcem, mieści ono okresowe wystawy. Średniowieczne centrum w znacznej części przetrwało w dawnej formie.
Polskim miastem partnerskim Bergen op Zoom jest Szczecinek w woj. zachodniopomorskim. SABIC Innovative Plastics, Philip Morris oraz Ricoh są najważniejszymi pracodawcami w mieście.

</doc>
<doc id="557688" url="https://pl.wikipedia.org/wiki?curid=557688" title="Auce">
Auce

Auce (niem. "Alt-Autz") – miasto na Łotwie położone w południowo-zachodniej części kraju, 4112 mieszkańców (2004). Posiada status miasta od roku 1924. Powierzchnia 43,7 km².

</doc>
<doc id="557689" url="https://pl.wikipedia.org/wiki?curid=557689" title="Rezerwat przyrody Debrza">
Rezerwat przyrody Debrza

Rezerwat przyrody Debrza – leśny rezerwat przyrody na przedmieściach Tarnowa w województwie małopolskim, o powierzchni 9,50 ha. Znajduje się na gruntach Skarbu Państwa w zarządzie Nadleśnictwa Gromnik (leśnictwo Skrzyszów).
Ochronie podlega starodrzew dębowo-lipowy, reprezentujący zespół wysokiego i niskiego, żyznego subkontynentalnego grądu. W północno-zachodniej części rezerwatu rosną 250-300-letnie dęby. Na florę rezerwatu składają się m.in. gatunki chronione: bluszcz pospolity, wawrzynek wilczełyko, kopytnik pospolity, kruszyna pospolita i konwalia majowa. Faunę reprezentują: żaby, ropucha szara, dzięcioł zielony, dzięcioł duży, puszczyk, pójdźka, kowalik, pierwiosnek, piecuszek, świstunka leśna, zięba, kos, drozd śpiewak, jeż wschodni, łasica i wiewiórka.
Historia.
Przez wiele lat woda z rezerwatu była używana do produkcji trunków w pobliskiej gorzelni książąt Sanguszków, leżącej na zachód od „Debrzy”. Wodę przesyłano stąd systemem drewnianych rur.
Rezerwat został utworzony zarządzeniem Ministra Ochrony Środowiska, Zasobów Naturalnych i Leśnictwa z dnia 25 stycznia 1995 roku.
Budowana w jego pobliżu autostrada Kraków-Rzeszów według pierwotnego planu miała pochłonąć do 31 arów rezerwatu, co wiązałoby się m.in. z wycinką części drzew. Po dokonaniu korekty planu trasa autostrady ominęła ten obszar i rezerwat pozostał nietknięty.

</doc>
<doc id="557690" url="https://pl.wikipedia.org/wiki?curid=557690" title="Lidyt">
Lidyt

Lidyt – osadowa skała krzemionkowa należąca do grupy skał organogenicznych, barwy czarnej lub ciemnoszarej, skrytokrystaliczna lub bardzo drobno krystaliczna. Składa się głównie z chalcedonu i mikrokrystalicznego kwarcu i substancji organicznych oraz często pirytu. Zawartość minerałów ilastych oraz składników piroklastycznych powoduje warstwowanie. Podczas diagenezy, wskutek rekrystalizacji chalcedonu powstają żyłki kwarcu przecinające skałę w różnych kierunkach. Substancja organiczna znajdująca się w lidytach, jest substancją węglistą o wysokim stopniu uwęglenia. Skała drobnoziarnista, zwięzła i twarda, krucha, pospolita wśród osadów paleozoicznych. Nazwa skały pochodzi od Lidii, starożytnej krainy w zachodniej części Azji Mniejszej, zamieszkiwanej przez indoeuropejskich Lidyjczyków; stąd też wywodzi się nazwa Kamień Lidyjski lub Kamień Lidyjczyków.
Występowanie.
W Polsce spotykany na obszarze Karpat fliszowych, na Dolnym Śląsku i w Górach Świętokrzyskich.

</doc>
<doc id="557691" url="https://pl.wikipedia.org/wiki?curid=557691" title="Andrzej Garczarek">
Andrzej Garczarek

Andrzej Garczarek - (ur. 1947) – polski poeta, kompozytor i bard.
Życiorys.
Ukończył polonistykę na Uniwersytecie Warszawskim. Wieloletni współpracownik wrocławskiego Teatru Kalambur. W latach 90. inicjował uliczne happeningi w ramach własnego projektu „Kantor wymiany na ulicach”.
W latach 70. jeden ze współautorów i wykonawców emitowanej w Programie III Polskiego Radia audycji „Zgryz” Macieja Zembatego. Od roku 1989, przez prawie dekadę, na antenie tej samej stacji prowadził autorski cykl „Literacko-muzyczny kantor wymiany myśli i wrażeń”. W 1994 otrzymał nagrodę im. Jonasza Kofty za twórczość radiową.

</doc>
<doc id="557694" url="https://pl.wikipedia.org/wiki?curid=557694" title="Pelori">
Pelori



</doc>
<doc id="557699" url="https://pl.wikipedia.org/wiki?curid=557699" title="Lot nurkowy">
Lot nurkowy



</doc>
<doc id="557700" url="https://pl.wikipedia.org/wiki?curid=557700" title="Państwo nowobabilońskie">
Państwo nowobabilońskie

Państwo nowobabilońskie – starożytne państwo na Bliskim Wschodzie, pod panowaniem dynastii chaldejskiej, ze stolicą w Babilonie. Istniało w latach 626–539 p.n.e., obejmowało obszar Mezopotamii, Syrii, Palestyny, w większości pokrywającym się z obszarem Żyznego Półksiężyca.
Historia.
Powstanie państwa.
Po wiekach zależności Babilonii od Asyrii i ciągłego napływu plemion chaldejskich wytworzyła się w Babilonie nowa sytuacja polityczna. Śmierć Aszurbanipala i rozprężenie w asyryjskim imperium umożliwiła Chaldejczykowi Nabopolassarowi (626 – 605 p.n.e.) przechwycenie władzy w Babilonie w 626 p.n.e. Zapoczątkował tym samym panowanie dynastii chaldejskiej i odrodzenie polityczne, militarne i gospodarcze Babilonii.
Umacnianie i rozkwit państwowości.
Nabopolassar sprzymierzył się z Medami w r. 614 p.n.e. i w latach 612 p.n.e. (zburzenie Niniwy i Kalchu) i 610 p.n.e. (Zdobycie Harranu) dokonał systematycznego podboju odwiecznego wroga – Asyrii. Dzieło likwidacji resztek sił asyryjskich i sprzymierzonych z nimi Egipcjan powierzone zostało synowi i następcy króla, Nabuchodonozorowi II, który w bitwie pod Karkemisz w 605 p.n.e. pokonał faraona Necho II. Dzięki temu zwycięstwu możliwy stał się podbój Syrii, Fenicji i Judei. Jednak był on utrudniony przez Egipcjan, którzy nieustannie podburzali te kraje do oporu przeciw Babilończykom. W celu przeciwdziałania temu, Nabuchodonozor II wyprawił się do Egiptu, jednak w delcie Nilu nie odniósł większych sukcesów. Powiodło się za to ze sprzymierzeńcami faraona, bowiem Tyr po 13 latach oblężenia skapitulował, a Jerozolima w latach 598 i 587 p.n.e. została zdobyta. Ludność Judei została w tym czasie uprowadzona w niewolę babilońską.
Wielkie przedsięwzięcia budowlane.
Za panowania Nabuchodonozora II (605 – 562 p.n.e.) państwo nowobabilońskie osiągnęło apogeum swojej potęgi militarnej. Władca ten baczną uwagę zwrócił na gospodarkę, a dochody płynące z wojen umożliwiły mu podjęcie szeregu śmiałych i monumentalnych prac budowlanych w stolicy kraju, Babilonie. Miasto zostało otoczone podwójnym pasem murów, odbudowano ziggurat Etemenanki (jak podaje Herodot, wysoki na 90 metrów) i glazurowaną na niebiesko bramę Isztar. Powstały "wiszące ogrody". Władca widział zagrożenie płynące ze strony plemion irańskich dlatego wybudował system umocnień między Eufratem a Tygrysem.
Osłabienie państwa i perski podbój.
Następcy Nabuchodonozora byli władcami nieudolnymi i słabymi. Po śmierci Labaszi-Marduka, wnuka Nabuchodonozora, tron objął Nabonid (556–539 p.n.e.), niespokrewniony z dynastią chaldejską. Ten ostatni władca babiloński faworyzował boga księżyca Sina, co spowodowało konflikt z kapłanami Marduka, którzy obawiali się utraty dochodów dla swoich świątyń. Nabonid bowiem dążył do ożywienia szlaków handlowych wiodących na północ do Harranu, a przebywając w oazie Tema w Arabii chciał wyznaczyć nowe tereny ekspansji gospodarczej Babilonii, co nie spotkało się ze zrozumieniem w kręgach kapłaństwa. Tę trudną sytuację wewnętrzną wyzyskał młody władca perski Cyrus II, który w 539 r. p.n.e. uderzył na Babilonię. . Sam Babilon został zajęty bez walki, W ten sposób zlikwidowane zostało ostatnie semickie państwo starożytnej Mezopotamii.

</doc>
<doc id="557704" url="https://pl.wikipedia.org/wiki?curid=557704" title="Mimośrodowość rdzenia">
Mimośrodowość rdzenia

Mimośrodowość rdzenia – wada drewna z grupy wad budowy polegająca na odchyleniu rdzenia od środka przekroju poprzecznego. Rdzeń mimośrodowy występuje często łącznie ze spłaszczeniem i twardzicą. 
Nadmierne odchylenie rdzenia od osi pnia zmniejsza wydatnie wartość użytkową sortymentów, zwiększa skłonność do pękania i paczenia się z powodu nieregularnej budowy drewna.
Ocena mimośrodowości rdzenia polega na zmierzeniu odległości między rdzeniem a środkiem czoła w centymetrach, uzyskaną wartość można odnieść do średnicy czoła.

</doc>
<doc id="557706" url="https://pl.wikipedia.org/wiki?curid=557706" title="Jak-23">
Jak-23

Jak-23 (ros. Як-23) – radziecki odrzutowy myśliwiec z końca lat 40., zaprojektowany w biurze konstrukcyjnym Jakowlewa. W kodzie NATO oznaczany był jako "Flora". Używany był w latach 50. XX wieku.
Historia.
Jak-23 został zaprojektowany jako prosty i lekki myśliwiec odrzutowy o dużej manewrowości, z własnej inicjatywy Aleksandra Jakowlewa w jego biurze konstrukcyjnym. Był on rozwinięciem koncepcji wcześniejszych myśliwców Jak-15 i Jak-17; powtarzając ich nieortodoksyjny redanowy układ konstrukcyjny z silnikiem odrzutowym w nosie kadłuba i dyszą wylotową pod kadłubem, lecz jego konstrukcja była całkowicie nowa. Napęd Jaka-23 stanowił brytyjski silnik turboodrzutowy Rolls-Royce Derwent V, skopiowany w ZSRR jako Klimow RD-500. Proste skrzydła o profilu laminarnym były zapożyczone z wcześniejszej konstrukcji Jak-19, zbudowanej w konwencjonalnym układzie z silnikiem w tylnej części kadłuba. Prace rozpoczęto w 1947 roku, jednocześnie biuro Jakowlewa pracowało nad myśliwcem Jak-25 zgodnym z wymaganiami Rady Ministrów z marca tego roku. Władze przemysłu lotniczego zaaprobowały jednak także do realizacji projekt Jak-23, zobowiązując biuro do dopracowania go do 30 lipca 1947.
Prototyp Jak-23 został oblatany 8 lipca 1947 (pilot Michaił Iwanow, niektóre źródła mówią o 17 czerwca). 3 sierpnia wziął udział w paradzie lotniczej w Tuszynie. Od listopada 1947 do marca 1948 przeszedł próby państwowe. Samolot oceniono jako wysoce manewrowy, dysponujący dużym przyspieszeniem i prędkością wznoszenia oraz dobrymi charakterystykami startu i lądowania, dzięki lekkiej konstrukcji, dającej przy mocnym silniku wysoki stosunek ciągu do masy. Był on szybszy od wcześniejszych myśliwców Jakowlewa i od MiG-9 (podczas prób uzyskał 932 km/h). Samolot mógł bazować z lotnisk gruntowych. Wadami była słaba stabilizacja podłużna w locie z maksymalnymi prędkościami (ok. 0,86 Ma), podnoszenie nosa samolotu przy gwałtownym zwiększaniu ciągu (wynikające z odchylenia osi silnika w dół) oraz brak hamulców aerodynamicznych. Brak hermetyzowanej kabiny ograniczał jego praktyczne zastosowanie na większych wysokościach. 14 lipca 1948 drugi prototyp uległ katastrofie (prawdopodobnie spowodowanej kolizją), w której zginął oblatywacz Michaił Iwanow. Mimo wdrożenia w tym samym czasie produkcji myśliwców nowej generacji ze skośnymi skrzydłami (MiG-15 i Ła-15), Jak-23 również został pod koniec roku 1948 zaakceptowany przez władze do produkcji seryjnej, jako lekki myśliwiec do walki na mniejszych wysokościach. Wygrał przy tym w konkurencji z przewidzianym jako podstawowy projekt Jakowlewa myśliwcem Jak-25 (pierwszym o tej nazwie), o klasycznym układzie konstrukcyjnym, z silnikiem odrzutowym RD-500 w tylnej części kadłuba i prostymi skrzydłami, mimo jego lepszych osiągów.
Z uwagi na opóźnienia z silnikami, pierwsze samoloty seryjne Jak-23 zbudowano w fabryce nr 31 w Tbilisi dopiero w październiku 1949. Ponieważ jednak Jak-23 nieporównanie ustępował nowym myśliwcom ze skośnymi skrzydłami, produkcję wstrzymano w 1950 po zbudowaniu 310 samolotów.
Oprócz myśliwca opracowano w 1949 dwumiejscowy samolot szkolno-treningowy Jak-23UTI (lub UTI Jak-23), z drugą kabiną zabudowaną przed dotychczasową kabiną, osłoniętą wspólną osłoną. W ostatecznej wersji kadłub był przedłużony o 20 cm, a druga kabina – instruktora miała nieco podwyższoną wypukłą osłonę. Uzbrojenie stanowił jeden wkm 12,7 mm UBS. Publikacje są rozbieżne na temat, czy zbudowano małą serię tych samolotów, czy też nie wyszedł on poza stadium prototypu w związku z zakończeniem produkcji Jaka-23 (według nowszych publikacji, pozostał jedynie prototypem).
Oprócz ZSRR, prototyp samolotu szkolno-treningowego Jak-23DC opracowała w 1956 roku Rumunia, przebudowany z jednomiejscowego. Miał on dodatkową kabinę instruktora zamontowaną za dotychczasową, w miejscu zbiornika paliwa, nie posiadał uzbrojenia. Nie był budowany w większej ilości.
Służba.
Pod koniec 1949 Jaki-23 weszły do służby w radzieckich siłach powietrznych, używane w drugorzędnych okręgach wojskowych (północnokaukaskim i nadwołżańskim; według starszych publikacji – na terenie Polski). Na początku 1950 jeden z Jaków-23 przeszedł badania wojskowe na lotnisku koło Groznego.
Już około 1951 zostały wycofane, w związku z pojawieniem się samolotów MiG-15 w większej liczbie.
Już w 1949 Jaki-23 zostały skierowane na eksport. Nieznana ilość trafiła do Albanii w 1951, Małe ilości wyeksportowano do Czechosłowacji (20, nazywanych S-101) w 1949, Bułgarii (co najmniej 12 w 1949), Rumunii (40, od 1951), Węgry używały tych samolotów w latach 1950-1956. Według raportów pilotów amerykańskich, Jaki-23 miały być spotykane przez nich podczas wojny koreańskiej, jednakże brak jest potwierdzenia posiadania Jaków-23 przez KRLD lub Chiny. W Czechosłowacji planowano podjęcie produkcji licencyjnej, z czego jednak zrezygnowano. Pojedynczy Jak-23 został uzyskany przez amerykańskie służby specjalne, prawdopodobnie za pośrednictwem Jugosławii i był testowany w USA w listopadzie 1953 z amerykańskimi znakami, po czym zwrócony.
Głównym użytkownikiem Jaków-23 poza ZSRR była Polska, posiadając 100 samolotów (91 lub 90 zakupionych od ZSRR w 1950 i 9 lub 10 od Czechosłowacji w 1953). Pierwsze z nich, niezmontowane, otrzymała w grudniu 1950 roku. Używano ich od wiosny 1951 roku, a pierwszy raz zaprezentowano publicznie na paradzie 26 sierpnia 1951 roku nad Warszawą. Samoloty rozdzielono pomiędzy 11 pułków lotniczych, poczynając od 1. i 2. Pułku Lotnictwa Myśliwskiego, gdzie były używane do przeszkalania pilotów na samoloty odrzutowe. Z pierwszej linii zostały wycofane na przełomie 1953 i 1954 roku – ostatni 2. PLM używał ich do sierpnia 1954. Używane były dalej w malejącej liczbie w szkołach lotniczych do 1 września 1959 roku, kiedy zostały skasowane. Planowano w 1950 roku podjęcie produkcji licencyjnej w WSK-Mielec pod oznaczeniem G-3, z czego jednak zrezygnowano, na korzyść licencji MiGa-15.
W 1956 dwa samoloty zostały przekazane polskiemu lotnictwu cywilnemu – Instytutowi Lotnictwa do prób. Otrzymały one znaki SP-GLK i SP-GLL. 21 września 1957 pilot Andrzej Abłamowicz ustanowił na Jaku SP-GLK dwa rekordy świata w tej klasie wielkościowej: wznoszenia na wysokość 3000 m w czasie 119 sekund i na wysokość 6000 m w czasie 197 s. Samolot ten został skreślony z rejestru statków powietrznych 28 listopada 1961, będąc prawdopodobnie ostatnim używanym Jakiem-23 na świecie (SP-GLL został wcześniej przeznaczony na części).
Opis techniczny.
Jednosilnikowy jednomiejscowy średniopłat o prostych skrzydłach, konstrukcji metalowej, pokryty blachą duraluminiową. Kadłub półskorupowy z pracującym poszyciem. Wlot powietrza do silnika z przodu kadłuba. Silnik odrzutowy w przedniej części kadłuba, odchylony w dół w stosunku do osi podłużnej kadłuba o 4°30'. Przednia część kadłuba była odejmowana w całości w celu zapewnienia łatwego dostępu do silnika. Dysza wylotowa silnika pod kadłubem, na wysokości kabiny pilota, za nią dolna część kadłuba pokryta stalą żaroodporną. Skrzydła jednoczęściowe, dwudźwigarowe proste, o profilu laminarnym (względna grubość profilu 12%). Usterzenie klasyczne, wolnonośne. Kabina pilota zamknięta, oszklona pleksiglasem, z fotelem wyrzucanym. Osłona składała się z trzyczęściowego stałego wiatrochronu z przednią szybą pancerną grubości 57 mm i wypukłej osłony odsuwanej do tyłu. Podwozie samolotu trójpodporowe, chowane; golenie główne wciągane do skrzydeł i kadłuba.
Silnik turboodrzutowy ze sprężarką odśrodkową RD-500 o ciągu do 1590 kg (15,9 kN). Pięć zbiorników paliwa w kadłubie o pojemności 910 l, ponadto na końcach skrzydeł można było podwieszać zbiorniki odrzucane o pojemności po 190 l. Wyposażenie: radiostacja RSI-6K, radiopółkompas RPKO-10M, nadajnik systemu swój-obcy SCz-3.
W muzeach.
Samoloty Jak-23 są eksponowane w następujących muzeach:
Pozostałe zachowane egzemplarze:
Zobacz też.
Pokrewne konstrukcje: Jak-15 - Jak-17 - Jak-19
Porównywalne samoloty: MiG-9 - Ła-156 - Ła-174TK - FMA Pulqui

</doc>
<doc id="557707" url="https://pl.wikipedia.org/wiki?curid=557707" title="Jan z Łajs">
Jan z Łajs

Jan z Łajs (łac. "Iohannes de Leysen", niem. "Johannes von Leysen", ok. 1310 – po 1388) – zasadźca (łac. "locator") i pierwszy sołtys Olsztyna, wnuk Marcina z Łajs, syn Geriko, brat Henryka. 
Pochodził z niemieckiej rodziny mającej ogromne zasługi w kolonizacji Warmii. Jego dziadek Marcin przybył do Prus z Hrabstwa Mark z Wesfalii. W roku 1304 Marcin został zasadźcą, a następnie dziedzicznym sołtysem wsi Łajsy założonej przez kapitułę warmińską w podległym jej komornictwie melzackim (pieniężnieńskim) w północnej Warmii. Ojciec Jana Geriko piastował urząd sołtysa Łajs po swym ojcu. Synowie Geriko, Jan i Henryk, zajęli się organizowaniem osadnictwa w południowej Warmii. Henryk z ramienia biskupa warmińskiego został w zasadźcą wsi Skajboty i miasta Barczewa.
Około 1348 roku Jan z Łajs z ramienia kapituły warmińskiej został zasadźcą nowego miasta, które miało stanowić siedzibę komornictwa olsztyńskiego. Z dokumentów wynika, że nowe miasto powstawało już w 1348 roku. W przywileju lokacyjnym Olsztyna nadanym przez kapitułę 31 października 1353 r. "zaufanemu ("discreto") mężowi Janowi z Łajs, jego rzeczywistym spadkobiercom oraz prawowitym następcom" wyznaczono zadanie zasiedlenia miasta oraz nadano dziedziczny urząd sołtysa i wieś Różnowo jako źródło utrzymania. Jan otrzymał również 1/3 dochodów z czynszu z rzemiosła oraz 1/3 dochodów z opłat sądowych. W jego gestii pozostawało również sądownictwo niższe. 
W 1372 r. za swe zasługi Jan został wyniesiony do stanu szlacheckiego. W drugim przywileju lokacyjnym Olsztyna z 4 maja 1378 r. Jan z Łajs występuje już jako "rycerz" i sołtys Olsztyna. 
Jan z Łajs wymieniony jest wówczas w dokumentach jako rozjemca w sporze o delimitację Puszczy Galindzkiej w okolicy Pasymia, prowadzonym pomiędzy biskupem warmińskim Janem Stryprockiem a wielkim mistrzem krzyżackim Winrychem von Kniprode. Po raz ostatni Jan z Łajs jest wymieniony w źródłach w 1388 roku jako świadek w ustaleniu wewnętrznych granic pomiędzy dobrami kapitulnymi a biskupimi za panowania biskupa Henryka Sorboma. 
Potomkowie lub spadkobiercy Jana z Łajs pełnili urząd dziedzicznego sołtysa Olsztyna do 22 lutego 1500 roku, gdy kapituła zezwoliła radzie miejskiej na samodzielny wybór burmistrza. 
We współczesnym Olsztynie upamiętniono Jana z Łajs tablicą z 1999 roku umieszczoną w 2003 roku w podcieniach Domu Burmistrza oraz nazwą uliczki na Starym Mieście (określanej jako "najkrótsza ulica w Olsztynie").

</doc>
<doc id="557709" url="https://pl.wikipedia.org/wiki?curid=557709" title="Stasys Eidrigevičius">
Stasys Eidrigevičius

Stasys Eidrigevičius (ur. 24 lipca 1949 w Mediniškiai na Litwie) – artysta wizualny pochodzenia litewskiego, od 1980 roku mieszkający i tworzący w Polsce. Jest czynny w wielu dziedzinach sztuki: projektuje plakaty, ilustruje książki, maluje obrazy, tworzy scenografię, fotografuje, urządza performance, jest współpracownikiem tygodnika „Polityka”. Zilustrował 16 książek wydanych w Polsce oraz 21 książek wydanych za granicą.
Życiorys.
Urodził się we wsi Mediniškiai na północy Litwy. W 1956 przeniósł się wraz z rodziną do wsi Lepsiai koło Poniewieża. W latach 1964–1968 uczył się w technikum w Kownie, na kierunku projektowania wyrobów ze skóry, a następnie w latach 1968–1973 studiował na wydziale pedagogicznym Instytutu Sztuk Pięknych w Wilnie.
W 1972 roku po raz pierwszy odwiedził Polskę na zaproszenie kolekcjonera exlibrisów, Edmunda Puzdrowskiego z Bydgoszczy. W 1973 roku został odznaczony medalem na VI Międzynarodowym Biennale Exlibrisu Współczesnego w Malborku. W 1974 roku odbył służbę wojskową w szeregach Armii Czerwonej. W 1975 roku ponownie odwiedził Polskę i znów otrzymał medal na VII Biennale Exlibrisu w Malborku.
W 1976 roku ożenił się z Lucyną (Lucją) Sinkiewicz, studentką Akademii Sztuk Pięknych w Warszawie. Został ojcem trojga dzieci: Barbary (1976), Justyny (1977) i Ignacego (1982).
W 1975 roku oraz 1978 roku starał się bezskutecznie o legalizację pobytu w Polsce i dopiero w 1980 roku otrzymał pozwolenie na pobyt stały.
W 1980 przyznano mu Nagrodę Polskiego Stowarzyszenia Wydawców Książek na Wystawie Najpiękniejszej Książki dla Dzieci za ilustracje do "Króla Kruków".
W 1988 roku zrezygnował z obywatelstwa ZSRR.
W 2000 roku został odznaczony Krzyżem Oficerskim Orderu Wielkiego Księcia Giedymina, a w 2010 roku Srebrnym Medalem „Zasłużony Kulturze Gloria Artis”.
Pod koniec 2010, z okazji 60. urodzin artysty, nakładem Wydawnictwa ABE ukazał się album "Stasys60" z ponad 300 ilustracjami jego prac.
W 2019 roku Eidrigevičius otrzymał Krzyż Komandorski Orderu Zasługi Rzeczypospolitej Polskiej.
Filmografia.
Jako bohater

</doc>
<doc id="557711" url="https://pl.wikipedia.org/wiki?curid=557711" title="Choina kanadyjska">
Choina kanadyjska

Choina kanadyjska ("Tsuga canadensis" L.) – gatunek drzewa iglastego z rodziny sosnowatych. Pochodzi z lasów Ameryki Północnej. Zasięg występowania obejmuje północno-wschodnią Minnesotę, od Quebec do Nowej Szkocji i na południe do Appalachów. Dobrze toleruje miejsca zacienione i osiąga wiek nawet do 400 lat. W Polsce gatunek uprawiany jako roślina ozdobna, rzadziej wprowadzany do lasów gospodarczych. Uznawany za zadomowiony na nielicznych stanowiskach w zachodniej części kraju (kenofit). Lokalnie może tworzyć zwarte odnowienia pochodzące z samosiewu.
Morfologia.
Korona drzewa bardzo nieregularna, dość szeroka, z gęstymi gałęziami; osiąga wysokość około 30 metrów; pędy szczytowe rozwinięte są niewyraźnie, a wierzchołki pędów szczytowych i bocznych – zwisające; dolne gałęzie bywają bardzo grube.
Pozostałe informacje.
Choina kanadyjska jest drzewem-symbolem amerykańskiego stanu Pensylwania. Tamże, niedaleko miasta Tionesta, znaleziono jej najstarszy okaz, którego wiek w 1978 roku oszacowano na 554 lata, a rosnący w otoczeniu dwóch co najmniej pięciusetletnich drzew.

</doc>
<doc id="557713" url="https://pl.wikipedia.org/wiki?curid=557713" title="Solniczka">
Solniczka

Solniczka – małe naczynie do przechowywania soli kuchennej. Najczęściej naczynie jest szklane, kryształowe, plastikowe lub metalowe. Istnieją zasadniczo dwa sposoby dozowania soli. Pierwotnie solniczki były otwartymi naczyniami (ang. salt cellar), z których sól pobierana była palcami bądź specjalną łyżeczką. Takie solniczki produkowane są obecnie bardzo rzadko i mają charakter dekoracyjny. Współczesne solniczki posiadają nakrętkę (ang. salt shaker) z niewielkimi otworami, przez które dozuje się sól, potrząsając solniczką.
Solniczka Benvenuto Celliniego.
Jedną z najsłynniejszych jest tzw. "Saliera", złota solniczka wykonana między 1540 a 1543 r. na zamówienie króla Franciszka I przez Benvenuto Celliniego. Miała zostać przetopiona (na potrzeby wojenne), na stole królewskim zabrakło jednak soli, przez co zaniechano tych zamiarów. Weszła następnie w posiadanie Habsburgów, jako prezent od Karola IX dla arcyksięcia Ferdynanda II z Tyrolu. Początkowo stanowiła część kolekcji zamku w Ambras, w XIX wieku przekazana została do Muzeum Historii Sztuki w Wiedniu. W 2003 r. została stamtąd skradziona, odzyskano ją w styczniu 2006 r..
Saliera jest jedynym zachowanym wyrobem złotniczym, którego autorstwo z całą pewnością przypisuje się Celliniemu. Wykonano ją ze złota, kości słoniowej i emalii ceramicznej, jej wysokość wynosi 26 cm, szerokość u podstawy 33,5 cm.

</doc>
<doc id="557714" url="https://pl.wikipedia.org/wiki?curid=557714" title="Waza">
Waza

Waza – duże, szerokie i głębokie ceramiczne naczynie, przeważnie z dwoma uchwytami i przykrywką, służące do podawania zup. Wazy wykonywane są przede wszystkim z porcelany lub fajansu.

</doc>
<doc id="557716" url="https://pl.wikipedia.org/wiki?curid=557716" title="Region Grecja Środkowa">
Region Grecja Środkowa

Region Grecja Środkowa (nwgr. "Στερεά Ελλάδα", trl. "Stereá Elláda") – jeden z 13 regionów administracyjnych w Grecji położony w centralnej części kraju, na południowym krańcu Półwyspu Bałkańskiego. Obejmuje swoim obszarem krainę historyczną Grecja Środkowa z wyłączeniem jej zachodniej części. Do regionu przynależy również duża wyspa Eubea u jego wschodnich wybrzeży oraz wyspa Skiros z archipelagu Sporad Północnych.
Region graniczy od południowego wschodu z regionem Attyka, od północy z regionem Tesalia, od zachodu z Grecją Zachodnią. Od południa ograniczony jest Zatoką Koryncką, przez którą graniczy z regionem Peloponez, a od wschodu Morzem Egejskim.
Stolicą regionu jest Lamia.
Region podzielony jest na 25 gmin (demos). 
Gminy regionu Grecja Środkowa zgrupowane są w pięć jednostek regionalnych (dawniej nomos):
W regionie znajduje się kilka miast o znaczeniu historycznym, m.in.:

</doc>
<doc id="557718" url="https://pl.wikipedia.org/wiki?curid=557718" title="Region Grecja Zachodnia">
Region Grecja Zachodnia

Region Grecja Zachodnia (nowogr. "Δυτική Ελλάδα", trl. "Dytikī́ Elláda") – jeden z 13 regionów administracyjnych Grecji położony w środkowo-zachodniej części kraju. Leży nad Morzem Jońskim po obu stronach Zatoki Patraskiej (częściowo nad Zatoką Koryncką i na Peloponezie). Graniczy od południa i południowego wschodu z regionem Peloponez, od północy z regionem Epir, od wschodu z regionem Grecja Środkowa. Od zachodu region ograniczony jest Morzem Jońskim, przez które graniczy z regionem Wyspy Jońskie. Na północy granica z regionem Epir przebiega częściowo wzdłuż Zatoki Ambrakijskiej.
Stolicą regionu jest Patras.
Region Grecja Zachodnia podzielony jest na trzy jednostki regionalne:
W regionie znajduje się kilka miast o znaczeniu historycznym, m.in.:

</doc>
<doc id="557721" url="https://pl.wikipedia.org/wiki?curid=557721" title="Rekonstrukcja języków">
Rekonstrukcja języków



</doc>
<doc id="557722" url="https://pl.wikipedia.org/wiki?curid=557722" title="Rekonstrukcja języka">
Rekonstrukcja języka



</doc>
<doc id="557723" url="https://pl.wikipedia.org/wiki?curid=557723" title="Goran Višnjić">
Goran Višnjić

Goran Višnjić (ur. 9 września 1972 w Szybeniku) – chorwacki aktor, który zdobył popularność występując w amerykańskich i brytyjskich filmach i serialach. Występował w roli doktora Luki Kovača w telewizyjnym serialu NBC "Ostry dyżur".
Życiorys.
Wczesne lata.
Urodził się w Szybeniku jako młodszy syn, wychowywał się ze starszym bratem Joško. Jego ojciec, Željko był kierowcą autobusu, a jego matka, Milka, pracowała na rynku. Mając 9 lat związał się z lokalnym teatrem i był najmłodszym aktorem, który został wybrany do tytułowej roli w tragedii Szekspira "Hamlecie" w Teatralnym Festiwalu Letnim w Dubrowniku w Chorwacji. 
Kariera.
W wieku 16 lat zagrał młodego chorwackiego ekstremistę Ustasze w kontrowersyjnym dramacie telewizyjnym "Braća po materi" (1988). Ukończył Academy of Dramatic Art w Zagrzebiu. W wieku 21 lat początkowo przejął rolę Laertesa i był dublerem "Hamleta" na krótko przed pierwszym występem. Wcielił się skazanego księcia przez siedem lat (1994-2000), zdobywając liczne nagrody Orlando (odpowiednik nagrody Tony Award).
W momencie rozpadu Jugosławii, Višnjić odbywał trwającą rok służbę w Armii Jugosłowiańskiej (JNA), został spadochroniarzem. Opuścił JNA i wrócił do Szybenika. Tam przyłączył się do nowo powstałej Armii Chorwackiej, w której walczył w obronie miasta przeciw Serbom z Krajiny wspieranym przez JNA.
Franco Rossi zaangażował go do telefilmu "Michele va alla guerra" (1994). Po występie w telewizyjnym filmie "Nocna straż" ("Night Watch", 1995) z Pierce’em Brosnanem, zagrał w dramacie wojennym Michaela Winterbottoma "Aleja snajperów" ("Welcome to Sarajevo", 1997), a potem w "Peacemaker" ("The Peacemaker", 1997) z Nicole Kidman i "Hazardziści" ("Rounders", 1998) u boku Johna Malkovicha. Pod koniec 1999, w szóstym sezonie dołączył do obsady serialu NBC "Ostry dyżur" jako doktor Luka Kovač, podpisał kontrakt do trzynastego sezonu i pozostał do roku 2006. Wystąpił też z Jennifer Garner w produkcji "Elektra" (2005).
Życie prywatne.
8 maja 1999 poślubił Evę Višnjić (ur. jako Ivana Vrdoljak), artystkę rzeźbiarkę, córkę reżysera Antuna Vrdoljaka, który pracował w HRT (1991-95). Para ma dwójkę adoptowanych dzieci - syna Tina (ur. 19 kwietnia 2007) i córkę Vivien Sofii (ur. 2009) oraz jednego syna Vigo Leo (ur. 2011). Zamieszkali w Los Angeles w Kalifornii, a także w domu na chorwackiej wyspie Hvar. Višnjić uznał ojcostwo córki, Lany Lourdes Rupić, urodzonej w 2006, z jego związku z Chorwatką Mirelą Rupić.

</doc>
<doc id="557725" url="https://pl.wikipedia.org/wiki?curid=557725" title="Jons Berzelius">
Jons Berzelius



</doc>
<doc id="557726" url="https://pl.wikipedia.org/wiki?curid=557726" title="Dolina Kondratowa">
Dolina Kondratowa

Dolina Kondratowa – dolina w Tatrach Zachodnich stanowiąca zachodnie odgałęzienie Doliny Bystrej.
Topografia.
Oddziela się od Doliny Goryczkowej około 200 m na północ od Kondrackich Rówienek, a następnie biegnie w kierunku południowo-zachodnim. Od południowo-zachodniej strony ograniczają ją stoki Kalackiej Kopy i Giewontu, od zachodu północna grań Kopy Kondrackiej, od południa główna grań Tatr na odcinku od Kopy Kondrackiej przez Suchy Wierch Kondracki i Suche Czuby po Goryczkową Czubę, od wschodu Kondratowy Wierch. Największym odgałęzieniem jest Dolina Sucha Kondracka. W górnym końcu Dolina Kondratowa rozgałęzia się na dwie odnogi: Dolinę Małego Szerokiego podchodzącą pod Kondracką Przełęcz oraz Długi Żleb podchodzący w okolice Przełęczy pod Kopą Kondracką. W Dolinie Małego Szerokiego wyróżnia się jeszcze niewielką kotlinkę, tzw. Piekło.
Opis doliny.
Większą część doliny budują skały wapienne. Rozwinięte w nich zjawiska krasowe powodują, że dolina jest sucha. Woda płynie podziemnymi wypływami i wypływa nagle w postaci Wywierzyska Bystrej. Krótki Kondratowy Potok wypełnia się wodą tylko po większych opadach. Dno doliny jest stosunkowo płaskie, gdyż w przeszłości było dnem stawu utworzonego przez morenę polodowcową. Ciekawa flora. M.in. występuje tutaj podejźrzon rutolistny i złoć mała – rośliny w Karpatach bardzo rzadkie. Środek doliny stanowi trawiasta Polana Kondratowa, na której położone są na wysokości 1333 m n.p.m. schronisko PTTK na Hali Kondratowej i dyżurka TOPR. Na południowo-wschodnich zboczach doliny znajdują się ogromne głazy, które oderwały się od ścian Giewontu i stoczyły w dół. W 1953 r. jeden z nich, ważący ok. 30 ton, uderzył w ścianę schroniska.
W przeszłości Dolina Kondratowa była wypasana, jej pasterskie tereny nazywano Halą Kondratową. Obecnie jest jedną z najczęściej odwiedzanych dolin tatrzańskich, prowadzą przez i ponad nią bardzo popularne szlaki turystyczne na Giewont i Czerwone Wierchy oraz bardzo widokowa trasa od Przełęczy pod Kopą Kondracką główną granią Tatr na Kasprowy Wierch.

</doc>
<doc id="557733" url="https://pl.wikipedia.org/wiki?curid=557733" title="Puchar Liechtensteinu w piłce nożnej mężczyzn">
Puchar Liechtensteinu w piłce nożnej mężczyzn

Puchar Liechtensteinu w piłce nożnej () – cykliczne rozgrywki piłkarskie o charakterze pucharu krajowego w Liechtensteinie. Organizowane co sezon przez Liechtensteiński Związek Piłki Nożnej (LFV) i przeznaczone są dla krajowych klubów piłkarskich. Najważniejsze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
W 1946 roku rozpoczęły się pierwsze rozgrywki o Puchar Liechtensteinu. Zwyciężył klub FC Triesen pokonując 3:1 w finale FC Vaduz. Początkowo rozgrywane były systemem wiosna-jesień, a od sezonu 1965/66 systemem jesień-wiosna. W sezonach 2019/20 i 2020/21 rozgrywek nie dokończono z powodu pandemii COVID-19.
Format.
Format rozgrywek był wiele razy zmieniany. W rozgrywkach uczestniczą 15 klubów występujących w różnych ligach Mistrzostwach Szwajcarii. Obecnie wszystkie rywalizacje od rundy pierwszej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2005/06 rozgrywki składają się z 5 etapów: rundy pierwszej eliminacyjnej, rundy drugiej eliminacyjnej, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Rheinpark Stadion w Vaduz.
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Liechtensteinu na podium oficjalnie stawało w sumie 7 drużyn. Liderem klasyfikacji jest FC Vaduz, który zdobył 48 Pucharów.

</doc>
<doc id="557734" url="https://pl.wikipedia.org/wiki?curid=557734" title="Rheinpark Stadion">
Rheinpark Stadion

Rheinpark Stadion – stadion piłkarski w Vaduz, stolicy Liechtensteinu, o pojemności 7838 miejsc. Swoje mecze domowe rozgrywa na nim klub FC Vaduz, występujący na co dzień w szwajcarskiej pierwszej lidze Swiss Super League, oraz reprezentacja Liechtensteinu.
Stadion został oficjalnie otwarty 31 lipca 1998 meczem pomiędzy FC Vaduz i 1. FC Kaiserslautern (0:8). Obiekt jest położony w bliskim sąsiedztwie rzeki Ren – kilkadziesiąt metrów od granicy ze Szwajcarią i przebiegającej przy granicy szwajcarskiej autostrady A13.

</doc>
<doc id="557735" url="https://pl.wikipedia.org/wiki?curid=557735" title="Lojalka">
Lojalka



</doc>
<doc id="557740" url="https://pl.wikipedia.org/wiki?curid=557740" title="Państwowy wzorzec jednostki miary">
Państwowy wzorzec jednostki miary

Państwowy wzorzec jednostki miary – wzorzec jednostki miary uznany urzędowo w Rzeczypospolitej Polskiej za podstawę do przypisywania wartości innym wzorcom jednostki miary danej wielkości fizycznej. Państwowe wzorce jednostek miar, utrzymywane przez Główny Urząd Miar, reprezentują najwyższy w kraju poziom dokładności. Zgodnie z utrzymywaną przez Główny Urząd Miar spójnością pomiarową, wzorce niższych rzędów, będące w dyspozycji urzędów miar, laboratoriów akredytowanych czy przemysłu, odnosi się do wzorców państwowych. 
Warunki i tryb uznawania wzorców jednostek miar za państwowe wzorce jednostek miar określa rozporządzenie Ministra Gospodarki, Pracy i Polityki Społecznej z dnia 30 stycznia 2003 r. w sprawie uznawania wzorców jednostek miar za państwowe wzorce jednostek miar (Dz. U. Nr 31, poz. 257) oraz rozporządzenie Ministra Gospodarki z dnia 27 lutego 2007 r. zmieniające rozporządzenie w sprawie uznawania wzorców jednostek miar za państwowe wzorce jednostek miar (Dz.U. Nr 44, poz. 280).

</doc>
<doc id="557742" url="https://pl.wikipedia.org/wiki?curid=557742" title="Atak lotniczy">
Atak lotniczy

Atak lotniczy – decydująca faza walki powietrznej lub uderzenia lotniczego na obiekt naziemny, nawodny i podwodny; zdecydowany manewr w celu zajęcia najwygodniejszego położenia względem atakowanego obiektu (celu), z jednoczesnym użyciem posiadanego uzbrojenia (środków rażenia). Atak lotniczy przeprowadza się pojedynczym samolotem (statkiem powietrznym) lub grupami samolotów (statków powietrznych), atakującymi jednocześnie lub kolejno w sposób zapewniający osiągnięcie zamierzonego rezultatu.

</doc>
<doc id="557747" url="https://pl.wikipedia.org/wiki?curid=557747" title="Przemyt">
Przemyt

Przemyt ("kontrabanda", pot. "szmugiel") – przemieszczenie towarów pomiędzy państwami z pominięciem opłat celnych, akcyzy, podatku VAT i innych należności wobec państwa, na którego terytorium wwieziono towar, lub też wwiezienie towaru, którym obrót jest w danym kraju zakazany przez prawo. Omija się również, rzadko co prawda występujące, opłaty i ograniczenia wywozowe.
Ogólniejsza definicja mówi, iż przemytem nazywa się przemieszczenie między państwami lub obszarami celnymi dowolnego towaru z naruszeniem obowiązującego prawa.
Nasilenie przemytu zależy od stosunku opłacalności tego procederu do ryzyka sankcji karnej, jest wprost proporcjonalne do potencjalnego zysku, a odwrotnie do sprawności organów państwa.
Historia przemytu jest równie długa, jak historia opłat granicznych i prawnych ograniczeń handlu.
Przemyt w Polsce.
W okresie rozbiorów istniało zjawisko przemytu pomiędzy zaborami. 
W okresie II Rzeczypospolitej na Górnym Śląsku całe miejscowości żyły z przemytu, głównie cukru, który z powodu protekcjonistycznej polityki Polski był niewspółmiernie drogi w porównaniu z jego cenami w Niemczech.
W czasie II wojny światowej, po wprowadzeniu przez okupacyjne władze niemieckie przydziałów kartkowych, pojęciem „szmugiel” określano przemyt żywności ze wsi do miast oraz ze „strony aryjskiej” do gett żydowskich.
W latach PRL-u przemycano niemal wszystko, z powodu braków na rynku wewnętrznym i ograniczeń prawnych (np. pornografię).
W III RP z powodu wysokiego podatku akcyzowego opłacalny stał się przemyt papierosów, alkoholu i paliw płynnych. Zajmują się nim zarówno pojedyncze osoby, tzw. mrówki, jak i większe, zorganizowane grupy. Nasila się także zjawisko przemytu narkotyków, w obydwu kierunkach. Polska ma duży udział w rynku amfetaminy i jej pochodnych, które są nielegalnie wywożone na zachód, a z drugiej strony jest konsumentem pochodnych konopi indyjskich, opiatów i kokainy.
Przemyt na świecie.
W XVIII w. w Europie odbywał się nielegalny handel na masową skalę między Anglią a niektórymi krajami europejskimi, m.in. Francją. Zjawisko występowało zwłaszcza w Kornwalii, gdzie trudny teren i niebezpieczne wybrzeże stanowiły o przewadze przemytników. Jednak najbardziej znanym przykładem na zorganizowanego na masową skalę przemytu są lata prohibicji w Stanach Zjednoczonych, kiedy to wiele gangów, w tym najsłynniejszy Ala Capone zajmowało się, obok produkcji alkoholu na miejscu, także jego przemytem z Kanady i Meksyku.
Współcześnie obiektem przemytu bywa broń i amunicja, narkotyki, dzieła sztuki, rzadkie gatunki zwierząt i roślin.

</doc>
<doc id="557748" url="https://pl.wikipedia.org/wiki?curid=557748" title="Chorągiewka (lotnictwo)">
Chorągiewka (lotnictwo)

Chorągiewka (właśc. "ustawienie śmigła w chorągiewkę") – ustawienie łopat śmigła cięciwą równolegle do napływających strug powietrza. Stosuje się to w celu minimalizacji oporów w powietrzu po awarii silnika - aby śmigło nienapędzane przez silnik nie ulegało autorotacji, stawiając tym samym dodatkowy, szkodliwy opór. W przypadku wszystkich samolotów skutkuje to mniejszym opadaniem (większa doskonałość), przy samolotach wielosilnikowych – dodatkowo zmniejsza to niestateczność kierunkową występującą po częściowej awarii napędu.
Śmigło ustawione na skok całkowicie neutralny (najczęściej 80°-85°) nie ma możliwości wiatrakowania. Stosuje się je wtedy, gdy nastąpi awaria silnika lub jest konieczność prowadzenia samolotu lotem ślizgowym, gdyż w takich sytuacjach pożądany jest jak najmniejszy opór powietrza.

</doc>
<doc id="557749" url="https://pl.wikipedia.org/wiki?curid=557749" title="Subaru Impreza WRC">
Subaru Impreza WRC



</doc>
<doc id="557751" url="https://pl.wikipedia.org/wiki?curid=557751" title="Stasys Eidrigevicius">
Stasys Eidrigevicius



</doc>
<doc id="557753" url="https://pl.wikipedia.org/wiki?curid=557753" title="Bitwa powietrzna">
Bitwa powietrzna

Bitwa powietrzna - wszelkie działania militarne przeprowadzane przez wojskowe statki powietrzne (samoloty, śmigłowce) w celu wyeliminowania statków powietrznych przeciwnika z danego obszaru przestrzeni powietrznej.
W trakcie walki trudno mówić o dowodzeniu, gdyż są to zazwyczaj pojedynki poszczególnych maszyn. Dopóki kilka maszyn znajduje się w rezerwie można nimi dowodzić poprzez skierowanie ich do walki w odpowiednim miejscu i momencie, jednak gdy walka rozpocznie się na dobre, dowódca traci większość kontroli nad podwładnymi.
Bitwa powietrzna trwa zwykle kilka lub kilkanaście minut. Za bitwy powietrzne uważa się czasami także wielkie kampanie lotnicze, np. Bitwę o Anglię.

</doc>
<doc id="557754" url="https://pl.wikipedia.org/wiki?curid=557754" title="Henryk Miłoszewicz">
Henryk Miłoszewicz

Henryk Miłoszewicz (ur. 27 stycznia 1956 w Wilnie, zm. 5 kwietnia 2003 we Włocławku) – polski piłkarz.
Życiorys.
Do Polski przyjechał jednym z ostatnich pociągów podczas ostatniej masowej fali wysiedleń ludności z dawnych ziem polskich. Pytany o swe pochodzenie, odpowiadał z uśmiechem, że zawsze czuł się Polakiem. W dzieciństwie mieszkał w Bydgoszczy na osiedlu Leśnym, mając za sąsiada Zbigniewa Bońka.
Swoją karierę rozpoczął w Zawiszy Bydgoszcz. Do pierwszego składu bydgoskiego klubu trafił w wieku 18 lat. Już wtedy interesowało się nim wiele zespołów, m.in. ówczesny mistrz Polski Stal Mielec. W 1975 r. przeniósł się do ŁKS Łódź. Niewiele później zadebiutował w olimpijskiej reprezentacji Polski. 
Jak wielu innych zdolnych polskich piłkarzy miał w swej karierze występy w Legii Warszawa, do której przybył w 1980 r. Co prawda nie chciał opuszczać Łodzi, ale na jego decyzję wpłynęła wizja karnej jednostki wojskowej. W barwach „wojskowych” zaliczył cztery udane sezony, zdobywając dwa Puchary Polski (1980, 1981). Niemal natychmiast trafił do pierwszej reprezentacji Polski, w której rozegrał 9 spotkań (wszystkie w 1980 r.).
Przed sezonem 1983/1984 przeniósł się do Lecha Poznań. To właśnie ten rok okazał się najlepszy w karierze Miłoszewicza. Zdobył mistrzostwo i Puchar Polski, a najefektowniejszy mecz rozegrał przeciwko Legii, prowadząc „Kolejorza” do błyskotliwego zwycięstwa 2:0. Po roku gry w „poznańskiej Lokomotywie” przeszedł do francuskiego Le Havre Athletic Club, by po niedługim czasie powrócić do stolicy Wielkopolski. Kolejnym klubem w jego karierze był niemiecki VfL Herzlake. Następnie przez ponad 2 lata grał we Francji w czwartoligowym Stade Torbais, gdzie po raz pierwszy zmierzył się z rolą trenera.
Dwukrotnie grał w eliminacjach do igrzysk olimpijskich w Moskwie i Los Angeles, jednak ani razu nie dane mu było wystąpić w zmaganiach olimpijczyków. Jak wielokrotnie podkreślał, to właśnie niespełnione marzenia o olimpiadzie były dla niego największą sportową porażką.
Był jednym z tzw. „piłkarzy kompletnych”. Widowiskowa gra, doskonały przegląd pola, świetna technika, niezwykła precyzja podań i doskonałe uderzenie były atutami tego wszechstronnego piłkarza.
Był jednym z pierwszych absolwentów szkoły trenerskiej, popularnej „Kuleszówki”. Swój w pełni samodzielny debiut trenerski zaliczył w Polonii Chodzież. Następnie trenował Victorię Września i Kujawiaka Włocławek.
Zmarł 5 kwietnia 2003 roku we Włocławku po zwycięskim meczu swojej drużyny z Wisłą Nowe. Został pochowany w Poznaniu na cmentarzu junikowskim, żegnany przez tłum kibiców, trenerów, działaczy i kolegów.

</doc>
<doc id="557756" url="https://pl.wikipedia.org/wiki?curid=557756" title="Lotnisko pozorne">
Lotnisko pozorne

Lotnisko pozorne to teren ucharakteryzowany na niezamaskowane lotnisko w celu zmylenia przeciwnika. Znajdują się tam makiety hangarów, maszyn lotniczych, samochodów, a nawet ludzi. Obsługa takiego „lotniska” składa się zwykle z kilku zaledwie osób. Taka technika mylenia przeciwnika przez pozorowanie obiektów wojskowych po raz pierwszy została użyta podczas II wojny światowej.

</doc>
<doc id="557757" url="https://pl.wikipedia.org/wiki?curid=557757" title="MiSter Z80">
MiSter Z80

miSTER Z80 – mikroprocesorowy sterownik przemysłowy produkowany w latach 1985-1989 w "Zakładach Elektroniki Górniczej w Tychach". W latach 1987-1988 rozpoczęto wprowadzanie nowego systemu miSTER Z80/ComPAN.
Zastosowania.
Podstawowe zastosowanie systemu, do którego został zaprojektowany i wdrożony do produkcji, to sterowanie i kontrola pracy urządzeń przemysłowych w czasie rzeczywistym. Jednak jego budowa i zastosowane oprogramowanie sprawiły, że mógł być i był stosowany także jako:

</doc>
<doc id="557759" url="https://pl.wikipedia.org/wiki?curid=557759" title="Windows Nashville">
Windows Nashville

Windows Nashville – niedoszły następca systemu operacyjnego Windows 95, który miał wprowadzić nowe rozwiązania technologiczne. Ze względu na zmiany marketingowe zaniechano jego edycji i dopiero Windows 98 stał się następną wersją systemu.
Build 999.
Prawdopodobnie był to jedyny oficjalny build tego systemu. Niektóre sterowniki i programy zostały uaktualnione do wersji 4.10.999. Przy uruchamianiu systemu widniał napis Windows 95. System korzystał z tego samego instalatora co Windows 95.
Możliwości Windows Nashville zostały przeniesione do Windows 95C (OSR-2.5).
Build 1089.
Możliwy Build systemu Windows Nashville
Wersja DOS 6.30 Build 111.410
Wersja Systemu 4.10.1089
Internet Explorer 1.5.81
Microsoft Windows Nashville 4.10.999 Beta 1995
Microsoft Windows Nashville 4.10.1089 Beta 1996
Microsoft Windows Nashville 4.13.1113 Beta 1996
Microsoft Windows Nashville 4.13.1115 Beta 1996
Microsoft Windows Nashville 4.13.1132 Beta 16 czerwca 1996
Microsoft Windows Nashville 4.13.1154 Beta data nieznana
Microsoft Windows Nashville 4.13.1174 Beta data nieznana
Źródło betaarchive.com

</doc>
<doc id="557763" url="https://pl.wikipedia.org/wiki?curid=557763" title="MIKROSTER MSA-80">
MIKROSTER MSA-80

MIKROSTER MSA-80 – mikroprocesorowy system automatyki i pomiarów produkowany w latach 1986–1989 przez "Zakład Urządzeń do Montażu Podzespołów Elektronicznych „Unitra-Cemi” w Szczytnie".
Budowa systemu oparta była o pakiety:
Oprogramowanie:

</doc>
<doc id="557765" url="https://pl.wikipedia.org/wiki?curid=557765" title="Mikros">
Mikros



</doc>
<doc id="557772" url="https://pl.wikipedia.org/wiki?curid=557772" title="Chatzilla">
Chatzilla



</doc>
<doc id="557773" url="https://pl.wikipedia.org/wiki?curid=557773" title="Lustro nieboszczyka">
Lustro nieboszczyka

Lustro nieboszczyka (ang. "Dead Man's Mirror") – trzecie z czterech opowiadań Agathy Christie ze zbiorku Morderstwo w zaułku (1937), w którym tropieniem zbrodni zajmuje się Herkules Poirot.
Opis fabuły.
Akcja zawiązuje się, gdy słynny detektyw otrzymuje list od baroneta Gervase Chevenix-Gore – z prośbą o rozwiązanie dręczącego go problemu, którego jednak bliżej nie sprecyzował. Enigmatyczność listu sprawiła, że pana Poirot zaintrygowała ta sprawa. Z przeprowadzonego przed wyjazdem do posiadłości baroneta wywiadu wśród angielskiej śmietanki towarzyskiej wynikało, że baronet to człowiek energiczny, władczy, odważny i ogromnie ekscentryczny. Kiedy detektyw przybył na miejsce – posiadłość Hamborough Close – był wieczór i odbywało się niewielkie przyjęcie. Oczekiwano właśnie pana domu. Wraz z pojawieniem się Herkulesa Poirota, na jaw wyszła straszna prawda – baronet, zamknięty w swoim gabinecie, nie żył.

</doc>
<doc id="557777" url="https://pl.wikipedia.org/wiki?curid=557777" title="Uzbrojenie">
Uzbrojenie

Uzbrojenie – wszelkie techniczne środki walki umożliwiające zadanie przeciwnikowi strat w ludziach (sile żywej) i sprzęcie. Wyróżnianych jest wiele rodzajów uzbrojenia wykorzystywanego przez różne formacje wojskowe na przestrzeni dziejów. Podstawowy podział uzbrojenia wyróżnia uzbrojenie defensywne (obronne) oraz uzbrojenie ofensywne.
Uzbrojenie defensywne.
Uzbrojenie defensywne stanowią wszelkie środki obrony przed uzbrojeniem ofensywnym przeciwnika.
Dzieli się na:
Uzbrojenie ofensywne.
Uzbrojenie ofensywne stanowi ogół środków służących zadaniu przeciwnikowi strat.
Broń wchodząca w skład uzbrojenia ofensywnego:
Dodatkowo broń palną oraz rakietową możemy podzielić na broń konwencjonalną oraz broń masowego rażenia (nazywaną również "bronią ABC" lub BMR).

</doc>
<doc id="557778" url="https://pl.wikipedia.org/wiki?curid=557778" title="Bitwa pod Cassano">
Bitwa pod Cassano

Bitwa pod Cassano – starcie zbrojne, które miało miejsce 16 sierpnia 1705 podczas hiszpańskiej wojny sukcesyjnej.
Zwycięstwo armii francuskiej Vendome’a nad armią cesarską dowodzoną przez Eugeniusza Sabaudzkiego. W Cassano d’Adda piechota austriacka przełamała się przez francuskie linie i pozostała jej tylko ostatnia linia broniona przez 3 irlandzkie regimenty. Doszło do zażartej walki, w wyniku której Irlandczycy za cenę ciężkich strat (szczególnie wśród oficerów) odparli natarcie.

</doc>
<doc id="557783" url="https://pl.wikipedia.org/wiki?curid=557783" title="Lodowce">
Lodowce



</doc>
<doc id="557786" url="https://pl.wikipedia.org/wiki?curid=557786" title="Python reticulatus">
Python reticulatus



</doc>
<doc id="557787" url="https://pl.wikipedia.org/wiki?curid=557787" title="Python molurus">
Python molurus



</doc>
<doc id="557788" url="https://pl.wikipedia.org/wiki?curid=557788" title="Morelia viridis">
Morelia viridis



</doc>
<doc id="557789" url="https://pl.wikipedia.org/wiki?curid=557789" title="Karcinogen">
Karcinogen



</doc>
<doc id="557790" url="https://pl.wikipedia.org/wiki?curid=557790" title="The Best of 1996–2006">
The Best of 1996–2006

The Best of 1996-2006 – kompilacja zespołu Łzy. Wydana została w czerwcu 2006 roku. Album zawiera najpopularniejsze piosenki zespołu, a także 3 premierowe utwory.
Lista utworów.
CD 1
CD 2 - płyta akustyczna

</doc>
<doc id="557793" url="https://pl.wikipedia.org/wiki?curid=557793" title="Vagitanus">
Vagitanus

Vagitanus (także Vaticanus) – w mitologii rzymskiej, bóstwo opiekujące się pierwszym krzykiem dziecka po narodzinach.

</doc>
<doc id="557795" url="https://pl.wikipedia.org/wiki?curid=557795" title="Bitwa pod Minden">
Bitwa pod Minden

Bitwa pod Minden – starcie zbrojne, które miało miejsce 1 sierpnia 1759 roku w Westfalii podczas wojny siedmioletniej. Angielsko-niemieckie wojska księcia Ferdynanda Brunszwickiego pokonały tam armię francuską dowodzoną przez marszałka de Contades.
Wprowadzenie.
Anglia, w początkowym okresie wojny niechętna wysłaniu własnych wojsk na zachodnioeuropejski obszar działań, po niepowodzeniach wojsk niemieckich sojuszników z dowodzonej przez księcia Cumberland tzw. Armii Obserwacyjnej (bitwa pod Hastenbeck), do końca 1757 zreorganizowała ich wojska, stawiając na ich czele księcia Ferdynanda Brunszwickiego i na nowo podejmując działania wojenne. Głównym zadaniem było usunięcie Francuzów okupujących większość ziem elektorskiego księstwa Hanoweru, które miały stanowić podstawę przyszłych operacji. W trakcie sześciotygodniowej kampanii, w lutym 1758 odzyskano stolicę księstwa, a do końca marca, zadając Francuzom ciężkie straty (ok. 16 tys. zabitych, rannych i dezerterów), wyparto ich z terytorium elektorskiego za Ren. Dalsza część kampanii polegała na wzajemnym wymanewrowywaniu przeciwnika: wojska sprzymierzone uniemożliwiały dostęp do Hanoweru i zachodniego frontu Prusaków, podczas gdy francuskie dążyły do uchwycenia nieprzyjaciela w kleszcze i po zniszczeniu go – do powtórnego zajęcia hanowerskiego terytorium. Dla Anglii działania te odgrywały zasadniczą rolę w związaniu znacznych sił francuskich niezbędnych do prowadzenia o wiele istotniejszych operacji wojennych w koloniach. Ponadto odebranie podległego brytyjskiej koronie Hanoweru oznaczałaby również utratę ważnej karty przetargowej w późniejszych rokowaniach i konieczność ewentualnej rezygnacji z pozaeuropejskich zdobyczy kolonialnych (Kanada, Indie, Karaiby).
Kampanię 1759 roku zapoczątkował książę Brunszwicki, atakując Francuzów pod Frankfurtem i Wesel, lecz ponosząc następnie porażkę w kwietniu pod Bergen. Francuzi potężnymi siłami podjęli ofensywę na Hanower w początkach czerwca, kierując tam 60-tysięczną armię pod dowództwem marszałka de Contades, a w rezerwie trzymając 20-tysięczny korpus marsz. de Broglie. Zgromadzone przez aliantów wojska Ferdynanda Brunszwickiego liczyły ok. 35 tysięcy; kierował się on na północ, pozostając w bliskim zasięgu wojsk przeciwnika. Obydwie strony próbowały się wzajemnie wymanewrować i odciąć sobie linie zaopatrzenia. Książę Brunszwicki zamierzał cofać się na fortecę Minden, gdzie znajdowały się magazyny zaopatrzeniowe, lecz uprzedził go de Broglie zajmując 10 lipca miasto i opanowując przeprawę przez Wezerę. Oznaczało to zagrożenie dla odległego o 50 km Hanoweru, już odciętego od sił alianckich. 
Działania poprzedzające.
Po połączeniu sił obu francuskich dowódców, wobec oczywistej przewagi zdecydowano o podjęciu działań zaczepnych wobec wojsk aliantów. Pierwszym krokiem miało być nagłe zaatakowanie odosobnionego korpusu generała Wangenheima pod wsią Todtenhausen na przedpolu Minden, mające odsłonić lewą flankę wojsk sprzymierzonych. 
Książę Brunszwicki dowodzący oddziałami angielskimi, hanowerskimi, brunszwickimi, heskimi i pruskimi, dysponował 30 tysiącami piechoty i 7 tys. kawalerii, na nieco liczniejsze siły francuskie i saskie składało się 35 tys. piechoty i 7 tys. jazdy z 18 ciężkimi działami. 
Bitwa.
Ruchy wojsk na wyznaczone pozycje rozpoczęto o przedświcie (godz.3:00-4:00), wkrótce podejmując wstępne bombardowanie artyleryjskie. Starcie zapoczątkowano na francuskim prawym skrzydle, gdzie marsz. de Broglie z opóźnieniem zaatakował oddziały Wangenheima, który dzięki temu zdążył stanąć w pełnym szyku bojowym i powstrzymać jego natarcie. W tym czasie przybyłe na pole walki główne siły francuskie sformowały wielki łuk zwrócony ku północnemu zachodowi. Markiz de Contades rozwinął swe oddziały w nietypowym porządku, umieszczając w centrum wyłącznie jednostki zmasowanej kawalerii (108 szwadronów), zaś piechotę z towarzyszącą artylerią rozmieszczając na skrzydłach. 
Gdy na lewym skrzydle Francuzi odpierali dywersyjny słaby atak oddziałów niemieckich księcia Anhalt, w centrum nastąpiło główne natarcie wyborowych 9 batalionów dywizji Spörckena, które wysunęły się na wprost jazdy francuskiej. Pierwszą szarżę tej kawalerii powstrzymano morderczym ogniem alianckiej piechoty; zawiodło również powtórne natarcie. Taktyczne powodzenie zostało jednak wówczas zmarnowane opieszałym działaniem dowódcy angielskiej kawalerii lorda Sackville'a, który mimo powtarzanych rozkazów, nie wyprowadził do ataku jazdy drugiej linii. Jedynie dodatkowe wsparcie piechoty dla osłabionych batalionów umożliwiło odparcie trzeciej szarży wyborowej jazdy francuskiej. Odparto również próbę flankowego zaatakowania angielsko-hanowerskich oddziałów Spörckena przez prawoskrzydłową piechotę Francuzów od północy.
W obliczu niepowodzenia przeciwnika rozwinęły się za to w natarciu lewoskrzydłowe jednostki niemieckich sojuszników, które w zaciętych walkach na bagnety wyparły ze wsi Malbergen Francuzów, a wycofujących się dodatkowo wprawił w panikę atak pruskiej kawalerii księcia Holstein. Choć skuteczne wsparcie przez jazdę francuską oddaliło groźbę przełamania szyku, to bitwa na tym odcinku przekształciła się jedynie w szereg szarż i kontrszarż kawaleryjskich nie dających żadnej ze stron istotnej przewagi. 
Około godz.8:00 batalia była zasadniczo rozstrzygnięta. Poddawane silnemu ostrzałowi alianckiej artylerii centrum, w którym opór stawiała jeszcze saska piechota, również zwijało się do odwrotu za strumień Bastau. Ok. 9:00 całość wojsk markiza de Contades znajdowała się w pełnym odwrocie. Ścigany ogniem artylerii korpus marsz. de Broglie wycofał się w zwartym szyku do Minden.
Podsumowanie i skutki.
Wojska sprzymierzonych odniosły zwycięstwo kosztem straty ok. 2600 zabitych i rannych (z czego połowa przypadła na brytyjską piechotę) wobec strat francuskich w wysokości ponad 8 tys. ludzi (w bitwie zginął ojciec znanego później markiza de La Fayette) oraz utraty licznych sztandarów i całej ciężkiej artylerii. Marszałka de Contades w następstwie klęski usunięto ze stanowiska i zastąpiono księciem de Broglie.
Niespodziewana klęska poważnie naruszyła morale wojsk francuskich, będąc też wstrząsem dla dowódców, zaskoczonych faktem, że pojedyncza linia nacierającej piechoty jest w stanie rozbić trzy linie wrogiej kawalerii. Wskutek przegranej Francuzi zmuszeni byli zrezygnować z prób opanowania Hanoweru: pobita armia wycofywała się na południe, ewakuując garnizony z zajętych już miast. Do końca roku Ferdynand Brunszwicki odzyskał utracone obszary wraz z Münster, gotów do kontynuowania ofensywy przeciw Francuzom.
Bitwa nie wpłynęła w sposób istotny na przebieg siedmioletniej wojny; aktualnie stanowiła jednak pozytywny impuls dla Fryderyka Wielkiego, który po przegranej pod Kunowicami i rozbiciu jego armii poważnie rozważał możliwość abdykacji.

</doc>
