<doc id="557799" url="https://pl.wikipedia.org/wiki?curid=557799" title="Stworzenie świata według Biblii">
Stworzenie świata według Biblii

Stworzenie świata – pojęcie biblijne wyjaśniające naturę i sposób powstania wszechświata. W ujęciu judeo-chrześcijańskim zarówno niebo (materialne i duchowe), jak i ziemia i wszystko co istnieje jest dziełem Boga-Stwórcy. Wszechświat powstał nie jako skutek procesu emanacji lub zrodzenia czy też ślepej ewolucji, lecz w wyniku wypowiedzenia przez Boga "Słowa" (por. Ps 33/32/, 6). Dwa rozpoczynające całą Biblię opisy stworzenia, zawarte w pierwszych trzech rozdziałach Księgi Rodzaju, przedstawiają pochodzenie wszechświata i człowieka od Stwórcy, zależności między Bogiem, człowiekiem i światem oraz podkreślają zasadniczą dobroć tego, co stworzone. Interpretacja teologiczna opisów stworzenia jest różna w zależności od wyznania. Przyjmuje się, że nie zawierają one istotnej informacji z dziedziny nauk przyrodniczych, lecz są opowiadaniami symbolicznymi, których zasadniczym kluczem interpretacyjnym jest pojęcie "stworzenia z niczego". Jedynie wąska grupa kreacjonistów (tzw. "kreacjonizm młodej Ziemi") podejmuje próby wykazania, że Biblijna narracja jest prawdziwa także w sensie literalnym, przyrodoznawczym. Dla większości uczonych i filozofów zajmujących się powstaniem świata podstawowym przesłaniem Biblii jest to, że istnienie świata jest dziełem mądrego zamysłu Boga-Stwórcy. Przyjmują, że nauki przyrodnicze są autonomiczne w swych badaniach, a ich wyniki nie przeczą, lecz harmonizują z przesłaniem biblijnym w jego ujęciu teologicznym, a także metafizycznym. Zasadniczo grupują się oni w dwóch następujących nurtach: "ewolucjonizm teistyczny" oraz "kreacjonizm progresywny" (por. inteligentny projekt).
Stworzenie świata w religii Izraela i w sąsiednich religiach.
Pojęcie stworzenia świata sięga w Izraelu najwcześniejszej starożytności, można je odnaleźć jeszcze przed Abrahamem (ok. 1850 r. przed Chr.). Na Bliskim wschodzie mity o stworzeniu świata, związane z religijnymi koncepcjami politeistycznymi były dość popularne i, według Paula Auvraya OP, zawierały pojęcia, „które nie mogły pozostać obojętne dla Izraela”. W Egipcie, na ścianach piramid przedstawiano stworzenie świata przez jednego z najwyższych bogów egipskich Atum. W Mezopotamii, teksty akadyjskie inspirowane opowiadaniami sumeryjskimi zawierają wiele opisów stworzenia, ściśle związanych z mitycznymi opowiadaniami o wojnie bogów, w czasach początku. W antycznym mieście Ugarit, znajdującym się na terenie Kanaanu, najwyższe bóstwo El było nazywane „stwórcą stworzeń”. W tekstach fenickich znajduje się zdanie o bogu stwórcy brzmiące tak samo, jak to, które w księdze Rodzaju wypowiedział pogański król Salemu Melchizedek, życząc Abramowi, by "Stwórca nieba i ziemi" udzielił mu dóbr wszelkich: „Niech będzie błogosławiony Abram przez Boga Najwyższego, Stwórcę nieba i ziemi!” (Rdz 14,19). W słowach króla Salemu, patriarchowie Izraela odkryli ich własnego Boga jedynego, mimo iż, politeizm zniekształcił niektóre Jego rysy. Objawione później Mojżeszowi imię Boga Jahwe, ("Jestem, który jestem"), pierwotnie prawdopodobnie ukazywało właśnie działanie stwórcze: „Ten, który daje byt”, czyli „Stworzyciel”.
Opowiadanie o stworzeniu świata w Księdze Rodzaju.
Opisy stworzenia świata w kontekście szerszej tradycji biblijnej.
Księgę Rodzaju rozpoczynają dwa uzupełniające się wzajemnie opisy stworzenia świata, które stanowią część większej całości – wstęp do historii zbawienia urzeczywistniającej się poprzez kolejne przymierza zawierane przez Boga z Noem, Abrahamem i Mojżeszem. Trzeba pamiętać, że mimo iż narracja o stworzeniu świata znajduje się na początku Pięcioksięgu i całej Biblii, jej forma pisemna jest zasadniczo późniejsza w stosunku do innych ksiąg biblijnych. Wcześniej, przez wieki funkcjonowała ona w Izraelu w formie przekazu ustnego. Odwoływali się do niej prorocy, którzy zwalczali idolatrię (politeizm). Ukazywali Jahwe jako potężnego Stwórcę świata (Am 4, 13; 5, 8n; 9, 5 n; Jer 10, 6-16; Iz 40, 21-26), podczas gdy czczeni przez inne narody bogowie byli w ich oczach bezsilni, a ich figury były dziełem rąk ludzkich (Jer 10, 1-5; Iz 40, 19n; Iz 44, 9-20). Literatura mądrościowa po niewoli babilońskiej (586 – 538 roku p.n.e.) ukazywała mądrość, przenikliwość i wiedzę Boga, który stwarzał świat (por. Prz 3, 19 n; por. Ps 104, 24). Szczególnie Księga Przysłów jako pierwsze Boże dzieło ukazuje Mądrość uosobioną, powołaną do życia przed wiekami i towarzyszącą Bogu w stwarzaniu świata: 
Podobnie Mądrość Syracha oraz Księga Mądrości ukazywały Mądrość u początków istnienia świata (por. Syr 1,4-9; 24, 9). Była faktycznie jego twórczynią (por. Mdr 8, 6; Mdr 9, 9). Księga Psalmów mówi z kolei o aktywności stwórczej Słowa oraz Ducha Bożego, którym psalmy nadają cechy osobowe (por. Ps 33/32/, 6; 104/103/, 30; por. Jdt 16, 14), według teologii chrześcijańskiej były to już ukryte zapowiedzi nowo testamentalnego objawienia Słowa-Logosu i Ducha Świętego. W Księgach Machabejskich, pismach żydowskich czasów greckich włączonych do kanonu Biblii chrześcijańskiej, pojawiło się wyraźne stwierdzenie, że świat został powołany do istnienia "z niczego":
Pisma żydowskie w tym okresie miały charakter apologetyczny, ukazują różnicę w postrzeganiu Boga w stosunku do mentalności sąsiednich narodów mających wyobrażenia panteistyczne, ubóstwiające stworzenie. Izrael stwierdzał wielkość Boga jedynego, który daje się dostrzec poprzez swoje dzieła (Mdr 13, 1-5).
Źródła i datowanie.
Dwa opisy stworzenia świata z Księgi Rodzaju – same noszące inspiracje pozabiblijne, jednocześnie strzegące ścisłego monoteizmu – są zapisem wcześniejszych ustnych tradycji, które przez wieki inspirowały także inne księgi biblijne Izraela. Według Roberta Altera opisy te są „zniewalające w swym archetypicznym charakterze, w swej adaptacji mitu do celów monoteizmu” Według teorii źródeł dwa opisy stworzenia wynikają z dwóch różnych tradycji literackich. Według tej teorii pierwszy pochodzi z tradycji kapłańskiej i otrzymał formę pisemną najprawdopodobniej w V wieku p.n.e. w Mezopotamii. Drugi opis stworzenia pochodzi natomiast z tradycji jahwistycznej i został spisany w X wieku p.n.e. na dworze króla Salomona, istnieją jednak przesłanki, by jego początki również przesuwać dopiero na czas niewoli babilońskiej, na co wskazują zapożyczenia motywu ogrodu Eden z mitologii mezopotamskich wplecione niezależnie od siebie do Ksiąg Rodzaju i Ezechiela.
Pierwszy opis stworzenia (Księga Rodzaju 1,1-2,4a).
Opowiadanie to nazywane jest Heksaemeronem, ponieważ według niego Bóg stworzył świat w ciągu sześciu dni, po których odpoczął w dniu siódmym. Jest ono przypisywane źródłu kapłańskiemu, akcentującemu odpoczynek szabatowy. Jest opisem kosmologicznym i wyraża ówczesną wiarę w konstrukcję wszechświata. Z czternastu, zachowanych kosmologii starożytnych Heksaemeron wyróżnia się zasadniczo od innych wiarą w monoteistyczną naturę Boga. 
Schemat opowiadania jest następujący:
Poglądy przyrodnicze autora opierały się na najprostszych spostrzeżeniach wzrokowych i nie różniły się zasadniczo od ówcześnie przyjmowanych w całym świecie. W przestrzeni wody umieszczone było sklepienie oddzielające wody górne (deszcze, opady) od dolnych (źródła). W powstałej niszy umieszczona była płaska i okrągła (nie kulista) ziemia. Nad ziemią, a pod sklepieniem umieszczone były ciała niebieskie. Ziemia otoczona była morzem. Zbliżone wersje powstania świata pojawiały się już wcześniej, zarówno w religii Sumerów, jak i semickich mieszkańców Mezopotamii – ważną różnicą pozostaje jednak ścisły monoteizm Biblii. Poza tym, według Paula Auvraya OP, mimo iż można wymienić następujące zbieżne cechy tego opisu z tradycjami babilońskimi: "zwycięstwo nad otchłanią, oddzielenie wód górnych od wód dolnych, stworzenie gwiazd", to w odróżnieniu od nich, nie zawiera on żadnych śladów mitologii. W opowiadaniu biblijnym Bóg działa i zastanawia się jedynie sam z sobą. Nie ma w nim żadnych potworów czy demonów pokonanych lub uwięzionych. Zwycięstwo Boga nad chaosem nie jest walką, a Otchłań ("tehom") nie ma żadnych cech złego bóstwa na wzór Tiamat babilońskiej. Stworzenie jest ukazane jako wolne, zaplanowane działanie Boga wszechmocnego, którego celem było dobro człowieka uczynionego na obraz swego Stwórcy.
Drugi opis stworzenia (Księga Rodzaju 2,4b-25).
Opowiadanie to w przeciwieństwie do Heksaemeronu jest dziełem, którego autor posługuje się językiem obrazowym, a nie pojęciowym. Kosmologia jest w nim całkowicie pominięta. Wyeksponowana została natomiast natura człowieka, relacja Bóg – człowiek, zależność płci i stosunek człowieka do przyrody.
Opowiada ono o stworzeniu pierwszej pary ludzkiej oraz ich środowiska. Byty są rezultatem osobistego działania Boga (Stworzenie świata), który ukazany jest symbolicznie jako pracujący tak, jak człowiek. Sprawia wilgotną, urodzajną glebę w ogrodzie Eden, czyli raju, następnie z mułu ziemi lepi mężczyznę, a potem też zwierzęta. Stwarza kobietę z żebra Adama, "kość z jego kości i ciało z jego ciała" (por. Rdz 2,23). Ludzie zostają stworzeni w sposób doskonały do szczęścia, mają do dyspozycji całe stworzenie, a do towarzystwa siebie nawzajem. Dopiero grzech wprowadzi w świat nieporządek i przekleństwo.
Interpretacja judaizmu.
Średniowieczny autor Jehuda Halewi w swym dziele Kuzari wyraził przekonanie, że opis stworzenia świata w pierwszych trzech rozdziałach Księgi Rodzaju w judaizmie tradycyjnie rozumie się jako "stworzenie z niczego" (łac. "creatio ex nihilo"). Podkreślił, że mimo iż tekst biblijny nie wyklucza interpretacji, że Boże dzieło stworzenia było nadaniem odwiecznej materii, będącej w stanie chaosu, uporządkowanej formy – jednak tradycja Izraela rozumiała, że Bóg stwarzając świat, powołał do istnienia także materię, której wcześniej nie było. Inaczej uważał neoplatonizm, uznając odwieczność pierwszej materii. Jednak, według Halewiego, kultura grecka opierała się na samym tylko rozumowaniu i wiedzy, a więc mądrości filozofów greckich brakowało wsparcia ze strony Boga, które mieli "Prorocy" Izraela. Innego zdania jest Maren R. Niehoff. Według niego, ogół żydowskich autorów i interpretatorów Biblii zarówno przed, jak i po upadku Drugiej Świątyni (70 r.) widział Boga Stwórcę jako demiurga, nie znając pojęcia "creatio ex nihilo". 2 Księga Machabejska 7,28 ma być według tego autora zupełnym wyjątkiem.
Interpretacje Kościoła niepodzielonego.
Augustyn z Hippony.
Interpretując biblijny opis stworzenia świata (Heksaemeron) Augustyn z Hippony (354-430 r.) widział "w pierwszym dniu", kiedy Bóg stworzył niebo i ziemię oraz światłość (por. Rdz 1,1-3), stworzenie aniołów. Niebo i światłość to symbole świata duchowego, rozumnego. Powołanie do istnienia światłości było faktycznie powołaniem do istnienia stworzeń duchowych, czyli właśnie aniołów. Ciemności są symbolem nieuformowanej rzeczywistości, „ziemi, która była bezładem” (Rdz 1,2).
Augustyn interpretował opis stworzenia świata polemizując z interpretacjami manichejskimi. Szukając wytłumaczenia istnienia zła we wszechświecie, Mani (216-ok. 276 r.) i jego uczniowie twierdzili, że w trakcie formowania się świata widzialnego cząstki boskiej rzeczywistości zostały uwięzione w środowisku materialnym, całkowicie obcym wobec boskiej dobroci. Dla Augustyna było logicznie sprzeczne by Bóg cieszący się wolnością i całkowicie dobrą wolą, właściwą Jego bóstwu, pozostawił pewne obszary stworzenia jakby wyjętymi spod Jego władzy ("Wyznania" VII,5.7). Również w księdze "O wierze i Symbolu" i "Przeciwko manichejczykom komentarz do Księgi Rodzaju" wykazywał, że nie jest logiczna interpretacja mówiąca, iż Bóg stworzył świat z pre-egzystującej nieuformowanej materii. Ciemność, o której mowa w Księdze Rodzaju, nie oznaczała, według Augustyna, wiecznej, niestworzonej otchłani bezładu, lecz nieobecności światła.
Aniołowie jako duchowe istoty rozumne nie tylko posiadają światło duchowe, ale są światłem (por. "Komentarz słowny do Księgi Rodzaju" V,13.30 ). Inaczej ludzie, którzy światło duchowe przyjmują od światła stwarzającego, od Słowa. Aniołowie nie mają w sobie różnicy między formą a tym co ma być uformowane, są stworzeni jako doskonali w swym bycie, ich oświecenie, iluminacja jest tożsama z ich stworzeniem. W Państwie Bożym Augustyn pisał:
Będąc światłem zwracają się ku Stwórcy w tym samym momencie, w którym są stworzeni ("Komentarz słowny do Księgi Rodzaju" I,9,17). Funkcja aniołów w dalszym ciągu dzieła stwórczego Boga, współpracy ze Słowem Boga, wynika z ich natury, z tego że są światłem duchowym. Nadają oni formę ciałom, są oświeceniem tego co ciemne (por. "Niedokończony komentarz słowny do Księgi Rodzaju" 8,30). Ta funkcja jest możliwa dzięki temu, że mają oni jednoczesne, równoległe poznanie rzeczy – to, jakimi są w Bogu jako idee wieczne i jakimi są w sobie samych (por. "Komentarz słowny do Księgi Rodzaju" IV,29.46). Te dwa poznania, według Augustyna, oznaczane są przez „wieczór i poranek” każdego dnia stworzenia. Poznanie stworzeń przez stworzenia ("creaturam per creaturam") jest "niejasne jakby w zwierciadle" (por. 1 Kor 13,12; por. "Wyznania" XII, 13.16) – jest więc oznaczane przez "wieczór". Poznanie rzeczy przez Stwórcę (łac. "creaturam per Creatorem") jest jednoczesne i w całości, jest jasnym widzeniem natury rzeczy w Bogu, stąd oznaczane jest przez "poranek" (por. "Komentarz słowny do Księgi Rodzaju" IV,30.47, por. IV,23.40-24.41; "Państwo Boże" XI,29; "Wyznania" XII, 9.9 oraz 15.20). Aniołowie są wzorem dla stworzeń doczesnych, między nimi a stworzeniem materialnym jest bowiem różnica ontologiczna. Świadomość tej różnicy stała się dotkliwa po grzechu pierworodnym ("Przeciwko manichejczykom komentarz do Księgi Rodzaju"II,9.12). Aniołowie w swym doskonałym bycie ukazują spełnienie się wieków, wieczne odpocznienie, poznanie bezpośrednie Boga – wszystko to jako potencjalnie możliwe, jako rzeczywistość eschatologiczna.
Współczesna interpretacja katolicka.
Na temat opisu stworzenia świata z Księgi Rodzaju 1-3 wielokrotnie wypowiadał się Jan Paweł II. W jednej z katechez środowych, zwrócił uwagę, że księga jednoznacznie stwierdza, że to Bóg „na początku” stworzył cały wszechświat. I że dokonało się to przez wypowiedzenie słowa: "fiat, niechaj się stanie". Świat widzialny powstał jako skutek tego słowa. Dalej papież mówił o znaczeniu religijno-teologicznym tego fragmentu biblijnego, oraz że nie ma w nim żadnej istotnej informacji z dziedziny nauk przyrodniczych i nie sprzeciwia się teorii ewolucji. Podkreślił jednak konieczność uznania Boga jako przyczyny powstania wszechświata: 
Opis stworzenia zawiera przede wszystkim wiarę, że człowiek i wszechświat mają swe źródło wyłącznie w Bogu. Wiara w stworzenie świata i człowieka przez Boga ma znaczenie fundamentalne, ponieważ w niej znajduje się odpowiedź na pytania dotyczące wszechmocy i miłości Boga, pochodzenia człowieka, wzajemnej relacji Boga i człowieka oraz człowieka do świata i przyrody. Dając odpowiedź na pochodzenie człowieka, wskazuje jednocześnie drogę i cel jego istnienia – Boga.
Stworzenie świata jest dziełem całej Trójcy Św. Wyraz wiary w to znaleźć można w Ewangelii Jana ("Na początku było Słowo [...] i Bogiem było Słowo") oraz w tradycji (np. "Veni, Creator Spiritus"). Zgodnie z sentencją "conservatio est continua creatio" Bóg zachowując świat w istnieniu cały czas niejako go stwarza.
Adwentyści Dnia Siódmego.
Nauka o stworzeniu świata uwzględniona została jako jedna z zasad wiary Kościoła Adwentystów Dnia Siódmego. Od samych początków ruchu, wierni i założyciele tacy jak Joseph Bates, czy też James White wierzyli w dosłowne rozumienie całej treści Księgi Rodzaju. Adwentyści nauczają, iż Bóg stworzył niebo, ziemię, morza i źródła mórz, w sześć dosłownych dni, a siódmego dnia odpoczął. Sześć dni stworzenia razem z Sabatem, według Adwentystów stanowią tę samą jednostkę czasu co okres zwany dziś tygodniem (168 godzin). Nauczają, iż z powodu swego odpoczynku Bóg pobłogosławił i poświęcił dzień siódmy (sobotę), ustanawiając już w Edenie swój dzień Sabatu. Adwentystyczna pisarka Ellen G. White, w temacie stworzenia świata napisała:
„"Bóg stworzył świat w ciągu sześciu dosłownych dni, a siódmego dnia odpoczął od swojego dzieła, którego dokonał. W ten sposób dał ludziom sześć dni tygodnia, w których mają pracować. (...) Oddzielając sabat Bóg ustanowił pamiątkę dla świata. Nie odłączył od siedmiu dni któregokolwiek z nich, ale właśnie siódmy dzień tygodnia. Zachowując sabat okazujemy, iż uznajemy Boga jako żyjącego Stwórcę nieba i ziemi".” — Letter 31, 1898.
Według ankiety z roku 2002, więcej niż 90% członków kościoła Adwentystów Dnia Siódmego uznaje naukę o stworzeniu świata przez Boga w sześć dosłownych dni, po których Bóg odpoczął dnia siódmego.
Badacze Pisma Świętego.
VI Tom Wykładów Pisma Świętego, Pastor Russell zaczyna od rozdziału: "Na początku", w którym w krótkich słowach przedstawia biblijny pogląd na temat stworzenia. Prezentuje również kilka oświadczeń ówczesnych ludzi nauki na temat "niedorzeczności teorii ewolucji". Charles T. Russell podał Badaczom Pisma Świętego informacje, które były w ówczesnym czasie dostępne i jakie uważał za potrzebne wiernym, "poszukującym biblijnej prawdy", chrześcijanom. Przedstawił on Boga Żywego (antytrynitarnego), który był, jest i będzie jako stworzyciela doskonałych istot, które z powodu grzechu upadły i dla których zbawienia oraz późniejszej restytucji potrzebne było przyjście na świat Mesjasza – Jezusa Chrystusa.
Profesor Paul S. L. Johnson, założyciel Świeckiego Ruchu Misyjnego "Epifania" poszerzając myśli Russella, zastanawiając się nad ustępami Biblii dotyczącymi stworzenia i prowadząc setki dyskusji z różnymi odłamami ewolucjonistów, napisał książkę pt. "Stworzenie". Był to drugi tom spośród jego Epifanicznych Wykładów Pisma Świętego. Na podstawie Pisma Świętego w XIV rozdziałach opisał tematy, takie jak świat ducha, świat materii, proces twórczy, chaos i poszczególne dni epokowe (a w nich tworzenie roślin, zwierząt i ludzi oraz wiele innych procesów, jakie Bóg sprawował przez Słowo – Logosa, czyli swego Jednorodzonego Syna w przedludzkiej postaci). W ostatnim rozdziale tego dzieła Johnson, idąc za wcześniejszym poglądem Charlesa T. Russella, jasno stwierdza: "Ewolucja nie jest metodą twórczą".
Świadkowie Jehowy.
Świadkowie Jehowy wierzą, że Jehowa Bóg stworzył wszystko w określonym celu, ale nie podzielają poglądów kreacjonistów. Uważają, że zanim rozpoczął się pierwszy dzień stwarzania, Bóg powołał do istnienia wszechświat, w tym Ziemię (Biblia nie mówi, kiedy Bóg zaczął je stwarzać ani jak długo to trwało), na której nie było jeszcze życia, a każdy z sześciu dni stwarzania przez Boga mógł trwać tysiące lat. Uważają, że Ziemia i wszechświat istniały już przed rozpoczęciem sześciu dni stwarzania (czyli odcinkami czasu) oraz że Bóg stworzył wszystkie podstawowe rodzaje roślin i zwierząt oraz doskonałą pierwszą parę ludzką – Adama i Ewę. Odrzucają pogląd, że Bóg posłużył się ewolucją (tzw. ewolucjonizm teistyczny), by powołać do istnienia różne formy życia. Uważają, że jest niezgodny z Biblią, która podaje, że Bóg stworzył ludzi oraz rośliny i zwierzęta „według ich rodzajów”. Stworzył wszystkie podstawowe rodzaje roślin i zwierząt oraz Adama i Ewę. Jednocześnie twierdzą, że „w obrębie poszczególnych rodzajów roślin i zwierząt stworzonych przez Boga zachodziły zmiany. W rezultacie powstały znane dzisiaj gatunki, które w wielu wypadkach znacząco się od siebie różnią”.

</doc>
<doc id="557800" url="https://pl.wikipedia.org/wiki?curid=557800" title="Tony Robbins">
Tony Robbins

Anthony J. Mahavorick, znany też jako Tony Robbins, pseudonim Anthony Robbins (ur. 29 lutego 1960 w Glendora, Kalifornia) – amerykański doradca życiowy, motywujący ludzi poprzez przekazywanie swoich życiowych doświadczeń i wiedzy. Robbins napisał serię motywujących książek, wśród których znalazły się takie bestsellery jak "Obudź w sobie olbrzyma", czy "Olbrzymie kroki". Jego pierwszą książką była "Unlimited power" (Nieograniczona siła).

</doc>
<doc id="557804" url="https://pl.wikipedia.org/wiki?curid=557804" title="Lina Medina">
Lina Medina

Lina Medina Lazo (ur. 27 września 1933 w Ticrapo, Peru) – najmłodsza znana matka w historii medycyny. Urodziła dziecko mając 5 lat, 7 miesięcy i 21 dni.
Historia.
Lina Medina urodziła się w peruwiańskim regionie Huancavelica. Została najmłodszą matką w historii medycyny, rodząc swoje pierwsze dziecko, mając 5 lat 7 miesięcy i 21 dni.
Ojciec Liny, Tiburcio Medina, zauważył, że jego córka (jedna z jego dziewięciorga dzieci) miała nienaturalnie opuchnięty brzuch. W połowie kwietnia 1939 roku ojciec zaprowadził Linę do szamanów z wioski, którzy osądzili, że dziewczynka ma guza i poradzili, aby zawieźć ją do szpitala w pobliskim miasteczku Pisco.
Dr Gerardo Lozada po wstępnym rozpoznaniu, pragnąc sprawdzić swoją teorię, zabrał dziewczynkę do Limy, gdzie inni specjaliści potwierdzili diagnozę. Okazało się, że Lina jest w ciąży. Poczęła syna w wieku 4 lat i 10 miesięcy. 9 miesięcy później (14 maja 1939) Lina urodziła dziecko przez cesarskie cięcie wykonywane przez dr Gerardo Lozada, dr Rolando Colareta i dr Busalleu.
Jej syn został nazwany na cześć lekarza Gerardo Medina. Ważył 2700 gramów. Chłopiec do 10. roku życia wychowywał się w przekonaniu, że Lina jest jego siostrą. Gerardo Medina zmarł w 1979 roku (w wieku 40 lat) na rzadką chorobę szpiku kostnego.
Do dziś nie wiadomo, kto był ojcem dziecka. Ojciec Liny, Tiburcio, został zatrzymany na kilka dni pod zarzutem gwałtu. Kiedy został zwolniony, podejrzenie padło na jednego z braci Liny, jednak również okazało się niesłuszne.
Późniejsze życie.
W dorosłym życiu Medina pracowała jako sekretarka w klinice dr. Lozada, który pomógł jej, a później jej synowi w edukacji. Lina poślubiła Raúla Jurado, z którym miała drugiego syna (ur. 1972). W 2002 roku Medina wraz z rodziną żyli w biednej części miasta Lima Chicago Chico ("Małe Chicago"). W tym samym roku odmówiła wywiadu z agencją prasową Reuter.

</doc>
<doc id="557806" url="https://pl.wikipedia.org/wiki?curid=557806" title="Peltaści">
Peltaści



</doc>
<doc id="557807" url="https://pl.wikipedia.org/wiki?curid=557807" title="Kał krowi">
Kał krowi

Kał krowi – kał usuwany w akcie wypróżnienia przez bydło domowe. 
Bezpośrednio po wypróżnieniu odchody bydła mają jasny kolor. Z czasem powierzchnia ciemnieje, następnie przechodzi w kolor brunatny, by po całkowitym wyschnięciu uzyskać kolor szary. Na pastwisku miejsca po odchodach bydlęcych, widoczne są jako kępy intensywnie zielonej, dobrze wyrośniętej i niewypasanej przez bydło trawy, otaczające mały skrawek ziemi początkowo nieporośnięty trawą.
Wykorzystanie i zastosowanie.
Odchody bydła domowego są używane przede wszystkim jako główny składnik nawozów naturalnych. W wielu częściach Afryki odchodów bydła używa się jako paliwa do gotowania. W niektórych bardzo biednych i gęsto zaludnionych obszarach świata ze względu na brak drewna opałowego, odchody bydła domowego są jedynym tanim i ogólnodostępnym paliwem, wykorzystywanym w gospodarstwach domowych.
Odchody krowie rozrzucane są czasami na powale lub ścianach ze względu na to, że zapach działa odstraszająco na insekty; są używane do produkcji środków przeciw komarom. Używane jako wypełniacz, mają własności ocieplające. Odchody krowie były używane przez hinduskich kolejarzy do uszczelniania lokomotyw parowych.
W krajach rozwiniętych w procesie fermentacji odchodów otrzymuje się biogaz i elektryczność. Odchody bydła są trzymane w wielkich zbiornikach, gdzie fermentują bez dostępu tlenu w temperaturze około 40 °C, dzięki czemu rozkładają je bakterie beztlenowe. Uzyskany gaz zawiera około 65% metanu.
W Indiach nawóz krowi nazywany jest gobar. W gorącym klimacie, typowym np. dla Indii, odchody krowie szybko wysychają i nie wydzielają charakterystycznego zapachu. Odchody krowie są bogate w substancje mineralne, co jest typowe dla zwierząt roślinożernych. Współcześnie na terenach bezleśnych i wysokogórskich nawóz bydlęcy nadal stanowi paliwo podstawowe w ognisku kuchennym domów wiejskich. Wysuszony kał bydła gromadzą przez okres letni np. górale Bodho z Spiti. Natomiast pozyskany z zagród w okresie zimowym jest zużywany do wiosennego nawożenia pól uprawnych.
Spalanie krowich odchodów na masową skalę jest w Indiach źródłem pozyskiwania elektryczności. Wyschnięte stosowane są również jako paliwo w ogniskach i piecach. Ilość paliwa tego typu, spalanego na wsiach indyjskich, oszacowano dla lat 60. na poziomie 225 mln ton rocznie. Stanowiło to ówcześnie połowę ilości tego surowca.
W Indiach kał krowi mieszany z gliną służył jako materiał w budownictwie.
Znaczenie w kulcie hinduistycznym.
Podobnie w wyjątkowy sposób hinduiści traktują konchę, uważając jednocześnie inne rodzaje muszli za nieczyste.
Fermentacja jelitowa – produkcja metanu przez bydło domowe.
Wyziewy są też ważnym elementem cyklu ekologicznego. W przewodzie pokarmowym bydła oraz w zbiornikach gnojowicy zachodzi fermentacja beztlenowa (anaerobowa), w wyniku której powstaje metan. Jest on wytwarzany w znacznych ilościach – jedno zwierzę produkuje około 280 litrów tego gazu dziennie i trudno jest ten gaz zgromadzić. Wszystkie zwierzęta domowe produkują około 80 mln ton metanu rocznie, co stanowi około 22% całej antropogenicznej emisji metanu na świecie.

</doc>
<doc id="557809" url="https://pl.wikipedia.org/wiki?curid=557809" title="Zarzuela">
Zarzuela

Zarzuela (wymowa według IPA: [θaɾ'θwela] w Hiszpanii, [saɾ'swela] w państwach hiszpańskojęzycznych Ameryki Łacińskiej) – forma muzyczna liryczno-dramatyczna pochodzenia hiszpańskiego, w której występują naprzemiennie sceny mówione i śpiewane, w okresie późniejszym zawierająca także taniec; rodzaj musicalu. Nazwa wywodzi się prawdopodobnie od nazwy domku myśliwskiego zwanego "Palacio Real de la Zarzuela" (hiszp. "Zarzas" – miejsce porośnięte jeżynami), znajdującego się niedaleko Madrytu, gdzie w XVII wieku po raz pierwszy przedstawiono ten rodzaj sztuki hiszpańskiemu dworowi królewskiemu (tzw. "Fiestas de Zarzuela").
Występują dwie formy zarzuelli: zarzuela barokowa (lata 1630-1750, styl wcześniejszy) i zarzuela romantyczna (lata 1850-1950), który możemy dalej podzielić na dwa podtypy: "género grande" (w 3 aktach o tematyce poważnej) i "género chico" (tzw. zarzuelita; w 1 akcie, z reguły o charakterze komicznym).
Musical znany był już w Hiszpanii od czasów Juana del Encina. Nowa forma zwana zarzuelą była o tyle innowacyjna, że dodawała funkcję dramatyczną do partii muzycznych. Stała się ona integralną częścią dzieła. Inne zmiany to udział wielkiej orkiestry i włączenie partii chóralnych, pieśni i tańca.
Zarzuela (także znana jako "zarzuelta") to też integralna część muzyki filipińskiej. Przybyła razem z pierwszymi hiszpańskimi kolonizatorami i zakonnikami i błyskawicznie rozprzestrzeniła wśród rdzennej ludności, która przystosowała ją do swojego gustu.
Znawcy historii tego gatunku szacują, że napisano przeszło 12 000 zarzueli.
Kompozytorzy tworzący zarzuelę.
Pierwszym znanym kompozytorem zarzueli był Juan Hidalgo.
W drugiej poł. XVII w. zarzuela miała cechy francuskiego ballet de cour (wprowadzenie baletu i popularnych tańców, wykonywanych z towarzyszeniem gitary i kastanietów). Wybitnymi przedstawicielami tego typu zarzueli byli Sebastián Durón oraz Antonio de Literes.
W XVIII w. rosnący wpływ opery włoskiej przyczynił się do spadku zainteresowania zarzuelą (zarzuele w stylu opery włoskiej komponował m.in. José de Nebra).
W XIX w., wraz z rozwojem kierunku narodowego w muzyce hiszpańskiej, zarzuela przeżyła renesans. W 1856 powstał Teatro de la Zarzuela, w którym wystawiali swe dzieła m.in. R. Chapí, M.F. Caballero, T. Bretón
W XX wieku przedstawicielami zarzueli grande byli m.in.: Francisco Alonso-Lopéz, Federico Moreno Torroba, genero chico uprawiali m.in. Jacinto Guerrero Torres i Ernesto Pérez Rosillo.
Inne znaczenia tego wyrazu.
Zarzuela to także nazwa dania pochodzącego z kuchni hiszpańskiej, przyrządzanego z różnorodnych owoców morza i ryb. Nazwa zawdzięcza swój rodowód operowy bogatej mieszance składników.

</doc>
<doc id="557811" url="https://pl.wikipedia.org/wiki?curid=557811" title="Curu">
Curu



</doc>
<doc id="557812" url="https://pl.wikipedia.org/wiki?curid=557812" title="Zarzuella">
Zarzuella



</doc>
<doc id="557813" url="https://pl.wikipedia.org/wiki?curid=557813" title="Virginia Smith">
Virginia Smith

Virginia Dodd Smith (ur. 30 czerwca 1911 w Randolph, Iowa, zm. 23 stycznia 2006 w Sun City West, Arizona) – amerykańska działaczka polityczna, członkini Izby Reprezentantów z ramienia Partii Republikańskiej.
Kształciła się w Shenandoah (Iowa) High School i na University of Nebrasca w Lincoln. W pracy zawodowej zajmowała się problematyką rozwoju wsi i życia jej mieszkańców. Działała w Partii Republikańskiej, w latach 1956–1972 była regularnie delegatką na narodowe konwencje partyjne. W 1974 została wybrana do Izby Reprezentantów USA, pokonując swojego demokratycznego rywala nieznaczną większością – 737 głosów. Zajęła fotel innego republikanina, Davida Martina.
Zasiadała w Izbie Reprezentantów przez osiem kolejnych kadencji, w 1984 nie przyjmując propozycji kandydowania do Senatu przeciwko Jamesowi Exonowi. Brała udział m.in. w pracach komisji wydatków celowych Izby Reprezentantów. W 1990 nie ubiegała się o reelekcję i zakończyła pracę parlamentarną w styczniu 1991 (zastąpił ją w Kongresie republikanin Bill Barrett).

</doc>
<doc id="557814" url="https://pl.wikipedia.org/wiki?curid=557814" title="Zwieri">
Zwieri

Zwieri (ros. "Звери") – rosyjska grupa muzyczna, powstała w 2001 roku.

</doc>
<doc id="557818" url="https://pl.wikipedia.org/wiki?curid=557818" title="Grenzschutz Ost">
Grenzschutz Ost

Grenzschutz Ost (niem., dosłownie „Ochrona Granic Wschód” albo „Straż Graniczna Wschód”) – powstała w latach 1918–1919 paramilitarna formacja ochotnicza działająca na wschodnich rubieżach Republiki Weimarskiej razem z "Freikorpsem "i "Selbstschutzem". Zbrojnie przeciwstawiała się odłączeniu terenów wschodnich od Niemiec.
Działalność.
Aktywna była na terenie Łotwy, Litwy, gdzie walczyła z oddziałami Armii Czerwonej oraz Wielkopolski, Pomorza Zachodniego i Gdańskiego, a także Górnego Śląska. Oddziały "Grenzschutzu", jak np. Grenzschutz-Bataillon III, podczas powstania wielkopolskiego zostały skierowane przeciw ludności cywilnej. Razem z "Freikorpsem" i "Selbstschutzem" brały czynny udział po stronie niemieckiej w powstaniach śląskich.
"Grenzschutz" zastąpiony został oddziałami "Schwarze Reichswehr" („Czarnej Reichswehry”). Część członków Grenzschutzu działała później w nazistowskich bojówkach Sturmabteilung (SA).
W przededniu inwazji III Rzeszy na Polskę rezerwistów tej formacji zgrupowano nad granicą w specjalnych dywizjach nazywanych Grenzschutz Abschnitt Kommando (niem. Odcinki Dowódcze Straży Granicznej). Podczas kampanii wrześniowej stanowiły one jednostki tyłowe, zajmujące się głównie tworzeniem na zajętych przez Wehrmacht terenach niemieckiej administracji. Żołnierze Grenzschutzu brali też udział w walkach z polskimi oddziałami samoobrony – jak np. podczas zajmowania Katowic, są też odpowiedzialni za represje, jakie spadły na cywilów w pierwszych dniach okupacji. Wielu żołnierzy i oficerów przeniesiono później do Wehrmachtu.
Grenzschutz na Górnym Śląsku.
W związku z zaostrzeniem się sytuacji na Górnym Śląsku, w dniach 28–30 listopada 1918 roku z terenu zachodnich Niemiec skierowano 117 Dywizję Piechoty dowodzoną przez gen. Karla Hoefera, a na siedzibę jej dowództwa wyznaczono Gliwice. 10 grudnia 1918 roku dywizja ta otrzymała nazwę "Grenzschutz-Division" („Dywizja Ochrony Pogranicza”). Potocznie ludność śląska nazywała te oddziały "Grenzschutzem".
Z czasem formacji tej podporządkowano wszystkie istniejące na Górnym Śląsku oddziały "Freikorpsów". Jej oddziały były głównymi siłami niemieckimi walczącymi przeciwko powstańcom śląskim i były używane do tłumienia wszelkich ruchów niepodległościowych Polaków.
Po podpisaniu traktatu wersalskiego formacja ta została wycofana z Górnego Śląska i 11 lutego 1920 roku rozwiązana, znaczna część jej żołnierzy weszła w skład Reichswehry. Jej oddziały zostały zastąpione nową formacją o nazwie "Selbstschutz Oberschlesien" (SSOS, „Samoobrona Górnego Śląska”).

</doc>
<doc id="557819" url="https://pl.wikipedia.org/wiki?curid=557819" title="Liczba leptonowa">
Liczba leptonowa

Liczba leptonowa – liczba kwantowa wprowadzona do opisu zasady zachowania we wszystkich procesach. Liczba leptonowa określa liczbę wszystkich leptonów w danym procesie. Można badać zasadę zachowania całkowitej liczby leptonowej bądź rodzinnej liczby leptonowej. Pierwsza z nich mówi jedynie, czy w danym procesie występują leptony. Rodzinna liczba leptonowa określa, z jakiej rodziny leptonów pochodzą cząstki występujące w reakcji. Wyróżnia się trzy rodziny leptonów, a co za tym idzie, trzy rodzinne liczby leptonowe:
W ramach Modelu Standardowego (MS) całkowita i rodzinna liczba leptonowa są zachowane. Procesy łamiące tę zasadę zachowania są niedopuszczalne. Poza ramami MS dozwolone są procesy łamiące zarówno całkowitą jak i rodzinną liczbę leptonową. Przykładem takiego procesu jest podwójny bezneutrinowy rozpad beta.

</doc>
<doc id="557822" url="https://pl.wikipedia.org/wiki?curid=557822" title="OpenRaster">
OpenRaster

OpenRaster – proponowany format plików graficznych dla grafiki rastrowej.
OpenRaster ma bazować na OpenDocument, a także posiadać jego infrastrukturę. Pomysłodawcą nowego formatu graficznego jest Cyrille Berger, który na swoim blogu wyjaśnia potrzebę stworzenia nowego formatu grafiki rastrowej. Wymiana plików graficznych pomiędzy równymi programami miałaby być dzięki nowemu pomysłowi dużo łatwiejsza.

</doc>
<doc id="557825" url="https://pl.wikipedia.org/wiki?curid=557825" title="Nitrobacteraceae">
Nitrobacteraceae

Nitrobacteraceae – rodzina bakterii z rzędu Pseudomonadales opisana przez Buchanana w 1917. Uczestniczą w procesach przemiany azotu.

</doc>
<doc id="557826" url="https://pl.wikipedia.org/wiki?curid=557826" title="Światowy Uniwersytet Duchowy Brahma Kumaris">
Światowy Uniwersytet Duchowy Brahma Kumaris

Światowy Uniwersytet Duchowy „Brahma Kumaris” – związek wyznaniowy działający na całym świecie założony w 1936. Zasady organizacji wywodzą się z tradycji hinduizmu. Światowy Uniwersytet Duchowy Brahma Kumaris Radża Joga od 1983 ma status konsultanta przy Radzie Ekonomicznej i Społecznej ONZ. Był ośmiokrotnie nagradzany przez ONZ, za wkład w szerzenie pokoju na świecie.
Brahma Kumaris w Polsce.
W Polsce został wpisany do rejestru kościołów i innych związków wyznaniowych MSWiA w 1985 roku pod jego ówczesną nazwą "Stowarzyszenie Brahma Kumaris Raja Yogi". Pod aktualną nazwą został wpisany w 1990 r. Dyrektorem Uniwersytetu w Polsce jest Aneta Łój, a siedziba mieści się w Warszawie na ul. Smolnej 11.
W 2016 Uniwersytet liczył w Polsce 99 członków.

</doc>
<doc id="557828" url="https://pl.wikipedia.org/wiki?curid=557828" title="Włocławek (stacja kolejowa)">
Włocławek (stacja kolejowa)

Włocławek – stacja kolejowa we Włocławku, w województwie kujawsko-pomorskim, w Polsce. Zatrzymują się tu wszystkie pociągi osobowe; TLK oraz IC. Według klasyfikacji PKP ma kategorię dworca wojewódzkiego.
Pasażerowie.
W roku 2017 wymiana pasażerska wyniosła 803 tys. osób (2,2 tys. dziennie).
W roku 2018 stacja obsługiwała 2,4 tys. pasażerów na dobę (łącznie 876 tys. osób).
W roku 2019 wymiana pasażerska wyniosła 949 tys. osób (2,6 tys. dziennie).
W roku 2020 wymiana pasażerska wyniosła 550 tys. osób (1,5 tys. dziennie).
W roku 2021 wymiana pasażerska wyniosła 548 tys. osób (1,5 tys. dziennie).
Historia.
Pierwszy dworzec oddano do użytku w 1862 roku, wraz z magazynem i remizą kolejową. Magazyn i remizę zburzono w 1914, a dworzec w 1969 lub 1971 roku. Ostatni z budynków należących do kompleksu pierwotnego dworca wyburzono w 2017 roku. Był to magazyn, w okresie PRL-u służący za siedzibę posterunku Milicji Obywatelskiej, a później Straży Ochrony Kolei.
W pobliżu dworca usytuowana jest wieża ciśnień zbudowana w 1908 roku. Obecnie jest to najstarszy z budynków należących do kompleksu dworca. Na peronach stoją dwa żurawie wodne.
Nowy dworzec, oddano do użytku w 1974 Oprócz budynku dworca wybudowano również dwa perony, kładkę nadziemną i przejście podziemne, prowadzące z budynku głównego do peronu II i w kierunku centrum miasta (pod drogą krajową nr 91).
W latach 2003-2004 przedłużono przejście podziemne w kierunku południowym, tworząc dodatkowe wyjście na osiedlu Kokoszka, a obok niego parking (zbudowano go kosztem dwóch peronów towarowych i wyjazdu ze strefy manewrowej w kierunku Kutna). Rozebrano kładkę nadziemną.
Co najmniej do 2011 r. trwał spór pomiędzy PKP i PKS o prawa do budynku i jego otoczenia (nie było przeprowadzonego podziału własności).
W 2013 roku pojawił się pomysł na przejęcie dworca przez samorząd województwa kujawsko-pomorskiego.
W 2021 roku, według miejskiego geoportalu, miejsca dawnego postoju autobusów, wraz z terenem po rozebranej wiacie autobusowej i barze oraz parking na Południu należą do miasta, natomiast reszta dworcowych gruntów należy do Skarbu Państwa, Polskie Koleje Państwowe korzystają z nich w ramach użytkowania wieczystego.
W 2020 roku miasto przeprowadziło przetarg na budowę centrum przesiadkowego obok dworca PKP, powstały m.in. nowa jezdnia manewrowa, nowe miejsca postojowe autobusów, wiaty, stanowiska, poczekalnia, tablice informacyjne, elementy małej architektury. Dworzec PKP również doczeka się zmian, ale za dworzec odpowiedzialny jest inny podmiot i jest to osobna inwestycja – 25 lutego 2021 roku PKP SA otworzyły oferty przetargu na rozbiórkę starego i budowę nowego budynku dworca. W 2021 r. rozpoczęła się rozbiórka dworca. Tunel łączący perony z dworcem został zamknięty na czas budowy.
Przyszłość stacji.
Według informacji opublikowanych przez Centralny Port Komunikacyjny, w ramach programu kolejowego tzw. "10 szprych" dla nowego lotniska, powstać ma szprycha nr 1 będąca przedłużeniem Centralnej Magistrali Kolejowej w kierunku północnym, która połączy Warszawę, CPK, Płock, Włocławek i Trójmiasto.
Nowa, większa bryła i z nowoczesnym wykończeniem oraz rozwiązania gwarantujące pasażerom wygodę korzystania – tak będzie prezentował się przyszły dworzec kolejowo-autobusowy we Włocławku. Będzie to trzykondygnacyjny budynek, przystosowany także do obsługi regionalnych połączeń autobusowych. Dzięki rozwiązaniom architektonicznym, dworzec będzie w pełni przystosowany do obsługi osób o ograniczonej mobilności. Zaplanowano też udogodnienia dla osób niewidomych i niedowidzących w postaci ścieżek prowadzących czy dotykowych map i oznaczeń. Koszt budowy dworca wyniesie około 26 mln zł, a cała inwestycja będzie dofinansowana z budżetu państwa. Przetarg na budowę nowego włocławskiego dworca wygrał Budimex z Warszawy. Z 13 złożonych PKP ofert warszawska była najtańsza - oferta na 25 mln 679 tys. zł. Na realizację wszystkich zaplanowanych robót Budimex ma ponad 540 dni .
Skomunikowanie.
Dworzec jest położony w centrum miasta i przylega do niego dworzec autobusowy, który jest obsługiwany przez KPTS. Obok dworca zatrzymują się linie MPK Włocławek o numerach: 1, 2, 3, 4, 8, 11, 15, 16 i 19. Z przystanków obok dworca oprócz autobusów miejskich odjeżdżają autobusy firm prywatnych ZUT czy ZAXIMA. Na terenie dworca znajduje się postój taksówek i niewielki parking.

</doc>
<doc id="557830" url="https://pl.wikipedia.org/wiki?curid=557830" title="Jurassic 5 LP">
Jurassic 5 LP

Jurassic 5 – debiutancki album studyjny zespołu Jurassic 5.
Materiał z EP-ki plus kilka dodatkowych utworów zostały wydane w wytwórni Pan Records w 1998. Mimo iż płyta nazywa się po prostu "Jurassic 5", wiele ludzi nazywa ją "Jurassic 5 LP", gdyż jest tak napisane na brzegu płyty i aby odróżnić ją od "Jurassic 5 EP".
Logo "Jurassic 5" znajdujące się zarówno na EPce jak i LP zostało zaprojektowane przez Chali 2na, jednego z raperów grupy.

</doc>
<doc id="557831" url="https://pl.wikipedia.org/wiki?curid=557831" title="Blaze Bayley (zespół muzyczny)">
Blaze Bayley (zespół muzyczny)

Blaze Bayley – angielska grupa muzyczna wykonująca heavy metal. Powstała w 1999 z inicjatywy znanego z występów w grupie Iron Maiden wokalisty Blaze’a Bayleya. Do 2007 działała pod nazwą BLAZE.
Historia.
Zespół powstał pod nazwą BLAZE w 1999 po odejściu wokalisty i założyciela grupy Blaze’a Bayleya z Iron Maiden. Do Bayleya dołączyło czterech młodych brytyjskich muzyków – Rob Naylor (bas), Jeff Singer (perkusja), Steve Wray i John Slater (gitary). W tym składzie wydali 3 albumy - studyjne "Sillicon Messiah" i "Tenth Dimesion" oraz koncertowy "As Live As It Gets" i odbywali trasy koncertowe w małych pubach i klubach oraz na większych imprezach jako support dla Helloween i Savatage.
Po nagraniu albumu koncertowego "As Live As It Gets" Jeff Singer ogłosił, że opuszcza zespół. Po trzech miesiącach na podobny krok zdecydował się Rob Naylor. Do czasu znalezienia ich zastępców do BLAZE dołączyli Phil Greenhouse i Wayne Banks.
Pod koniec 2003 w nowym składzie (Greenhouse’a zastąpił Jason Bowld) grupa rozpoczęła nagrywanie trzeciego albumu studyjnego – "Blood and Belief".
Po wydaniu albumu zespół rozpadł się, a Bayley występował na koncertach w towarzystwie Daniego Löble (perkusja), Oliviera Palotaia, Luki Priniciotty (gitary) i Christiana Ammana (bas).
W styczniu 2007 cały skład, oprócz Bayleya, opuścił zespół. Na miejsce byłych członków dołączyli Rico Banderra, Rich Newport, Nick Bermudez i David Bermudez. Tego samego roku perkusista Banderra porzucił grę w zespole.
27 lipca 2007 grupa wydała swoje pierwsze wydawnictwo wideo – "Alive in Poland" – zawierające zapis koncertu w Katowicach podczas festiwalu Metalmania 2007. Był to pierwszy album zespołu pod nową nazwą – Blaze Bayley. Lider zespołu tłumaczy zmianę nazwy słowami:
W listopadzie 2007 z gry w zespole zrezygnował gitarzysta Rich Newport. Jak ogłosił zespół, Newport chciał skoncentrować się na pracy nauczyciela gry na gitarze. Na czas trasy koncertowej wakat objął Jay Walsh. Dwa dni później do grupy dołączył nowy perkusista Lawrence Paterson.
7 lipca 2008 grupa wydała nowy album studyjny, "The Man Who Would Not Die".
28 września 2009 Blaze Bayley wraz z zespołem wszedł do studia by rozpocząć prace nad nowym albumem. Premiera zaplanowana została na 2010 rok. W tym samym roku miała też mieć miejsce trasa promująca po Wielkiej Brytanii, Europie i Ameryce Południowej. W październiku 2009 roku ogłoszono datę premiery nowego albumu długogrającego, któremu nadano tytuł "Promise and Terror". Jego premiera miała miejsce 1 lutego 2010 roku. Na krążku znalazło się jedenaście utworów.
Po zakończeniu trasy promującej album, Bayley zakończył współpracę z dotychczasowym składem, tłumacząc to problemami organizacyjnymi. Od tego czasu nagrywa i koncertuje jako artysta solowy, wspierany przez różnych muzyków.
W 2012 roku ukazała się kolejna płyta "The King of Metal". Kolejną pozycją w dyskografii Bayleya była nagrana wspólnie z Thomasem Zwijsenem EP "Russian Holiday".
W 2016 Blaze wydał album "Infinite Entanglement", zapowiadając go jako pierwszą część trylogii. Na płycie Bayleyowi towarzyszyli muzycy zespołu Absolva - gitarzysta Chris Appleton, który również współkomponował album, basista Karl Schramm oraz perkusista Martin McNee. W następnych latach ukazały się kolejne części, czyli "Endure and Survive: Infinite Entanglement, Pt. 2 i The Redemption of William Black - Infinite Entanglement Part III."
Po wydaniu trylogii zespół intensywnie koncertował w Europie i Ameryce Północnej. Efektem są dwa kolejne albumy koncertowe: Live in France (2019) oraz Live in Czech (2020)
Dyskografia.
Minialbumy:
Inne:

</doc>
<doc id="557832" url="https://pl.wikipedia.org/wiki?curid=557832" title="Jurassic 5 EP">
Jurassic 5 EP

Jurassic 5 EP – minialbum wydany w 1997 roku przez hip-hopową grupę Jurassic 5 nakładem wytwórni Rumble i Pickininny Records. 
Jest EPką, która zawiera większość materiału, które ukazało się na ich pierwszym albumie wydanym pod koniec 1998 roku, "Jurassic 5 LP".
Pierwsza wersja zawiera 9 utworów i jest dostępna na jednej płycie CD lub na podwójnym 12" winylowym krążku. Została wydana w październiku 1997 roku w krótko-żyjącej wytwórni Rumble/Pickininny Records. Mimo iż wytwórnia wydała tylko jedną ich płytę, dała im okazję pokazać się światu i zaprezentowania swoich możliwości.

</doc>
<doc id="557833" url="https://pl.wikipedia.org/wiki?curid=557833" title="Handel ludźmi">
Handel ludźmi

Handel ludźmi, zwany też handlem żywym towarem – nazwa przestępczego procederu, będącego współczesną formą niewolnictwa.
Początkowo pod tym pojęciem rozumiano wyłącznie handel kobietami, zmuszanymi do prostytucji, jednak znaczenie pojęcia uległo znacznemu rozszerzeniu i obejmuje wszelkie działania skierowane na wyzysk ludzi, niezależnie od płci i wieku, naruszające prawo do decydowania o sobie. Wyzysk ten związany jest zazwyczaj z użyciem przemocy, co jest dla ofiar ogromnym obciążeniem fizycznym i psychicznym. Ofiary handlu żywym towarem w efekcie traumatycznych przeżyć często doświadczają chorób psychicznych i popadają w różne formy uzależnień. Wobec ofiar stosowane są działania naruszające ich seksualność, indywidualną wolność i cielesną nienaruszalność. Pozostałe czyny karalne, których dopuszczają się agresorzy wobec ofiar, to naruszenia prawa pracy i prawa ubezpieczeń społecznych, zwłaszcza wobec cudzoziemców.
Formy handlu ludźmi.
Formy handlu ludźmi:
Handel w celach seksualnych.
Chodzi tu o przymuszanie do prostytucji, a także do pornografii. Ofiary to w większości kobiety i dzieci. Handel w celach seksualnych obejmuje nabór osób, ich przetrzymywanie, przewożenie lub zmuszanie do komercyjnych aktów nierządu, z użyciem siły, na drodze oszustwa lub pod przymusem, albo gdy osoby nakłaniane do udziału w tym procederze nie ukończyły 18 roku życia. Dotyczy to także sytuacji, kiedy dana osoba świadomie wyjeżdża w celu uprawiania prostytucji, ale wyobraża sobie (na podstawie informacji handlarzy), że będzie to wyglądało inaczej. Nierzadko w procederze „handlu żywym towarem” biorą udział osoby z najbliższego otoczenia kobiety. Każdego roku ofiarą handlu w celu seksualnego wyzysku pada kilkaset tysięcy kobiet.
Handel w celu wykorzystania siły roboczej.
Procederu tego nie należy mylić z migracją zarobkową, ani z "pracą na czarno". Z handlem ludźmi mamy do czynienia wtedy, gdy pracownicy zagraniczni są wykorzystywani do pracy z obejściem przepisów prawa pracy. Przykładem może tu być zmuszanie do pracy w charakterze pomocy domowej, co w wielu państwach nie podlega przepisom prawa pracy (bądź obowiązujące prawo jest lekceważone) i gdzie często panują zależności bliskie niewolnictwu. Kobiety są tu często dodatkowo wykorzystywane seksualnie. Analiza przypadków wyzysku w tym obszarze wskazuje na następujące działania: brak wynagrodzeń, głodzenie jako kara za nieposłuszeństwo, znęcanie się psychiczne, brak czasu wolnego, izolacja, obrażenia ciała, wykorzystywanie seksualne.
Handel narządami ludzkimi.
Proceder handlu narządami powstał w wyniku rosnącego zapotrzebowania na narządy ludzkie do przeszczepów w krajach uprzemysłowionych. „Dawcy” narządów pochodzą zazwyczaj z krajów Trzeciego Świata, zaś tak zdobyte narządy są oferowane w krajach uprzemysłowionych na czarnym rynku. Ponieważ jest to proceder stosunkowo nowy, brak dotychczas wyraźnego rozgraniczenia między legalnym i nielegalnym handlem narządami. Brak też precyzyjnych danych mówiących o zakresie zjawiska.
Krajami, gdzie ten proceder jest szczególnie rozwinięty i sporo ludzi sprzedaje swe organy, np. płuco, nerkę itp., jest Mołdawia czy Indie. Powstały tam nawet specjalne „kliniki”, zajmujące się takim procederem.
Narządy bywają też pozyskiwane od więźniów, na których wykonano wyrok śmierci (Chiny), a także od porywanych i zabijanych specjalnie w tym celu dzieci w krajach ubogiego Południa.
Przyczyny.
Przy analizie przyczyn handlu żywym towarem rozróżnić należy działanie czynników "przyciągających" (ang. "pull") oraz czynników "wypychających" ("push"). Czynniki wypychające to przede wszystkim ubóstwo, bezrobocie, braki w wykształceniu oraz dyskryminacja ze względu na płeć w krajach, z których pochodzą ofiary. Czynniki przyciągające w krajach docelowych to wysokie zapotrzebowanie na tanie usługi seksualne, zwłaszcza ze strony „egzotycznych kobiet”, a także rosnący popyt na niewykwalifikowaną siłę roboczą i dawców organów.
Historia.
W drugiej połowie XIX w. i na pocz. XX w Europie działały organizacje sprzedające młode kobiety głównie do Ameryki Południowej, gdzie zmuszano je do prostytucji. Jedną z tych organizacji było założone w 1890 "Warszawskie Towarzystwo Wzajemnej Pomocy", później "Cwi Migdal". Wiele kobiet pochodziło z Polski.
Handel ludźmi w prawie polskim.
Z przepisów obowiązujących w Polsce po 1918 r. Kodeks Tagancewa w art. 5621 zakazywał "nakłaniania osoby płci żeńskiej poniżej 21 lat do wyjazdu za granicę w celu zawodowego uprawiania nierządu", zaś użycie przy tym przemocy, groźby, oszustwa, nadużycie władzy lub wykorzystanie przymusowego położenia skutkowało karą bez względu na wiek ofiary, surowiej traktowano popełnianie tego zawodowo. Kodeks niemiecki z 1871 r. zakazywał stręczenia (§ 180 i 181) i uprowadzenia w zamiarze nakłaniania do nierządu lub małżeństwa (§ 236 i 237), austriacki z 1852 r. stręczenia "osoby niewinnej" (§ 132 i 133) oraz porwania w celu nierządu lub małżeństwa (§ 96 i 97).
Rozporządzenie Prezydenta Rzeczypospolitej z 29 lipca 1927 r. "o karach za handel kobietami i dziećmi oraz za inne popieranie nierządu" wprowadzało zróżnicowane kary w zależności od obowiązującego kodeksu.
Kodeks Makarewicza (1932) ujednolicał odpowiedzialność za "wywóz z kraju innej osoby w celu przeznaczenia jej do uprawiania zawodowego nierządu" (art. 211 z zaostrzeniem odpowiedzialności za popełnienie wobec osoby bliskiej, oddanej pod opiekę lub nieletniej w art. 212) i za "oddanie innej osoby w stan niewolnictwa lub uprawianie handlu niewolnikami" (art. 249).
Przepisy wprowadzające Kodeks Andrejewa (1969) zakazywały "oddania innej osoby w stan niewolnictwa lub uprawiania handlu niewolnikami" (art. VIII) oraz "dostarczania, zwabiania lub uprowadzania w celu uprawiania nierządu innej osoby, nawet za jej zgodą", a także "uprawiania handlu kobietami, nawet za ich zgodą, lub dziećmi" (art. IX).
Kodeks karny (1997) w art. 189a za handel ludźmi grozi kara pozbawienia wolności od 3 lat (do 15 lat zgodnie z art. 37), za przygotowania do takiego handlu od 3 miesięcy do lat 5.
Do roku 2010 polski Kodeks karny nie zawierał definicji handlu ludźmi. Korzystano wtedy z regulacji prawa międzynarodowego. Legalna definicja tego zjawiska w polskim prawie karnym uregulowana została dopiero w nowelizacji z dnia 8 września 2010 roku. Zgodnie z art. 115 § 22 Kodeksu karnego handel ludźmi stanowi werbowanie, transport, dostarczanie, przekazywanie, przechowywanie lub przyjmowanie osoby przy użyciu m.in. przemocy, groźby, uprowadzenia lub podstępu. Zazwyczaj głównym celem tego procederu jest wykorzystanie ofiary do pracy przymusowej, niewolnictwa, żebractwa, pornografii, a nawet pozyskania tkanek, komórek lub narządów należących do ofiary. Należy zaznaczyć przy tym, iż nawet jeśli proceder odbywa się za zgodą ofiary, stanowi on przestępstwo. W przypadku ofiar małoletnich nie jest wymagane używanie przemocy, groźby, uprowadzenia, podstępu czy też nadużycia stosunku zależności. Nie jest konieczne również udzielanie korzyści majątkowych. Wystarczy, że osoba małoletnia stała się obiektem werbunku, transportu, przekazywania lub przyjmowania. Ofiara tego przestępstwa, poza nielicznymi wyjątkami, nie godzi się na wykorzystanie albo przynajmniej nie akceptuje skali wykorzystania.
W Kodeksie karnym przewidziana została również zbrodnia, polegająca na powodowaniu przez sprawcę oddania ofiary w stan niewolnictwa oraz utrzymywania jej we wspomnianym stanie. Legalną definicję niewolnictwa reguluje art. 115 § 23 Kodeksu karnego. Zgodnie z jego treścią o niewolnictwie mówi się, mając na myśli stan zależnym, w którym człowiek traktowany jest jak przedmiot własności. Podstawowa różnica między niewolnictwem a handlem ludźmi polega na tym, iż w pierwszym przypadku proceder ten zawsze odbywa się bez zgody ofiary.
Zarówno handel ludźmi, jak i niewolnictwo stanowią przestępstwa, w związku z czym podlegają karze. Jej wysokość w przypadku pierwszego zjawiska określa art. 189a Kodeksu karnego. Proceder handlu ludźmi zagrożony jest karą od 3 lat pozbawienia wolności, co oznacza, że czyn ten stanowi zbrodnię – jest to przestępstwo bardzo groźne i stanowiące zagrożenie dla porządku prawnego. Zgodnie z powyższym, handel ludźmi stanowi także czynienie przygotowań do dokonania tego przestępstwa oraz niezawiadomienie stosownych organów ścigania w przypadku posiadania wiarygodnych informacji na temat przygotowania, usiłowania lub dokonania przestępstwa. Przestępstwo to jest ścigane z urzędu, co oznacza, że nie jest wymagana zgoda ofiary na wszczęcie postępowania. Na jego mocy przestępstwo handlu ludźmi zagrożone jest karą pozbawienia wolności od lat 3, natomiast czynności zmierzające do jego przygotowania podlegają karze pozbawienia wolności na okres od 3 miesięcy do 5 lat.
Handel ludźmi narusza prawa do wolności przysługujące każdemu człowiekowi na mocy Konstytucji RP. Godzi on w prawo „do decydowania o sobie, o swoim życiu, o wyborze miejsca pobytu i sposobu postępowania”. Człowiek jest traktowany jak przedmiot posiadający wartość handlową, która wyznacza jego przydatność do celów obranych przez sprawców. Najczęściej jest to eksploatacja seksualna lub ekonomiczna, w tym praca przymusowa, żebractwo, zmuszanie do kradzieży lub popełniania innych przestępstw, przymusowe pobieranie organów.
Handel ludźmi jest przestępstwem charakteryzującym się wielością działań i różnorodnością form wykorzystania. Z uwagi na to często w stosunku do ofiar handlu ludźmi są popełniane czyny zabronione ścigane z artykułów dotyczących przestępstw na tle seksualnym oraz przestępstw przeciwko wolności. Do tych przestępstw kwalifikuje m.in. czyny zawarte w art. 191 kk – stosowanie przemocy lub groźby bezprawnej w celu zmuszenia innej osoby do określonego zachowania; art. 191a kk – utrwalenie wizerunku nagiej osoby lub osoby w trakcie czynności seksualnej poprzez użycie przemocy, groźby, podstępu; art. 203 kk – doprowadzenie innej osoby do uprawiania prostytucji z użyciem przemocy, groźby bezprawnej, podstępu lub wykorzystania stosunku zależności lub krytycznego położenia; art. 204 § 1 kk – nakłanianie innej osoby do uprawiania prostytucji lub ułatwianie uprawiania prostytucji w celu osiągnięcia korzyści majątkowej; art. 204 § 2 – czerpanie korzyści majątkowych z uprawiania prostytucji przez inną osobę; art. 204 § 3 – nakłanianie małoletniego do uprawiania prostytucji lub ułatwianie mu uprawiania prostytucji w celu osiągnięcia korzyści majątkowej bądź czerpanie korzyści majątkowych z uprawiania prostytucji przez małoletniego.
W toku czynności zmierzających do popełnienia omawianego czynu często popełniane są takie przestępstwa jak art. 264 § 1 i 2 kk – przekraczanie oraz organizowanie przekraczania granicy państwowej RP wbrew przepisom; art. 270 § 1 kk – podrabianie dokumentów; art. 275 § 1 kk – kradzież lub zatrzymanie dokumentu tożsamości; art. 276 kk – niszczenie lub ukrywanie dokumentu.
W latach 2013–2015 nastąpił wzrost ilości przypadków handlu ludzi do pracy przymusowej w stosunku do innych rodzajów handlu ludźmi. Nowego wymiaru w kontekście ścigania handlu ludźmi nabierają również zachowania penalizowane w Kodeksie karnym, jako przestępstwa przeciwko prawom osób wykonujących pracę zarobkową. Art. 218 § 1a kk – złośliwe lub uporczywe naruszania praw pracowniczych; art. 220 § 1-3 kk – narażanie zdrowia albo życia pracownika; art. 221 kk – niezawiadomienie o wypadku przy pracy. Ponadto w 2012 r. weszła w życie ustawa z dnia 15 czerwca 2012 r. o skutkach powierzania wykonywania pracy cudzoziemcom przebywającym wbrew przepisom na terytorium Rzeczypospolitej Polskiej. W ustawie określone są sankcje dla podmiotów powierzających wykonywanie pracy cudzoziemcowi przebywającemu bez ważnego dokumentu uprawniającego do pobytu na terytorium RP oraz zasady dochodzenia roszczeń z tytułu wynagrodzenia i związanych z nim świadczeń przez cudzoziemca.
Najczęstszymi ofiarami pracy przymusowej w Polsce stają się cudzoziemcy w wieku 20–50 lat. Zdecydowana większość to mężczyźni z wykształceniem zawodowym bądź średnim. Na podstawie zgromadzonego materiału ustalono, że wszystkie ofiary były bezrobotne i raczej bezradne społecznie. Nie bez znaczenia jest również fakt, że ofiary pracy przymusowej w Polsce pochodzą z ubogich państw o dużej skali bezrobocia i gdzie wynagrodzenie za pracę jest niskie. W wielu przypadkach ofiary miały na utrzymaniu rodziny w kraju swojego pochodzenia. Ofiary chcąc przyjechać do Polski często musiały zadłużyć się w swoim kraju, aby pokryć koszty transportu i pośredników organizujących pracę w Polsce.
Wśród ofiar pracy przymusowej dominują cudzoziemcy z krajów Europy Wschodniej, głównie Ukrainy. Zdecydowana większość ofiar nie znała języka polskiego. Ofiary pracy przymusowej przebywały w Polsce nielegalnie, najczęściej dotyczyło to Ukraińców, którzy przyjeżdżali do Polski na podstawie wiz turystycznych. Część ofiar (np. obywatele Bangladeszu czy Filipin) posiadała wizy i zezwolenia na pracę w Polsce. Zatem legalny pobyt cudzoziemca wcale nie przesądza o tym, że nie może on stać się ofiarą pracy przymusowej.
Prawo międzynarodowe.
Tego typu praktyki są zakazane przez konwencje międzynarodowe, m.in. Europejską Konwencję Praw Człowieka w art. 4, Międzynarodowy Pakt Praw Obywatelskich i Politycznych w art. 8, Międzynarodowy Pakt Praw Gospodarczych, Społecznych i Kulturalnych w art. 6. Powszechna Deklaracja Praw Człowieka w art. 4 stwierdza: "„Nie wolno nikogo czynić niewolnikiem ani nakładać na nikogo służebności; niewolnictwo i handel niewolnikami są zakazane we wszystkich swych postaciach.”"
Pierwsze porozumienie międzynarodowe zawarto w Paryżu 18 maja 1904 roku, kolejne 4 maja 1910.
Traktat wersalski w art. 23 c) powierzał Lidze Narodów "ogólny nadzór nad porozumieniami w sprawie handlu kobietami i dziećmi, handlu opium i innymi szkodliwymi środkami".
Kolejnymi umowami były:
Statut Międzynarodowego Trybunału Wojskowego w Norymberdze (1945) "obracanie ludzi w niewolników" zalicza do zbrodni przeciw ludzkości (art. VI c), podobnie artykuł 7 Statutu Międzynarodowego Trybunału Karnego (1998). W Konwencji z 1968 zakazano przedawnienia takich zbrodni.
15 listopada 2000 Zgromadzenie Ogólne ONZ przyjęło "Protokół o zapobieganiu zwalczaniu oraz karaniu za handel ludźmi, w szczególności kobietami i dziećmi uzupełniający Konwencję Narodów Zjednoczonych przeciwko międzynarodowej przestępczości zorganizowanej" nazywany również "Protokołem z Palermo". Istotnego znaczenia nadaje mu wprowadzenie do prawa międzynarodowego definicji pojęcia „handel ludźmi”.
W ten sposób określane jest "werbowanie, transport, przekazywanie, przechowywanie lub przyjmowanie osób z zastosowaniem gróźb lub użyciem siły lub też z wykorzystaniem innej formy przymusu, uprowadzenia, oszustwa, wprowadzenia w błąd, nadużycia władzy lub wykorzystania słabości, wręczenia lub przyjęcia płatności lub korzyści dla uzyskania zgody osoby mającej kontrolę nad inną osobą, w celu wykorzystania." Oznacza to także zmuszanie do prostytucji i pornografii, pracę lub usługi o charakterze przymusowym, niewolnictwo lub praktyki do niego podobne, zniewolenie oraz handel ludzkimi organami (art. 3 a).
O handlu żywym towarem można mówić wtedy, gdy w sposób stały i powtarzalny naruszane są prawa podstawowe wykorzystywanych osób. Definicji tej nie spełnia działalność na międzynarodowym rynku matrymonialnym oraz pośrednictwo przy adopcjach.
Trudniący się handlem żywym towarem traktują ludzi jak towar, a siebie postrzegają jako pośredników w wymianie handlowej. Nielegalna migracja kategoryzowana jest tu jako przemyt i nie stanowi formy handlu żywym towarem. Działalność związana z handlem żywym towarem to werbunek, przewóz, udzielanie noclegów i odbiór ludzi. Metody stosowane w tym procederze to grożenie lub użycie przemocy, różne formy wymuszeń, takie jak uprowadzenia, podstępne zwodzenie, nadużycie władzy, środki nacisku, wykorzystanie stosunku podległości i/lub przekupstwo.
Międzynarodowa Organizacja Pracy uchwaliła konwencje nr 29 i 105 przeciw pracy przymusowej oraz nr 182 w sprawie eliminowania najgorszych form pracy dzieci, w tym prostytucji dziecięcej.
Przeciwdziałanie zjawisku.
Podejmowane są rozmaite formy i próby przeciwdziałania oraz ograniczania skali handlu „żywym towarem”. Na szczególną uwagę zasługuje "La Strada". Istnieją również organizacje kościelne, których zadaniem jest opieka nad ofiarami ww. przestępstw, szczególnie w rejonach objętych konfliktami zbrojnymi.

</doc>
<doc id="557834" url="https://pl.wikipedia.org/wiki?curid=557834" title="Zatrzymanie pojazdu">
Zatrzymanie pojazdu

Zatrzymanie pojazdu – unieruchomienie pojazdu niewynikające z warunków lub przepisów ruchu drogowego, trwające nie dłużej niż 1 minutę, oraz każde unieruchomienie pojazdu wynikające z tych warunków lub przepisów.
Zatrzymując pojazd na jezdni zatrzymujemy go przy samej krawędzi i równolegle do niej.
Zatrzymanie pojazdu na chodniku jest możliwe kołami jednego boku lub przednią osią pojazdu o masie do 2,5 tony pod warunkiem, że:
Zakazy zatrzymywania:

</doc>
<doc id="557835" url="https://pl.wikipedia.org/wiki?curid=557835" title="Podział lodowców">
Podział lodowców

Podział lodowców można przeprowadzić w zależności od wpływu rzeźby na ukształtowanie lodowca, bilansu masy lodowca, termikę lub szybkość, z jaką lodowiec się porusza.
Klasyfikacja lodowców ze względu na wpływ rzeźby na kształt lodowca.
Lodowce o kształcie uzależnionym od rzeźby podłoża
Lodowce o kształcie niezależnym od rzeźby podłoża

</doc>
<doc id="557836" url="https://pl.wikipedia.org/wiki?curid=557836" title="Mała Desztna">
Mała Desztna

Mała Desztna (czes. "Malá Deštná", 1090 m n.p.m.) – szczyt w Sudetach Środkowych, w środkowej części Gór Orlickich w Czechach.
Szczyt znajduje się około 1,6 km na południe od Zieleńca, dzielnicy polskich Dusznik-Zdroju, na zachód od doliny Dzikiej Orlicy.
Jest to szczyt o kopulastym wierzchołku i stromych zboczach w całości porośnięty lasem dolnoreglowym. Pod względem wysokości Mała Desztna jest drugim wzniesieniem w Sudetach Środkowych. Na szczycie rozlega się obszerna przestrzeń zalesiona młodym lasem, na której w najwyższym punkcie znajduje się punkt wysokościowy. Szczyt jest punktem, z którego rozciąga się widok na okoliczne szczyty i doliny.
U podnóża góry w miejscu byłej szklarni z przełomu XVII–XVIII wieku znajdują się ślady po prowadzonych badaniach archeologicznych. W przeszłości Mała Desztna nazywana była Doupnitą górą.
U podnóża szczytu w kierunku południowym w łęku pomiędzy Małą a Wielka Desztną (czes. "Velká Deštná") znajduje się rezerwat przyrody Jelení lázeň, małe wierzchowinowe torfowisko.
Turystyka.
Na szczyt prowadzi szlak turystyczny:

</doc>
<doc id="557838" url="https://pl.wikipedia.org/wiki?curid=557838" title="Fermion Majorany">
Fermion Majorany

Cząstki Majorany – fermiony, które są opisane równaniem Majorany, czyli są same dla siebie antycząstkami (cząstka i jej antycząstka są tożsame, nierozróżnialne); przeciwieństwo cząstek Diraca. Nazwa tych cząstek pochodzi od nazwiska Ettore Majorany, który zaproponował (zapostulował) istnienie takich cząstek na gruncie teorii kwantowej.
Standardowe fermiony, nazywane cząstkami Diraca, mogą istnieć w czterech stanach: jako cząstka lub antycząstka, każda w dwóch stanach skrętności. Cząstki Majorany mają tylko dwa możliwe stany, odpowiadające dwóm skrętnościom; w ten sposób można by je umiejscawiać między materią a antymaterią.
Obecnie nie są znane żadne istniejące w naturze elementarne cząstki Majorany. Cząstką taką mogłoby być neutrino, choć gdyby istotnie było ono cząstką Majorany, to możliwy byłby podwójny bezneutrinowy rozpad beta, jednakże dotychczas nie zaobserwowano tego zjawiska eksperymentalnie.
Istnienie cząstek Majorany przewidują niektóre rozszerzenia modelu standardowego fizyki cząstek elementarnych, np. teoria supersymetrii przewiduje, że neutralino (mieszanina supersymetrycznych partnerów neutralnych bozonów takich jak foton, Z0 i neutralne bozony Higgsa) jest cząstką Majorany.
W kwietniu 2012 r. naukowcy z Uniwersytetu Technicznego w Delfcie oraz Fundacji Podstawowych Badań Materii (FOM Foundation) poinformowali o odkryciu kwazicząstek Majorany jako stanów związanych o zerowej energii na końcach nadprzewodzących nanodrutów.
Naukowcy z MIT zaobserwowali pierwsze cząsteczki fermionów majorany na powierzchni złota, jest to obiecujące z uwagi na możliwy konstrukt komputera kwantowego którego obliczenia będą wolne od błędów. Pierwsza publikacja w 2020 r. 21 kwietnia w 'Proceedings of the National Academy of Sciences'.

</doc>
<doc id="557839" url="https://pl.wikipedia.org/wiki?curid=557839" title="Tama Brodzka (stacja kolejowa)">
Tama Brodzka (stacja kolejowa)

Tama Brodzka – stacja kolejowa (dawniej węzłowa) w Tamie Brodzkiej, w gminie Brodnica, w powiecie brodnickim, w województwie kujawsko-pomorskim.

</doc>
<doc id="557840" url="https://pl.wikipedia.org/wiki?curid=557840" title="10 Wrocławski Pułk Dowodzenia">
10 Wrocławski Pułk Dowodzenia

10 Wrocławski Pułk Dowodzenia (10 pdow) – oddział łączności i dowodzenia Sił Zbrojnych Rzeczypospolitej Polskiej.
Historia pułku.
10 Pułk Dowodzenia został sformowany w czerwcu 1994 roku, we Wrocławiu-Leśnicy, w koszarach przy ulicy Trzmielowickiej 28. W czasie II wojny światowej koszary zajmowała jednostka Waffen-SS, a pod koniec wojny urządzono tu także filię obozu koncentracyjnego Groß-Rosen.
Jednostka została utworzona w wyniku połączenia 10 Pułku Łączności i 6 Pułku Zabezpieczenia. 15 marca 2001 roku pułk został przekazany z podporządkowania Śląskiego Okręgu Wojskowego w podporządkowanie Dowódcy Garnizonu Warszawa.
Głównym zadaniem pułku jest rozwijanie stanowisk dowodzenia szczebla strategicznego i zabezpieczenie łączności wojskowej. Oddział działa w czasie pokoju, kryzysu i wojny.
Za swoje osiągnięcia pułk był wielokrotnie wyróżniany, m.in. w 2003 roku przez Ministra Obrony Narodowej nadaniem Znaku Honorowego Sił Zbrojnych Rzeczypospolitej Polskiej za szczególne osiągnięcia w wykonywaniu zadań służbowych i czterokrotnie medalem „Za osiągnięcia w służbie wojskowej”.
Żołnierze 10 Wrocławskiego Pułku Dowodzenia uczestniczyli we wszystkich operacjach zagranicznych, np. na Wojnie w Afganistanie, w których SZ RP wystawiały wojska operacyjne.
1 stycznia 2013 roku w skład oddziału zostali włączeni żołnierze rozformowanego w tym samym dniu 2 Batalionu Dowodzenia Śląskiego Okręgu Wojskowego.
Tradycje.
Na podstawie decyzji Nr 93/MON Ministra Obrony Narodowej z dnia 11 lipca 1995 roku 10 Pułk Dowodzenia przejął dziedzictwo tradycji:
otrzymał nazwę wyróżniającą „Wrocławski”, a dzień 6 czerwca został ustanowiony Świętem Pułku.
Sztandar JW 1245 został nadany przez Prezydenta RP w dniu 7 czerwca 1995 roku i wręczony dowódcy jednostki pułkownikowi Adamowi Jurczakowi przez dowódcę Śląskiego Okręgu Wojskowego, generała dywizji Janusza Ornatowskiego.
23 czerwca 2015 roku podsekretarz stanu Maciej Jankowski, działając z upoważnienia Ministra Obrony Narodowej, wprowadził oznakę rozpoznawczą na mundur polowy 10. Wrocławskiego Pułku Dowodzenia i zatwierdził wzór oznaki.
Struktura organizacyjna.
W skład batalionu logistycznego wchodzą kompanie: remontowa, zaopatrzenia i medyczna.
Wyposażenie.
Pułk posiada na wyposażeniu nowoczesne środki łączności i informatyki m.in. aparatownie komutacyjne AK oraz aparatownie transmisyjne AT. Jest to nowoczesny sprzęt, mający szerokie zastosowania, od zwykłej łączności przewodowej do niejawnych łączy radioliniowych, światłowodowych i satelitarnych. Łącznościowcy wrocławscy mają zdolność do wystawiania polowych węzłów informatycznych, dzięki którym można rozwinąć w każdych warunkach jawne i niejawne sieci komputerowe. 10 pdow dysponuje także radiostacjami przedsiębiorstwa Harris na samochodach Honker i innymi środkami.

</doc>
<doc id="557842" url="https://pl.wikipedia.org/wiki?curid=557842" title="Ewangeliczny Związek Braterski w RP">
Ewangeliczny Związek Braterski w RP

Ewangeliczny Związek Braterski w RP – związek wyznaniowy działający na terenie Polski od 1987 roku, w tym też roku został zarejestrowany. 31 stycznia 1990 został wpisany do rejestru Kościołów i innych związków wyznaniowych w dziale A, pod numerem 23. Jego zwierzchnikiem jest przewodniczący Rady Starszych Ludwik Skworcz. 
Związek ma swoją siedzibę w Szczecinku.

</doc>
<doc id="557843" url="https://pl.wikipedia.org/wiki?curid=557843" title="Interscope Records">
Interscope Records

Interscope Records – wytwórnia płytowa operowana przez Universal Music Group, założona w 1990 roku przez Jimmy’ego Iovina i Teda Fielda z finansowym wsparciem Atlantic Records (które wówczas posiadało 50% udziałów w firmie).
Pod szyldem wytwórni swoje albumy wydali tacy artyści, jak m.in.: Hollywood Undead, Lana Del Rey, Snoop Dogg, Dr. Dre, Ellie Goulding, LMFAO, Madonna, Limp Bizkit, 50 Cent, Eminem, Lady Gaga, Marilyn Manson, Justin Timberlake, OneRepublic, Aloe Blacc, Tokio Hotel, Black Eyed Peas, Kendrick Lamar, Billie Eilish, Helena Vondráčková, Enrique Iglesias, Tupac Shakur, Rise Against, Game, Girls’ Generation, Imagine Dragons, Zedd czy Selena Gomez.

</doc>
<doc id="557845" url="https://pl.wikipedia.org/wiki?curid=557845" title="Jelenia Góra Sobieszów">
Jelenia Góra Sobieszów

Jelenia Góra Sobieszów – stacja kolejowa w dzielnicy Sobieszów, w Jeleniej Górze, w województwie dolnośląskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="557848" url="https://pl.wikipedia.org/wiki?curid=557848" title="Światła mijania">
Światła mijania

Światła mijania (zwane także krótkimi) – światła silnikowych pojazdów drogowych, używane do oświetlenia drogi z przodu pojazdu, w założeniach niepowodujące oślepienia ani dyskomfortu dla kierowców pojazdów nadjeżdżających z przeciwka oraz dla innych użytkowników drogi. Włączanie tych świateł jest obowiązkowe łącznie lub zamienne ze światłami drogowymi zawsze od zmierzchu do świtu, a także w tunelach, w warunkach pogorszonej przejrzystości powietrza (mgła, silne opady deszczu lub śniegu, zadymienie itp.) oraz podczas holowania. W Polsce włączanie świateł mijania jest obowiązkowe także podczas ruchu pojazdu w dzień, jeżeli nie jest on wyposażony w światła do jazdy dziennej.
Wymagania.
Regulaminy homologacyjne dla świateł mijania określają wymagane natężenie oświetlenia w wybranych punktach na ekranie pomiarowym. Dla punktów znajdujących się powyżej linii odcięcia (granica światła-cienia), w tym również w punkcie B50L (B50R dla ruchu lewostronnego) odpowiadającemu wysokości wzroku innych kierowców, określono jedynie wartości maksymalne. Oznacza to, że w idealnym przypadku światła mijania mogłyby być teoretycznie bezpośrednio niewidoczne (świeciłyby wyłącznie na jezdnię). Niedoskonałości elementów optycznych reflektora (odbłyśnik, soczewka, klosz) powodują jednak, że część światła jest rozpraszana i kierowana powyżej linii odcięcia. Nowoczesne reflektory projekcyjne coraz dokładniej kształtują wiązkę światła, dzięki czemu ich światłość w strefie cienia jest porównywalna lub nawet mniejsza od światłości przednich świateł pozycyjnych.
Przepisy wymagają by światła mijania oświetlały tylko wybrany obszar przed samochodem, na wprost przed samochodem oświetlany obszar powinien tworzyć z jezdnią kąt większy niż 0,1%, co odpowiada oświetleniu powierzchni płaskiej jezdni maksymalnie do około 300 m, a przestrzeni nad jezdnią jeszcze bliżej. Światła są asymetryczne: konstrukcja soczewek i reflektorów tych świateł powoduje, że snop światła skierowany jest bardziej ku poboczu drogi, co zapobiega oślepianiu kierowców pojazdów nadjeżdżających z przeciwka, ma także zapewnić oświetlenie znaków drogowych, przeszkód i pieszych poruszających się skrajem drogi.
Światła mijania w dzień.
W Polsce w latach 90. XX wieku – wzorem krajów skandynawskich, gdzie uczyniono to wcześniej – wprowadzono obowiązek stosowania tych świateł także w dzień w warunkach normalnej przejrzystości powietrza, najpierw w latach 1991 – 1997 od 1 listopada do 1 marca, później w okresie 1997 – 2007 od 1 października do ostatniego dnia lutego. Argumentowano to tym, że wtedy Słońce świeci nisko. Zgodnie z nowelizacją Ustawy Prawo o Ruchu Drogowym, od 17 kwietnia 2007 obowiązek ten rozciągnięto na cały rok, przy czym za dnia w zastępstwie świateł mijania dopuszcza się stosowanie świateł do jazdy dziennej. Polska była pod tym względem prekursorem wśród krajów położonych poza Skandynawią.
Obecnie (2007) nakazu całodobowej jazdy z włączonymi światłami mijania lub światłami do jazdy dziennej przez cały rok wymaga się także w następujących krajach Europy: Czechy, Dania, Estonia, Finlandia, Islandia, Litwa, Łotwa, Macedonia, Norwegia, Słowacja, Słowenia, Szwecja, Węgry i Włochy, w pozostałych krajach nie ma obowiązku włączania świateł mijania w dzień, w normalnych warunkach. W Austrii wprowadzono ten obowiązek 15.11.2005 r. i zniesiono 1.01.2008 r. Zniesienie argumentowano znacznym wzrostem liczby wypadków w latach 2006–2007, negatywną opinią ekspertów ds. bezpieczeństwa drogowego oraz wstrzymaniem przez Komisję Europejską prac nad przepisami zalecającymi używanie świateł mijania w warunkach dobrej widoczności.
Nakaz ten powoduje liczne kontrowersje również w Polsce. Z tego powodu w 2010 r. podjęto w Sejmie RP bezskuteczną próbę jego uchylenia. 9 lutego 2011 do Trybunału Konstytucyjnego został skierowany wniosek o zbadanie zgodności z Konstytucją ustawy wprowadzającej nakaz jazdy z włączonymi światłami mijania przez całą dobę.

</doc>
<doc id="557850" url="https://pl.wikipedia.org/wiki?curid=557850" title="Many (mitologia)">
Many (mitologia)

 
Many – w wierzeniach Rzymian duchy zmarłych przodków będące bóstwami opiekuńczymi domu. 
Były personifikacją „dobrych” dusz zmarłych członków rodziny. Nazwa ich powstała w wyniku przeciwstawienia, określającego je jako „dobrotliwe” ("manes") dla odwrócenia ich niełaski a zjednania przychylności. Wywodzone niekiedy od Matki Manów, należały do opiekuńczych geniuszów rzymskiego domostwa i jako takie odbierały również cześć podczas Compitaliów związanych z kultem larów. Rzymianie później nazywali tak jedynie dusze ubóstwionych zmarłych ("di manes" – dobre bóstwa) jako mieszkańców świata podziemnego (Orkusu). Wymieniono je już w Prawie dwunastu tablic z V wieku p.n.e. Nie mają odpowiednika w wierzeniach Greków. 
Poza składaniem im przez rodzinę bezkrwawych ofiar we własnym domu, czczono je w ustanowionym kulcie publicznym. Do głównych świąt należały Parentalia, odbywające się corocznie w dniach 18-21 lutego i według tradycji wprowadzone przez Eneasza dla uczczenia jego ojca Anchizesa. Jako bóstwom podziemnym oddawano im cześć przy nakrytych kamieniem zagłębieniach w ziemi zwanych "mundus" (m.in. na Palatynie), symbolizujących zejścia do świata podziemnego, odsłanianych wówczas, gdy składano im ofiary z wody, wina i mleka.
Ostatnim dniem tych obchodów były Feralia, kiedy na groby zmarłych przynoszono wino, miód, mleko i kwiaty – porównywalne ze słowiańskimi Dziadami. Innym ważnym świętem były Rosaria, gdy rodzinne groby przystrajano kwiatami (różami lub fiołkami).
Dla Rzymian wyrażenie „odejść do manów” w przenośni oznaczało „umrzeć”. W inskrypcjach nagrobkowych zwyczajowo umieszczano na wstępie skrót D•M ("Dis Manibus") lub D•M•S ("Dis Manibus sacrum"), oznaczający poświęcenie zmarłego i jego pochówku bóstwom podziemnym. Formułę tę zachowują nawet wczesne inskrypcje chrześcijańskie z drugiej połowy III wieku. 
Wskutek związków ze światem pozagrobowym obawiano się ich gniewu: przypadkowe zaniedbanie obchodów Feraliów podczas wojny miało poskutkować pojawieniem się na ulicach tłumów wychodzących z grobów i błąkających dusz oraz pomorem, co ustało dopiero po dopełnieniu obrzędów. Natomiast dla zyskania ich przychylności wystarczyło wymienić ich imię nawet jako przygodne pochlebstwo.

</doc>
<doc id="557851" url="https://pl.wikipedia.org/wiki?curid=557851" title="Lemuralia">
Lemuralia

Lemuralia (Lemuria) – święto obchodzone 9, 11 i 13 maja w starożytnym Rzymie ku czci Lemurów, złych duchów zmarłych. 
Podczas lemuraliów wszystkie świątynie były zamknięte i obowiązywał zakaz zawierania małżeństw. Ojciec rodziny specjalnymi obrzędami magicznymi musiał chronić swój dom podczas tego nocnego święta.
"Pater familias" wstawał o północy i boso chodził po wszystkich pomieszczeniach domu, odpędzając duchy. Po czym mył ręce w wodzie źródlanej i wkładał do ust czarny bób, który następnie rozrzucał po całym domu, nie oglądając się za siebie. Wymawiał przy tym dziewięciokrotnie zaklęcie, po czym ponownie obmywał się wodą i zaczynał bić w miedzianą miednicę z całych sił, prosząc aby duchy opuściły jego dom.
W ostatnim dniu Lemuraliów, 13 maja w 609 albo w 610 roku – dzień ten odnotowano skrupulatniej, niż rok – papież Bonifacy IV poświęcił pogańską świątynię – Panteon w Rzymie – Najświętszej Marii Panny od Męczenników i odtąd dzień poświęcenia Panteonu "Sanctae Mariae ad Martyres" (), był świętowany w Kościele rzymskim.
Według historyków starożytne Lemuralia zostały schrystianizowane jako Święto Wszystkich Świętych. Ustanowiono je w Rzymie pierwotnie właśnie 13 maja by w ten sposób zmienić pogański charakter rzymskiego święta. W VIII wieku, gdy obchody Lemuraliów coraz bardziej bladły, dzień Wszystkich Świętych przeniesiono na dzień 1 listopada, który pokrywa się z podobnym przebłaganiem duchów podczas dnia Samhain. Papież Grzegorz III poświęcił kaplicę bazyliki św. Piotra wszystkim świętym właśnie w tym dniu, ustanawiając jego rocznicę. Natomiast prawie 100 lat później, w 835 roku papież Grzegorz IV wprowadził obchodzenie uroczystości Wszystkich Świętych w dniu 1 listopada.

</doc>
<doc id="557852" url="https://pl.wikipedia.org/wiki?curid=557852" title="Nitrobacter">
Nitrobacter

Nitrobacter – rodzaj bakterii tlenowych z rodziny Nitrobacteraceae opisany przez Siergieja Winogradskiego w 1892 r. Uczestniczą w procesach nitryfikacji.

</doc>
<doc id="557853" url="https://pl.wikipedia.org/wiki?curid=557853" title="Światła przeciwmgłowe">
Światła przeciwmgłowe

Światła przeciwmgłowe (światła przeciwmgielne) – typ oświetlenia samochodowego przeznaczony do oświetlania drogi w czasie niedostatecznej przejrzystości powietrza.
Wyróżnia się światła przeciwmgłowe:
Samochód może mieć dwa (rozmieszczone symetrycznie) przednie i jedno lub dwa tylne światła przeciwmgłowe.
Światła przeciwmgłowe przednie umieszcza się zazwyczaj tak nisko nad powierzchnią jezdni, jak tylko dopuszcza to konstrukcja pojazdu (nie niżej jednak, niż dopuszczalna przez przepisy homologacyjne – w Polsce i w Europie 25 cm). Taka lokalizacja świateł przeciwmgłowych zmniejsza efekt odbijania się promieni świetlnych od mgły w kierunku oczu kierowcy pojazdu, ponadto wykorzystuje częste zjawisko, iż tuż nad ziemią mgła jest rzadsza, niż na wysokości ok. 60 cm, na której zazwyczaj umieszczane są światła główne.
Światła przeciwmgłowe tylne umieszczane są niekiedy jako jedna dodatkowa lampa na tylnym zderzaku, częściej jednak znajdują się one w zespole lamp tylnych, nie bliżej niż 10 cm od świateł "stop", nie niżej niż 25 i nie wyżej niż 100 cm nad jezdnią. Zazwyczaj stosowane są do tych świateł żarówki P21W.

</doc>
<doc id="557857" url="https://pl.wikipedia.org/wiki?curid=557857" title="Port lotniczy Dźinnaha w Karaczi">
Port lotniczy Dźinnaha w Karaczi

Port lotniczy Dźinnaha (IATA: KHI, ICAO; OPKC) – największy międzynarodowy i krajowy port lotniczy Pakistanu. Położony jest 30 m nad poziomem morza, w Karaczi. W 2005 obsłużył około 10 mln pasażerów. Lotnisko nosi nazwę Korony adwokata/męża stanu Muhammad Ali Jinnah, założyciela Pakistanu i jego pierwszego gubernatora generalnego, który był znany jako Quaid-e-Azam ("Wielki Przywódca").
Lotnisko jest podstawowym węzłem dla narodowego przewoźnika, Pakistan International Airlines (PIA), Shaheen Air International i Airblue, jak również dla wielu innych prywatnych linii lotniczych. Lotnisko jest wyposażone w warsztaty samolotów i obiekty remontowe w tym Hangar Ispahani dla samolotów szerokokadłubowych.
Historia.
J. R. D. Tata, ojciec lotnictwa cywilnego w przedrozbiorowych Indiach przekazał dziewiczy rejs w Indiach od lotniska Juhu w Bombaju na lotnisko Drigh Road (teraz Port lotniczy Karaczi) w Karaczi, przez Ahmadabad, 15 października 1932 przewożąc pocztę samolotem Puss Moth.
W latach 40 był duży czarny hangar (lokalnie znany jako Kala Chapra) w miejscu portu lotniczego, zbudowany dla brytyjskiego sterowca R101. Tylko trzy hangary, jakie kiedykolwiek zbudowano na świecie przeznaczone były dla sterowców R101. Jednak sterowiec R101 nigdy nie przybył do Karaczi (wówczas część Indii Brytyjskich), ponieważ rozbił się na początku swojej podróży we Francji. Ten hangar był tak ogromny, że samoloty często używany go jako marker VFR podczas lądowania. Z biegiem lat, hangar stała się znany jako symbol Karaczi, dopóki nie został zburzony na rozkaz ówczesnego prezydenta Muhammad Ayub Khan w 1960 roku.
Podczas II wojny światowej, Port lotniczy Karaczi był główną baza przeładunku dla United States Army Air Forces jednostek i urządzeń dla Tenth Air Force we wschodnich Indiach i Birmie, a także Fourteenth Air Force w Chinach. Kilka operacyjnych bombowców i jednostek myśliwskich poleciało do Karaczi na krótkie okresy organizacyjne przed ich wdrożeniem. Air Technical Service Command miał bogate zaplecze techniczne, gdzie samoloty były odbierane, montowane i testowane przed lotem do jednostek bojowych w przód lotnisk. Również funkcjonował jako główny warsztat konserwacji i skład materiałów budowlanych, zarówno dla sił powietrznych. Ponadto Air Transport Command poleciał na wiele ładunków i lotów pasażerskich na Bliski Wschód i do punktów w Indiach i Chinach.
Infrastruktura portu lotniczego została szerzej rozbudowana w latach 80 w Terminalu 2 oraz Terminalu 3. Obecna infrastruktura Karaczi Complex jest wynikiem programu rozbudowy przeprowadzonej w 1994 roku. Dzisiaj, nowy Jinnah Terminal obsługuje zarówno loty krajowe i międzynarodowe, podczas gdy Terminal 2 jest teraz poświęcona działalności Hadżdż.
Karaczi był kiedyś znacznie bardziej zatłoczonym lotniskiem. Pomiędzy 1960 i 1980 był punktem docelowym dla wielu linii lotniczych świata, w tym British Airways, Interflug, TAROM, Alitalia, Jat Airways, Aerofłot, Philippine Airlines, Nigeria Airways, Ethiopian Airlines, EgyptAir, East African Airways, Kenya Airways, Air France, Qantas, Pan Am, Royal Jordanian, Libyan Arab Airlines, Japan Airlines, Syrian Airlines, Middle East Airlines, Lufthansa, Swissair, SAS. Innymi byłymi liniami lotniczymi były: Azerbaijan Airlines, Garuda Indonesia, Kazkhstan Airlines, KLM, Kuwait Airways, Kirgistan Airlines, Libyan Arab Airlines, Singapore Airlines, Transportes Aéreos da India Portuguesa, i Uzbekistan Airways. Jednak ze względu na pojawienie się lotniska w Dubaju na mapie świata, spowaodował spadek znaczenia lotniska w Karaczi w latach 90, kilka linii lotniczych przerwało swoją działolność na lotnisku.
W ciągu ostatnich kilku lat Karaczi odnotowało odwrócenie trendu. Malejąca liczba międzynarodowych linii lotniczych ustabilizowała się, a jednocześnie nie było wyraźnego wzrostu liczby linii lotniczych latających z Karaczi, niektóre z nich albo zwiększyły liczbę lotów lub wznowiło stare operacji lub za pośrednictwem Codeshare.
Czynniki ekonomiczne mogą być częściowo odpowiedzialne za wzrost aktywności na lotnisku. W rozwoju przemysłu w Karaczi i reszty Pakistanu, niektóre europejskie i azjatyckie linie lotnicze planują wznowienie usług z Karaczi.
Struktura.
Port lotniczy Karaczi ma zdolność obsługi 12 milionów pasażerów rocznie. W roku finansowym 2007-2008 obsłużył ponad 6,6 mln pasażerów. 249 283 operacji lotniczych było zarejestrowane.
Port lotniczy Karaczi zawsze był największym portem lotniczym w Pakistanie. To jest główny węzeł Pakistan International Airlines (PIA). Wszystkie inne pakistańskie linie lotnicze również używają lotniska jako główny węzeł. Należą do nich Airblue i Shaheen Air International, a także kilku przewoźników czarterowych.
Budynek jest połączony poprzez połączenie korytarzy dwóch satelitów, z których każdy posiada osiem rękawów. Satelita wschodni jest przeznaczone wyłącznie do obsługi operacji międzynarodowych. Satelita zachodni jest używana do operacji krajowych, a także niektórych operacji międzynarodowych. Osiąga się to poprzez swobodne ustawienie bram. Dwa satelity zapewniają salony wylotów do budynku terminalu, a także sklepy, mobilne punkty ładowania i punkty przekąskowe.
Jinnah Terminal został ukończony w 1992 roku kosztem 100 mln USD - w tym czasie najdroższy projekt budowlany w Pakistanie. NESPAK (National Engineering Services Pakistan) i Airconsult (Frankfurt, Niemcy) był odpowiedzialny za architekturę i planowanie terminalu. Sogea Construction, francuska firma była wykonawcą. Mukhtar Husain (NESPAK) był główny architektem nowego terminalu.
W Karaczi, Lounge CIP mogą być wykorzystywane przez wszystkich pasażerów klasy pierwszej i biznes na wszystkie loty. Klienci bankowości prywatnej z MCB Bank Ltd i United Bank Ltd mogą również korzystać z salonu bezpłatnie na podstawie umowy z CAA jako część pakietu korzyści. Tylko pasażerowie, którym wcześniej wydano karty lotnicze z odprawy może wejść do salonu. Inni pasażerowie, którzy chcą skorzystać z salonu mogą to zrobić po uiszczeniu opłaty w wysokości 6,00 USD (międzynarodowi) lub 100 PKR - (krajowi). W salonie znajdują się przekąski i napoje bezalkoholowe, telewizja satelitarna, audio rozrywki, gazety, magazyny, telefony, fax, bezprzewodowy Internet, ładowarka do telefonów. Istnieją również dwa kioski McDonald’s znajdujące się na lotnisku. Airblue wprowadziło również własny salon w międzynarodowym terminalu lotniska.
Istnieje wiele banków, z których pasażerowie mogą korzystać w tym Askari Bank, Barclays, Citibank, Habib Bank, Bank Narodowy Pakistanu, MCB Bank, Standard Chartered Bank oraz United Bank, które oferują bankomaty, wymianę walut, czek podróżny inkasa i bankowości osobistej. Klienci bankowości prywatnej z Barclays na całym świecie (najzamożniejsze osoby) mają swój osoby salon. Posiada on gorący bufet, multimedialne rozrywki, globalne gazety / czasopisma, prysznic, spa, zarówno wifi i kiosk Internetowy kiosk.
Lotnisko jest również największym warsztatem PIA, mimo że niektóre z ich warsztatów znajdują się również w Islamabadzie. Istnieje kilka hangarów na lotnisku, z których największe to Hangar Ispahani (po nazwie Mirza Ahmad Ispahani, pierwszym prezesie PIA), które mogą pomieścić dwa Boeing 747 i jeden wąski samolot (np. Boeing 737) w jednym czasie. W dniu 15 lutego 2006, pierwszy kapitalny remont Boeinga 777-200ER (znane jako "C" check) został wykonany w Ispahani Hangar. Większość samolotów PIA są sprawdzane i regulowane na hangarach lotniczych w Karaczi. Warsztaty PIA również obsługują inne samoloty linii lotniczych w Karaczi, takich jak Philippine Airlines, Turkish Airlines i Air Universal.
Pasy startowe i zatoki.
Lotnisko posiada dwa pasy startowe o długości: 07R/25L - 3400 m; 07L/25R - 3200 m i szerokości 46 m (150 stóp) każdy. Mają one zdolność obsługi 15 lotów na godzinę i umożliwiają jednoczesne lądowania i starty. Obydwa pasy są wyposażone w ILS umożliwiający lądowania samolotów bezpiecznie w bardzo złych warunkach pogodowych, a także podczas słabej widoczności. Drogi kołowania mogą obsłużyć 12 samolotów jednocześnie. Powierzchnia parkingowa wynosi 266.000 m² i mieści 42 samoloty, z których 12 przy rękawach łączących je bezpośrednio z budynkiem terminalu.

</doc>
<doc id="557858" url="https://pl.wikipedia.org/wiki?curid=557858" title="TOPtrendy 2005">
TOPtrendy 2005

III Sopot TOPtrendy Festiwal odbył się w dniach od 24 do 26 czerwca 2005.
Koncert TOP.
Koncert TOP odbył się 24 czerwca. Udział w nim wzięli artyści, którzy sprzedali najwięcej płyt w okresie lipiec 2003 – grudzień 2004. Koncert poprowadzili Monika Luft oraz Mariusz Max Kolonko.
Klasyfikacja TOP 10:
Koncert Trendy.
Koncert Trendy odbył się 25 czerwca. Był on poświęcony najnowszym i najciekawszym wykonawcom ostatniego roku. Wykonawców do koncertu trendy wybrał SMAP (Stowarzyszenie Menadżerów Artystów Polskich). Koncert poprowadzili Bogusław Kaczyński i Kuba Wojewódzki.
Eliminacje do koncertu Trendy.
Największe wytwórnie fonograficzne w Polsce wybrało 36 wykonawców. Spośród nich SMAP wybrał 12: 
Spośród 12 wykonawców finałową 6 wybrali widzowie za pomocą głosowania SMS.
Lista zespołów, które zakwalifikowały się do koncertu finałowego:
Zwycięzcą koncertu Trendy został zespół Zakopower. Nagrodę dziennikarzy – Trendy Press Award 2005 – otrzymał Sidney Polak.
Kabareton.
Podczas festiwalu TOPtrendy 2005 odbyła się II Sopocka Noc Kabaretowa.

</doc>
<doc id="557859" url="https://pl.wikipedia.org/wiki?curid=557859" title="M.P.">
M.P.



</doc>
<doc id="557860" url="https://pl.wikipedia.org/wiki?curid=557860" title="Boa psiogłowy">
Boa psiogłowy

Boa psiogłowy, boa szmaragdowy ("Corallus caninus") – gatunek węża z rodziny dusicieli podrodziny boa.
Odżywia się głównie małymi nadrzewnymi ssakami, nietoperzami i rzadziej ptakami.
W oczekiwaniu na ofiarę zwisa z gałęzi w charakterystycznej pozie, przypominając literę "S", by błyskawicznie wyprostować głowę i szyję, chwytając zaskoczoną ofiarę.
Linki zewnętrzne.
Boa psiogłowy - hodowla w terrarium

</doc>
<doc id="557863" url="https://pl.wikipedia.org/wiki?curid=557863" title="Niania (polski serial telewizyjny)">
Niania (polski serial telewizyjny)

Niania – polski serial komediowy w reżyserii Jerzego Bogajewicza, emitowany na antenie telewizji TVN od 10 września 2005 do 24 października 2009, oparty na amerykańskim oryginale "The Nanny" na licencji CBS, który emitowany był w latach 90. XX w.
Produkcja serialu.
Scenariusz serialu został oparty na oryginalnej wersji skryptu napisanej przez Petera Marca Jacobsona i Fran Drescher, odtwórczynię głównej roli (Fran Fine) w amerykańskiej wersji. W tytułową postać w polskiej adaptacji wcielała się Agnieszka Dygant. W każdym odcinku występowała gościnnie znana postać ze świata show-biznesu, łącznie blisko 300 osobistości.
Zdjęcia do serialu realizowano od 19 lipca 2005 do 25 lutego 2009 w studiu nagraniowym Farat Film. Zrealizowano łącznie 134 z 147 oryginalnych odcinków, które podzielono na 9 sezonów po 15 odcinków w każdym. Jesienią 2008 zrealizowano 100. odcinek serialu, co było okazją do przylotu do Polski twórców oryginału. Serial zyskał uznanie Fran Drescher, a także głównego producenta, Sony Columbia Pictures Television International, który ocenił polską adaptację jako wersję najbardziej zbliżoną do oryginału spośród wszystkich udzielonych licencji.
Oglądalność serialu sięgała ponad 4 mln widzów. "Niania" została dwukrotnie nagrodzona Telekamerą w kategorii „najlepszy serial komediowy”: w 2007 (197 947 głosów) i 2008, a także zajęła drugie miejsce w 2009.
W 2019 Telewizja Polsat wykupiła na wyłączność prawa do pokazywania serialu od TVN. Od 10 czerwca 2019 roku do 8 lutego 2020 roku i od 21 grudnia 2020 roku serial emitowany jest w Super Polsacie, od 3 marca 2020 roku w Polsat CC Extra, od 6 kwietnia w Polsat Seriale i Polsat Café.
Fabuła.
30-letnia Franciszka Maj (Agnieszka Dygant) traci pracę w salonie sukien ślubnych, który prowadził jej niedoszły narzeczony, Daniel Jarosiński (Wojciech Medyński/Artur Dziurman). Jako akwizytorka kosmetyków oferuje towar w domu rodziny Skalskich, w momencie, gdy trwają poszukiwania opiekunki dla dzieci bogatego producenta telewizyjnego, Maksymiliana (Tomasz Kot). Ostatecznie otrzymuje tę posadę, stając się nianią trójki dzieci wdowca: zamkniętej w sobie Zuzi (Emilia Stachurska), urwisa Adasia (Roger Karwiński) i nieśmiałej Małgosi (Maria Maciejowska). W czasie opieki nad dziećmi Frania i Skalski zakochują się w sobie. Ich relacje tym bardziej nie są łatwe, bo dzielą ich różnice klasowe i poglądy na różne sprawy, przy czym często nie mogą się dogadać.
Rodzinie towarzyszy kamerdyner Konrad (Adam Ferency), często wykazujący się większą bystrością i inteligencją niż pan domu. Ciągłym obiektem złośliwych dowcipów i docinków kamerdynera jest współpracownica Skalskiego, Karolina Łapińska (Tamara Arciuch), która bezskutecznie zabiega o względy Maksymiliana.

</doc>
<doc id="557865" url="https://pl.wikipedia.org/wiki?curid=557865" title="Podwójny grzech">
Podwójny grzech

Podwójny grzech – (ang. "Double Sin") jedno z opowiadań kryminalnych Agathy Christie, z udziałem Herculesa Poirota i Arthura Hastingsa. Występują w tej historii również sekretarka, panna Felicity Lemon i inspektor James Japp.
Podczas wycieczki na północ Anglii Hastings i Poirot poznają Mary Durrant. Wkrótce młodej kobiecie ktoś kradnie kolekcję cennych antyków. Hercules Poirot nie chce wyjaśniać tej sprawy. Przejmuje ją więc Hastings, któremu z pomocą przychodzą dwaj miejscowi policjanci: sierżant Vinney i posterunkowy Flagg.
Występują:

</doc>
<doc id="557867" url="https://pl.wikipedia.org/wiki?curid=557867" title="Imitacje pereł">
Imitacje pereł

Imitacje pereł – produkty naśladujące wygląd pereł.

</doc>
<doc id="557870" url="https://pl.wikipedia.org/wiki?curid=557870" title="Boa szmaragdowy">
Boa szmaragdowy



</doc>
<doc id="557872" url="https://pl.wikipedia.org/wiki?curid=557872" title="Liczby całkowite Gaussa">
Liczby całkowite Gaussa

Liczby całkowite Gaussa (liczby całkowite zespolone) – liczby zespolone, których części rzeczywiste i części urojone są liczbami całkowitymi. Formalnie, zbiór liczb całkowitych Gaussa definiuje się jako formula_1.
Wraz ze zwykłym dodawaniem i mnożeniem liczb zespolonych liczby całkowite Gaussa tworzą, podobnie jak liczby całkowite, dziedzinę całkowitości, a nawet pierścień Euklidesa. Zbiór liczb całkowitych Gaussa nie jest natomiast pierścieniem uporządkowanym, podczas gdy zbiór liczb całkowitych jest takim pierścieniem.
Elementami odwracalnymi pierścienia formula_2 są: formula_3. Mnożenie przez element odwracalny nie zmienia modułu liczby całkowitej Gaussa. Elementy odwracalne z działaniem mnożenia tworzą grupę czteroelementową izomorficzną grupie cyklicznej czteroelementowej. Generatorami tej grupy są formula_4 oraz formula_5 Grupa ta działa na formula_2 i można ją interpretować geometrycznie jako grupę obrotów generowaną przez obrót dokoła początku układu współrzędnych o kąt prosty (obrót ten odpowiada mnożeniu przez formula_7). Poza orbitą jednoelementową {0} orbity tego działania są czteroelementowe, po jednym elemencie w każdej z ćwiartek układu współrzędnych, a dokładniej w zbiorach
Elementy pierwsze pierścienia formula_2 są czasem nazywane liczbami pierwszymi Gaussa. Mają one głęboki związek z liczbami pierwszymi pierścienia formula_13 oraz ze starym pytaniem Diofantosa o liczby całkowite dodatnie, które można przedstawić w postaci sumy kwadratów liczb całkowitych. Liczby pierwsze w formula_14 można opisać w następujący sposób:
Każda liczba pierwsza Gaussa jest jednego z trzech powyższych typów z dokładnością do mnożenia przez element odwracalny formula_28
Przykłady.
czyli dla dowolnych liczb całkowitych formula_35

</doc>
<doc id="557873" url="https://pl.wikipedia.org/wiki?curid=557873" title="Halford (zespół muzyczny)">
Halford (zespół muzyczny)

Halford – angielska grupa muzyczna wykonująca heavy metal. Powstała w 1999 roku w Birmingham z inicjatywy znanego z występów w grupie Judas Priest wokalisty Roba Halforda (od 1997 działał Rob Halford Band).
Według danych z kwietnia 2002 album "Resurrection" sprzedał się w nakładzie 60 870 egzemplarzy na terenie Stanów Zjednoczonych.

</doc>
<doc id="557874" url="https://pl.wikipedia.org/wiki?curid=557874" title="Feralia">
Feralia

Feralia – rzymskie święto ku czci duchów zmarłych przodków obchodzone 21 lutego. 
Były to główne obchody kończące świąteczny tydzień (13-20 lutego) Parentaliów o charakterze prywatnym.
Podczas obchodów święta na grobach składano skromne dary w postaci wieńców, kwiatów, odrobiny jadła i wina. Należało bezwzględnie przestrzegać uczczenia tego święta. Według zachowanego przekazu, gdy w sytuacji krytycznej zapomniano odprawić Feralia, miasto nawiedziła zaraza, a dusze zmarłych wyległy na ulice; dopiero po złożeniu ofiar dusze powróciły do grobów, a zaraza ustąpiła. 
Tuż po tym święcie obchodzono 22 lutego Caristia.

</doc>
<doc id="557875" url="https://pl.wikipedia.org/wiki?curid=557875" title="Masakra w Sabrze i Szatili">
Masakra w Sabrze i Szatili

Masakra w Sabrze i Szatili (arabski.: صبرا وشاتيلا) została dokonana na palestyńskich uchodźcach w dniach 16–18 września 1982 roku przez libańskie maronickie oddziały (zwane również „chrześcijańską milicją”) pod dowództwem Elie Hobeiki. Odbyło się to za pełnym przyzwoleniem dowództwa izraelskich sił zbrojnych, których jednostki interwencyjne w południowym Libanie otoczyły obozy uchodźców palestyńskich krótko przed masakrą. Liczba ofiar oceniana jest na od 700 do 3500, z czego większość stanowili starcy, kobiety i dzieci.
Opis wydarzeń.
Nazwa „Sabra” odnosi się do ubogich okolic Zachodniego Bejrutu, sąsiadujących z obozem uchodźców „Szatila”, założonym dla palestyńskich uchodźców w 1949 roku. Przez lata zatarły się granice pomiędzy nimi i powszechnie nazywano je „obozami Sabra i Szatila”.
Od 1975 do 1990 roku w Libanie trwała wojna domowa. Jedną ze stron konfliktu była milicja znana jako „Falanga” – zbrojne ramię chrześcijańskiej partii Kataeb. Była ona sojusznikiem Izraela w walce z OWP.
OWP używała południowego Libanu jako bazy wypadowej przeciwko Izraelowi, a Izrael dokonywał odwetowych nalotów na pozycje OWP w Libanie. 6 czerwca 1982 Izrael zdecydował się na interwencję wojskową, wprowadzając 60 000 żołnierzy na terytorium Libanu. Interwencja ta została oficjalnie potępiona przez ONZ. Po dwóch miesiącach w wyniku działań USA podpisano zawieszenie broni, na mocy którego Liban miał pozostawać pod nadzorem sił międzynarodowych.
1 września oficjalnie zakończono wycofywanie sił OWP z okolic Bejrutu, co zapowiadało stabilizację sytuacji. Uległa ona jednak gwałtownemu pogorszeniu 14 września wskutek zamachu bombowego, w którym zginął Baszir al-Dżumajjil - nowo wybrany prezydent Libanu i jednocześnie lider Falangi. Zamach – jak się później okazało – został przeprowadzony przez prosyryjskiego bojówkarza, lecz o zabójstwo obwiniono początkowo OWP. W kilka godzin po zamachu Ariel Szaron zdecydował o ponownym wkroczeniu sił izraelskich do zachodniej (muzułmańskiej) części Bejrutu, łamiąc warunki ww. zawieszenia broni. Jako uzasadnienie tej decyzji Szaron przedstawił ocenę, jakoby w Bejrucie pozostało 2000-3000 „terrorystów” z OWP (według danych administracji amerykańskiej liczba pozostałych tam członków grup bojowych OWP była w rzeczywistości znikoma). Oddziały izraelskie otoczyły m.in. dwa obozy uchodźców palestyńskich: Sabra i Szatila.
Szaron i Refa’el Etan zezwolili członkom Falangi na wkroczenie do obozów pod pretekstem ujęcia ukrywających się tam bojowników OWP. 16 września 1982 o godzinie 18. falangiści weszli do obozów. Kierując się chęcią odwetu za zabójstwo Dżemajela w ciągu następnych 36-48 godzin dokonali oni masakry mieszkających tam Palestyńczyków.
Odpowiedź międzynarodowa.
16 grudnia 1982 Zgromadzenie Ogólne ONZ potępiło masakrę i oficjalnie uznało ją za akt ludobójstwa. Żadne akcje narodowe ani międzynarodowe nie zostały nigdy przedsięwzięte przeciwko dowódcy Elie Hobeika, który zginął 20 lat później w wybuchu bomby w Bejrucie.
Masakra przyciągnęła uwagę mediów na całym świecie. Większość relacji skupiała się na roli Izraela. Włoscy pracownicy lotnisk zbojkotowali izraelską linię lotniczą El Al. W synagogach w Mediolanie i Rzymie podłożono bomby.
Tygodnik „Time” opublikował 21 lutego 1983 artykuł opisujący Szarona jako bezpośrednio odpowiedzialnego za masakrę.
Benny Morris w książce "Israel’s Secret Wars" napisał, że Izrael udostępnił buldożery do zakopywania ciał zamordowanych Palestyńczyków.
W szwedzko-francusko-niemiecko-libańskim filmie dokumentalnym "Massaker" (2005) sześciu byłych żołnierzy libańskich, którzy uczestniczyli w masakrze, zeznało, że Izrael bezpośrednio brał w niej udział. Jeden z nich stwierdził, że widział izraelski buldożer niszczący zamieszkany budynek wewnątrz obozu. Inny zeznał, że izraelscy żołnierze zaopatrzyli ich w materiały do zniszczenia ciał pozostawionych na ulicach.
W 2008 roku Ari Folman, jeden z żołnierzy izraelskich biorących udział w tych zajściach, zrealizował animowany film "Walc z Baszirem", w którym podejmuje próbę odpowiedzi na pytanie o odpowiedzialność swoją i współtowarzyszy za masakrę. Film ten, utrzymany w konwencji dokumentu, zdobył Złoty Glob 2009 w kategorii najlepszy film zagraniczny, a także był nominowany do Oskara w tej samej kategorii.
Sabra i Szatila po masakrze.
Zaraz po masakrze siły Izraela zaczęły opuszczać Bejrut. Ochronę obozów powierzono Włochom. Kiedy po kolejnych atakach na siły międzynarodowe Włochy wycofały swoich żołnierzy z Libanu, bezpieczeństwo obozów zostało przekazane oddziałom szyickiej milicji Amal.

</doc>
<doc id="557876" url="https://pl.wikipedia.org/wiki?curid=557876" title="Liczby całkowite zespolone">
Liczby całkowite zespolone



</doc>
<doc id="557878" url="https://pl.wikipedia.org/wiki?curid=557878" title="MOK">
MOK

MOK, właściwie Tarkan Karaalioğlu (ur. 21 września 1976 w Berlinie-Neukölln, Niemcy), niemiecki raper tureckiego pochodzenia, który ma podpisany kontrakt z berlińskim wydawnictwem Sektenmuzik.
Jego pseudonim jest skrótem od słów Muzik Oder Knast, czyli "Muzyka albo więzienie".
Życie i kariera.
Urodzony w Berlinie w dzielnicy Neukölln, przyłącza się do grupy NHS Crew. W tym okresie jego działalności zajmuje się przede wszystkim robieniem graffiti na pociągach (Trainbombing). W 1994 staje się popularniejszy przez wstąpienie do Berlin Empire, kliki, w której rapowano po angielsku. Po pierwszych przesłuchaniach MOK staje się stałym członkiem tej grupy. W 1995 roku rozstaje się z nimi i znowu rozpoczyna swoją karierę z bombingiem. W tym samym czasie tworzy się CMD ("Criminal Minded") – nowa grupa zajmująca się bombingiem na terenie całych Niemiec. W kolejnych pięciu latach spędza wiele czasu w tunelach i na stacjach pociągowych.
Swoje pierwsze próby rapowania po niemiecku Mok zaczyna z Asek z Kaosloge, w tym samym czasie poznaje MachOne z Bassboxxx. Wspólnie postanawiają nagrać swoje własne "kawałki". Razem z Tonym D zostaje założona grupa Die Echten (Prawdziwi). W 2002 roku Mok wydaje swój pierwszy album "Fick MOR". Znajduje się tam wiele gościnnych występów z Frauenarztem, który jest w tym czasie jego stałym producentem. Przez problemy z Bassboxxx, MOK zgadza się na to, aby Sido był jego nowym producentem. Wspólnie z Tonym D wstępuje do Rapcrew die Sekte w 2002. Podczas pracy nad swoim drugim albumem "Neukölln Hustlers" MOK jest ścigany nakazem aresztowania. Podczas ostatniej sesji nagraniowej w studiu Aggro Berlin MOK zostaje zabrany przez berlińską policję i zatrzymany w dochodzeniowym więzieniu Moabit w Berlinie. Po trzech miesiącach zostaje przeniesiony do Bawarii, gdzie czeka 17 miesięcy na swój proces w dochodzeniowym areszcie w Stadelheim. Jego wyrok brzmi: 5 lat i 6 miesięcy więzienia. Swoją karę musi odbyć w Berlinie w JVA Tegel. Po krótkim pobycie z pomocą Aggro Berlin zostaje wydany paragraf otwartego wykonania. W 2004 MOK wychodzi na wolność, przez co może dokończyć pracę nad masteringiem swojego albumu "Neukölln Hustlers". Krótko po tym zostaje on wydany. Podczas pobytu na wolności pracuje nad swoim trzecim albumem "Muzik oder Knast [Muzyka albo więzienie]". Nagrywanie materiału trwa ok. trzy miesiące. Po tym zaczyna pracę nad swoim miktejpem "Badboys". Ten również został skończony w takim samym czasie.

</doc>
<doc id="557882" url="https://pl.wikipedia.org/wiki?curid=557882" title="Zimbru Kiszyniów">
Zimbru Kiszyniów

Fotbal Club Zimbru Kiszyniów () – mołdawski klub piłkarski z siedzibą w Kiszyniowie, stolicy Mołdawii.
Historia.
Chronologia nazw:
Za datę powstania klubu piłkarskiego Zimbru Kiszyniów ("zimbru" to po rumuńsku żubr) uważa się 16 maja 1947 roku. W tym dniu Dinamo Kiszyniów debiutował we Wtoroj Lidze, strefie ukraińskiej Mistrzostw ZSRR. Jednak Dinamo powstał w 1940 roku, a w 1945 i 1946 już zdobył tytuł mistrza Mołdawskiej SRR.
Debiut w Mistrzostwach ZSRR wydał się nieudanym – ostatnie 13 miejsce. Ale po reorganizacji systemu lig w 1948 Dinamo miałoby uczestniczyć w rozgrywkach I ligi. Jednak w ostatnią chwilę liczbę drużyn ograniczono do 14 zespołów i klub kontynuował występy w 2 lidze. W 1950 zmienił nazwę na Burevestnik Kiszyniów. W 1955 klub zajął pierwsze miejsce w 2 lidze i awansował do Klasy A ZSSR. Od 1958 klub funkcjonował jako Moldova Kiszyniów, z wyjątkiem 1966, kiedy krótko istniał jako Avântul Kiszyniów. W 1964 klub zajął ostatnie 17 miejsce w Pierwszej Grupie A i spadł do Drugiej Grupy A. W 1972 zespół zmienił nazwę na Nistru Kiszyniów, a w 1974 i 1983 występował w Wysszej Lidze, ale był degradowany po jednym sezonie gry. W latach 1987–1988 nawet zmagał się we Wtoroj Lidze. W 1991 pod nową nazwą Zimbrul Kiszyniów ostatni raz wystąpił w Pierwoj Lidze, w której zajął 19 miejsce z 22.
W rozgrywkach Mistrzostw Mołdawii klub nieprzerywanie występuje w Divizia Națională. W lidze mołdawskiej Zimbru był dominującą siłą, zdobywając osiem tytułów mistrzowskich. Monopol Zimbru na mistrzostwo Mołdawii przerwał dopiero Sheriff Tyraspol. Zimbru Kiszyniów pięciokrotnie zdobyło też Puchar Mołdawii.

</doc>
<doc id="557885" url="https://pl.wikipedia.org/wiki?curid=557885" title="Nitrosomonas">
Nitrosomonas

Nitrosomonas – rodzaj bakterii tlenowych z rodziny Nitrobacteraceae opisany przez Siergieja Winogradskiego w 1892 r. Bakterie te uczestniczą w procesach nitryfikacji. Mikroorganizmy Nitrosomonas są chemolitoautotrofami i wykorzystują nieorganiczne donory elektronów (azot amonowy i azotanowy(III)) w celu uzyskania energii dla procesów syntezy. Ich jedynym źródłem węgla jest rozpuszczony dwutlenek węgla. Bakterie te są tlenowcami, więc dla swojego rozwoju wymagają obecności rozpuszczonego tlenu. Bakterie nitryfikacyjne znajdują się w różnych środowiskach bytowania.
Gatunki.
Gatunki opisane w "NCBI taxonomy database":

</doc>
<doc id="557890" url="https://pl.wikipedia.org/wiki?curid=557890" title="Bartosz Heller">
Bartosz Heller

Bartosz Heller (ur. 3 lipca 1974 w Warszawie) – polski dziennikarz i komentator sportowy, syn wieloletniego kierownika wyszkolenia Polskiego Związku Piłki Siatkowej Władysława Hellera.
Życiorys.
Uczęszczał do VIII Liceum Ogólnokształcącego im. Władysława IV w Warszawie oraz na Wydział Prawa i Administracji Uniwersytetu Warszawskiego Uniwersytetu Warszawskiego. W latach 1998 – 2017 pracował w TVP. Zajmował się zwłaszcza siatkówką i skokami narciarskimi oraz wydawaniem serwisów informacyjnych. Był również reporterem, komentatorem i prezenterem. Jako reporter pracował na igrzyskach olimpijskich w Salt Lake City, Atenach, Turynie, Pekinie, Vancouver, Londynie, Soczi i Rio de Janeiro, ponadto pełnił obowiązki dziennikarskie na pięciu mistrzostwach w narciarstwie klasycznym oraz sześciu mistrzostwach świata w lotach narciarskich. Pisał dla „Magazynu Siatkówka”. W 2017 przeszedł do Polsatu Sport.
W 2009 r. zrealizował film dokumentalny dotyczący zmarłej siatkarki Agaty Mróz–Olszewskiej pt. "Droga Agaty", który został nagrodzony „Laurem Honorowym” na 28. Międzynarodowym Festiwalu Filmów i Programów Sportowych w Mediolanie w kategorii film dokumentalny – reportaż i „Filmowym Laurem” podczas IV Międzynarodowego Festiwalu Filmów i Programów Sportowych Gdynia 2010 w kategorii film dokumentalny.
Wspólnie z Jackiem Banasikowskim zdobył tytuł mistrza Polski w futbolu stołowym dziennikarzy.

</doc>
<doc id="557891" url="https://pl.wikipedia.org/wiki?curid=557891" title="Byk Osborne’a">
Byk Osborne’a

Byk Osborne’a – rodzaj przydrożnej reklamy w kształcie byka. Takie sylwetki umieszczone są przy niektórych szosach w Hiszpanii. Ich pierwotnym celem było reklamowanie brandy "Veterano", produkowanej przez andaluzyjską firmę Osborne. Sylwetka byka stała się jednak po latach nie tylko znakiem handlowym firmy, ale też jednym z symboli Hiszpanii.
Historia.
W 1956 roku firma Osborne zleciła agencji reklamowej Azor opracowanie projektu przydrożnej reklamy brandy "Veterano". Współpracownik agencji, malarz i grafik Manolo Prieto zaproponował sylwetkę byka (rasy znanej z walk byków), która zachowała się do dziś. Rok później, w listopadzie 1957 roku rozpoczęto stawianie pierwszych reklam. Wykonane były z drewna, mierzyły 4 metry wysokości, miały rogi pomalowane na biało i szyld z nazwą trunku.
Ponieważ wystawione na działanie warunków atmosferycznych drewniane byki szybko niszczały, w 1961 r. rozpoczęto stawianie pierwszych metalowych sylwetek. Udało się też powiększyć ich rozmiary do 7 metrów. Rok później, po zmianie odpowiednich przepisów, byki mogły mieć już 14 metrów wysokości.
W 1988 w całej Hiszpanii wprowadzono zakaz stawiania reklam przy szosach. Byki Osborne’a pozostały, choć firma musiała usunąć szyldy reklamowe (dziś pozostały jedynie dwa byki z napisem "Osborne" – na lotnisku międzynarodowym w Kadyksie oraz w miejscowości El Puerto de Santa María, gdzie swoją siedzibę ma Grupa Osborne). W sierpniu 1994 r. kolejne prawo nakazało usunięcie sylwetek z dróg w całym kraju. Niektóre ze wspólnot autonomicznych, liczne miasta, stowarzyszenia kulturalne, artyści, politycy i dziennikarze stanęli w obronie byków. Władze Andaluzji zaliczyły je do dóbr kultury, zaś władze Nawarry wydały specjalny dekret mający na celu ocalenie jedynej sylwetki w tym regionie. W 1997 Sąd Najwyższy Hiszpanii orzekł, że byki mogą pozostać przy drodze ze względu na "ważny interes estetyczny i kulturalny".
Wykonanie byków.
Wszystkie sylwetki powstają w rodzinnej firmie Tejada w miejscowości El Puerto de Santa María w Andaluzji. Cała figura, wykonana z 70 blach o wymiarach 90 cm x 190 cm i grubości 2 mm, waży 4 tony. Ma 14 metrów wysokości, co odpowiada 4-kondygnacyjnemu budynkowi, zaś powierzchnia całego byka sięga blisko 150 m².
Sylwetka osadzana jest na czterech metalowych rusztowaniach. Każde rusztowanie spoczywa na betonowej podstawie o objętości 6 m³. Cała konstrukcja waży ok. 50 ton. Osadzanie sylwetki przypomina układanie puzzle'a, przy czym wymaga wykonania ponad tysiąca nawiertów dla śrub. Na końcu byk pokrywany jest 50 kilogramami czarnej farby.
Występowanie.
W tej chwili istnieje 90 byków Osborne’a rozstawionych nieregularnie po całej Hiszpanii: podczas gdy niektóre ze wspólnot autonomicznych nie mają ich w ogóle (Murcja i Kantabria) albo mają tylko jedną (Kraj Basków, Nawarra i Katalonia), niektóre prowincje mają ich nawet osiem (Alicante i Kadyks). Poniższa tabelka pokazuje, ile sylwetek znajduje się w każdej ze wspólnot autonomicznych:
Odniesienia kulturowe.
Wizerunek byka Osborne’a pojawia się na wielu produktach i w wielu sytuacjach poza kontekstem reklamowym. Bywa naklejany na tył samochodu, nadrukowywany na pamiątkach z Hiszpanii (koszulkach, czapkach, breloczkach, popielniczkach, kartkach pocztowych, kafelkach ceramicznych, itp.), nierzadko w formie herbu, na tle barw narodowych Hiszpanii. Bywa spotykany na stadionach, podczas meczów reprezentacji Hiszpanii w różnych dyscyplinach sportu oraz w misjach międzynarodowych armii hiszpańskiej.
Niektóre środowiska nacjonalistyczne używają go też jako symbolu hiszpańskości. Doprowadziło to do tego, że nacjonaliści innych narodowości poddanych królowi Hiszpanii wypracowały swoje własne symbole, nawiązujące do byka Osborne’a: Galisyjczycy krowę, a Katalończycy osła.
Kwestie prawne.
Ponieważ byk Osborne’a jest zarejestrowanym znakiem towarowym, żadna firma nie ma prawa używać go bez zgody Grupy Osborne. Mimo to we wrześniu 2005 r. sąd w Sewilli oddalił powództwo przeciw kilku przedsiębiorcom używającym byka na produkowanych przez siebie pamiątkach. Sąd uznał wprawdzie, że sylwetka byka jest zarejestrowanym znakiem towarowym należącym do Grupy Osborne, ale też stał się przez lata elementem "dziedzictwa kulturalno-artystycznego narodów Hiszpanii".

</doc>
<doc id="557892" url="https://pl.wikipedia.org/wiki?curid=557892" title="Mieczysław Bibrowski">
Mieczysław Bibrowski

Mieczysław Bibrowski (ur. 25 grudnia 1908 w Warszawie, zm. 14 września 2000 w Warszawie) – polski prawnik, dziennikarz, poeta i tłumacz żydowskiego pochodzenia.
Życiorys.
Urodził się w Warszawie w rodzinie żydowskiej, jako syn Władysława i Leonii. Uczył się w warszawskim Gimnazjum im. Mikołaja Reja (do 1926). W szkole był inicjatorem i pierwszym redaktorem pisma "Kwadryga" (w tym czasie wśród redaktorów pisma znaleźli się jego koledzy szkolni, znani późniejsi pisarze: Stanisław Ryszard Dobrowolski i Wiesław Wernic, malarz Feliks Topolski, czy działacze polityczni, jak Jerzy Jodłowski). Po zdaniu matury dostał się na studia prawnicze na Uniwersytecie Warszawskim. Był w tym czasie członkiem Związku Polskiej Młodzieży Socjalistycznej, z tego okresu datuje się jego znajomość i przyjaźń ze Stanisławem Dubois.
W czasie studiów był pomysłodawcą i współtwórcą grupy literackiej, która przyjęła tę samą nazwę, co redagowane dalej pismo "Kwadryga", które stało się odtąd regularnie wydawanym periodykiem literackim (wtedy ukazywały się tam m.in. wiersze Bibrowskiego, który później nie był już aktywny poetycko). Jego wspomnienia z tego czasu, zatytułowane: "Pierwszy okres „Kwadrygi”", ukazały się w miesięczniku "Poezja" w 1979.
Po ukończeniu studiów, zostaje w 1932 aplikantem w kancelarii prawniczej warszawskiego prawnika Teodora Duracza. W 1936 jest jednym z inicjatorów i współredaktorów lewicowego czasopisma literackiego "Oblicze Dnia" (pod nieformalnym patronatem pisarza Andrzeja Struga, a za granicą m.in. Romain'a Rollanda, z którym nawiązuje kontakt korespondencyjny). Był także współpracownikiem pism "Robotnik" i "Dziennik Popularny". Dwukrotnie był aresztowany za działalność polityczną, co wpłynęło na jego wyjazd w 1938 do Francji. Nadsyłał stamtąd korespondencje do "Dziennika Współczesnego" (wydawanego przez Związek Nauczycielstwa Polskiego) i tygodnika "Epoka". Po wybuchu II wojny światowej brał udział we francuskim Ruchu Oporu. Prowadził m.in. nasłuch radiowy. Po wyzwoleniu założył Towarzystwo Przyjaźni Francusko-Polskiej z siedzibą w Paryżu, którego przewodniczącym wybrano Frédérica Joliot-Curie. Został też francuskim korespondentem PAP. W 1948 zaangażował się w organizację – na wzór francuski – wrocławskiego Międzynarodowego Kongresu Intelektualistów w Obronie Pokoju, doprowadzając m.in. do wizyty z tej okazji w Polsce Pabla Picassa (na pokładzie samolotu do Polski powstał jego wywiad prasowy z malarzem, który "nota bene" po raz pierwszy podróżował tym środkiem transportu).
W 1950 wraz z rodziną został wydalony z Francji i powrócił do Warszawy. Do 1955 pracował w dyrekcji zagranicznej Polskiego Radia. W latach 1955-1960 był korespondentem PAP w Belgradzie. Później, do 1973, kiedy przeszedł na emeryturę, pracował w warszawskim biurze PAP. Jego szkice literackie, wspomnienia i polemiki, dotyczące znanych mu postaci świata literatury, a także dotyczących "Kwadrygi", ukazywały się w tygodniku "Literatura" i miesięczniku "Poezja". 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Mieszkał przy ulicy Odolańskiej 23 na warszawskim Mokotowie, w dawnym domu pracowników PAP. Jego córki – Hanna i Zofia, zamieszkują w Australii. Jest pochowany na cmentarzu żydowskim przy ulicy Okopowej w Warszawie (kwatera 2).

</doc>
<doc id="557893" url="https://pl.wikipedia.org/wiki?curid=557893" title="Element pierwszy">
Element pierwszy

Element pierwszy – uogólnienie pojęcia liczby pierwszej.
Definicja.
Elementem pierwszym dziedziny całkowitości formula_1 nazywamy taki niezerowy element formula_2 który nie jest dzielnikiem jedności i dla dowolnych dwóch elementów formula_3 jeśli formula_4 dzieli iloczyn formula_5 to formula_4 dzieli formula_7 lub formula_4 dzieli formula_9.

</doc>
<doc id="557894" url="https://pl.wikipedia.org/wiki?curid=557894" title="Rene arnoux">
Rene arnoux



</doc>
<doc id="557896" url="https://pl.wikipedia.org/wiki?curid=557896" title="Uprawy energetyczne">
Uprawy energetyczne

Uprawy energetyczne – uprawy roślin w celu pozyskania biomasy z przeznaczeniem na cele energetyczne, czyli do produkcji energii cieplnej, energii elektrycznej oraz paliwa gazowego (biogazu) lub ciekłego. Biomasa jest zaliczana do odnawialnych zasobów energii. Za uprawy energetyczne uznaje się te uprawy, które nie wytwarzają żywności. Odpady z upraw roślin przemysłowych i żywnościowych też mogą być używane w celu produkcji energii, ale takie uprawy nie są uznawane za uprawy energetyczne.
Rośliny energetyczne, nadające się do upraw energetycznych to m.in.:
Uprawy energetyczne wykorzystywane są przez:
W celu zwiększenia zainteresowania uprawami energetycznymi, w grudniu 2006 roku Rada Wspólnot Europejskich zgodziła się na wprowadzenie w nowych krajach członkowskich następujących rozwiązań:

</doc>
<doc id="557897" url="https://pl.wikipedia.org/wiki?curid=557897" title="LOTR">
LOTR



</doc>
<doc id="557898" url="https://pl.wikipedia.org/wiki?curid=557898" title="Droga wojewódzka nr 364">
Droga wojewódzka nr 364

Droga wojewódzka nr 364 (DW364) – droga wojewódzka łącząca DK3 i DK94 w Legnicy z DK30 w Gryfowie Śląskim, o długości 63 km. Rozpoczyna się na skrzyżowaniu z DK94 w Legnicy i przechodzi przez rondo Unii Europejskiej na miejskiej obwodnicy zachodniej (do 2018 roku krzyżowała się tam z DK3). Trasa prowadzi obok huty miedzi w Legnicy, a przy wyjeździe z miasta przez dwa przejazdy kolejowo-drogowe (w tym jeden z rogatką). 2 km od Legnicy droga łączy się z autostradą A4 poprzez węzeł "Złotoryja". 15 km dalej przecina się z linią kolejową na przejeździe kolejowo-drogowym przed Złotoryją. Przez 5 km trasa ma wspólny przebieg z DW363 (Drogomiłowice – Bolesławiec). W Złotoryi przechodzi ona nad rzeką Kaczawa i przejazdem kolejowo-drogowym z rogatkami. W Złotoryi szlak krzyżuje się z DW328 (Kamienna Góra – Nowe Miasteczko). Poza miastem droga przebiega przez Lwówek Śląski, gdzie krzyżuje się z DW297 (Jelenia Góra – Nowa Sól). Przechodzi przez przejazd kolejowo-drogowy w Lwówku Śląskim i nad rzeką Bóbr. Droga kończy się w Gryfowie Śląskim na skrzyżowaniu z DK30 (Jelenia Góra – Jędrzychowice).
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
W latach 2012–2021 po drodze mogły poruszać się pojazdy o dopuszczalnym nacisku na pojedynczą oś do 8 ton, wcześniej do 10 ton.

</doc>
<doc id="557899" url="https://pl.wikipedia.org/wiki?curid=557899" title="Uprawa energetyczna">
Uprawa energetyczna



</doc>
<doc id="557906" url="https://pl.wikipedia.org/wiki?curid=557906" title="FC Haka">
FC Haka

Football Club Valkeakosken Haka – fiński klub piłkarski z siedzibą w mieście Valkeakoski.
Historia.
Klub założono w 1934 jako "Valkeakosken Haka". W 1949 awansował do pierwszej ligi w której pozostał do 1972. Awansował ponownie w 1977. We wczesnych latach dziewięćdziesiątych klub zmienił nazwę na FC Haka. W 1995 klub został zdegradowany do drugiej ligi, ale po jednym sezonie awansował ponownie. Fantastyczny sezon 2019 zapewnił dla Haki powrót do najwyższej ligi cztery kolejki przed końcem sezonu.

</doc>
<doc id="557908" url="https://pl.wikipedia.org/wiki?curid=557908" title="Droga wojewódzka nr 960">
Droga wojewódzka nr 960

Droga wojewódzka nr 960 (DW960) – droga wojewódzka o długości 13,2 km w południowo-zachodniej części województwa małopolskiego, łącząca Czarną Górę z Łysą Polaną.
Droga biegnie przez wieś Bukowina Tatrzańska oraz przez teren Tatrzańskiego Parku Narodowego. Umożliwia dojazd do Łysej Polany oraz do Morskiego Oka.

</doc>
<doc id="557909" url="https://pl.wikipedia.org/wiki?curid=557909" title="Tomahawk (zespół muzyczny)">
Tomahawk (zespół muzyczny)

Tomahawk – amerykańska grupa muzyczna wykonująca awangardowy rock. Powstała 2000 roku w Los Angeles w stanie Kalifornia w USA z inicjatywy wokalisty Mike'a Pattona, znanego z występów w takich grupach jak Faith No More czy Fantômas.

</doc>
<doc id="557911" url="https://pl.wikipedia.org/wiki?curid=557911" title="Juan-Manuel Fangio">
Juan-Manuel Fangio



</doc>
<doc id="557914" url="https://pl.wikipedia.org/wiki?curid=557914" title="Beechcraft King Air">
Beechcraft King Air

Beechcraft King Air – nazwa rodziny dwusilnikowych pasażerskich samolotów produkowanych przez amerykańską firmę Beechcraft. King Air produkowany jest od 1964 r. i jest to najdłużej seryjnie produkowany cywilny samolot. Jest to jedyny ciągle produkowany turbośmigłowy samolot biznesowy (nie licząc Piaggio Avanti).
Wśród modeli można wyróżnić trzy główne: mały z konwencjonalnym usterzeniem C90GT, średni z usterzeniem w kształcie litery T B200 oraz największy również z tym samym typem usterzenia 350. Ceny nowych maszyn wahają się między 3 a 7 milionami USD.
Historia.
W maju 1963 r. Beechcraft rozpoczął loty testowe na pierwszym modelu King Air. Już 9 września 1964 r. pierwsza maszyna oznaczona jako Model 90 zeszła z taśmy produkcyjnej. Do końca 1968 dostarczono ponad 400 maszyn wyposażonych w silniki Pratt &amp; Whitney PT-6A o mocy 500 KM.
Następnie 23 maja 1969 został zaprezentowany Model 100, który miał większą kabinę niż poprzednik. Później serię 100 poszerzono o modele A100 przeznaczonego dla użytku wojskowego oraz B100 z silnikiem Garrett TFE331 o mocy 715 KM, który wybrano, ponieważ firma Pratt &amp; Whitney nie mogła dostarczyć jednostki napędowej odpowiadającej stawianym wymaganiom. Serię 100 przestano produkować w 1984.
Późniejsze udoskonalanie serii 90 zaowocowało modelami takimi jak: A90, B90, C90, C90-1, C90A, C90B, C90SE, C90GT, E90, F90 i F90-1. Linia „F” posiadała usterzenie w kształcie litery T, podobnie jak Model 200. Inne różnice były mało znaczące, oprócz silników stosowanych
jako jednostki napędowe.
W lipcu 2005 na pokazach lotniczych w Oshkosh Beechcraft zaprezentował C90GT. Jest to mocniejsza wersja C90B, która ją zastąpiła. Samolot używa silników PT6A-135A o mocy 750 KM. Silnik ten charakteryzuje się zwiększoną wydajnością podczas lotów w czasie niskich temperatur, wyższą prędkością przelotu i prędkością wznoszenia. Osiągając 275 węzłów C90GT może konkurować z lekkimi odrzutowcami nowej generacji na krótkich i średnich dystansach, oferując znacznie przestronniejszą i wygodniejszą kabinę.
Popyt na modele o większe niż 90 i 100 spowodował stworzenie Super King Air 200, zarejestrowanego w 1973 z silnikiem PT-6A-41 o mocy 850 KM. W 1980 do produkcji wszedł ulepszony model B200 z silnikiem PT-6A-42 (bardziej wydajnym wariantem wcześniejszego -41), produkuje się go do dzisiaj jako King Air B200 (przydomek „Super” został odrzucony w 1996). Ponieważ B200 jest większy niż serie 90 i 100 otrzymał on usterzenie w kształcie „T” w celu zwiększenia powierzchni nośnej.
Seria 200 stała się tak popularna, że wkrótce Beechcraft zaczął pracować nad jego następcą. Wstępnie nazwano go Super King Air 300. W stosunku do B200 znacznie poprawiono aerodynamikę oraz wykorzystano w nim znacznie silniejsze silniki niż w poprzedniku (PT-6A-60A o mocy 1050 KM). Loty testowe samolotu rozpoczęły się w 1982. W 1988 rozpoczęto prace nad zastąpieniem tego modelu wskutek czego otrzymano Super King Air 350, który był przede wszystkim dłuższy o niemal metr. Zaprezentowany on został w 1989 i jest sprzedawany do dzisiaj (również bez przydomku „Super”).
24 czerwca 1996 z taśmy produkcyjnej zszedł pięciotysięczny King Air.
Air Force One.
Podczas kadencji prezydenta USA Lyndona Johnsona samolot ten, model B90 USAF używało do transportowania Johnsona między Bazą Lotniczą Bergstrom a rodzinną posiadłością w pobliżu Johnson City (Teksas). Kiedy prezydent znajdował się na pokładzie maszyna otrzymywała kryptonim Air Force One.
Operatorzy wojskowi.
Samoloty z rodziny King Air wchodzą w skład uzbrojenia w armiach wielu państw takich jak:
Algieria, Angola, Arabia Saudyjska, Argentyna, Australia, Boliwia, Chile, Ekwador, Grecja, Gwatemala, Gujana, Hiszpania, Hongkong, Indonezja, Irlandia, Izrael, Jamajka, Japonia, Kolumbia, Korea Południowa, Malezja, Meksyk, Maroko, Nowa Zelandia, Paragwaj, Peru, Sri Lanka, Szwajcaria, Szwecja, Tajlandia, Turcja, Urugwaj, USA (USAF, US Army, US Marine Corps, US Navy), Wielka Brytania (RAF), Wybrzeże Kości Słoniowej.

</doc>
<doc id="557915" url="https://pl.wikipedia.org/wiki?curid=557915" title="Element przeciwny">
Element przeciwny



</doc>
<doc id="557916" url="https://pl.wikipedia.org/wiki?curid=557916" title="Kiślica">
Kiślica



</doc>
<doc id="557917" url="https://pl.wikipedia.org/wiki?curid=557917" title="Georg Wilhelm von Hannover">
Georg Wilhelm von Hannover

Georg Wilhelm von Hannover, książę Hanoweru, książę Brunszwiku, książę Wielkiej Brytanii i Irlandii ("Georg Wilhelm Ernst August Friedrich Axel von Hannover", ur. 25 marca 1915 w Brunszwiku, zm. 8 stycznia 2006 w Monachium) – arystokrata niemiecki, członek dynastii hanowerskiej.
Życiorys.
Był drugim synem Ernsta Augusta III (1887-1953), ostatniego księcia Braunschweig, oraz Wiktorii Luizy (1892-1980), jedynej córki cesarza Wilhelma II. Uczęszczał do prestiżowej szkoły z internatem Schule Schloss Salem w Überlingen. W latach 1948-1959 kierował tą szkołą. Miłośnik jeździectwa, działał w instytucjach sportowych, był członkiem Narodowego Komitetu Olimpijskiego ("NOK") oraz Międzynarodowego Komitetu Olimpijskiego ("IOC"), założycielem szkoły jeździeckiej w Monachium, członkiem reprezentacji sportowej armii niemieckiej.
Rodzina.
Był spokrewniony i spowinowacony z wieloma rodzinami panującymi w Europie. W kwietniu 1946 poślubił księżniczkę grecką i duńską Zofię (1914-2001), córkę księcia Andrzeja, siostrę księcia Filipa (męża Elżbiety II). Z małżeństwa tego urodziło się troje dzieci:
Książę Georg Wilhelm był m.in. wujem króla Grecji - Konstantyna II oraz królowej Hiszpanii - Zofii. Oboje uczęszczali do kierowanej przez niego szkoły. Bratankiem Georga Wilhelma jest również Ernest August V, trzeci mąż księżniczki Monako – Karoliny.

</doc>
<doc id="557923" url="https://pl.wikipedia.org/wiki?curid=557923" title="Filamenty aktynowe">
Filamenty aktynowe



</doc>
<doc id="557926" url="https://pl.wikipedia.org/wiki?curid=557926" title="Światła postojowe">
Światła postojowe

Światła postojowe – światła, które są włączane w warunkach niedostatecznej widoczności, w czasie postoju oraz w czasie zatrzymania pojazdu. Dopuszcza się włączenie świateł postojowych jedynie od strony środka jezdni w pojeździe niezłączonym przyczepą oraz w pojazdach o długości nieprzekraczającej 6 m i szerokości nieprzekraczającej 2 m (). W samochodach osobowych stosowane są żarówki o mocy 5 W (najczęściej W5W z przodu i P5W z tyłu (żarówki świateł pozycyjnych)). Światła postojowe nie należą do obowiązkowych elementów samochodu. Często mylone są ze światłami pozycyjnymi. Ich funkcja może być spełniana przez włączenie świateł pozycyjnych przednich i tylnych z jednej strony pojazdu ().
Sposób włączenia świateł postojowych.
Światła postojowe włącza się w samochodach tak jak kierunkowskazy, przy unieruchomionym silniku. W niektórych samochodach światła postojowe włącza się przez ustawienie przełącznika świateł na dodatkową pozycję umożliwiającą włączenie świateł postojowych.

</doc>
<doc id="557927" url="https://pl.wikipedia.org/wiki?curid=557927" title="Pablo Gargallo">
Pablo Gargallo



</doc>
<doc id="557929" url="https://pl.wikipedia.org/wiki?curid=557929" title="Anna Bidwell">
Anna Bidwell

Anna Bidwell ("Anna Krystyna Bidwell, z d. Wirszyłło", ur. 10 września 1918 w Irmino, zm. 1 marca 1993 w Warszawie) – polska tłumaczka, dziennikarka.
Ukończyła studia dziennikarskie Wyższej Szkoły Handlowej w Poznaniu. Po zakończeniu II wojny światowej była redaktorem Polskiej Agencji Prasowej, m.in. w Jugosławii.
Była żoną George’a Bidwella, angielskiego pisarza, mieszkającego w Polsce. Tłumaczyła jego książki z języka angielskiego. Mieli dwoje dzieci. Ich córka, Anna Sybilla Bidwell, jest naukowcem, zajmuje się historią nowożytną, historią Unii Europejskiej i Wielkiej Brytanii.
Była ponadto tłumaczką książek m.in. Henry’ego Fieldinga.
Pochowana na cmentarzu Powązkowskim w Warszawie (kwatera 98-6-10/11).

</doc>
<doc id="557930" url="https://pl.wikipedia.org/wiki?curid=557930" title="Pierścień trywialny">
Pierścień trywialny

Pierścień trywialny – pierścień określony na jednoelementowym zbiorze.
Definicja.
Pierścień formula_1 nazywamy trywialnym, gdy jest on określony na jednoelementowym zbiorze formula_2
Wówczas z definicji pierścienia działania w tym pierścieniu są określone następująco:

</doc>
<doc id="557935" url="https://pl.wikipedia.org/wiki?curid=557935" title="Otovice (kraj hradecki)">
Otovice (kraj hradecki)

Otovice – gmina wiejska i wieś w Czechach, w kraju hradeckim.
Miejscowość przygraniczna położona w południowo-wschodniej części Broumovskej kotliny, w Sudetach Środkowych, przy południowej granicy polsko-czeskiej, we wschodniej części broumovskiego cypla wzdłuż rzeki Ścinawki (czes. "Stěnava") i drogi Otovice–Broumov. Otovice są najniżej położoną częścią całej Kotliny Broumovskiej.
W Otovicach istniało drogowe przejście graniczne Otovice–Tłumaczów. 21 grudnia 2007 r. na mocy Układu z Schengen przejście zostało zlikwidowane. Do dawnego przejścia granicznego z Polski prowadzi droga wojewódzka nr 385.

</doc>
<doc id="557937" url="https://pl.wikipedia.org/wiki?curid=557937" title="Masakra na uniwersytecie w Kencie">
Masakra na uniwersytecie w Kencie

Masakra na uniwersytecie w Kencie – zdarzenie, które miało miejsce 4 maja 1970 roku w mieście Kent w stanie Ohio, w Stanach Zjednoczonych. Oddziały Gwardii Narodowej zastrzeliły 4 studentów i zraniły 9 następnych.
Masakra była kulminacją kilkudniowych protestów przeciw amerykańskiej interwencji militarnej w Wietnamie. Zabicie nieuzbrojonych studentów wywołało masowe protesty w kraju: na skutek strajku 4 milionów studentów przestały pracować setki szkół wszystkich stopni.
Geneza.
Richard Nixon został wybrany na prezydenta w 1968, obiecując szybkie zakończenie wojny. Zobowiązań jednak nie spełnił, a w listopadzie 1969 opinia publiczna dowiedziała się o masakrze dokonanej na wietnamskich cywilach w Mỹ Lai. W grudniu tegoż roku ogłoszono w Stanach Zjednoczonych przymusowy pobór, zaś w kwietniu 1970 prezydent ogłosił zamiar inwazji na Kambodżę. Wszystkie te czynniki powodowały, że poparcie społeczne dla wojny ciągle malało.
Przebieg.
Piątek, 1 maja.
Na placu apelowym Uniwersytetu zebrała się duża grupa studentów przeciwnych wojnie. Zamieszki w mieście rozpoczęły się około północy, kiedy to grupa nietrzeźwych chuliganów zaczęła demolować samochody i obiekty handlowe. Zanim na miejsce sprowadzono policję, około 100 osób zebrało się na ulicy przy ognisku. Funkcjonariusze zostali obrzuceni butelkami po piwie, ale po godzinie udało się w Kencie zaprowadzić porządek.
Sobota, 2 maja.
Zamieszki w mieście przybrały na sile. Doszło do podpalenia jednego z wojskowych budynków (podpalaczy nigdy nie wykryto), a wzburzony tłum nie pozwalał gasić pożaru. O godzinie 10 wieczorem Gwardia Narodowa weszła na teren kampusu. Dokonano licznych aresztowań, użyto gazu łzawiącego i pałek.
Niedziela, 3 maja.
Do niedzieli 3 maja na miejsce sprowadzono tysiąc gwardzistów. Niektórzy właściciele sklepów twierdzili, że otrzymywali telefoniczne groźby od anonimowych ludzi, którzy kazali im eksponować w oknach znaki sprzeciwu wobec obecności Gwardii. Podczas konferencji prasowej gubernator Jim Rhodes nazwał protestujących nie-Amerykanami i określił ich mianem „rewolucjonistów nastawionych na zniszczenie edukacji w Ohio”.
W ciągu dnia niektórzy studenci przyszli do centrum miasta, by pomóc uprzątnąć zniszczenia po zamieszkach. Pod naciskiem przestraszonych obywateli burmistrz miasta zapowiedział jednak godzinę policyjną.
Wieczorem na placu apelowym miała miejsce kolejna zbiórka. Około 20:45 Gwardia Narodowa użyła gazu łzawiącego i rozpędziła tłum, który zebrał się jednak wkrótce w innej części miasta. Studenci domagali się spotkania z burmistrzem, ale o 23:00 Gwardia poinformowała o rozpoczęciu godziny policyjnej i użyła siły, by zmusić demonstrantów do rozejścia się. Rannych zostało 10 gwardzistów, co najmniej jeden student został ugodzony bagnetem.
Poniedziałek, 4 maja.
Władze uczelni rozpowszechniły 12 tysięcy ulotek informujących, że planowany wiec studentów został odwołany. Mimo to 2000 osób zebrało się na głównym placu kampusu. Zbiórka miała charakter pokojowy; głos zabrała jedna osoba, jednak Gwardia Narodowa zdecydowała się zlikwidować wiec na wypadek nagłych zmian nastrojów. Późnym rankiem do demonstrantów przybył wysłannik policji, który nakazał im albo rozejść się, albo dać się aresztować. W odpowiedzi tłum obrzucił jego samochód kamieniami. Koło południa gwardziści użyli gazu łzawiącego, jednak z powodu wiatru broń ta nie była skuteczna. Dały się słyszeć okrzyki „Świnie precz z kampusu!”. Gwardziści skierowali naładowaną broń w stronę tłumu w nadziei, że przekona to protestujących do rozejścia się. Tłum jednak pozostawał wzburzony i gwardziści zaczęli powoli się wycofywać. Podążała za nimi grupa demonstrantów. Wtedy to padły strzały, na skutek których zginęły cztery osoby, a 9 następnych zostało rannych. Dwoje z zabitych było uczestnikami zamieszek, natomiast druga dwójka przechodziła z jednego miejsca zajęć na drugie. Słynne stało się zdjęcie, na którym czternastolatka klęczy nad ciałem martwego kolegi.
Reakcje.
Śmierć przypadkowych osób wywołała liczne protesty wśród studentów całych Stanów Zjednoczonych. Pięć dni po masakrze 100 tysięcy ludzi protestowało w Waszyngtonie przeciwko udziałowi wojsk amerykańskich w wojnie wietnamskiej.

</doc>
<doc id="557941" url="https://pl.wikipedia.org/wiki?curid=557941" title="Most wiszący">
Most wiszący

Most wiszący – most, w którym pomiędzy pylonami rozpięte są liny, taśmy lub łańcuchy, do których podwieszone są przęsła. Ten typ konstrukcji mostowej został wynaleziony w XIX w., natomiast mosty wiszące o prostej konstrukcji, w których nie stosowano pylonów, a przęsła są zawieszone wyłącznie na linach zakotwionych w podłożu, były stosowane od dawna w rejonach górskich.

</doc>
<doc id="557943" url="https://pl.wikipedia.org/wiki?curid=557943" title="Monarchia lipcowa">
Monarchia lipcowa

Monarchia lipcowa – rozpowszechnione określenie rządów konstytucyjnych we Francji, pod berłem króla Ludwika Filipa I. Okres ten rozpoczął się oficjalnie koronacją Ludwika Filipa I na króla Francuzów po obaleniu restauracji Burbonów przez rewolucję lipcową, natomiast zakończyła go rewolucja lutowa w 1848.
Okres ten był dla Francji czasem przekształceń we wszystkich zasadniczych dziedzinach życia społecznego – formowania się parlamentaryzmu i współczesnych partii politycznych, rozwoju nowoczesnego kapitalizmu i zmian w gospodarce, jak i przemian kulturalnych (romantyzm). Z jednej strony czas ten charakteryzował się wysokim wzrostem gospodarczym (poza kilkuletnimi kryzysami), z drugiej strony wykształcił niespotykane dotąd nierówności społeczne, które, z powodu ostentacyjnie nieegalitarnej polityki rządowej stały się w końcu przyczyną upadku monarchii. Ów dualizm najlepiej oddają dwa przydomki nadane Ludwikowi Filipowi – „Król Bankierów” oraz „Król Barykad”.
Początki.
Rewizja karty konstytucyjnej.
Po rewolucji lipcowej, w czasie której większość walczących na barykadach domagała się proklamowania republiki, stało się jasne, że dalsze utrzymywanie reżimu absolutystycznego jest niemożliwe. Wówczas część mniej radykalnie nastawionych liberałów, na czele z Thiersem i Laffitte’em przyczyniła się do wyniesienia na tron Ludwika Filipa z linii Burbonów orleańskich, który miał zostać królem za cenę rezygnacji z szeregu wcześniejszych uprawnień monarszych. 7 sierpnia 1830 dokonano rewizji karty konstytucyjnej, usuwając z niego stwierdzenia o nawiązaniach do "ancien regime’u" oraz zmodyfikowano stwierdzenie o znaczeniu karty – przestała być ona ustępstwem ze strony króla, a została układem między narodem a monarchą. Zmieniono tytulaturę, zastępując "króla Francji i Nawarry" "królem Francuzów", symbolikę (lilie i biały sztandar zastąpiła trójkolorowa flaga rewolucji francuskiej), zrezygnowano z afirmowania boskości władcy oraz z podkreślania szczególnego znaczenia katolicyzmu (który z „religii panującej” stał się „religią większości”). Przywrócono też Gwardię Narodową i obniżono progi wiekowe dla czynnego i biernego prawa wyborczego. Poszerzone zostały kompetencje Izby Deputowanych, która miała odtąd sama obierać swojego przewodniczącego i otrzymała inicjatywę ustawodawczą, złagodzono cenzus majątkowy z 300 do 200 franków rocznego podatku dla czynnego prawa wyborczego oraz do 500 franków dla biernego. W ten sposób liczba wyborców została podwojona; jeden Francuz na 169 mógł uczestniczyć w wyborach. 9 sierpnia Ludwik Filip złożył przysięgę na zrewidowaną kartę i został koronowany na króla. 11 sierpnia zatwierdził nowy rząd, którego szefem został Jacques Laffitte, zaś na stanowiskach ministerialnych znaleźli się czołowi opozycjoniści czasów Karola X – Wiktor de Broglie, Casimir Périer oraz François Guizot.
Uspokajanie sytuacji społecznej.
Mimo pokojowego przebiegu samej rewolucji lipcowej, kraj nadal wstrząsany był niepokojami. Zdecydowane wsparcie Kościoła katolickiego za czasów Karola X wywołało falę rozruchów antyklerykalnych, w czasie których zdemolowano paryski kościół Saint Germain de l'Auxerrois i pałac arcybiskupi. Republikańskie gazety „La Tribune” i „La Révolution” podsycały antymonarchistyczne nastroje. Pod siedzibą królewską regularnie pojawiały się grupy paryżan, domagających się od Ludwika Filipa potwierdzania swojej orientacji politycznej poprzez publiczne śpiewanie "Marsylianki", co Ludwik Filip cierpliwie powtarzał. Władca zrobił zresztą wiele, by podtrzymać swój wizerunek Króla-Obywatela. Chętnie pojawiał się na ulicach Paryża z parasolem, w skromnym płaszczu i cylindrze, w stroju przypominającym ubiór przeciętnego mieszczanina, serdecznie witając się z każdym, kto go rozpoznał. Mimo tego dużą popularnością cieszyły się tajne stowarzyszenia republikańskie, do których wstępowali inteligenci, studenci oraz drobnomieszczanie; udział robotników był na razie niewielki. Wszyscy ci ludzie uważali panujący układ społeczny za niesprawiedliwy, jako że zasadniczy wpływ na kierunek polityki francuskiej miała wielka burżuazja, a zatem grupa, która w rewolucji lipcowej nie brała czynnego udziału. W celu uspokojenia nastrojów Ludwik Filip wycofał również stary rozkaz ścigania byłych członków, zgodził się na pokazowy proces czterech szczególnie niepopularnych ministrów czasów Karola X – Polignaka, Peyronneta, Guernona-Ranvillego oraz Chantelauzego – lecz nie dopuścił do oczekiwanego skazania ich na karę śmierci (skończyło się na dożywociu, a wieść o tym wywołała wzburzenie wśród paryżan). W opozycji do rządu znaleźli się również rojaliści – zwolennicy rządów starszej linii Burbonów oraz bonapartyści. Grupy te jednak odgrywały dalece mniejszą rolę.
Gabinet Laffitte’a.
Pierwszy rząd czasów monarchii lipcowej miał składać się z dawnych opozycjonistów czasów restauracji i stanowić dowód na liberalne oblicze monarchii. Szybko jednak w jego łonie doszło do poważnych sporów między grupą tzw. doktrynerów (Guizot i de Broglie) a zwolennikami liberalizmu gospodarczego na czele z bankierem Laffitte’em. Ludwik Filip poparł w sporze tych drugich; Laffitte uczynił swoimi najbliższymi współpracownikami znane twarze ruchu antyburbońskiego: Adolphe Thiersa (jako podsekretarza finansów), Duponta de l’Eure’a, byłego żyrondystę (jako ministra sprawiedliwości) oraz generałów Gerarda i Sebastianiego (odpowiednio ministrowie wojny i marynarki wojennej). Ci ostatni zresztą rychło opuścili swoje stanowiska, a cały gabinet kilkakrotnie podlegał dekompozycji, zanim upadł 8 marca 1831. Król zdecydował się na zmianę frontu i powołał na stanowisko nowego premiera zdecydowanego konserwatystę Casimira Périera.
Czasy Laffitte’a był to przede wszystkim okres czystki w aparacie administracyjnym, z którego usunięto zwolenników Karola X. François Guizot na osobiste polecenie Ludwika Filipa nadzorował wymianę prefektów i podprefektów w departamentach. Podobne zmiany przeprowadził Dupont de l’Eure w wymiarze sprawiedliwości.
Gabinet Périera.
Nowy rząd przejmował władzę pod hasłem „Bezpieczeństwa i spokoju”. Casimir Pierre Périer, potomek statecznej rodziny bankierów, oparł się na zdecydowanych konserwatystach, sam piastując stanowisko premiera i ministra spraw wewnętrznych. Otrzymał przydomek „twardego człowieka reżimu”. Mimo pewnych ustępstw w zakresie prawa wyborczego, jak się okazało ostatnich w czasach monarchii lipcowej, rząd ten zdecydowanie sprzeciwiał się niwelowaniu różnic społecznych, promując rozwój gospodarczy kraju nie zważając na niesprawiedliwą redystrybucję dóbr. Périer wsławił się zdecydowaną pacyfikacją powstania tkaczy liońskich w 1831 oraz zamieszek w Paryżu w październiku 1831. W 1832, w czasie wielkiej epidemii cholery w Paryżu, która przyniosła śmierć 18 tys. paryżan, głównie z najbiedniejszych dzielnic centralnych, premier odwiedzał chorych leżących w Hôtel-Dieu i zaraził się, po czym zmarł pod koniec maja, po dwumiesięcznej chorobie. W miesiąc po jego śmierci Paryżem wstrząsnęły największe do tej pory republikańskie zamieszki, brutalnie stłumione przez wojsko i Gwardię Narodową.
W czasie rządów Périera, mimo rozwiania się nadziei na egalitarny system rządów, poparcie dla Ludwika Filipa nadal sytuowało się na dość wysokim poziomie. Podróż króla po prowincji była wielkim sukcesem władcy, który był witany entuzjastycznie.
Walka „Ruchu” z „Oporem”.
W czasie funkcjonowania dwóch pierwszych gabinetów Izba Deputowanych była areną ostrych dyskusji, których stawką był faktyczny kształt polityki monarchii lipcowej. Zwłaszcza od czasu zaprzysiężenia rządu Périera, który w odróżnieniu od Laffitte’a miał jasną i konkretną wizję rządów i wolę realizacji swoich idei, parlament stał się areną ożywionych debat między stronnictwem Ruchu i Oporu. Pierwsza grupa skupiała umiarkowanych zwolenników reform, republikanów oraz zwolenników aktywnej polityki międzynarodowej i wspierania ruchów rewolucyjnych w Europie. Druga składała się ze zdeklarowanych konserwatystów, opowiadających się za utrzymywaniem pokoju jako podstawy polityki zagranicznej. Mimo początkowej przewagi Ruchu, niespokojna sytuacja w Paryżu sprawiła, że poparcie królewskie, a tym samym przewaga przeszła zdecydowanie w ręce Oporu (król w 1831 rozwiązał zbyt radykalne jego zdaniem zgromadzenie). Jego symbolem był początkowo Périer, a następnie, już do końca monarchii lipcowej, Guizot.
Względna stabilizacja.
Pierwszy gabinet Soulta.
W październiku 1832 Ludwik Filip powierzył misję formowania nowego rządu znanemu marszałkowi napoleońskiemu Soultowi, wsławionemu przed kilkoma laty likwidacją powstania tkaczy liońskich. Soult starał się kontynuować politykę Périera, stąd on i jego najbliżsi współpracownicy de Broglie i Guizot byli przez gazety republikańskie nazywani „Périerem w trzech osobach”. W polityce wewnętrznej istotnym sukcesem rządu było pokonanie opozycji monarchistycznej, czego ostatnim akordem było aresztowanie w Nantes księżnej de Berry, inspiratorki nieudanej rebelii w Wandei. W końcu tego roku Ludwik Filip odbył kolejną podróż po prowincji, która przekonała go, że mimo wątłego poparcia, jakim cieszył się w Paryżu, wśród mieszkańców pozostałych departamentów nadal cieszył się dużym autorytetem.
Rząd Soulta starał się zresztą zatrzeć złe wrażenie, jakie pozostało po stłumieniu powstania czerwcowego, organizując w departamencie paryskim szereg robót publicznych dla zmniejszenia bezrobocia. Bezskutecznie, bowiem Paryż pozostawał beczką prochu, w której półoficjalnie działało przynajmniej kilkanaście republikańskich stowarzyszeń, zakamuflowanych jako stowarzyszenia studenckie lub dobrowolne grupy walki z analfabetyzmem Guizot, minister oświaty publicznej i kultów, stworzył projekt przyjętej następnie ustawy o nauczaniu powszechnym i otwarciu chociaż jednej szkoły w każdej francuskiej gminie. W atmosferze względnych sukcesów tym większym zaskoczeniem był upadek gabinetu w początku kwietnia 1834, kiedy Izba Deputowanych wypowiedziała się negatywnie o prowadzonej polityce zagranicznej, zwłaszcza projektowanym traktacie ze Stanami Zjednoczonymi.
Powstania w Paryżu i Lyonie.
Rekonstrukcję gabinetu powierzono początkowo Adolfowi Thiersowi, ministrowi spraw wewnętrznych. Już w pierwszych dniach urzędowania zdołał on przeforsować ustawę ograniczającą wolność zgromadzeń i zabraniającą tworzenia stowarzyszeń nie posiadających pełnego rządowego zatwierdzenia programu i sposobu działania pod karą grzywny lub dwóch lat więzienia, w zależności od rangi przewinienia. W dniu przegłosowania ustawy w Izbie Parów, 9 kwietnia, wybuchło w Lyonie drugie powstanie, które stłumiono podobnie krwawo, jak i pierwsze. Równie bezwzględnie Thiers obszedł się ze spontaniczną, w dużej mierze nieprzygotowaną rebelią w Paryżu, gdzie wojska generała Bugeaud w starciach ze słabo uzbrojonymi republikanami dokonały masakry nie tylko obrońców barykad, ale i cywilów w kamienicy przy Transnonain 12. Wydarzenie to uwiecznił na litografii Honoré Daumier. W rezultacie zamieszek aresztowano 2 tys. osób i zwiększono armię do 360 tys. żołnierzy. Ku powszechnemu zdumieniu rząd marszałka Gérarda, powołany w lipcu, wystąpił jednak o amnestię dla podejrzanych o udział w walkach. Wówczas Ludwik Filip rozpisał nowe wybory.
Kryzys ministerialny.
Nowe wybory przyniosły zdecydowane zwycięstwo obozowi umiarkowanych konserwatystów, którzy zajęli 310 z 460 możliwych mandatów, 120 przypadło „opozycji dynastycznej” (zwolennikom reform, ale nie republiki), 30 – legitymistom. Mimo tej pozornie korzystnej sytuacji wewnętrzne zróżnicowanie poglądowe istniejących stronnictw nie pozwoliło przez dłuższy czas na sformowanie rządu; kryzys trwał łącznie cztery miesiące, w czasie których wypróbowywane były różne konfiguracje. 10 października Ludwik Filip zaryzykował nawet oddanie teki premiera kojarzonemu z legitymistami księciu Bassano, jednak histeryczna reakcja prasy na tę nominację skłoniła go do zmiany zdania po zaledwie trzech dniach. Kolejnym premierem został marszałek Mortier, który jednak nie wykazał dyplomatycznych talentów Soulta i w lutym 1835 odszedł, oficjalnie z powodów zdrowotnych, skompromitowany nieumiejętnością zorganizowania z dawna oczekiwanego procesu republikanów – uczestników powstania 1834.
Zwrot ku parlamentaryzmowi.
Rząd de Broglie’a.
Parlamentarzyści, niezadowoleni z regularnych interwencji Ludwika Filipa w życie Izby Deputowanych, wybrali przewodniczącym Izby księcia Wiktora de Broglie’a, anglofila, niezgadzającego się z monarchią w wielu istotnych kwestiach polityki wewnętrznej. Mimo wyraźnej niechęci Ludwika Filipa wobec wskazanego polityka był on w końcu zmuszony powierzyć mu formowanie rządu, po tym, gdy to zadanie okazało się kolejno za trudne dla Sebastianiego, Molégo, Dupina, po raz drugi Soulta oraz Gérarda. Nowy gabinet pod wieloma względami stanowił powrót do porządków z czasów Périera – oparł się na analogicznych podstawach ideowych i składał się z tych samych ludzi. Powrócił „triumwirat” de Broglie – Guizot – Thiers, co dało rządowi wysokie poparcie w początkowej fazie istnienia, pozwoliło nawet na przegłosowanie traktatu ze Stanami Zjednoczonymi, co niegdyś stało się przyczyną odejścia de Broglie’a z ministerstwa spraw zagranicznych. Czasowo przekazując tekę premiera w ręce nielubianego polityka Ludwik Filip liczył na zyskanie na czasie i na to, że de Broglie sam się czymś skompromituje i będzie musiał na dobre odejść ze sceny politycznej. Wbrew tym oczekiwaniom gabinet utrzymał się do marca 1836 i jako pierwszy rząd czasów monarchii lipcowej upadł w sposób typowy dla systemu parlamentarnego – po utracie większości w Izbie i braku porozumienia w dyskusji nad ustawą budżetową.
Proces powstańców 1834.
W maju 1835 opinię publiczną zdominował proces republikanów – uczestników powstania w kwietniu 1834. Z aresztowanych 2 tys. podejrzanych postawiono zarzuty 164. Oskarżeni wykorzystali proces jako okazję do popularyzowania swoich poglądów, również przed samym gmachem sądu młodzi republikanie głosili pochwałę rewolucji i oskarżali trybunał o stronniczość. Jeszcze przed ogłoszeniem wyroku grupa najważniejszych oskarżonych zdołał jednak uciec z więzienia Sainte-Pelagie. Z powodu utrudniania jego przebiegu przez oskarżonych oraz chęci skazania równocześnie uczestników walk w Paryżu i w Lyonie proces trwał do końca roku, zaś wyroki ogłaszano sukcesywnie w grudniu 1835 i styczniu 1836. Zadziwiły one łagodnością; nikt nie otrzymał kary śmierci, jedynie kilku najbardziej gorliwych aktywistów deportowano, reszta otrzymała po kilka lat więzienia. Po trzech miesiącach zresztą wszyscy skazani zostali objęci amnestią z okazji zaślubin syna królewskiego.
Zamach Fieschiego i represje wobec opozycji.
28 lipca 1835 w czasie parady wojskowej, w której uczestniczył Ludwik Filip razem z dwoma synami, Giuseppe Fieschi usiłował zamordować króla przy użyciu machiny piekielnej – dwunastu karabinów złączonych w mechanizm umożliwiający równoczesny wystrzał. Według wspomnień księcia de Joinville, syna królewskiego, wiadomość o planowanym zamachu dotarła do ministerstwa spraw wewnętrznych, które otrzymało anonimowe doniesienie o „wybuchowej machinie” zlokalizowanej w Ambigu. Funkcjonariusze Thiersa nie zorientowali się jednak, że owo Ambigu to nie popularny teatr francuski, który przeszukano, nic nie znajdując, ale analogicznie nazwana opuszczona restauracja przy bulwarze, którym miał przejeżdżać król. Uprzedzony przez Thiersa o panujących wątpliwościach Ludwik Filip nie chciał jednak odwołać planowanej parady. Fieschi nie trafił jednak do swojego celu, zabijając 18 przypadkowych osób, w tym marszałka Mortiera, i raniąc 40. Organizator zamachu został ujęty, skazany na śmierć i zgilotynowany 19 lutego 1836.
Fatalnym zbiegiem okoliczności, podobno całkowicie niezamierzonym, w dzień po zamachu Fieschiego „La Tribune” wydrukowała tekst Armanda Carrela "Trwa rewolucja demokratyczna", w którym autor podkreślał związek między Wielką Rewolucją Francuską a ruchami republikańskimi monarchii lipcowej i niedwuznacznie sugerował konieczność dokończenia dzieła tej pierwszej. Republikanie nie mieli nic wspólnego z działającym samotnie awanturnikiem Fieschim, jednak to oni najwięcej ucierpieli na represjach wprowadzonych wskutek zamachu: wprowadzone we wrześniu poprawki do prawa prasowego wprowadziły wysokie grzywny za szeroko pojmowaną obrazę majestatu oraz pochwałę alternatywnych form ustrojowych. Kary te zrujnowały większość opozycyjnych dzienników, przestały wychodzić „La Tribune” oraz „Le Réformateur”, a faktycznie jedyną legalną opozycyjną gazetą został umiarkowany „National”. Zaostrzono również kary za działalność antypaństwową, powiększono kompetencje policji i prokuratury w zakresie organizowania prowokacji i śledzenia osób podejrzanych.
Pierwszy rząd Thiersa.
Wykorzystując błahy w rzeczywistości kryzys związany z ustawą budżetową, Ludwik Filip pośpiesznie pozbył się nie tylko de Broglie’a, ale i Guizota, oddając rząd w ręce przywódcy tzw. Lewego Centrum Thiersa. Ten ostatni w wygłoszonym przed Izbą exposé zapowiedział porzucenie programu stronnictwa Oporu, lecz nie przedstawił żadnych konkretów programowych. Piastujący równocześnie tekę premiera i ministra spraw zagranicznych Thiers poniósł jednak szereg spektakularnych porażek: nie udało mu się doprowadzić do małżeństwa starszego syna Ludwika Filipa z austriacką arcyksiężniczką, nie przekonał Ludwika Filipa do interwencji w Hiszpanii na rzecz regentki Marii Krystyny oraz usiłował dokonać zbyt radykalnych przetasowań w sojuszach Francji z Anglią. Dodatkową kompromitacją rządu, tym razem w zakresie polityki wewnętrznej, był kolejny zamach na życie króla, przeprowadzony przez byłego sierżanta Alibauda, który zadał kłam tezie Thiersa o ostatecznym zdławieniu nielegalnych radykalnych organizacji (choć zamachowcowi nie udowodniono związków z żadnym tajnym stowarzyszeniem). Niedoszły morderca zginął na gilotynie 11 lipca 1836. Kilka dni wcześniej oficjalnie upadł rząd.
Pierwszy rząd Molégo.
Nowym premierem został hrabia Louis Molé, człowiek znikąd, niezwiązany z żadnym stronnictwem czasów rewolucji lipcowej, nieuczestniczący we wcześniejszej polityce, za to wyraźnie faworyzowany przez Ludwika Filipa, który już za czasów de Broglie’a promował jego kandydaturę na fotel przewodniczącego Izby Deputowanych. Nowy premier nieoczekiwanie przywrócił do rządu Guizota oraz innych, mniej znanych „doktrynerów”, jednak w celu pozyskania przychylności opinii publicznej przeprowadził szereg reform w duchu humanitarnym: poprawił warunki we francuskich więzieniach i uzyskał u króla łaskę dla 52 więźniów politycznych (zarówno legitymistów, jak i republikanów). Podobnie jednak jak jego poprzednik, Molé nie docenił opozycji, tym razem bonapartystowskiej, i został całkowicie zaskoczony przez próbę zamachu stanu dokonaną przez Ludwika Napoleon Bonapartego. Brak poparcia społecznego w większym stopniu niż akcja rządowa uniemożliwiła Bonapartemu przejęcie władzy; książę został aresztowany ku wielkiej konsternacji rządu, który, nie wiedząc, co właściwie z nim zrobić, nakazał mu w końcu wyjazd do Stanów Zjednoczonych w listopadzie 1837. Uniewinniono również większość wspólników Bonapartego. Łaskawy dla bonapartystów, Molé w styczniu 1837 przedłożył w Izbie projekt zwiększenia kompetencji wojska w razie nowego powstania zbrojnego, w tym zasadę stawiania wszystkich uczestników walk przed sądem wojskowym. Pomysł ten jednak nieoczekiwanie przepadł dwoma głosami, 211 do 209.
Drugi rząd Molégo.
Zgodnie z logiką systemu parlamentarnego po tym niepowodzeniu rząd powinien odejść. Ludwik Filip nie odwołał jednak Molégo z funkcji, a jedynie nakazał mu rekompozycję gabinetu. Przez półtora miesiąca hrabia starał się stworzyć nowy rząd, z którego odszedł skłócony z nim Guizot, za to pojawiło się kilku zdecydowanych konserwatystów, w tym autor odrzuconej ustawy ze stycznia Salvandy. Wyśmiewany przez prasę „gabinet lokajów”, który w niczym nie odważył się sprzeciwić królowi, utrzymał się jednak aż do marca 1839, mimo wrogości parlamentu. Ludwik Filip usiłował zresztą tę sytuacją zmienić, rozwiązując Izbę w 1837 i rozpisując nowe wybory, w których strona rządowa zebrała jednak tylko 220 mandatów z ogółu 459 deputowanych. 20 foteli zgarnęli legitymiści, 30 – republikanie. „Doktrynerom” przypadła analogiczna liczba miejsc, co uczyniło podstawowymi grupami opozycyjnymi Lewe Centrum (60 deputowanych) i opozycję dynastyczną (65). Opozycja zorganizowała się wokół Odilona Barrota, Thiersa i Guizota, który to sojusz opierał się jednak na nader kruchych podstawach. W styczniu 1839 Molé chciał rezygnować, Ludwik Filip odrzucił jednak jego dymisję. Po raz drugi rozwiązał parlament, jednak nowa konfiguracja sił wypadła jeszcze bardziej niekorzystnie. 240 deputowanych reprezentowało zjednoczoną opozycję, 199 – rząd, 20 było legitymistami. W marcu gabinet ostatecznie padł.
Zwrot ku konserwatyzmowi.
Dalsze podziemne ruchy republikańskie.
Restrykcyjne ustawy z 1835 zmusiły opozycję bardziej radykalną do całkowitego zejścia do podziemia, zaś niepowodzenia powstań z 1834 i 1834 wywołały w tym gronie ożywioną debatę nad perspektywami ruchu i właściwą taktyką. Wiodącą postacią republikanów był Louis Auguste Blanqui, autor koncepcji politycznej zwanej blankizmem, głoszącej zdobycie władzy przez niewielką garstkę zdecydowanych na wszystko rewolucjonistów, bez prowadzenia wcześniejszej akcji propagandowej wśród mas. Ignorując coraz wyższe zainteresowanie polityką wśród robotników francuskich, Blanqui nadal opierał się na systemie tajnych stowarzyszeń, scentralizowanych w Stowarzyszeniu Pór Roku. Ideowo reprezentował wczesny, nieskonkretyzowany komunizm, głosząc zniesienie własności prywatnej i całkowitą wspólnotę życia. Taktyka Blanquiego poniosła jednak zdecydowaną klęskę w powstaniu z maja 1839. Kolejna fala aresztowań teoretycznie zniszczyła dotychczasowe kierownictwo republikanów, lecz nie była w stanie zatrzymać błyskawicznego napływu nowych ochotników do uczestnictwa w tajnych stowarzyszeniach, przede wszystkim z kręgów robotniczych i studenckich. Fatalna sytuacja robotników francuskich sprawiała, że niezwykle chętnie czytali oni propagowane przez republikanów oraz radykalniejszych od nich socjalistów treści i uczestniczyli w podziemnych spotkaniach. W 1839 to robotnik Meunier przeprowadził nieudany zamach na Ludwika Filipa i został za to skazany na 10 lat więzienia.
Drugi rząd Soulta.
Ludwik Filip, coraz bardziej rozczarowany swoją spadającą popularnością, skłaniał się ku rozwiązaniom autorytarnym, zniechęcony całkowicie do kojarzącego mu się z bałaganem i nieskutecznością parlamentaryzmu. Coraz chętniej podkreślał rolę króla w panującym ustroju politycznym, zaś premierem ponownie uczynił po wydarzeniach maja 1839 marszałka Soulta. Marszałek, stary już i schorowany, nie radził sobie jednak z polityką wewnętrzną. Rząd wspierał rozwój przemysłu, lecz nie zwracał uwagi na narastające problemy społeczne, intensyfikując i tak już poważne napięcie; kolejny zamach na życie króla w lutym 1840 położył kres jego gabinetowi.
Drugi rząd Thiersa.
Upadek rządu zmusił króla do oddania teki premiera w ręce czołowej twarzy opozycji, Thiersa, który z energią zabrał się do pracy, pragnąc cofnąć tendencje autorytarne w kraju i wrócić do względnie sprawnego parlamentaryzmu lat 30. z królem, który „panuje, ale nie rządzi”. Tym samym niemal natychmiast znalazł się w nowym konflikcie z Ludwikiem Filipem, chociaż w istocie rzeczy jego polityka społeczna i wewnętrzna nie była diametralnie odmienna: Thiers przepchnął przez Izbę dalsze ustawy o walce z tajnymi stowarzyszeniami i blokował pierwsze nieśmiałe projekty reformy wyborczej, która miałaby udostępnić prawo głosu większej liczbie Francuzów wobec faktu, że liczba głosujących wahała się w okolicach 1% społeczeństwa. Otwarcie wspierał interes burżuazji, nawet za cenę wzrostu napięć społecznych i powrócił do swoich projektów aktywnej polityki zagranicznej. Ta ostatnia kwestia po raz drugi stała się bezpośrednią przyczyną upadku gabinetu.
Epoka Guizota.
Ludwik Filip zastąpił niepewnego Thiersa pośpiesznie przywołanym z angielskiej ambasady Guizotem, początkowo jedynie jednym z ministrów w gabinecie formalnie kierowanym przez Soulta, a następnie pełnoprawnym premierem. Chociaż „rząd doktrynerów” planowany był jako rozwiązanie tymczasowe, Ludwik Filip odnalazł w Guizocie idealnego politycznego partnera – konserwatystę, przeciwnika wszelkich reform, a zarazem inteligentnego pochlebcę. Nowe wybory przyniosły zwolennikom monarchii różnych odcieni bezpieczną większość w Izbie i zapewniły Guizotowi bezpieczne pole manewru, zaś początkowe niezłe poparcie zapewniły sukcesy na polu kolonialnego podboju Afryki Północnej oraz dobra koniunktura ekonomiczna. Wzrost gospodarczy nie przełożył się jednak na poprawę warunków życia większości społeczeństwa, przyczyniając się do popularności radykalnej prasy, wydawanej oczywiście nielegalnie. Francja stała się nieformalnym centrum europejskiego rodzącego się socjalizmu. Mimo tego rząd pozostawał absolutnie obojętny na rosnące w siłę strajki, protesty i manifestacje. Niepopularność reżimu zwiększały kolejne skandale z udziałem wysoko postawionych urzędników państwowych, kryzys gospodarczy, jaki przyszedł po epoce dobrej koniunktury, oraz brak poszanowania nawet dla tych nielicznych praw pracowniczych, które przeszły przez parlament. Guizot otwarcie podkreślał, że jego zdaniem władzę powinni sprawować najbogatsi i de facto taka właśnie sytuacja miała miejsce w czasie jego rządów.
Kampania bankietowa.
Wobec zakazu zgromadzeń i organizowania się opozycja republikańska postanowiła działać, organizując kampanię publicznych bankietów, w czasie których znani politycy republikańscy wygłaszali przemówienia nt. reformy prawa wyborczego oraz zbierali podpisy pod petycją w tej sprawie. Mimo niewielkiego w istocie radykalizmu kampanii (o wiele odważniejsze treści głosili blankiści), Guizot zdecydowanie sprzeciwił się jej organizacji i po zapoznaniu się z treściami głoszonymi na bankietach początkowo poza Paryżem rozpoczął walkę z republikanami. Ich pierwszoplanową postacią był płomienny mówca Alexandre Ledru-Rollin, redaktor odrodzonej "La Réforme", domagający się wyborów powszechnych – o wiele dalej idącej rewizji prawa wyborczego niż postulowane wcześniej obniżenia cenzusu. Większość innych organizatorów bankietów byłą jednak dalece mniej radykalna; ich celem było obalenie znienawidzonego Guizota i odsunięcie konserwatystów, lecz już nie zniesienie monarchii czy rewolucja społeczna.
Upadek.
Na 22 lutego 1848 r. planowany był kolejny wielki bankiet w robotniczej dzielnicy Saint Antoine, który w ostatniej chwili został odwołany przez rząd. Opozycja dynastyczna, która go współorganizowała, zrezygnowała z walki o jego przeprowadzenie, jednak republikanie z "La Réforme", a przede wszystkim sami robotnicy nie zamierzali się poddawać. 22 lutego odbyły się pokojowe demonstracje i na razie bezkrwawe przepychanki z Gwardią Narodową, a także manifestacyjne wznoszenie pierwszych barykad. W nocy Gwardia Narodowa nieoczekiwanie ogłosiła przejście na stronę demonstrantów, zaś robotnicy z przedmieść paryskich wznieśli ponad setkę barykad, zmuszając Ludwika Filipa do zdymisjonowania Guizota. Nie udało się jednak zatrzymać lawiny kolejnych wydarzeń. Robotnicy i studenci organizowali kolejne manifestacje; w czasie jednej z nich na bulwarze Kapucynów, przed dawnym gmachem ministerstwa spraw zagranicznych z nieznanej strony padł strzał w stronę wojskowego kordonu. Ten dał salwę w stronę demonstrantów, zabijając 20 osób i raniąc 30. Ciała zabitych błyskawicznie położono na wozie, który okrążył Paryż – to ostatecznie skłoniło lud do powstania, tym razem już otwarcie antymonarchicznego. Wysiłki Thiersa w celu uspokojenia nastrojów nie przyniosły efektu; Ludwik Filip musiał abdykować.
Początkowo król oddał władzę swojemu dziesięcioletniemu wnukowi, mianując jego matkę regentką. Wybór ten mógł zostać zaakceptowany przez większość Izby, opartej na opozycji dynastycznej. Lud Paryża zdecydowanie jednak żądał republiki i taką decyzję wymusił na zgromadzeniu; gdy kandydatka na regentkę udała się z synem do Izby, pojawiła się też robotnicza deputacja i to pod jej naporem ustąpiła parlamentarna większość. Proklamowano Rząd Tymczasowy z romantycznym poetą Lamartine’em na czele. Nowy rząd odciął się jednak od radykalnie lewicowej ulicy, jako że w jego składzie znaleźli się jedynie umiarkowani republikanie: Lamartine, Ledru-Rollin, Dupont de l’Eure, Arago, Marrast, Garnier-Pagès, Marie i Cremieux; dopiero ponowna interwencja masowa doprowadziła do dokooptowania bardziej zdecydowanie lewicowych Blanca, Flocona, Etienne’a Arago oraz robotnika Alberta. Jednym z pierwszych rozporządzeń nowego rządu był zakaz niewolnictwa we francuskich posiadłościach zamorskich.
Kultura i literatura.
Francuzi wysoko cenią okres monarchii lipcowej przede wszystkim za wielki rozwój kulturalny. To w tym czasie zapoczątkowany został francuski romantyzm. W 1830 premiera „Hernaniego” Wiktora Hugo zrewolucjonizowała oblicze francuskiego teatru, doprowadzając do ostatecznego zerwania z przestarzałymi konwencjami klasycyzmu. Sławę zdobywali również Stendhal („Czerwone i czarne”, „Pustelnia parmeńska”), Alfred de Musset i Aleksander Dumas, autor powieści historyczno-przygodowych. Honoriusz Balzak rozpoczął pracę nad cyklem "Komedia ludzka", w którym przedstawił niezwykle dokładny opis życia codziennego wszystkich klas społecznych monarchii lipcowej. W całej Europie Francja, a zwłaszcza Paryż, uważana była za kolebkę wolności, jedyne miejsce, gdzie możliwa była wolna wymiana poglądów na wszelkie tematy. Dlatego też wielu filozofów i myślicieli społecznych, nie mogąc swobodnie działać w swoich ojczyznach, przyjeżdżało właśnie tutaj, na ogół dołączając do różnych ruchów rewolucyjnych.

</doc>
<doc id="557944" url="https://pl.wikipedia.org/wiki?curid=557944" title="Andrzej Kijowski (krytyk)">
Andrzej Kijowski (krytyk)

Andrzej Kijowski (ur. 29 listopada 1928 w Krakowie, zm. 29 czerwca 1985 w Warszawie) – polski krytyk literacki, eseista, prozaik i scenarzysta. Mąż Kazimiery Kijowskiej i ojciec Andrzeja Tadeusza Kijowskiego. Absolwent II Liceum Ogólnokształcącego im. Króla Jana III Sobieskiego w Krakowie i Uniwersytetu Jagiellońskiego. Czołowy przedstawiciel tzw. krakowskiej szkoły krytyki literackiej.
Życiorys.
Felietonista m.in. „Przeglądu Kulturalnego” i „Tygodnika Powszechnego”. Wieloletni redaktor „Twórczości”, gdzie publikował słynne "Kroniki Dedala". 
W 1953 podpisał tzw. apel krakowski z poparciem stalinowskich władz PRL po aresztowaniu pod sfabrykowanymi zarzutami duchownych katolickich i skazaniu na karę śmierci: Edwarda Chachlicę, Michała Kowalika i księdza Józefa Lelitę. 
W latach 1967–1968 kierownik literacki Teatru Dramatycznego m.st. Warszawy. Usunięty po wydarzeniach marcowych. Autor rezolucji pisarzy polskich przeciwko cenzurze przyjętej 29 lutego 1968, po zdjęciu ze sceny Teatru Narodowego dejmkowskich "Dziadów".
Jeden z twórców Polskiego Porozumienia Niepodległościowego. Sygnatariusz Listu 15, Memoriału 101 i Apelu 64. Członek założyciel, wykładowca i członek rady programowej Towarzystwa Kursów Naukowych. Uczestnik Kongresu Kultury Polskiej w 1981 W sezonie 1981 dyrektor Teatru im. Juliusza Słowackiego w Krakowie. Złożył rezygnację w związku z wprowadzeniem stanu wojennego, w lutym 1982 r. po opuszczeniu Jaworza, gdzie był internowany.
Zmarł na czerniaka. Pochowany na cmentarzu Powązkowskim (kwatera 163-1-8).
W latach 1985-2012 przyznawana była Nagroda im. Andrzeja Kijowskiego w dziedzinie literatury. 
6 marca 2008 Prezydent RP Lech Kaczyński przyznał Andrzejowi Kijowskiemu pośmiertnie Krzyż Komandorski Orderu Odrodzenia Polski.
Dedal (pseudonim).
Pseudonim literacki używany przez Andrzeja Kijowskiego w latach 1968–1984. Jego przyjęcie łączyło się z objęciem pisarza zapisem cenzury na publikowanie pod nazwiskiem w związku z jego zaangażowaniem w działalność opozycyjną.
Pseudonimem „Dedal” podpisywał przeglądy prasy i kroniki kulturalne publikowane na łamach miesięcznika „Twórczość”. Z czasem rubryka ta przekształciła się w osobny felieton Dedala, którym powszechnie rozpoznawany autor posługiwał się niezależnie od aktualnego nasilenia polityki tzw. „rozrzedzania” nazwisk dysydentów realizowanej przez GUKPPiW.
Powstałe w ten sposób teksty złożyły się na wydany w rok po śmierci krytyka – już pod nazwiskiem, ostatni autorski wybór felietonów Andrzeja Kijowskiego zatytułowany:

</doc>
<doc id="557946" url="https://pl.wikipedia.org/wiki?curid=557946" title="Marsjańska Twarz">
Marsjańska Twarz

Marsjańska Twarz () – nieoficjalna nazwa tworu geologicznego na obszarze marsjańskiego regionu "Cydonia Planitia" (współrzędne: ) nawiązująca do interpretacji zdjęć, na których obiekt ma przypominać ludzką twarz. 
Opis.
Region "Cydonia Planitia" znajduje się między łagodną równiną "Acidalia Planitia" a wyżyną "Arabia Terra". Uważa się, że miliardy lat temu "Acidalia Planitia" była ogromną przestrzenią wodną, a "Cydonia" była wybrzeżem znajdującym się na południowo-wschodnim brzegu owego akwenu. Teren Cydonii usiany jest licznymi wzgórzami poddanymi silnej erozji na skutek działania bardzo niskich temperatur i wiatru oraz kraterami uderzeniowymi, na podstawie których jego wiek ocenia się na setki milionów lat.
Obszar "Cydonia" stał się znany, gdy 25 lipca 1976 został po raz pierwszy sfotografowany przez przelatującą 1860 km nad jego powierzchnią sondę Viking 1, a JPL (Jet Propulsion Laboratory) 6 dni później opublikowało zdjęcia w prasie. Wtedy zauważono długą na 3 kilometry i wysoką na 240 metrów strukturę geologiczną, którą media powiązały z wizerunkiem ludzkiej twarzy. Późniejsze zdjęcia wykonane z orbitera Mars Global Surveyor nie były już jednak tak przekonujące.
Interpretacja.
Powszechnie uważa się, że jest to iluzja optyczna, gra świateł i cieni. Widzenie ludzkiej twarzy jest efektem pareidolii: ludzki mózg ma tendencję do rozpoznawania kształtów ludzi i zwierząt w nietypowych kształtach elementów krajobrazu (np. "Śpiący Rycerz" nad Zakopanem). Pierwsze zdjęcie wykonano, gdy Słońce było nisko nad horyzontem. Dało to efekt podobny do pareidolii czy apofenii.
Mimo to nadal wielu ludzi uznaje formację za twór sztuczny, uważając ją za wytwór starożytnej, wysoko zaawansowanej kosmicznej cywilizacji, której członkowie mieli skolonizować Ziemię. W 1987 Richard C. Hoagland w swojej książce "The Monuments of Mars: A City on the Edge of Forever" dopatrywał się w sąsiadujących z Twarzą obiektach ruin wzniesionego przez Marsjan miasta z piramidami, świątyniami i arteriami.
Późniejsze zdjęcia z lat 1998 i 2001, wykonane w wyższej rozdzielczości i przy czystszej atmosferze, wykazały znacznie mniejsze podobieństwo do ludzkiej twarzy. Całość okazała się po prostu silnie zerodowaną górą. Zwolennicy teorii spiskowych mimo to twierdzą, że późniejsze zdjęcia zostały sfałszowane, a NASA celowo ukrywa przed światem informacje o istnieniu cywilizacji na Marsie.

</doc>
<doc id="557948" url="https://pl.wikipedia.org/wiki?curid=557948" title="Twarz na Marsie">
Twarz na Marsie



</doc>
<doc id="557949" url="https://pl.wikipedia.org/wiki?curid=557949" title="Pierścień uporządkowany">
Pierścień uporządkowany

Pierścieniem uporządkowanym – pierścień przemienny formula_1 z określonym porządkiem liniowym formula_2 spełniającym dla dowolnych formula_3 warunki
Niezerowy element formula_6 nazywany jest "dodatnim" (odpowiednio, "ujemnym"), gdy formula_7 "Wartością bezwzględną" elementu formula_6 nazywany jest element
gdzie formula_10 oznacza element odwrotny do elementu formula_11 względem dodawania.
Przykłady.
Pierścieniami uporządkowanymi są: pierścień liczb całkowitych ze zwykłym porządkiem, pierścień liczb wymiernych i pierścień liczb rzeczywistych ze zwykłymi porządkami (dwa ostatnie przykłady są nawet ciałami uporządkowanymi).
Pierścienia uporządkowanego nie tworzą natomiast liczby zespolone.
Własności.
W poniższych twierdzeniach przyjmujemy, że formula_1 jest pierścieniem uporządkowanym.

</doc>
<doc id="557955" url="https://pl.wikipedia.org/wiki?curid=557955" title="Obszar celny">
Obszar celny

Obszar celny (terytorium celne) – obszar, na którym obowiązuje jedno prawo celne w związku z czym przemieszczanie towarów w obrębie tego obszaru nie wiąże się z koniecznością ponoszenia opłat celnych (ceł i opłat granicznych).
Obszar celny może obejmować:

</doc>
<doc id="557959" url="https://pl.wikipedia.org/wiki?curid=557959" title="Dropkick Murphys">
Dropkick Murphys

Dropkick Murphys – folk punkowy zespół z Bostonu. Brzmienie grupy charakteryzuje się szybkimi i melodyjnymi kompozycjami, w których często usłyszeć można takie instrumenty jak dudy szkockie, banjo, tin whistle czy mandolina. Zespół w swojej twórczości sięga również po utwory z irlandzkiej muzyki ludowej.
Historia.
Zespół powstał w 1996 w Quincy w stanie Massachusetts z inicjatywy basisty Kena Caseya, który do współpracy zaprosił wokalistę Mike’a McColgana, gitarzystę Ricka Bartona oraz perkusistę Jeffa Erna. Wkrótce skład uzupełnił grający na dudach szkockich Joe Delaney. Początkowo grupa odbywała próby w piwnicy zakładu fryzjerskiego.
Przełomem w karierze zespołu stało się nagranie i wydanie za własne pieniądze EP "Boys On The Docks", która została zauważona przez wytwórnię Hellcat Records. Chwilę później zespół podpisał kontrakt, który zaowocował licznymi koncertami oraz wydaniem pełnowymiarowego albumu-"Do Or Die" (na perkusji grał już wówczas nowy perkusista, Matt Kelly). Debiutancki krążek zespołu odniósł sukces na fali popularności rodzącej się nowej siły – celtic punk rocka.
Po wydaniu "Do Or Die" zespół opuścił dotychczasowy wokalista, Mike McColgan, który zapragnął zostać strażakiem (kilka lat potem McColgan założył grupę Street Dogs). Jego miejsce zajął wokalista zespołu The Bruisers, Al Barr, z którym grupa wydała kolejny krążek zatytułowany "The Gang's All Here", promowany wideoklipem do utworu "10 Years Of Service" (klip emitowany w telewizji MTV). Był to ostatni album nagrany z Rickiem Bartonem w roli gitarzysty.
W 2001 grupa nagrała płytę "Sing Loud, Sing Proud", na okładce której uwieczniony został bostoński mural wykonany przez kilku fanów zespołu. Album muzycznie był naturalną kontynuacją poczynań grupy, która podkreśla swoją fascynację kulturą irlandzką i szkocką (na przykład nowa wersja starego ludowego utworu "Wild Rover" czy hymn dla swej miejscowości pt. "For Boston"). Jeszcze przed nagraniem płyty do zespołu dołączyli: gitarzysta James Lynch oraz odpowiadający za ludowe instrumenty Marc Orell. Na dudach grupę wspomógł również muzyk posługujący się pseudonimem Spacy McHaggis. Na płycie pojawili się także goście: Shane McGowan z The Pogues oraz Colin McFaull ze grupy punkowej Cock Sparrer. Po sukcesie płyty zespół wyruszył w trasę koncertową, podczas której nagrana została pierwsza koncertowa płyta zespołu, wydana w 2002.
"Live On St. Patrick's Day From Boston, MA" zawierała największe przeboje z wczesnego okresu działalności grupy.
Dropkick Murphys na fali swej popularności, w 2003 wydali studyjny album "Blackout". Promujący płytę singiel "Walk Away" stał się przebojem w kilku amerykańskich rozgłośniach. Na płycie znalazły się m.in. dwie klasyczne pieśni irlandzkie w nowych aranżacjach "Black Velvet Band" i "Fields Of Athenry", oda do ludu robotniczego "Worker's Song" oraz nagrana razem ze Stephanie Dougherty piosenka "The Dirty Glass". Zespół wyruszył w trasę koncertową promującą nową płytę, wspomagany podczas koncertów przez dudziarza Scruffy Wallace’a oraz odpowiadającego za ludowe instrumenty Tima Brennana.
Po powrocie z trasy koncertowej zespół wrócił do studia aby nagrać kolejny album. "The Warrior's Code" ukazał się w czerwcu 2005. Grupa kontynuowała na albumie drogę obraną kilka lat wcześniej, niektóre patenty rozwijając oraz nieco urozmaicając muzykę, poprzez dodawanie ballad lub próbowanie sił w innych gatunkach rocka. Na płycie znalazło się kilka utworów irlandzkich w nowych aranżacjach (min. "Captain Kelly's Kitchen", interpretacja słynnego w Irlandii "Courtin' In The Kitchen" czy więzienna ballada "Auld Triangle") a także szereg kompozycji autorskich, które na stałe weszły do koncertowego repertuaru Dropkick Murphys ("Sunshine Highway", "Warrior's Code" czy "Your Spirit's Alive"). Zespół zauważył reżyser Martin Scorsese, który wybrał utwór "I'm Shipping Up To Boston" jako muzyczny temat przewodni do swojego filmu pt. "Infiltracja" (oryg. "The Departed"). Piosenka wykorzystana została również w komediowym serialu rysunkowym "Simpsonowie", w odcinku zatytułowanym "The DeBarted".
W 2007 zespół wydał kolejny pełnometrażowy album zatytułowany "The Meanest Of Times". Była to kolejna płyta zespołu, która została przyjęta z entuzjazmem, zarówno przez krytyków jak i fanów grupy. Muzycznie "The Meanest Of Times" utrzymany jest w celtic punkowej stylistyce Dropkick Murphys, na albumie znalazły się zarówno mocne i szybkie kompozycje np. "Famous For Nothing" czy "Shattered" jak i spokojniejsze utwory np."The Flairmount Hill". Na płycie znalazł się również utwór "(F)lannigan's Ball", nagrany przy udziale Spidera Stacy'ego z The Pogues oraz Ronniego Drew, muzyka grupy The Dubliners, która w latach 70. rozsławiła irlandzką muzykę ludową. W promującym krążek utworze "The State Of Massachusetts" zagrał gościnnie na gitarze pierwszy gitarzysta zespołu, Rick Barton. Znajdujący się na płycie utwór "Johnny I Hardly Knew Ya'" został wykorzystany w grze komputerowej z serii "Guitar Hero".
Po trzyletniej przerwie w wydawaniu albumów (nie licząc reedycji "The Meanest Of Times" wzbogaconej o kilka bonusowych nagrań) w marcu 2010 na rynek trafił koncertowy album grupy "Live on Lansdowne, Boston MA". Album stanowi zapis kilku koncertowych wieczorów z Lansdowne w Bostonie, gdzie zespół grał z okazji obchodów Dnia Świętego Patryka. Płyta zawiera największe przeboje grupy- m.in. "I'm Shipping Up To Boston", "Worker's Song", "Fields Of Athenry". Na albumie można usłyszeć nowego muzyka, Jeffa Da Rosę, który zastąpił, odchodzącego z zespołu po 8 latach, Marca Orella.
W marcu 2011 miała miejsce światowa premiera siódmego studyjnego albumu zespołu -"Going Out In Style". Płytę promował internetowy singel "Memorial Day" oraz teledysk do utworu tytułowego. Na albumie wystąpił gościnnie Bruce Springsteen, który zaśpiewał w utworze "Peg O' My Heart".

</doc>
<doc id="557961" url="https://pl.wikipedia.org/wiki?curid=557961" title="Babel">
Babel

Kino:
Muzyka:
Osoby noszące nazwisko Babel:
Inne:

</doc>
<doc id="557963" url="https://pl.wikipedia.org/wiki?curid=557963" title="Liga I">
Liga I

Liga I (oficjalnie Liga I Betano od nazwy sponsora) – najwyższa w hierarchii klasa męskich ligowych rozgrywek piłkarskich w Rumunii, będąca jednocześnie najwyższym szczeblem centralnym (I poziom ligowy), utworzona w 1932 roku i od samego początku zarządzana przez Rumuński Związek Piłki Nożnej (FRF). Zmagania w jej ramach toczą się cyklicznie (co sezon) i przeznaczone są dla 14 najlepszych krajowych klubów piłkarskich. Jej triumfator zostaje Mistrzem Rumunii, zaś najsłabsze drużyny są relegowane do Liga II (II ligi rumuńskiej).
Historia.
Mistrzostwa Rumunii w piłce nożnej rozgrywane są od 1909 roku. W następnych latach turniej został zorganizowany w grupach regionalnych, a zwycięzcy każdej z grup uczestniczących w play-off, a ewentualni zwycięzcy zostali ogłoszeni mistrzami. Od 1909 do 1921 roku mistrzostwa zostały zorganizowane jako rozgrywki pucharowe, a zwycięzca otrzymywał tytuł mistrza Rumunii, z wyjątkiem lat 1916–1919, kiedy to mistrzostwa zawieszono z powodu I wojny światowej.
W sezonie 1921/22 reaktywowano mistrzostwa Rumunii. Do 1932 zespoły walczyli w grupach regionalnych, a potem zwycięzcy grup systemem pucharowym wyłaniały mistrza kraju. W 1932 została założona Divizia A, rozgrywki której wystartowały po raz pierwszy w sezonie 1932/33. Najsilniejszym klubem przedwojennej Rumunii była Venus Bukareszt. Po Wojnie władze komunistyczne stworzyły nowe zespoły Steauę i Dinamo, które zdominowały ligę. Jedyną przedwojenną drużyną, która utrzymała się w czołówce był FC Rapid Bukareszt. Dinamo i Steaua są najbardziej utytułowanymi klubami. Poza Bukaresztem silnymi ośrodkami piłki w Rumunii był Arad (UT), Krajowa (Universitatea) oraz Kluż-Napoka (CFR). Drużyny te sięgały od czasu do czasu po mistrzostwo kraju. W sezonie 2006/07 liga została przemianowana na Liga I, ponieważ odkryto, że ktoś już zarejestrował markę Divizia A, używaną poprzednio.
System rozgrywek.
Obecny format ligi zakładający brak podziału na grupy obowiązuje od sezonu 1938/39.
Rozgrywki składają się z 26 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Po dwóch rundach rozgrywek zespoły z miejsc 1–6 przystąpią do walki w trzeciej rundzie o mistrzostwo i europejskie puchary. Zespoły z miejsc 7–14 walczą w trzeciej rundzie o utrzymanie. Pierwsza szóstka rozgrywa ze sobą mecze – u siebie oraz na wyjeździe. Dolna ósemka również rozgrywa ze sobą mecze – u siebie oraz na wyjeździe. Od sezonu 2015/2016 w lidze występuje 14 zespołów. W przeszłości liczba ta wynosiła od 12 do 20. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu mistrza Rumunii w piłce nożnej. Mistrz Rumunii kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Rumunii startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do Liga II. Trzecia drużyna od dołu tablicy walczy w barażach play-off z trzecią drużyną Liga II o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Rumunii zostało do tej pory zdobyte przez 24 różnych drużyn. 16 z nich zostało mistrzami od wprowadzenia obecnych zasad rozgrywek od sezonu 1932/33.
Stan po sezonie 2021/22. 
Frekwencja.
Przed 1989 frekwencja na meczach była bardzo wysoka, przeciętnie ok. 15 000 osób na mecz, po 1989 roku spadła do ok. 5000–7500 widzów na mecz. Najwięcej widzów ogląda mecze Steauy, ponad 10 tys., Politechniki Timişoara ok. 20 tys. oraz Universitatea Krajowa ok. 15 tys. Wielu widzów gromadzą mecze stołecznego Rapidu, czasem też Dinama (derby ze Steauą i Rapidem). Pozostałe zespoły ligi ogląda około lub poniżej 5 tys. ludzi.

</doc>
<doc id="557965" url="https://pl.wikipedia.org/wiki?curid=557965" title="Rada ds. Autostrad">
Rada ds. Autostrad

Rada ds. Autostrad – organ opiniotwórczy polskiego Ministra Transportu w zakresie spraw dotyczących budowy i eksploatacji autostrad płatnych, funkcjonujący w latach 1994 - 2014.
Został utworzony w 1994 r. na mocy Ustawy z dnia 27 października 1994 r. "o autostradach płatnych" (). Zniesiony w 2014 r., na mocy Ustawy z dnia 24 kwietnia 2014 r. "o zmianie ustawy o autostradach płatnych oraz o Krajowym Funduszu Drogowym oraz niektórych innych ustaw" ().
Skład osobowy, struktury organizacyjne, zakres i formy działania Rady regulowało Rozporządzenie Ministra Transportu i Gospodarki Morskiej z 17 października 2001 r. "w sprawie ustalenia regulaminu działania Rady do Spraw Autostrad" ().

</doc>
<doc id="557968" url="https://pl.wikipedia.org/wiki?curid=557968" title="Liga okręgowa">
Liga okręgowa



</doc>
<doc id="557970" url="https://pl.wikipedia.org/wiki?curid=557970" title="A-klasa">
A-klasa



</doc>
<doc id="557975" url="https://pl.wikipedia.org/wiki?curid=557975" title="Klaudia Francuska">
Klaudia Francuska



</doc>
<doc id="557977" url="https://pl.wikipedia.org/wiki?curid=557977" title="Multazim">
Multazim

Multazim był to w nowożytnym Egipcie dzierżawca ziemski w systemie iltizamu. Multazim był zobowiązany do poboru podatków od podległych sobie fellahów płacąc wcześniej do skarbu państwa opłatę ryczałtową. Po śmierci tego poborcy podatkowego jego włości sprzedawano na aukcji lecz wraz ze wzrostem potęgi mameluków dobra stawały się dziedziczne. Na początku XIX wieku multazimów w Egipcie było około 6000.

</doc>
<doc id="557979" url="https://pl.wikipedia.org/wiki?curid=557979" title="Iltizam">
Iltizam

Iltizam był to system podatkowy w nowożytnym Egipcie polegający na dzierżawieniu ziemi przez multazimów i płaceniu ryczałtu do kasy państwa. W wieku XVIII iltizamem objęto całą gospodarkę. System ten faworyzował mameluków, którzy zdołali przekształcić dzierżawione włości w dziedziczne co było przyczyną wzrostu ich wpływów. Często na zlecenie multazimów podatki zbierali podlegli im urzędnicy. System ten zlikwidował dopiero wielkorządca Egiptu pasza Muhammad Ali.

</doc>
<doc id="557986" url="https://pl.wikipedia.org/wiki?curid=557986" title="Blanka Kastylijska">
Blanka Kastylijska

Blanka Kastylijska, hiszp. "Blanca de Castilla"; fr. "Blanche de Castille" (ur. 4 marca 1188, zm. 26 listopada 1252) – królewna kastylijska, królowa Francji w latach 1223–1226 jako żona Ludwika VIII Lwa, regentka królestwa Francji w latach 1226–1234 w imieniu Ludwika IX Świętego, córka Alfonsa VIII Szlachetnego i Eleonory Plantagenet. Czczona jako święta Kościoła katolickiego.
Pochodzenie.
Blanka urodziła się 4 marca 1188 r. na zamku w Palencii jako córka króla Alfonsa VIII Szlachetnego, króla Kastylii i Eleonory Plantagenet, królewny angielskiej. Ze strony matki była wnuczką Henryka II Plantageneta, króla Anglii oraz Eleonory Akwitańskiej, księżnej Akwitanii, a ze strony ojca Sanczo III Upragnionego, króla Kastylii i Blanki, królewny nawarskiej. Miała 11 rodzeństwa m.in. starsze siostry Berengarię i Urrakę oraz młodszego brata Henryka. Małżeństwo jej rodziców uznawano za udane. Dwór królewski w Kastylii uchodził za jeden z najlepszych dworów w Europie, a także najbardziej rozrywkowy i najweselszy. 
Królewska narzeczona.
W 1199 r. bezpotomnie zmarł ukochany syn Eleonory Akwitańskiej, wuj Blanki Ryszard Lwie Serce. Rok później 78-letnia królowa wraz z licznym orszakiem przybyła na dwór królewski do Kastylii. Często rozmawiała z córką i wnuczkami, spośród których to Blanka uchodziła za jej ulubienicę. Urraka była zaręczona z następcą tronu Francji Ludwikiem, jednak Eleonora, która w przeszłości była królową tego kraju (małżeństwo z Ludwikiem VII w latach 1137–1152), zmieniła te plany i na żonę przyszłego francuskiego władcy wybrała Blankę. Posłużono się wymówką, jakoby imię Urraka brzmi zbyt obco dla Francuzów, w przeciwieństwie do Blanki, czyli "Blanche". Starsza siostra została narzeczoną dziedzica tronu portugalskiego Alfonsa. Eleonora i Blanka wiosną 1200 r. wyjechały do Paryża, zatrzymując się m.in. w Bordeaux, gdzie wiele lat wcześniej odbył się pierwszy ślub królowej. Podczas podróży Blanka otrzymała porady od swojej babki dotyczące francuskich zwyczajów i obowiązków królewskich a także przedstawiła jej osobę króla Filipa Augusta.
Żona następcy tronu.
23 maja 1200 r. w Portmort w Normandii odbył się ślub 12-letniej Blanki i o rok starszego Ludwika. Małżeństwo zostało zawarte na angielskiej ziemi, ponieważ na królestwie Francji ciążył interdykt z powodu oddalenia przez króla Filipa Augusta jego drugiej żony Ingeborgi Duńskiej. W uroczystościach ślubnych nie wziął udziału król Anglii i jednocześnie wuj Blanki Jan Bez Ziemi ani jej babka Eleonora.
Blanka wniosła w posagu Normandię i Berry, a od męża otrzymała trzy kasztelanie: Hesdin, Bapaume i Lens. Po ślubie para zamieszkała w Ile de la Cité w Paryżu, ale od czasu do czasu pomieszkiwali również w rezydencjach w Fontainebleau, Melun, Etampes i Orleanie.
Ludwik był blondynem o średnim wzroście i ładnych rysach twarzy, urodę odziedziczył po matce, Izabelli z Hainaut. Był wątłego zdrowia (w dzieciństwie chorował na dyzenterię). Blankę określano jako piękną a kronikarze opisywali ją za pomocą sentencji "Candida candences candore et cordis et oris (Biała w swej niewinności, czysta w sercu i jasna na obliczu)""." Król Filip August dbał o wykształcenie swego dziedzica, jednym z nauczycieli Ludwika był Amalryk z Bène, od którego Blanka również pobierała nauki. 
Blanka regularnie korespondowała z rodzicami (aż do ich śmierci w 1214 r.) oraz najstarszą siostrą Berengaria, królową Leonu i dziedziczką Kastylii (po bezpotomnej śmierci ich brata Henryka I).
Panowanie Ludwika VIII.
W 1216, po śmierci Jana Bez Ziemi, książę Ludwik postanowił przejąć tron Anglii i najechał na Anglię, ale spotkał się z olbrzymim oporem mieszkańców. Filip August odmówił prośbie syna o wysłanie mu pomocy i wtedy Blanka bardzo pomogła mężowi. Zatrzymała się w Calais i zorganizowała flotę pod dowództwem Eustachego Mnicha, oraz armię pod dowództwem Roberta de Courtenay. Nie udało im się zdobyć tronu Anglii, ale przynajmniej Ludwik mógł powrócić cało do Francji. Widać jej władczy charakter miał duży wpływ na delikatniejszy charakter jej męża, ale jednak nie znamy roli jaką odegrała podczas panowania Ludwika VIII w latach 1223–1226.
Regencja.
Po śmierci Ludwika VIII Blanka została regentką Francji (najstarszy syn, następca tronu Francji, Ludwik, miał dopiero 12 lat, kiedy zmarł jego ojciec) oraz opiekunką pozostałych dzieci. Z Ludwikiem miała czternaścioro dzieci:
Sześcioro z nich zmarło w dzieciństwie. Sytuacja Francji była niepewna, znaczna część terytorium mimo sukcesów Filipa II Augusta (odebranie Normandii, bitwa pod Bouvines) nadal znajdowało się pod panowaniem angielskim. Blance udało się zniszczyć ligę baronów, w 1226 i odeprzeć atak angielski, w 1230. Jej niespożyta energia i wysiłki by utrzymać stan posiadania korony francuskiej przysporzyło jej wielu wrogów, wśród których najważniejszymi byli: król Anglii Henryk III, jego matka Izabela z Angoulême oraz książę Bretanii Piotr I Mauclerc.
Ostatnie lata.
W 1236 przekazała wreszcie rządy synowi Ludwikowi IX Świętemu, ale w 1248 ponownie została regentką, na czas kiedy Ludwik był na krucjacie w Ziemi Świętej. W listopadzie 1252 będąc w Melun królowa ciężko zachorowała, została zawieziona do klasztoru Maubuisson-lès-Pontoise (obecnie Saint-Ouen-l'Aumône na przedmieściach Paryża), ale przeżyła tam tylko kilka dni. Zmarła 26 listopada i została tam pochowana.

</doc>
<doc id="557988" url="https://pl.wikipedia.org/wiki?curid=557988" title="Starostín">
Starostín

Starostín – wieś, część miasta Meziměstí w Czechach, w kraju kralovohradeckim.
Leży w zachodniej części Kotliny Broumovskiej, w Sudetach Środkowych. Miejscowość przygraniczna położona na północny zachód od centrum Meziměstí, przy granicy Czech i Polski, wzdłuż rzeki Ścinawki (czes. "Stěnava") i drogi Starostín – Meziměstí.
Starostín graniczy z polską wsią Golińsk, do której od strony polskiej prowadzi droga krajowa nr 35. W miejscowości tej do 21 grudnia 2007 r. funkcjonowało drogowe i mrg przejście graniczne Starostín – Golińsk, które na mocy Układu z Schengen zostało zlikwidowane.

</doc>
<doc id="557993" url="https://pl.wikipedia.org/wiki?curid=557993" title="Sonic the Hedgehog 2 (8 bit)">
Sonic the Hedgehog 2 (8 bit)

Sonic the Hedgehog 2 – druga gra z serii Sonic the Hedgehog wydana na konsolę Sega Master System i Sega Game Gear w 1992 roku. W tym tytule swój debiut zalicza Tails, który zostaje porwany przez Doktora Eggmana.
Gra została wydana równocześnie na konsole "Sega Master System" i "Game Gear". Różnice pomiędzy obiema wersjami są takie, iż gra w wersji na "Game Gear" posiada mniejszą rozdzielczość, ale za to bogatszą paletę barw. Oprócz tego ta wersja wydaje się łatwiejsza, niektóre poziomy zostały delikatnie zmienione. Sprite Sonica został lekko zmniejszony i zmieniony, dodano nowe badniki. Ze względu na mniejszy „rozmiar gry” niektóre odległości zmniejszono a obiekty przybliżono. Gra wiele lat później również pojawiła się jako ukryta mini-gra w Sonic Adventure DX (gdzie umieszczono niemal wszystkie gry z niebieskim jeżem wydane na "Game Gear" jako odblokowywalne "niespodzianki", dostępne po wykonaniu danej misji) oraz w kompilacji Sonic Mega Collection i Sonic Mega Collection Plus jako jedna z dostępnych tam gier.
Fabuła.
Najlepszy przyjaciel Sonica, pomarańczowy lis (kitsune) Tails zostaje uprowadzony przez mściwego i bezwzględnego Doktora Eggmana. Niebieski jeż jednak nie zamierza pozostać obojętnym wobec zaistniałej sytuacji i wyrusza w podróż, aby uratować przyjaciela.

</doc>
<doc id="557997" url="https://pl.wikipedia.org/wiki?curid=557997" title="Chór I LO im. Bartłomieja Nowodworskiego">
Chór I LO im. Bartłomieja Nowodworskiego



</doc>
<doc id="557999" url="https://pl.wikipedia.org/wiki?curid=557999" title="Old Jazz Meeting &quot;Złota Tarka&quot;">
Old Jazz Meeting &quot;Złota Tarka&quot;



</doc>
<doc id="558001" url="https://pl.wikipedia.org/wiki?curid=558001" title="Konkurs Jazzu Tradycyjnego Złota Tarka">
Konkurs Jazzu Tradycyjnego Złota Tarka



</doc>
<doc id="558003" url="https://pl.wikipedia.org/wiki?curid=558003" title="Storm Thorgerson">
Storm Thorgerson

Storm Elvin Thorgerson (ur. 28 lutego 1944 w Potters Bar, w hrabstwie Middlesex, zm. 18 kwietnia 2013 w Londynie) – angielski grafik. 
Był jednym z członków grupy artystycznej Hipgnosis. Wraz z grupą Hipgnosis zaprojektował wiele znanych i charakterystycznych okładek albumów. Najbardziej znany był ze współpracy z zespołem Pink Floyd.

</doc>
<doc id="558006" url="https://pl.wikipedia.org/wiki?curid=558006" title="Byron Moreno">
Byron Moreno

Byron Aldemar Moreno Ruales (ur. 23 listopada 1969) – były sędzia piłkarski z Ekwadoru. Prowadził między innymi mecz Mistrzostw świata 2002, gdzie podjął wiele bardzo kontrowersyjnych decyzji w meczu Koreańczyków z Włochami (2-1). Dopatrzył się spalonego, gdy Tommasi idealnie wyszedł do podania i był w sytuacji sam na sam z bramkarzem. Wyrzucił też z boiska Tottiego, uznając, że napastnik symulował, przewracając się w polu karnym. Włosi krzyczeli, że to skandal. 
Spotkanie w lidze ekwadorskiej (derby pomiędzy Barcelona of Guayaquil a Liga de Quito), które przedłużył o 14 minut doprowadziło do jego zawieszenia. Po powrocie znowu popełnił błąd i zakończył karierę.
Moreno został aresztowany 2 września 2010 roku na lotnisku Johna F. Kennedy'ego w Nowym Jorku za próbę przeszmuglowania sześciu kilogramów heroiny, którą ukrył w swojej bieliźnie.

</doc>
<doc id="558007" url="https://pl.wikipedia.org/wiki?curid=558007" title="Krowi placek">
Krowi placek



</doc>
<doc id="558009" url="https://pl.wikipedia.org/wiki?curid=558009" title="Oświata w Siemianowicach Śląskich">
Oświata w Siemianowicach Śląskich

Pierwsza przykościelna szkoła w Siemianowicach Śląskich i okolicy powstała w 1421 roku w Michałkowicach – dzielnicy miasta. Znajdowała się na miejscu dzisiejszego skrzyżowania ul. Kościelnej i ul. Elizy Orzeszkowej. Obecnie w mieście istnieje 12 szkół podstawowych i 11 szkół średnich. Większość siemianowickich placówek edukacyjnych to zespoły szkół.

</doc>
<doc id="558010" url="https://pl.wikipedia.org/wiki?curid=558010" title="Jelcz-Laskowice (stacja kolejowa)">
Jelcz-Laskowice (stacja kolejowa)

Jelcz-Laskowice (daw. Laskowice Oławskie, Laskowice Jelcz) – stacja kolejowa w Jelczu-Laskowicach w powiecie oławskim w województwie dolnośląskim.
Opis.
Stacja jest stacją graniczną tzw. dużej aglomeracji wrocławskiej Dolnośląskiej Kolei Aglomeracyjnej. Kursują tu pociągi osobowe Kolei Dolnośląskich i Polregio. Linia do Fabryki Samochodów Jelcz jest zlikwidowana (rozebrana). Na perony prowadzi przejście podziemne.
Pasażerowie.
W roku 2017 wymiana pasażerska wyniosła 621 tys. osób (1,7 tys. dziennie).
W roku 2018 stacja obsługiwała 1,7 tys. pasażerów na dobę (łącznie 621 tys. osób).
W roku 2019 wymiana pasażerska wyniosła 657 tys. osób (1,8 tys. dziennie).
W roku 2020 wymiana pasażerska wyniosła 439 tys. osób (1,2 tys. dziennie).
W roku 2021 wymiana pasażerska wyniosła 438 tys. osób (1,2 tys. dziennie).

</doc>
<doc id="558011" url="https://pl.wikipedia.org/wiki?curid=558011" title="TEN">
TEN



</doc>
<doc id="558012" url="https://pl.wikipedia.org/wiki?curid=558012" title="Rank 1">
Rank 1

Rank 1 – holenderski muzyczny duet DJ-ski Benno de Goeija i Pieta Bervoetsa. Stylem prezentowanym przez grupę jest trance.
Historia.
Po raz pierwszy spotkali się w klubie w 1997 roku. Benno nie miał doświadczenia muzycznego oprócz gry na pianinie i keyboardzie, natomiast Piet był DJ-em. Niedługo potem jako Pedro i Benno stworzyli swój pierwszy kawałek.
Gdy tacy DJ-e jak Ferry Corsten czy DJ Jean poprosili ich o zrobienie dla nich remiksów, już jako Rank 1 stworzyli hit "Airwave", który stał się hymnem imprezy klubowej Innercity. Ich remix dla Cygnus X "Superstring" stał się hymnem Sensation w 2000 roku, a wideoklip do tego utworu został nakręcony na słynnym Amsterdam ArenA.
Dziś są jednym z bardziej znanych miksujących duetów. 
W ostatnich latach, duet stworzył Hymny: Trance Energy – "L.E.D.", kołobrzeskiego eventu – Sunrise Festival 2009 – "Symfo" oraz "The Great Escape" wraz z Jochenem Millerem – bydgoski event enTrance.
Dyskografia.
Single
Remiksy

</doc>
<doc id="558013" url="https://pl.wikipedia.org/wiki?curid=558013" title="Adam Savage">
Adam Savage

Adam Whitney Savage (ur. 15 lipca 1967 w Nowym Jorku) – amerykański inżynier, drugi obok Jamiego Hynemana prowadzący program Pogromcy mitów ("Mythbusters") w stacji telewizyjnej Discovery Channel i Science (emitowany w latach: 2003-2018).
Wcześniej pracował dla wytwórni filmowych Industrial Light and Magic, Warner Bros. i Disneya jako specjalista od efektów specjalnych. Brał udział m.in. w produkcji takich filmów jak: Gwiezdne wojny (epizody I i II), A.I. Sztuczna inteligencja, czy Matrix Reaktywacja. Syn Lee Savage – malarza, animatora i reżysera. W dzieciństwie podkładał głosy pod postacie z produkcji swojego ojca Ulica Sezamkowa. 
Ojciec bliźniaków. Obecnie mieszka w San Francisco. 
W 2006 roku razem z Jamiem Hynemanem zagrali w filmie "Nagrody Darwina". Wcielili się w dwóch sprzedawców sprzętu wojskowego. 
Obecnie prowadzi kanał na platformie YouTube o nazwie Tested. Jest również autorem książki "Every Tool's A Hammer: Life Is What You Make It", wydanej w 2019 roku.
Jednym z jego najpopularniejszych cytatów jest: "I reject your reality and substitute my own" ("Odrzucam twoją rzeczywistość i zastępuję moją własną").

</doc>
<doc id="558015" url="https://pl.wikipedia.org/wiki?curid=558015" title="Kyū Sakamoto">
Kyū Sakamoto

 – japoński piosenkarz i aktor. 
Jego prawdziwe nazwisko: . Zginął w katastrofie lotniczej (JAL 123) na górze Osutaka w Japonii.
Jego piosenka pt. „Ue-o muite arukō” (w wolnym tłumaczeniu: „Spacerujmy z marzeniami w chmurach”), skomponowana przez Rokusuke Ei i Hachidai’a Nakamurę, jest do dziś jedynym w historii japońskim utworem, który znalazł się na szczycie listy przebojów Billboard Hot 100 w USA. Zawitał na szczyt listy w 1963 i utrzymywał się tam przez trzy tygodnie. Poza Japonią piosenka ta jest znana pt. „Sukiyaki”, ale jej słowa nie są tłumaczeniem oryginału. W wersji oryginalnej piosenka ta była popularna także w Polsce.
Tekst piosenki „Ue-o muite arukō”.
Fragment:
上を向いて歩こう "Ue-o muite arukō" 
涙がこぼれないように "namida-ga koborenai yō-ni" 
思い出す春の日 "omoidasu haru-no hi" 
一人ぼっちの夜 "hitoribotchi-no yoru" 
W wolnym przekładzie:
W samotny wieczór, wspominam tamten dzień,
Patrzę w górę, 
Gdzieś ponad chmurami jest szczęście,
Patrzę w górę, 
Aby nie ronić łez...

</doc>
<doc id="558018" url="https://pl.wikipedia.org/wiki?curid=558018" title="Wyższa Szkoła Marynarki Wojennej">
Wyższa Szkoła Marynarki Wojennej



</doc>
<doc id="558019" url="https://pl.wikipedia.org/wiki?curid=558019" title="Matt Sorum">
Matt Sorum

Matthew „Matt” William Sorum (ur. 19 listopada 1960 w Venice Beach w stanie Kalifornia) – amerykański perkusista.
Urodził się w angielsko-norweskiej rodzinie. Zainteresował się muzyką dzięki matce, nauczycielce muzyki, oraz starszym braciom, który zaznajomili go z twórczością Jimiego Hendriksa. W młodości był zafascynowany grą Ringo Starra, sam zaczął występować w okresie nauki w szkole średniej. Koncertował w klubach: Starwood, Whisky A Go Go i Central Club w West Hollywood, a także Jimmy’s i Ol’ Man River’s w Nowym Orleanie. W połowie lat 80. wrócił do Los Angeles i występował z artystami, takimi jak Shaun Cassidy, Belinda Carlisle, Solomon Burke, Tori Amos (w jej zespole Y Kant Tori Read) i The Jeff Paris Band, z którym w 1987 nagrał album. W latach 1988–1991 i 1999–2002 muzyk zespołu The Cult. W latach 1991–1997 perkusista zespołu Guns N’ Roses, jednocześnie w latach 1994–1995 muzyk zespołu Slash’s Snakepit. W latach 2003–2008 członek grupy Velvet Revolver, stworzonej przez Slasha i Duffa McKagana (byłych gitarzystów Guns N’ Roses) oraz wokalistę grupy Stone Temple Pilots Scotta Weilanda.

</doc>
<doc id="558021" url="https://pl.wikipedia.org/wiki?curid=558021" title="Ferry Corsten">
Ferry Corsten

Ferry Corsten (ur. 4 grudnia 1973 w Rotterdamie) − holenderski DJ i producent muzyczny, uważany za jednego z pionierów sceny trance.
Życiorys.
Kariera.
Ferry Corsten zaczął tworzyć muzykę w 1991 roku, produkując undergroundowe brzmienia, później kierując swoją uwagę w stronę house'u i trance'u. W 1996 roku, pod pseudonimem „Moonman”, wydał singel "Don't Be Afraid" oraz "Galaxia". W 1997 roku wraz z Robertem Smitem i niemiecką firmą muzyczną „Purple Eye Entertainment” wydał płytę „Tsunami”. W 1999 roku, rozpoczynając solowy projekt „System F”, wydał utwór "Out Of The Blue", który stał się hitem na klubowych parkietach. Rok później wielkim hitem okazała się interpretacja utworów Williama Orbita. Jesienią Corsten został wybrany „Producentem roku” na Ericsson Muzik Awards w Londynie. W 2001 roku wydano pierwszy album pod pseudonimem artystycznym „System F”, który zawierał utwory takie jak tytułowy "Out Of The Blue", "Cry", czy "Exhale" stworzony wspólnie z Arminem van Buurenem. Specjalnie z okazji festiwalu „Dance Valley 2001” skomponował utwór "Dance Valley theme 2001".
W późniejszych latach Corsten zmienił styl komponowanych utworów, czego dowodem są albumy "Right of Way" oraz wydany przez „Flashover Recordings” "L.E.F." Oba albumy zostały wydane pod prawdziwym nazwiskiem artysty, a najbardziej znane utwory to "Punk", "Rock Your Body Rock", "Fire" oraz "Beautiful".
Współpraca.
Najbardziej znane, niesolowe projekty Corsten tworzył z Tiesto (Gouryella), Vincentem De Moorem (Veracocha), Robertem Smitem. Współpracował również ze znaną japońską piosenkarką Ayumi Hamasaki. Od 1999 do 2006 współtworzył z firmą Ministry of Sound serię „Trance Nation”, która sprzedawała się w milionowych nakładach.

</doc>
<doc id="558027" url="https://pl.wikipedia.org/wiki?curid=558027" title="Siergiej Iljuszyn">
Siergiej Iljuszyn

Siergiej Władimirowicz Iljuszyn, Сергей Владимирович Ильюшин (ur. w Dilalewie koło Wołogdy, zm. 9 lutego 1977 w Moskwie) – rosyjski projektant i konstruktor samolotów, akademik Akademii Nauk ZSRR (1968), generał pułkownik inżynieryjno-technicznej służby (1967), trzykrotny Bohater Pracy Socjalistycznej (1941, 1957, 1974). Zorganizował biuro konstruktorskie samolotów Iljuszyn, skąd pochodzą samoloty Ił.
Życiorys.
Zainteresował się lotnictwem w 1910 r. Podczas I wojny światowej był pilotem. W 1916 pracował jako mechanik lotniczy. Od 1918 w Armii Czerwonej, początkowo jako mechanik samolotów, potem oficer, a od 1921 komendant pociągu remontowego i jednocześnie student Instytutu Inżynierów Czerwonej Floty Powietrznej (przemianowanego w 1922 na Akademię Wojskowo-Powietrzną Armii Czerwonej). Po otrzymaniu w 1926 r. tytułu inżyniera na Inżynieryjnej Akademii Lotniczej im. Żukowskiego rozpoczął projektowanie samolotów. Od 1931 szef Biura Konstrukcyjnego, które prowadziło projektowanie trzech typów samolotów – szturmowców, bombowców i pasażerskich. Na pierwszych samolotach bojowych konstrukcji Iljuszyna CKB-26, CKB-30 i CKB-36F ustanowiono rekordy światowe przelotów wysokościowych i z różnym obciążeniem, a w latach 1938–1939 samoloty Ił wykonały przeloty bez lądowania na trasach Moskwa – Władywostok i Moskwa – wyspa Miscou w Ameryce Północnej. 
Samoloty jego projektu, szturmowy Ił-2 i bombowiec Ił-4 były bardzo popularne w czasie II wojny światowej. W 1939 skonstruowany został opancerzony szturmowiec Ił-2. Jego wprowadzenie na uzbrojenie dało nową klasę samolotów bojowych i spowodowało powstanie nowej taktyki lotniczej. Samolot Ił-4 był w wojnie 1941-45 podstawowym bombowcem dalekiego zasięgu i samolotem torpedowym. Potem wypuszczono szturmowce Ił-8 (1943), Ił-10, Ił-16 i Ił-40 – pierwszy w lotnictwie szturmowiec odrzutowy. Były wypuszczone bombowce Ił-6, eksperymentalny odrzutowiec bombowy Ił-22 (1946) i Ił-28 (1948) pierwszy sowiecki bombowiec odrzutowy wypuszczany seryjnie (był na uzbrojeniu Wojska Polskiego do końca lat 70 XX wieku). Po wojnie jego samoloty pasażerskie: turbośmigłowy Ił-18 (1957) i turboodrzutowy (silniki dwuprzepływowe) Ił-62 (1962), były bardzo popularne wśród przewoźników z krajów socjalistycznych i krajów tzw. trzeciego świata.
Iljuszyn nie tylko zbudował całą rodzinę samolotów, ale wykształcił kadry konstruktorów lotniczych. 
Został odznaczony m.in. trzykrotnie Medalem "Sierp i Młot" Bohatera Pracy Socjalistycznej (1941, 1957, 1974), ośmiokrotnie Orderem Lenina, Orderem Rewolucji Październikowej, dwukrotnie Orderem Czerwonego Sztandaru, Orderem Czerwonego Sztandaru Pracy, Order Suworowa I i II klasy, Order Czerwonej Gwiazdy, Krzyżem Komandorskim Orderu Odrodzenia Polski (1970). Siedmiokrotny laureat Nagrody Stalinowskiej (1941, 1942, 1943, 1946, 1947, 1950, 1952), Nagrody Leninowskiej (1960) i Nagrody Państwowej ZSRR (1971).
Był deputowanym do Rady Najwyższej ZSRR od 1. do 7. kadencji.
Ojciec Władimira Iljuszyna. Został pochowany na Cmentarzu Nowodziewiczym w Moskwie.

</doc>
<doc id="558031" url="https://pl.wikipedia.org/wiki?curid=558031" title="Warszawa Miedzeszyn">
Warszawa Miedzeszyn

Warszawa Miedzeszyn – przystanek osobowy PKP PLK położony na terenie warszawskiego Wawra przy ul. Patriotów.
Pasażerowie.
W roku 2017 wymiana pasażerska wyniosła 767 tys. osób (2,1 tys. dziennie).
W roku 2018 przystanek obsługiwał 1,6 tys. pasażerów na dobę (łącznie 584 tys. osób).
W roku 2019 wymiana pasażerska wyniosła 584 tys. osób (1,6 tys. dziennie).
W roku 2020 wymiana pasażerska wyniosła 700-1000 osób dziennie.
W roku 2021 wymiana pasażerska wyniosła 365 tys. osób (1 tys. dziennie).
Opis.
Na przystanku zatrzymują się pociągi Szybkiej Kolei Miejskiej i Kolei Mazowieckich.
W 2010 wiata peronowa z poczekalnią została wpisana do rejestru zabytków (wraz z podobnymi wiatami znajdującymi się na przystankach kolejowych na tzw. linii otwockiej: Warszawa Międzylesie, Warszawa Radość, Warszawa Falenica, Michalin, Józefów oraz Otwock Świder).

</doc>
<doc id="558033" url="https://pl.wikipedia.org/wiki?curid=558033" title="Port lotniczy San Francisco">
Port lotniczy San Francisco

Port lotniczy San Francisco ("San Francisco International Airport") – międzynarodowy port lotniczy położony 21 km na południe od centrum San Francisco, w Kalifornii. Jest największym portem lotniczym w San Francisco Bay Area i 21 pod względem przepustowości na świecie. W 2018 obsłużył prawie 58 mln pasażerów.

</doc>
<doc id="558037" url="https://pl.wikipedia.org/wiki?curid=558037" title="Warszawa Falenica">
Warszawa Falenica

Warszawa Falenica – stacja kolejowa Polskich Kolei Państwowych znajdująca się w dzielnicy Wawer w Warszawie, przy ul. Patriotów. Ze stacji można dojechać elektrycznymi pociągami podmiejskimi m.in. do: śródmieścia stolicy, Otwocka, Pilawy i Skierniewic.
Historia.
20 sierpnia 1942 z rampy stacji wywieziono do obozu zagłady w Treblince ok. 7 tys. Żydów z likwidowanych gett w Falenicy i Rembertowie.
W maju 2010 roku, po wyremontowaniu dworca przez prywatnego najemcę, otwarto w nim kinokawiarnię Stacja Falenica.
W 2010 wiaty peronowe z poczekalnią zostały wpisana do rejestru zabytków (wraz z podobnymi wiatami znajdującymi się na przystankach kolejowych na tzw. linii otwockiej: Warszawa Międzylesie, Warszawa Radość, Warszawa Miedzeszyn, Michalin, Józefów oraz Otwock Świder).
Na stacji zatrzymują się pociągi:
W roku 2021 wymiana pasażerska na stacji wyniosła 876 tys. osób (2,4 tys. dziennie), co dało jej 83. miejsce w Polsce.

</doc>
<doc id="558041" url="https://pl.wikipedia.org/wiki?curid=558041" title="Warszawa Praga">
Warszawa Praga



</doc>
<doc id="558047" url="https://pl.wikipedia.org/wiki?curid=558047" title="Tomasz Zaliwski">
Tomasz Zaliwski

Tomasz Zbigniew Zaliwski (ur. 15 grudnia 1929 w Rudzieńcu, zm. 13 lipca 2006 w Warszawie) – polski aktor teatralny, filmowy, radiowy i dubbingowy.
Życiorys.
Był synem Anny i Edmunda Zaliwskich. Miał dwoje rodzeństwa: siostrę Marię i brata Piotra. Gdy miał sześć lat, zostali sierotami, wychowywała ich ciotka. Przerwał studia na Uniwersytecie Poznańskim (wydział matematyczny) i przeniósł się na studia aktorskie w Państwowej Wyższej Szkole Teatralnej w Warszawie, które ukończył w 1955 roku. Swój debiut teatralny miał 16 kwietnia 1956 roku. Całe jego zawodowe życie (do momentu przejścia na emeryturę w 1996 roku) związane było z warszawskim Teatrem Ludowym (od 1975 Teatrem Nowym).
Był laureatem Nagrody aktorskiej za rolę męską w kategorii słuchowisk Teatru Polskiego Radia za rolę Boryny w słuchowisku "Chłopi na BIS" (Polskie Radio Bis) na festiwalu „Dwa Teatry – Sopot 2001”.
Życie prywatne.
Był mężem aktorki Teresy Lipowskiej. Pochowany został w Warszawie na cmentarzu w Pyrach.

</doc>
<doc id="558049" url="https://pl.wikipedia.org/wiki?curid=558049" title="Warszawa Toruńska">
Warszawa Toruńska

Warszawa Toruńska – przystanek kolejowy Polskich Kolei Państwowych położony częściowo na terenie warszawskiego Targówka, a częściowo Białołęki pod wiaduktem Trasy Toruńskiej, tworzący tzw. węzeł nadwiślański.
Połączenia.
W roku 2021 wymiana pasażerska na przystanku wyniosła 438 tys. osób (1,2 tys. dziennie).
Tory i peron przystanku zostały wyremontowane w 2009 roku.
Do przystanku można dojechać autobusami Zarządu Transportu Miejskiego (przystanek PKP Toruńska).

</doc>
<doc id="558055" url="https://pl.wikipedia.org/wiki?curid=558055" title="Video Disk Recorder">
Video Disk Recorder

VDR (Video Disk Recorder) – program służący do oglądania cyfrowej telewizji DVB (DVB-S, DVB-T) na komputerze z systemem operacyjnym Linux. Autorem programu jest niemiecki informatyk Klaus Schmidinger.
VDR został zaprojektowany z myślą o wykonaniu swoistego "Media Center", dlatego jego obsługa obywa się z pomocą kompleksowego OSD. Program ten nie posiada menu graficznego, takiego jak np. ProgDVB.

</doc>
<doc id="558065" url="https://pl.wikipedia.org/wiki?curid=558065" title="Góry Towarne">
Góry Towarne

Góry Towarne – dwuszczytowe wzgórze położone w pobliżu wsi Kusięta (gmina Olsztyn) na Jurze Krakowsko-Częstochowskiej. Zwane są też Towarowymi Górami. Są to: Góry Towarne Duże i Góry Towarne Małe.
Obydwa wzniesienia mają status użytku ekologicznego, ponadto znajdują się na specjalnym obszarze ochrony siedlisk Natura 2000 o nazwie Ostoja Olsztyńsko-Mirowska. Znajdują się w nich jaskinie, które stanowią atrakcję dla speleologów. Największa z nich Jaskinia Towarna, zwana też Niedźwiedzią, ma długość 170 m. W okresie międzywojennym znaleziono w niej kości niedźwiedzia jaskiniowego oraz ślady bytowania ludzi pierwotnych. 
Na obydwu wzniesieniach Gór Towarnych znajdują się skały będące obiektem wspinaczki skalnej. Na Towarnych Dużych są to Grota i Płyta, na Towarnych Małych Bałwanek, Kogutek i Przekładaniec. Jest też kilka jaskiń i schronisk: Jaskinia Cabanowa, Jaskinia Kopana, Schronisko w Górze Towarnej Dużej, Schronisko w Górze Towarnej Małej i System Jaskiń Towarnich (powstał w wyniku połączenia jaskini Niedźwiedziej z Dzwonnicą).

</doc>
<doc id="558066" url="https://pl.wikipedia.org/wiki?curid=558066" title="Adloksym">
Adloksym



</doc>
<doc id="558067" url="https://pl.wikipedia.org/wiki?curid=558067" title="Ketoksym">
Ketoksym



</doc>
<doc id="558068" url="https://pl.wikipedia.org/wiki?curid=558068" title="Sonic Eraser">
Sonic Eraser

Sonic Eraser – gra wideo, którą można było ściągnąć za pomocą Sega Meganet, modemu dostępnego dla konsoli Sega Mega Drive w Japonii. Gra została wydana w 1991 roku.
Jako że "Sega Meganet" okazało się porażką, sama gra odeszła w zapomnienie i była jedną z najbardziej "nieodkrytych" gier z serii Sonic the Hedgehog, które znane były graczom spoza Japonii. W lutym 2004 roku, Eric Robert Gray (znany też jako "Pachuka" i "Reala"), właściciel strony Sonic Cult, uzyskał ROM gry poprzez serwis dostępny tylko dla Japonii.
Sama gra jest prostą grą logiczną, podobną do gry Tetris, w której dwóch graczy walczy przeciwko sobie i atakuje się nawzajem układając kombinacje klocków.

</doc>
<doc id="558069" url="https://pl.wikipedia.org/wiki?curid=558069" title="Sabine Dünser">
Sabine Dünser

Sabine Michaela Dünser (ur. 27 czerwca 1977, zm. 7 lipca 2006) – liechtensteińska wokalistka znana z występów w grupie muzycznej Elis oraz nieistniejącej obecnie Erben der Schöpfung.
Dünser zmarła w wyniku wylewu krwi do mózgu, którego doznała w piątek 6 lipca 2006 roku podczas próby grupy Elis (zgon nastąpił w szpitalu dzień później).

</doc>
<doc id="558070" url="https://pl.wikipedia.org/wiki?curid=558070" title="Cecha semantyczna">
Cecha semantyczna

Cecha semantyczna, inaczej sem – najmniejsza, nierozkładalna część znaczenia.
W węższym rozumieniu termin ten odnosi się do tak zwanej kryterialnej cechy semantycznej – cechy wspólnej wszystkim desygnatom danej nazwy. Przykładowo kryterialne cechy semantyczne znaczenia polskiego wyrazu "stół" obejmują m.in. takie właściwości jak „posiadanie poziomego blatu i nóg”. Stwierdziwszy u jakiegoś obiektu istnienie powyższych cech, jesteśmy w stanie zaklasyfikować ten obiekt jako desygnat nazwy "stół" (zaliczyć go do obiektów określanych tą nazwą – danej kategorii semantycznej). Identyfikacja danego obiektu jako stołu nie następuje na podstawie wszystkich dostrzegalnych cech tego obiektu, ponieważ stoły nie są jednakowe w każdym dostrzegalnym detalu. Wynika z tego, że aby wyróżnić zbiór obiektów, do których odnosi się znaczenie nazwy "stół", użytkownik języka wybiera tylko niektóre cechy, wspólne wszystkim obiektom tego zbioru – są to właśnie cechy semantyczne znaczenia nazwy "stół". Do cech semantycznych znaczenia tego wyrazu nie zalicza się więc na przykład określony kolor.
W szerszym rozumieniu termin ten odnosi się także do tzw. konotacyjnych cech semantycznych, a więc cech łączonych stereotypowo lub na podstawie doświadczenia kulturowego z daną klasą obiektów lub pojęć. Przykładowo do konotacyjnych cech semantycznych znaczenia wyrazu "stół" należy fakt, że jest to mebel, przy którym je się posiłki. Nie jest to cecha kryterialna, ponieważ użytkownik języka jest w stanie określić dany obiekt jako stół, nawet jeśli w danej chwili nie je się przy nim posiłku. Dostęp do tej kulturowej informacji (wiedzę o tej cesze semantycznej obiektu) otrzymujemy, dopiero gdy dany obiekt zostanie na podstawie cech kryterialnych zaliczony do zbioru desygnatów nazwy "stół" (zob. kategoria semantyczna).
Zestawienie wszystkich cech semantycznych znaczenia danego znaku językowego tworzy jego definicję kognitywną.
Należy jednak pamiętać, że znaczenie nie zawsze musi być związane ze znakiem językowym. Czasem występuje tylko jako semem – wiązka cech semantycznych w oderwaniu od reprezentacji językowej – zob. uwagi w haśle znaczenie.

</doc>
<doc id="558074" url="https://pl.wikipedia.org/wiki?curid=558074" title="SJS">
SJS



</doc>
<doc id="558076" url="https://pl.wikipedia.org/wiki?curid=558076" title="WinXP">
WinXP



</doc>
<doc id="558077" url="https://pl.wikipedia.org/wiki?curid=558077" title="Natassia Malthe">
Natassia Malthe

Linn Natassia Malthe (ur. 19 stycznia 1974 w Oslo w Norwegii) – norweska modelka i aktorka filmowa i telewizyjna.
Życiorys.
Młodsza córka Haralda Malthe – norweskiego prawnika i lekarki Phin Malthe pochodzącej z Filipin, jako nastolatka była pulchna i pucołowata. Urodzona w Norwegii, mieszkała potem w Szkocji i w Kanadzie. Uczyła się w szkole kształcącej artystów teatru muzycznego w Londynie.
Kiedy jej siostra Kristin została modelką, także i ją wciągnęła do zawodu. Szybko zainteresowali się nią producenci filmowi.
Pojawiła się w niewielkich rolach w komedii "40 dni i 40 nocy" ("40 Days and 40 Nights", 2002) i horrorze "" (2002). Większą rolę (nominowaną do nagrody MTV Movie) dostała dopiero w 2005 roku w filmie "Elektra" jako Typhoid – członkini grupy zabójców, z którą walczy główna bohaterka (Jennifer Garner).
Pojawiła się później w szeregu filmów negatywnie odebranych przez krytyków - grała w m.in. główne role w filmach Uwe Bolla. W 2018 roku pojawiła się jednak w roli matki głównego bohatera w pozytywnie odebranym filmie "Alfa".

</doc>
<doc id="558078" url="https://pl.wikipedia.org/wiki?curid=558078" title="Microsoft Windows NT 5.0">
Microsoft Windows NT 5.0



</doc>
<doc id="558080" url="https://pl.wikipedia.org/wiki?curid=558080" title="Microsoft Windows NT 5.1">
Microsoft Windows NT 5.1



</doc>
<doc id="558081" url="https://pl.wikipedia.org/wiki?curid=558081" title="Microsoft Windows NT 6.0">
Microsoft Windows NT 6.0



</doc>
<doc id="558082" url="https://pl.wikipedia.org/wiki?curid=558082" title="Microsoft Windows 4.0">
Microsoft Windows 4.0



</doc>
<doc id="558084" url="https://pl.wikipedia.org/wiki?curid=558084" title="Sao Miguel">
Sao Miguel



</doc>
<doc id="558085" url="https://pl.wikipedia.org/wiki?curid=558085" title="Microsoft Windows 4.1">
Microsoft Windows 4.1



</doc>
<doc id="558086" url="https://pl.wikipedia.org/wiki?curid=558086" title="Microsoft Windows 4.9">
Microsoft Windows 4.9



</doc>
<doc id="558087" url="https://pl.wikipedia.org/wiki?curid=558087" title="Znak językowy">
Znak językowy



</doc>
<doc id="558089" url="https://pl.wikipedia.org/wiki?curid=558089" title="Minilab">
Minilab

Minilab – urządzenie stosowane w fotografii kolorowej, zarówno cyfrowej, jak i tradycyjnej, do wywoływania filmu i wykonywania odbitek. Choć minilaby są całkiem dużymi urządzeniami, ich nazwa ma podłoże historyczne (jest to kompletne laboratorium, zawarte w jednej maszynie). Minilaby mogą być tradycyjne (naświetlanie papieru odbywa się drogą optyczną z negatywu) lub cyfrowe (film jest skanowany, a obraz cyfrowy naświetlany jest laserem lub za pomocą technologii LED na papierze; minilab cyfrowy wykonuje również odbitki z plików).
Formaty zdjęć minilabu cyfrowego.
Minilaby cyfrowe pracują ze stałą rozdzielczością 300 dpi (Noritsu, Frontier) lub 400 dpi (Agfa d-lab, Konica seria R). Praca urządzenia jest optymalna jeśli dostarczone materiały mają od razu właściwą rozdzielczość. Mniejsze pliki będą miały gorszą jakość, większe zaś będą i tak zmniejszone do rozdzielczości urządzenia.
Ilość pikseli dla poszczególnych formatów typowych (przy 300 dpi).
W niektórych przypadkach minilaby wymagają otoczenia tak przygotowanego zdjęcia ramką o wymiarze 12 pikseli, co każdy wymiar zwiększa o 2 mm przy 300 dpi. Wynika to z tego, że milimetr na każdym brzegu naświetlanego zdjęcia nie jest przenoszony na papier tzw. obszar roboczy.
W większości nowych minilabów, aby zachować proporcje z tradycyjnej fotografii małoobrazkowej i nie zmieniać formatów odbitek, obraz naświetlany jest w proporcji 3:2, dlatego przy naświetlaniu plików cyfrowych (zdjęcie z aparatów w systemie 4/3 i z większości cyfrowych aparatów kompaktowych ma proporcję 4:3 lub 16:9) obraz jest dopasowany lub musi być skadrowany przez laboranta do proporcji 3:2. Aby nie kadrować zdjęcia, czasami laboratoria korzystają z opcji pełnego kadru (zostawiając białe paski po bokach). Większość minilabów cyfrowych ma możliwość prostego retuszu, np. redukcji czerwonych oczu, korekty barwy, cieni, prześwietleń gęstości itp. lub ramki dookoła zdjęcia.

</doc>
<doc id="558093" url="https://pl.wikipedia.org/wiki?curid=558093" title="Grignard">
Grignard



</doc>
<doc id="558097" url="https://pl.wikipedia.org/wiki?curid=558097" title="Michele Alboreto">
Michele Alboreto

Michele Alboreto (ur. 23 grudnia 1956 w Mediolanie, zm. 25 kwietnia 2001 na torze Lausitzring, w pobliżu Chociebuża) – włoski kierowca wyścigowy, kierowca Formuły 1 w latach 1981–1994.
Kariera.
Rozpoczął karierę w 1976 roku we własnoręcznie zaprojektowanym bolidzie. Pojazd nazwany został CMR i brał udział w wyścigach Formuły Monza. Alboreto nie osiągnął tam jednak sukcesów.
W 1978 przeniósł się do Formuły 3, a rok później ukończył mistrzostwa włoskiej edycji na trzecim miejscu. W 1980 roku dostał się do Europejskiej Formuły 3, jednocześnie biorąc udział w wyścigach wytrzymałościowych dla Lancii. W 1981 roku wygrał tytuł mistrza w Europie, co spowodowało jego awans do zespołu Formuły 2 – Minardi. Podtrzymując swoje powiązania z Lancią wygrał Sześć Godzin Watkins Glen razem z Riccardo Patrese. Michele odniósł jedyne zwycięstwo w historii Minardi w Formule 2 na torze Misano. Alboreto zadebiutował w F1 podczas Grand Prix San Marino w 1981. Jeździł w zespole Tyrrell. W tej stajni wyścigowej Włoch dał ostatnie zwycięstwo słynnemu silnikowi Cosworth DFV (ostatnie z 155) podczas Grand Prix USA w Detroit w 1983 roku.
W latach 1984-1988 Alboreto ścigał się dla Ferrari. Był pierwszym Włochem w tym zespole od jedenastu lat. Mistrzostwa w 1984 zakończył na czwartej pozycji, zwyciężając w Austrii. W 1985 roku Alboreto przez cały rok walczył o tytuł z Alainem Prostem, jednak problemy z turbosprężarką w drugiej części sezonu pozbawiły go szans na zwycięstwo. Uplasował się na drugim miejscu z dwoma wygranymi (Grand Prix Kanady oraz Niemiec). Zrezygnował z propozycji przejścia do Williamsa i pozostał w Ferrari. Bolid był bardzo słaby (w przeciwieństwie do Williamsa) i Alboreto nie miał szans na żadną wygraną. W 1989 roku Włoch powrócił do Tyrrella. Pomimo zdobycia podium, kariera Alboreto zaczęła się powoli chylić ku upadkowi. Po ściganiu się w kilku mniejszych zespołach takich jak Larrousse, Footwork i Minardi, odszedł z Formuły 1 z końcem 1994 roku.
Ogółem w swojej karierze F1 wystąpił w 194 wyścigach (co daje mu 10. miejsce na liście wszech czasów); odniósł 5 zwycięstw, natomiast 2 razy startował z pole position.
Po opuszczeniu F1 Alboreto brał udział w wyścigu Indianapolis 500 w 1996 roku. W 1997 roku wraz ze Stefanem Johanssonem i Tomem Kristensenem wygrał 24 Godziny Le Mans w Porsche.
Zginął w czasie testowania sportowego Audi R8. Na niemieckim owalnym torze Lausitzring w pojeździe Włocha pękła opona. Alboreto uderzył w betonową ścianę, doznając śmiertelnych obrażeń głowy.

</doc>
<doc id="558099" url="https://pl.wikipedia.org/wiki?curid=558099" title="Aleksander Tomasz Działyński">
Aleksander Tomasz Działyński

Aleksander Tomasz Działyński herbu Ogończyk (ur. 1683, zm. 1739), biskup pomocniczy kujawski, kanonik gnieźnieńskiej kapituły katedralnej, proboszcz łowicki i złotowski, kanclerz kapituły włocławskiej.
Był synem Pawła i Magdaleny Leszczyńskich, wnukiem Zygmunta. W 1714 został kanonikiem poznańskim, później gnieźnieńskim w 1718. 7 lutego 1717 przyjął święcenia kapłanskie. W 1724 dostał nominację na proboszcza łęczyckiego. Od 1729 był kanonikem kujawskim oraz proboszczem Ławiska od 1729. 23 grudnia 1737 prekonizowany biskupem tytularnym Axiere oraz biskupem pomocniczym kujawskim. W 1737 ufundował nowy, drewniany kościół w Dulsku.
Pochowany w katedrze Wniebowzięcia NMP we Włocławku.

</doc>
<doc id="558101" url="https://pl.wikipedia.org/wiki?curid=558101" title="Żuławy Gdańskie">
Żuławy Gdańskie

Żuławy Gdańskie (dawniej "Żuławy Steblewskie", łac. "Minor Indsula", niem. "Danziger Werder", dawniej "Kleines Werder") – położone na lewym brzegu Wisły, w równinie deltowej, są częścią Żuław Wiślanych.
Ludność.
Ponad 45 000 mieszkańców, obszar ten jest dość słabo zaludniony.
Do największych miejscowości należą: Pruszcz Gdański, Pszczółki, Cedry Wielkie, a także południowo-wschodnie przedmieścia Gdańska.
Warunki przyrodnicze.
Rejon ten jak i reszta Żuław jest nizinny, w wielu miejscach występują depresje.
Gleby są żyzne.
Teren jest poprzecinany licznymi rowami i kanałami obok których rosną typowe dla Żuław wierzby. Najdłuższe kanały to Kozi Rów Duży i Mały, Piaskowy, Śledziowy i Wysoki.
Główne rzeki: Motława, Radunia, Czarna Łacha.
Roślinność.
Rośliny występujące na Żuławach to:
A nawet nie występujący na terenach niskich:
Gospodarka.
Ludność zajmuje się głównie hodowlą zwierząt domowych oraz uprawą warzyw i zbóż paszowych.
W Pruszczu Gdańskim rozwinął się przemysł maszynowy i spożywczy.
Przez obszar przechodzą: linia kolejowa do Gdyni, drogi krajowe: droga krajowa nr 1 i droga krajowa nr 7, a także biegnąca tędy do lat 70. XX wieku linia wąskotorówki Gdańsk-Giemlice (Gdańska Kolej Dojazdowa).
Historia.
Na terenie Pruszcza Gdańskiego ok. I-IV wieku n.e. istniała osada kupiecka będąca częścią bursztynowego szlaku, do której podobno przybywali m.in. rzymscy kupcy.
Już za czasów słowiańskich istniały na tym terenie osady. Osadnictwo w tym rejonie rozwijało się słabo w obawie przed powodziami. Najstarsza wzmianka o wiosennej powodzi na Żuławach pochodzi z 1328, kiedy to Wisła przerwała wały i zalewając Żuławy Gdańskie, dotarła aż do Gdańska. Kolejne tragiczne powodzie notowano w latach 1526, 1540, 1543, 1829, 1840, 1855 i 1888. Najtragiczniejszą była powódź z kwietnia 1829, kiedy to sięgający aż do Wisłoujścia zator lodowy spowodował wezbranie wód, w wyniku czego wały w rejonie Steblewa pękły na długości kilkuset metrów. W samym Gdańsku pod wodą znalazło się około 75 procent obszaru miasta, w tym Stogi, Nowy Port i Brzeźno; na niektórych jego kwartałach poziom wody sięgał pierwszego piętra. Mieszkańcy wsi Wisłoujście znaleźli schronienie w twierdzy. Woda dotarła do nieistniejącego dziś jeziora Zaspa, przez które przelała się i znalazła ujście w rejonie Brzeźna. Liczbę ofiar szacuje się na kilkadziesiąt. Z kolei powódź z 1888 przyniosła zalanie 900 km² oraz straty w wysokości 30 mln marek.
Po drugim rozbiorze Żuławy Gdańskie wcielono z Gdańskiem i resztą Żuław Wiślanych do Prus.
W dwudziestoleciu międzywojennym stanowiły część Wolnego Miasta Gdańska. Granica polsko-gdańska znajdowała się na południe od Pszczółek. Po II wojnie światowej przypadły Polsce.
Zabytki.
XV-wieczny zamek krzyżacki znajdujący się we wsi Grabiny-Zameczek.
W Pruszczu Gdańskim kościół pod wezwaniem Krzyża Świętego wzniesiony około 1367 roku, domy mieszkalne z XIX wieku. W okolicy liczne znaleziska archeologiczne (głównie z okresu wpływów rzymskich, I-IV w. n.e.), związane ze szlakiem bursztynowym.
Inne zabytki to: ruiny kościoła w Steblewie, dom podcieniowy w Trutnowych z (1720), ruiny kościoła w Wocławach, wiatrak holenderski w Pszczółkach.

</doc>
<doc id="558103" url="https://pl.wikipedia.org/wiki?curid=558103" title="Efekt pamięci">
Efekt pamięci

Efekt pamięci ogniw – zjawisko, a właściwie kilka różnych zjawisk obserwowanych w niektórych typach akumulatorów i powodujące utratę rzeczywistej, bądź tylko pozorną utratę pojemności akumulatora.
Niepełne rozładowanie.
Po raz pierwszy zwrócono na to zjawisko uwagę, gdy akumulator Ni-Cd (niklowo-kadmowy) satelity był wielokrotnie częściowo rozładowywany, a następnie ładowany, dokładnie do takiego samego stanu. Akumulatory pracujące w takich warunkach po kilkudziesięciu cyklach ładowania i rozładowania zachowywały się tak jakby miały pojemność równą ładunkowi cyklu, pomimo znacznie większej pojemności określonej w laboratorium i pomimo znacznie dłuższej ich żywotności wyznaczonej w laboratorium. To zmniejszenie pojemności było pozorne – w rzeczywistości w trakcie rozładowania występował szybki spadek napięcia (charakterystyka miała „schodek”), po którym można było rozładowywać akumulator dalej – ale elektronika monitorująca rozładowanie traktowała to jako sygnał całkowitego rozładowania. Za zjawisko odpowiedzialne były dwa efekty: po pierwsze formowanie się z czasem dużych kryształów kadmu na elektrodzie kadmowej z nieużywanej w niepełnym rozładowaniu porcji metalu (takie kryształy mają mniejszą powierzchnię i skutkują wzrostem oporu wewnętrznego), a po drugie oddziaływanie kadmu z niklem, prowadzące do powstawania na elektrodzie kadmowej stopu Ni2Cd5 oraz Ni5Cd21.
Podobne zjawisko występuje w akumulatorze, który został naładowany, a następnie pozostawiony na długi czas – ma zwiększoną oporność wewnętrzną, jednak bez wyodrębnionego „schodka” charakterystyki. Na ogół występuje również w nowych akumulatorach, które jeszcze nie były używane (a od ich wyprodukowania minęło trochę czasu). Skutecznie usuwa je formowanie – kilkakrotne naładowanie i rozładowanie – bądź normalne używanie akumulatora (formowanie akumulatora jest potrzebne, jeśli nie chcemy mieć znacznie pogorszonych parametrów przy pierwszym jego użyciu).
Nadmierne ładowanie.
Tą samą nazwą określono zaobserwowane obniżenie napięcia spowodowane wielokrotnym nadmiernym ładowaniem akumulatorów (a nie niepełnym rozładowaniem – w praktyce trudno odróżnić, zwłaszcza przy ładowaniu „na czas”, bez monitorowania stanu akumulatora – niepełne rozładowanie skutkowało nadmiernym ładowaniem) – polega na tym, że napięcie przy rozładowaniu spada znacznie szybciej, niż początkowo, zwłaszcza przy dużym poborze prądu. Składają się na to co najmniej: zmiana fazy niklu na elektrodzie niklowej (akumulatorów Ni-Cd, Ni-Mh) pod wpływem przeładowania (z β-NiOOH o stopniu utlenienia 3-3.1 na γ-NiOOH o stopniu utlenienia 3.5 lub więcej) utrata wody z elektrolitu (rozkład na wodór i tlen i ich ucieczka z akumulatora – zjawisko nieodwracalne), co zwiększało objętość przestrzeni bez elektrolitu, a w końcu doprowadzało do jego krystalizacji; zmiana struktury krystalicznej elektrody niklowej zmniejszająca jej aktywność (zjawisko odwracalne, po pełnym rozładowaniu).
Narażone typy akumulatorów.
Powszechnie uważa się, że zjawisko dotyczy głównie akumulatorów Ni-Cd – w rzeczywistości wszystkie opisane zmiany występują również w akumulatorach Ni-MH w niewiele mniejszym stopniu; w akumulatorach RAM, które mają zupełnie inne reakcje, mogłoby występować tylko pierwsze zjawisko, ale trudno byłoby je zaobserwować, bo za szybko się zużywają.
W 2013 roku odkryto efekt pamięciowy także w akumulatorach litowo-jonowych: na elektrodzie litowej fosforan żelaza odpowiada za wiązanie litu podczas rozładowywania akumulatora. Zgrupowany jest on w odosobnionych skupiskach, które w toku ładowania/rozładowania niezależnie uwalniają/wiążą jony litu. Jednak proces ładowania jest nieliniowy i nierównowagowy. W miarę gdy rośnie potencjał chemiczny fosforanu żelaza z przyłączonym litem, przekroczeniu ulega bariera potencjału i lit coraz łatwiej oderwać, aż dochodzi do nierównowagowej sytuacji, gdzie masowo uwalniane są jony litu. Gdyby ładowanie prowadzić dalej, wszystkie skupiska fosforanu żelaza na elektrodzie zostaną pozbawione jonów litu. Jeśli się je przerwie, część skupisk pozostanie pozbawiona jonów litu, a część, balansująca na barierze potencjału, przejdzie do stanu o niskim potencjale chemicznym z przyłączonymi jonami. Ta druga część pozostanie nieczuła na ładowanie aż do całkowitego rozładowania, kiedy zaniknie różnica między populacjami naładowanymi i zablokowanymi w stanie rozładowania.
Mity.
Funkcjonuje pogląd, że uszkodzenie ogniwa jest nieodwracalne a nawet, że czasem występuje po jednym niepełnym rozładowaniu („rozładowane do połowy i naładowane ponownie nie da się w przyszłości ponownie rozładować do końca”) – w rzeczywistości uzyskanie pierwszej z wymienionych zmian w wyraźnie widocznym stopniu wymaga dziesiątków cykli, rozładowania do tego samego poziomu (i wymaga to dużej precyzji – wystąpienie tego efektu bez elektroniki nadzorującej rozładowanie byłoby możliwe na satelicie, ale w zwykłych warunkach nie), a rozładowanie akumulatora poniżej tego poziomu w znacznym stopniu usuwa dwie z opisanych zmian (te odwracalne), powtórzone kilkukrotnie usuwa je niemal całkowicie.

</doc>
<doc id="558104" url="https://pl.wikipedia.org/wiki?curid=558104" title="Joseph Kornhäusel">
Joseph Kornhäusel

Joseph Kornhäusel (ur. 13 listopada 1782 w Wiedniu, zm. 31 października 1860 tamże) – austriacki architekt.
Był synem murarza. Studiował architekturę w Wiedniu. W 1806 bezskutecznie ubiegał się o katedrę architektury na Uniwersytecie Jagiellońskim w Krakowie.

</doc>
<doc id="558111" url="https://pl.wikipedia.org/wiki?curid=558111" title="Sega Meganet">
Sega Meganet

Sega Meganet – modem dostępny dla konsoli Sega Mega Drive w Japonii, osiągający prędkość od 19.000 do 26.000 bit/s. Okazał się finansową porażką i zaprzestano jego produkcji oraz sprzedaży.
Gry, które obsługiwały japoński modem "Sega Meganet":
W Brazylii jednak Meganet odniósł pewien sukces finansowy, przyciągając ponad 4500 użytkowników i tworząc nawet własną klawiaturę pod system. Brazylijski Meganet wystartował w 1996 roku, oferował usługę poczty e-mail, elektroniczny magazyn wydawany przez Editora Abril, wiadomości od dystrybutowa SEGI Tec Toy oraz grę online dla gier takich jak Mortal Kombat II i FIFA Soccer 95.

</doc>
<doc id="558112" url="https://pl.wikipedia.org/wiki?curid=558112" title="Głębokie rozładowanie">
Głębokie rozładowanie

Głębokie rozładowanie – polega na rozładowaniu ogniwa praktycznie do zera, tj. poniżej stanu dopuszczalnego przez producenta (dla ogniw NiXX – 0,7 V). Teoretycznie po długotrwałym głębokim rozładowaniu ponowne naładowanie ogniwa jest niemożliwe. Nowoczesna elektronika potrafi ochronić baterię przed takim rozładowaniem wyłączając obciążenie zanim ładunek w ogniwach osiągnie niebezpiecznie niski poziom – dzięki temu nawet po kilku dniach prawie całkowitego rozładowania możliwe jest ponownie naładowanie akumulatora. Pomimo "wbudowanego zabezpieczenia" wskazane jest jednak samodzielne dbanie o używany akumulator – gdy poziom naładowania akumulatora osiągnie poziom około 5% pojemności (poziom ostrzeżenia) powinno się naładować akumulator do pełna.

</doc>
<doc id="558115" url="https://pl.wikipedia.org/wiki?curid=558115" title="Józef Pracker">
Józef Pracker

Józef Pracker (ur. ok. 1730, zm. 14 lutego 1790) - rzeźbiarz.
Jego nazwisko zapisywano także w formach "Pratzker", "Pratker", "Pratzler", "Pratzger", "Protker" oraz "Proczker". Urodził się w Międzyrzeczu na Morawach. Około 1760 roku osiadł w Cieszynie.
W 1766 wyrzeźbił czterech ewangelistów w Kościele Jezusowym w Cieszynie.
W wyniku pożaru, który nawiedził Cieszyn w 1789 stracił cały swój majątek (m.in. zbiory obrazów, rzeźb i sztychów). Zmarł 14 lutego 1790 w Cieszynie.
Od 25 września 1770 roku był żonaty z Weroniką Tenzer.
Niektórzy historycy sztuki kwesionują powyższy życiorys i twierdzą, że w nim zostały połącząne życiowe losy dwóch Prackerów - Józefa (zmarłego w 1776 roku) i Jana (zmarłego w 1790 roku), którzy prowadzili jeden warszat w Cieszynie.

</doc>
<doc id="558119" url="https://pl.wikipedia.org/wiki?curid=558119" title="Chao">
Chao

Chao (wym. []; l. poj. i mn.) – fikcyjne stworzenia z serii gier Sonic the Hedgehog, debiutujące w grze Sonic Adventure na konsolę Sega Dreamcast, gdzie pełnią rolę zwierząt domowych. Mini-gra powiązana z Chao służy uprzyjemnieniu i urozmaiceniu zabawy, w swoim zamyśle przypomina opiekę nad tamagotchi.
Wygląd.
Chao są małymi stworzeniami posiadającymi nieproporcjonalnie duże głowy, okrągłe brzuszki i wielkie oczy. Wygląd Chao zależy od sprawowanej nad nim opieki – autorzy gry twierdzą, że istnieje wyjątkowo małe prawdopodobieństwo powstania dwóch identycznych Chao. Na wygląd osobnika może mieć również wpływ kontakt ze zwierzęciem – wówczas Chao może przejąć niektóre z cech danego zwierzaka (tygrysi ogon, pawie pióra itp.).
Ogród Chao.
Ponieważ Chao są delikatnymi stworzeniami, żyją wyłącznie w enklawach zwanych Ogrodami Chao (ang. "Chao Garden"). Tylko tam gracz może spotkać swojego podopiecznego, bawić się z nim, czy karmić specjalnymi owocami rosnącymi w tych ogrodach. Poza tym w każdym ogrodzie znajduje się źródło wody (krystalicznie czystej i bieżącej – w innej Chao, jako stworzenia wyjątkowo zależne od wody, nie są zdolne do życia) oraz dodatkowo specjalna platforma, dzięki której możemy zapisać bieżący stan gry.
Gra Sonic Adventure 2 oferuje łącznie trzy ogrody: zwykły, niebiański i piekielny. Dostęp do dwóch ostatnich zostanie odblokowany po uprzednim wyhodowaniu odpowiedniego Chao.
Chaos Drive.
W drugiej części Sonic Adventure wprowadzono również tzw. Chaos Drive, specjalne artefakty rozwijające zdolności Chao. "Chaos Drive" można zdobyć po zneutralizowaniu przeciwnika podczas normalnej rozgrywki.
Jego kolor niezależny od rodzaju pokonanego przeciwnika. Kolor jest znaczący, gdyż decyduje o tym która ze zdolności Chao zostanie podniesiona:
Nie ma ograniczeń względem liczby "Chaos Drive" dawanych Chao, tak jednorazowo jak i w ogólności.

</doc>
<doc id="558127" url="https://pl.wikipedia.org/wiki?curid=558127" title="Chao Garden">
Chao Garden



</doc>
<doc id="558128" url="https://pl.wikipedia.org/wiki?curid=558128" title="Chaos Drive">
Chaos Drive



</doc>
<doc id="558129" url="https://pl.wikipedia.org/wiki?curid=558129" title="Moriquendi">
Moriquendi



</doc>
<doc id="558130" url="https://pl.wikipedia.org/wiki?curid=558130" title="Bitwa morska pod Schooneveld">
Bitwa morska pod Schooneveld

Bitwa morska pod Schooneveld (nazywana bitwą podwójną; niekiedy spotkać można nazwę bitwa pod Schouneveld lub Schoneveld) – starcie zbrojne, które miało miejsce 7 i 14 czerwca 1673 podczas III wojny angielsko-holenderskiej będącej częścią ogólnoeuropejskich zmagań w ramach wojny Francji z koalicją.
Bitwa pod Schooneveld to właściwie dwie bitwy rozegrane w odstępie jednego tygodnia i mające swój początek w tym samym miejscu. Stoczone zostały przez angielsko-francuską flotę dowodzoną przez księcia Ruperta oraz flotę holenderską dowodzoną przez de Ruytera. Holenderskie zwycięstwo w dwóch bitwach pod Schooneveld razem z sierpniowym zwycięstwem w bitwie pod Texel uratowały Holandię przed francusko-angielską inwazją.
Tło bitwy.
Wojna Francji z koalicją 1672–1678 była pochodną nieudanej próby zdobycia przez Ludwika XIV hiszpańskich Niderlandów. W 1672 armie francuskie w przymierzu z biskupstwem Münster i Kolonią dokonały lądowej inwazji na Holandię. W tym samym czasie angielska i francuska flota próbowały dokonać inwazji od strony morza. Działania angielskie wymierzone przeciwko Holandii w ramach rozpoczętej wojny znane są pod nazwą III wojny angielsko-holenderskiej.
Lata 1672–1673 były szczególnie ciężkie dla Holandii, gdy Francuzi zostali zatrzymani przez tzw. "Holenderską Linię Wodną" (linia umocnień obronnych oparta o szczególne warunki terenowe w Holandii, jak depresje, kanały, liczne śluzy, służąca do planowego zalewania określonych terytoriów; w 1629 zaczął ją budować Fryderyk Henryk Orański, książę Nassau), w wyniku czego znaczna część Holandii została zalana, zmuszając agresorów do wycofania się. Od tego momentu decydującego znaczenia nabrały działania na morzu. Niespodziewany atak de Ruytera latem 1672, mający swój epizod w postaci bitwy pod Solebay, powstrzymał flotę sprzymierzonych od zablokowania Holendrów w ich portach. Takie zablokowanie groziłoby likwidacją holenderskiego handlu morskiego, który był głównym źródłem dochodów Holandii. Osłabiona materialnie Holandia nie mogłaby już długo stawiać oporu.
Gdy Francuzi dokonywali inwazji na Holandię, w Holandii władzę przejęła partia oranżystów, fałszywie oskarżając poprzednich czołowych polityków Johana de Witta i jego osobistego przyjaciela admirała de Ruytera o próbę zdrady ojczyzny na rzecz Francji. W rzeczywistości oranżyści sami byli finansowani przez Anglików. Zarówno Anglia, jak i Francja, miały nadzieję przetworzyć Holandię w państewko marionetkowe, używając ogromnych holenderskich kapitałów handlowych do zdobycia dominacji w handlu światowym. Jednak każde z tych mocarstw oczekiwało na ten moment z obawami, że nie będzie głównym beneficjentem korzyści ze zmienionej sytuacji. Dlatego podczas bitew wzajemne podejrzenia między Francuzami i Anglikami były tak duże, że np. Anglicy pilnowali się, by de Ruyter nagle nie połączył się z Francuzami. Z kolei Francuzi podejrzewali, że oranżysta admirał Cornelis Tromp, przywrócony do służby we flocie holenderskiej na początku 1673, mógłby połączyć się z Anglikami. Istotnie, de Ruyter sam nie za bardzo ufał Trompowi, lecz jego obawy okazały się zupełnie bezpodstawne. Tromp angażował się w bitwach, będąc pożytecznym jak mało kto.
Wstęp.
Michiel de Ruyter zamierzał zablokować główną flotę angielską na Tamizie, zatapiając okręty w najwęższej części, a następnie zająć się pozostałymi eskadrami angielskimi. Jednak angielska flota wyszła w morze, zapobiegając planowanej operacji blokowania, a de Ruyter wycofał się 15 maja do Schooneveld, na przybrzeżne wody przy ujściu rzeki Skaldy, w pobliżu wyspy Walcheren, w celu uniemożliwienia sprzymierzonym zdobycia przewagi na morzu, w wyniku której mogliby wysadzić na wybrzeżach Holandii przygotowany już desant złożony z 6 000 żołnierzy czekających w Yarmouth. Basen Schooneveld, położony pomiędzy dwiema mieliznami, był tak wąski że sprzymierzeni nie mogli wykorzystać swej przewagi liczebnej. Tam dołączył do de Ruytera Tromp na czele eskadr dwóch admiralicji. Dnia 26 maja koło Beachy Head nastąpiło połączenie floty angielskiej i francuskiej. Sprzymierzeni liczyli w tym momencie 81 okrętów liniowych, 11 fregat i 36 branderów. Podzieleni zostali na trzy eskadry dowodzone przez ks. Ruperta, Jeana d’Estréesa i Edwarda Spragge'a.
Mieli zatem znaczną przewagę nad Holendrami (52 liniowce, 11 fregat, 25 branderów). Do momentu bitwy stany liczebne obu flot niewiele się zmieniły, zachowując fatalny dla Holendrów stosunek sił.
Pierwsza bitwa.
Dnia 2 czerwca 1673 sprzymierzeni, dochodząc do wniosku, że czekali już dość długo, zbliżyli się do holenderskiej floty. Książę Rupert dysponował znaczącą przewagą liczebną w okrętach (86 przeciwko 64), ludziach (24 295 do 14 762) i działach (4 826 do 3 157) – sami holenderscy admirałowie nazwali swą flotę "Małą Nadzieją". Holenderska flota była mniejsza niż zwykle ponieważ admiralicja Fryzji nie była w stanie wystawić swojej części. Fryzja oraz okolice Groningen były w tym czasie atakowane przez biskupa Münsteru. Jednak nagły sztorm nie dopuścił tym razem do bitwy. Dnia 7 czerwca gdy wiatr wiał z północnego zachodu, książę Rupert spróbował ponownie i umieścił swoją własną eskadrę w awangardzie, francuską eskadrę pod wodzą Jeana d’Estréesa w centrum, a eskadrę Edwarda Spragge'a w ariergardzie. Holenderską awangardą dowodził Tromp, centrum Admirał Porucznik ("tłum. z ang. Lieutenant-Admiral") Aert Janssen van Nes pod nadzorem dowódcy całej floty De Ruytera, natomiast ariergardę wiódł Admirał-Porucznik Adriaen Banckert.
Rupert, przekonany, że słabsza flota holenderska, pod naciskiem silniejszej floty sprzymierzonych, wycofa się do Hellevoetsluis, o godzinie 9:00 wyznaczył specjalną eskadrę by odciąć Holendrom możliwość odwrotu. Do tego zadania skierował wszystkie lżejsze okręty, którym łatwiej będzie manewrować pośród mielizn. Jednak de Ruyter nie zmienił pozycji swojej floty. Gdy w końcu eskadra wróciła do głównych sił floty sprzymierzonych, łącząc się z eskadrą Ruperta, Holendrzy ruszyli się, ku zaskoczeniu zmierzając w kierunku floty sprzymierzonych. To zmusiło Ruperta do natychmiastowego ataku, by zapobiec uzyskaniu przez flotę holenderską pozycji, w której kierunek wiatru byłby dla niej korzystny i zanim nie sformuje właściwego szyku bitewnego ("ang. Keel Line").
Bitwa zaczęła się w południe i trwała 9 godzin. Korzystając ze swojej wiedzy o rozkładzie płycizn w rejonie bitwy, de Ruyter manewrował tak blisko mielizn, że sprzymierzeni mieli kłopoty z nawiązaniem walki bez wpadnięcia na mieliznę.
Rupert najpierw wszedł w kontakt bojowy z eskadrą Trompa. Miał przy sobie ok. połowy całej floty sprzymierzonych. Płynąc wolno w kierunku północno-wschodnim po pewnym czasie dotarł do brzegu basenu. To dało mu okazję do okrążenia Trompa od północy za pomocą masy fregat, jednocześnie wykorzystując swoją nawietrzną pozycję do ataku od strony zachodniej za pomocą ciężkich angielskich liniowców. Jednak eskadra fregat była w tym czasie kompletnie pomieszana i nie była w stanie zrealizować tak skomplikowanego manewru. Także Rupert nie mógł się zdecydować na bezpośredni atak. Był za to później ostro atakowany i bronił się tym, że teren bitwy roił się od licznych płycizn, co mogło spowodować znaczne straty, może nawet katastrofę floty. Nie była to całkowita prawda i Rupert wiedział o tym. Jakiekolwiek były jego motywy, wykonał zwrot w kierunku południowo-zachodnim, a obie floty ograniczyły się do wymiany ognia działowego na dalekim zasięgu. Słabość liczebna Holendrów kompensowana była przez fakt, że ich strona zawietrzna dawała ich artylerii pokładowej większy zasięg a także z powodu niewłaściwej linii bojowej eskadry nieprzyjaciela.
De Ruyter początkowo posuwał się tuż za Trompem; lecz będąc świadomym faktu, że francuska flotylla pod wodzą de Granceya połączyła się z eskadrą Spragge'a przeciwko Banckertowi, tworząc lukę we francuskiej linii, nagle zaczął lawirować w kierunku południowo-zachodnim, oddzielając Trompa od reszty holenderskiej floty.
Flota francuska została kompletnie zaskoczona. Główne siły Francuzów pod d’Estréesem, zarówno wystraszone jak i zachwycone błyskotliwym manewrem, rozpoczęły powolny odwrót w kierunku północno-zachodnim utrzymując kurs zgodny z kierunkiem wiatru. W takim układzie holenderskie centrum przesunęło się w kierunku przeciwnym, poza pozycje ariergardy nieprzyjaciela. Spragge pojął, że jeśli de Ruyter osiągnie południowy brzeg basenu jego eskadra znajdzie się w pułapce między holenderskim centrum a holenderską ariergardą. Natychmiast złamał swoje szyki by ruszyć na południowy zachód, w ostatniej chwili wymykając się na zachód ze swoją flotyllą, lecz zostawiając przy tym flotylle Ossoreya i Kempthorna z tyłu razem z francuską flotyllą de Granceya. Banckert połączył teraz swoją eskadrę z holenderskim centrum przez wykonanie podobnego, lecz większego zwrotu, żeglując z tyłu de Ruytera. Naczelny wódz floty holenderskiej uzyskał w tym momencie znakomitą pozycję: flota nieprzyjaciela była podzielona na cztery nieskoordynowane części, zatem mógł teraz zaatakować zmieszaną ariergardę nieprzyjacielską mając przy tym przewagę liczebną i pomyślny wiatr.
W tym czasie de Ruyter nie miał pojęcia o sytuacji Trompa, zdecydował się jednak nie podejmować zbytniego ryzyka i połączyć eskadrę Trompa z resztą holenderskiej floty. Zmienił kurs na północno-wschodni, Banckert na przedzie, w kierunku obu awangard poruszających się w przeciwnych kierunkach. Gdy załogi holenderskiej awangardy zaczęły się niepokoić z powodu ogromnej przewagi sił nieprzyjacielskich, Tromp uzyskał sygnał od nadpływającego centrum pod wodzą de Ruytera. Awangarda pod Trompem wyszła z tarapatów, ale jednocześnie zagrożona ariergarda sprzymierzonych wymknęła się i pożeglowała na zachód.
Gdy główne siły holenderskie dotarły do eskadry Trompa, ponownie zwróciły się na południowy zachód formując perfekcyjnie ciągłą linię bojową, włączającą jego eskadrę. Ariergarda sprzymierzonych próbowała skoordynować swoje poczynania z centrum i awangardą, jednak bez powodzenia. Spragge, który uprzednio pożeglował daleko na północ by zetrzeć się z Trompem, swym osobistym wrogiem, teraz wstawił swoją flotyllę między d’Estréesa i Ruperta. Połączona flota holenderska przebijała się raz za razem przez luki w linii floty sprzymierzonych i Rupert, obawiając się, że jego flota ulegnie całkowitemu zmieszaniu, cieszył się z zapadającego mroku kończącego bitwę. Wraz ze świtem następnego dnia flota sprzymierzonych rozpoczęła odwrót. Holendrzy nie ścigali pobitego nieprzyjaciela.
Dwa francuskie okręty zostały stracone, jeden holenderski został zdobyty przez sprzymierzonych, po czym ponownie odzyskany przez Holendrów. Następnego dnia po bitwie angielski okręt "Devente" (70 dział) osiadł na mieliźnie i zatonął. Zginęli holenderscy wodzowie: wiceadmirał Volckhard Schram (awangarda) i "kontradmirał" (tłum. z ang. "Rear-Admiral") David Vlugh (ariergarda).
Druga bitwa.
Sprzymierzeni odpłynęli od holenderskiego wybrzeża na tydzień, oskarżając się nawzajem o przyczynienie się do porażki. Także sami angielscy wodzowie obwiniali się nawzajem. Sprzymierzeni nie zamierzali wkraczać do Schooneveld po raz drugi.
Obawiali się walki na małej przestrzeni pełnej mielizn i płycizn. Mieli nadzieję, że uda im się skłonić holenderską flotę do wyjścia w morze. Gdy to się nie udawało, sprzymierzonych zaczęło ogarniać przygnębienie, gdy nagle ku powszechnemu zaskoczeniu Holendrzy naprawdę wyszli w morze. Dnia 14 czerwca 1674 de Ruyter, wzmocniony przez 4 okręty, świeże załogi oraz nowy ekwipunek, wykorzystał korzystny wiatr północno-zachodni do ataku na linię sprzymierzonych.
Do bitwy tej sprzymierzeni przystępowali całkowicie nieuporządkowani – częściowo przez dwutygodniowy pobyt na morzu, w ciągu którego stoczyli bitwę – lecz głównie z powodu dziwnego zbiegu okoliczności: tak się zdarzyło, że Spragge, teraz dowodzący awangardą, odwiedzał Ruperta na chwilę przed holenderskim atakiem. Na widok atakujących Holendrów Spragge natychmiast opuścił okręt dowódcy i udał się do swojej eskadry, jednak Rupert nagle wystraszył się, że Spragge nie zdąży dotrzeć do swoich sił na czas, i zdecydował się uformować linię bojową awangardy razem ze swoją eskadrą ariergardy. Próbował przejąć część francuskiej floty i wstawić ją do centrum. Jednak Francuzi (tym razem umieszczeni zostali w ariergardzie) zrobili wszystko, aby ich formacja pozostała niepodzielona. Kłopoty z uszykowaniem floty pogłębiały panujący chaos. W takich warunkach jakikolwiek skoordynowany atak floty sprzymierzonych był niemożliwy. Dowodzeni przez de Ruytera Holendrzy zdumieni byli panującym w nieprzyjacielskiej flocie bałaganie. Wykorzystując to zamieszanie rozpoczęli zmasowaną kanonadę z dalekiego dystansu niszcząc omasztowanie i takielunek okrętów sprzymierzonych, szczególnie ciężkie straty zadając eskadrze Ruperta. Francuzi, zaatakowani przez Banckerta, natychmiast wycofali się z bitwy. Do najbardziej zażartej walki doszło między eskadrą Trompa i jego wściekłego wroga Spragge'a. Bój ten trwał aż do zapadnięcia zmroku.
Wzburzone morze uniemożliwiało sprzymierzonym, pomimo ich zawietrznej pozycji, otworzenie ich dolnych luków działowych, a silne wiatry znosiły wszystkie trzy floty niebezpiecznie blisko brytyjskiego wybrzeża. Rupert desperacko spróbował zbliżyć się do Holendrów, by uratować swą flotę od rozbicia się o angielskie wybrzeże. Jednak w tym samym czasie Holendrzy, będąc 4 mile o angielskiego brzegu wycofali się, także nie chcąc ryzykować katastrofy. Rankiem 15 czerwca ciężko uszkodzona flota sprzymierzona wpłynęła do Tamizy, natomiast de Ruyter wraz z flotą holenderską bezpiecznie powrócił do Schooneveld.
Sprzymierzeni nie stracili żadnego okrętu, jednak wszystkie ich jednostki były mniej lub bardziej poważnie uszkodzone i wymagały licznych napraw. Do tego brakowało im już amunicji i zapasowych części ożaglowania.
Po bitwach.
Dzięki genialnym manewrom, de Ruyter stoczył dwie bitwy z silniejszymi od swojej flotami, zadając swoim nieprzyjaciołom tak poważne straty, że byli zmuszeni zlikwidować blokadę holenderskich wybrzeży i wycofać się.
Kolejna próba sprzymierzonych skończyła się porażką w bitwie pod Texel, po której Anglia musiała wycofać się z kosztownej i bezproduktywnej wojny.

</doc>
<doc id="558131" url="https://pl.wikipedia.org/wiki?curid=558131" title="Kompatybilność elektromagnetyczna">
Kompatybilność elektromagnetyczna

Kompatybilność elektromagnetyczna (ang. "ElectroMagnetic Compatibility – EMC") – zdolność danego urządzenia elektrycznego lub elektronicznego do poprawnej pracy w określonym środowisku elektromagnetycznym i nieemitowanie zaburzeń pola elektromagnetycznego zakłócającego poprawną pracę innych urządzeń pracujących w tym środowisku.
Oznacza to spełnienie trzech kryteriów:
Środowisko elektromagnetyczne jest to miejsce użytkowania urządzenia określone poziomem i charakterem zaburzeń pochodzących od ich źródeł. Źródłami tymi mogą być obiekty emitujące fale elektromagnetyczne celowo (np. nadajniki radiowe, telewizyjne lub radiolokacyjne) lub przypadkowo (np. urządzenia AGD).
Zgodnie z zaleceniami Polskiego Komitetu Normalizacyjnego termin „zaburzenie elektromagnetyczne” oznacza przyczynę, czyli zjawisko elektromagnetyczne, które może powodować „zakłócenie”, czyli degradację pracy urządzenia.
Pomiar emisji promieniowanych zaburzeń elektromagnetycznych i badania odporności na pole elektromagnetyczne wykonuje się w komorze bezodbiciowej EMC.
Do badań EMC wykonywanych przez akredytowane laboratoria zalicza się m.in.::

</doc>
<doc id="558132" url="https://pl.wikipedia.org/wiki?curid=558132" title="Romula">
Romula

Romula – łacińskie imię żeńskie; żeński odpowiednik imienia Romulus, które nosił legendarny założyciel Rzymu, a które według niektórych badaczy było obcego, nieindoeuropejskiego pochodzenia, natomiast według innych stanowiło ono spieszczenie imienia (dawniej przydomka) Roman, oznaczającego "rzymski". Patronką tego imienia jest św. Romula, męczennica z VI wieku.
Romula imieniny obchodzi 23 lipca.

</doc>
<doc id="558133" url="https://pl.wikipedia.org/wiki?curid=558133" title="Ferdinand von Quast">
Ferdinand von Quast

Ferdinand von Quast (ur. 23 czerwca 1807 w Radensleben koło Neuruppin, zm. 11 marca 1877 tamże) – niemiecki architekt i konserwator zabytków, pierwszy pruski królewski konserwator zabytków.
Życiorys.
Ferdinand von Quast urodził się 23 lipca 1807 jako syn Wilhelma i Charlotty von Rohr w majątku rodowym Radensleben, niedaleko Neuruppin, w Brandenburgii. Po ukończeniu gimnazjum w latach 1825–1827 studiował na Uniwersytecie i Akademii Sztuki w Berlinie. Był uczniem Karla Friedricha Schinkla oraz podopiecznym architekta Friedricha Augusta Stülera. Wyjeżdżał do Niderlandów, Italii i Francji, gdzie zajmował się studiami nad architekturą i sztuką antyku i średniowiecza. 
W 1843 został pierwszym królewskim konserwatorem zabytków w Prusach, który to urząd piastował aż do śmierci. Pozostawione listy świadczą, iż mimo braku czasu, miał emocjonalny stosunek do rodziny, żony i siedmiorga dzieci. Zmarł 11 marca 1877 w swym majątku rodowym w Radensleben.
Królewski Konserwator Zabytków w Prusach.
Przyjmuje się, iż sam urząd Królewskiego Konserwatora Zabytków był także pomysłem von Quasta, który przekonał króla argumentami mówiącymi o korzyściach płynących z ochrony zabytków. Niemniej jednak wpływ na rozwój sytuacji oraz poczucie narodowe, iż zabytki są emocjonalną własnością wszystkich, którzy się do nich poczuwają miały także wcześniejsze wydarzenia. W 1803 młody poeta Max von Schenkendorf, widząc dewastowanie krzyżackiego zamku w Malborku przez stacjonujący tam garnizon opisał krzywdę wyrządzaną zabytkom jako wyrządzaną mu osobiście. Ówczesny król Fryderyk Wilhelm III, po przeczytaniu wystąpienia von Schenkendorfa i zasięgnięciu opinii doradców, nakazał przeniesienie magazynu wojskowego w inne miejsce i oddanie zamku w ręce konserwatorów.
1 lipca 1843 von Quast został mianowany przez Fryderyka Wilhelma IV Królewskim Konserwatorem Zabytków w Prusach, który to urząd piastował aż do śmierci. Był pierwszą osobą powołaną na to stanowisko, gdyż do tej pory konserwacją zabytków w Prusach zajmowali się nie konserwatorzy, lecz czynni architekci. Osobiście uważał, że zabytki należy traktować jako pamiątki, nie jednej nacji, ale wspólne europejskie dziedzictwo. Był pionierem opieki nad zabytkami i inwentaryzacji zabytków, na których potrzeby opracował, złożony z 99 punktów, formularz inwentaryzacyjny zabytków. 
Konserwatorską opieką objął wiele regionów dzisiejszej Polski: Śląsk, Prusy Wschodnie, Pomorze oraz prawie całą Wielkopolskę. Na terenie Zaboru pruskiego współpracował z władzami lokalnymi oraz tzw. towarzystwami wyższej użyteczności jak powstałe w 1854 w Toruniu Stowarzyszenie Artystyczno-Naukowe im. Kopernika (niem. "Coppernicus Verein für Kunst und Wissenschaft"), Towarzystwo Przyjaciół Nauk w Poznaniu z 1857 czy Stowarzyszenie Historyczne Warmii (niem. "Historischer Verein für Ermland"). 
W Wielkopolsce przebywał po raz pierwszy w 1839 a następne wizyty złożył w 1841 i 1844. W tym regionie wykazywał szczególne zainteresowanie romańskimi budowlami z kamienia czy gotyckimi zabytkami z nawarstwieniem innych stylów. Jego działalność przejawiła się w rysunkach jakie tam wykonał, m.in.: widok kościoła św. Marcina oraz fasady trzech mieszczańskich kamienic przy Starym Rynku W Poznaniu (1841), panorama Grodziska Wlkp. (1841), kościół bernardynów i kościół klarysek w Bydgoszczy (1844), wieża ratuszowa w Inowrocławiu, romańska kolegiata i Mysia Wieża z ruinami zamku w Kruszwicy. Ponadto dokonał również szkicowej inwentaryzacji ruin kościoła romańskiego w Łabiszynie.
Natomiast działalność konserwatorska jak nadzór czy wytyczne konserwacji zabytków, w Wielkopolsce zaowocowała restauracją kolegiaty NMPanny na Ostrowie Tumskim w Poznaniu (1860–1862) czy kościoła bernardynów w Bydgoszczy (1864–1865). Po śmierci von Quasta odrestaurowano także według jego wytycznych rotundę św. Prokopa w Strzelnie (1892).
Ferdynand von Quast także szczególne zamiłowanie okazywał zabytkom Warmii, gdzie kilkakrotnie przyjeżdżał jeszcze przed objęciem urzędu konserwatora, po raz pierwszy w 1842. Przy inwentaryzacji, opiece i konserwacji tutejszych zabytków współpracował z elitami kulturalnymi, wśród których było Stowarzyszenie Historyczne Warmii. Ok. 1850 pracował przy restauracji zamków w Malborku oraz w Lidzbarku Warmińskim. Wówczas stan zamku w Lidzbarku Warmińskim był katastrofalny. Von Quast uratował "tę malowniczą ruinę", jak wówczas mówiono, od całkowitego zniszczenia. Natomiast na zamku w Malborku prace badawcze i restauratorskie trwały do roku 1874, a sam Ferdinand kierował nimi w latach 1851–1852. Owocem pobytu von Quasta na Warmii są rysunki i litografie kościołów i zamków z Lidzbarka Warmińskiego, Reszla, Dobrego Miasta, Ornety, Fromborka, Braniewa, Olsztyna, Jezioran, Barczewa i Kiwit. Teczka z pracami von Quasta poświęcona Warmii posiada nazwę "Denkmale der Baukunst im Ermeland" (Zabytki architektury na Warmii). Praca ta była wydana jako pierwsza i jedyna z zaplanowanej przez von Quasta serii Zabytki architektury w Prusach. Podstawę tego dzieła stanowią wielkoformatowe litografie ukazujące sielskie widoki warmińskich zabytków oraz techniczne rysunki pomiarowe.
Ferdinand von Quast wielokrotnie przebywał również w Gdańsku i tam angażował się w ochronę licznych miejscowych zabytków: Bramy Wyżynnej, Dworu Bractwa św. Jerzego czy Zbrojowni. Tam też był członkiem stowarzyszenia działającego na rzecz ochrony gdańskich zabytków, założonego przez Johanna Karla Schultza w 1856.
Podczas kilkudziesięcioletniej działalności konserwatorskiej oraz licznych wyjazdów studyjnych von Quast swoje obserwacje zabytków utrwalił na wielu szkicach i opisach, które przechowywał w swoim prywatnym archiwum w rodzinnych dobrach rodowych w Brandenburgii. Aktualnie wiele jego szkiców znajduje się w Zbiorach Rysunków Architektonicznych Politechniki w Berlinie.
Wystawa "Widoki z Warmii".
Od 2006 w wielu muzeach w północnej Polsce można obejrzeć wystawę "Widoki z Warmii". Wystawa została przygotowana przez Muzeum Warmii i Mazur w Olsztynie oraz Stowarzyszenie Historyczne Warmii (niem. "Historischer Verein für Ermland"). Autorami wystawy głównej w Olsztynie są: prof.dr. Christofer Herrmann, Andrzej Rzempołuch i Krystyna Wojtaszek-Markunas. Wystawa prezentuje, wykonane przez Ferdinanda von Quasta, litografie i rysunki techniczne przedstawiające Warmię i jej zabytki. Początkowo prezentowana była w Muzeum Warmii i Mazur w Olsztynie, natomiast do tej pory była pokazywana także w innych miejscach, m.in. w Dom Uphagena w Gdańsku, sali wystaw czasowych na Zamku Wysokim w Malborku czy w Muzeum w Ostródzie. 

</doc>
<doc id="558136" url="https://pl.wikipedia.org/wiki?curid=558136" title="Fernando Hierro">
Fernando Hierro

Fernando Hierro (ur. 23 marca 1968 w Vélez-Málaga) – hiszpański piłkarz występujący na pozycji środkowego obrońcy, chociaż zdarzało mu się także grywać jako defensywny pomocnik. Były dyrektor sportowy Hiszpańskiej Federacji Piłkarskiej.
Kariera klubowa.
Fernando Hierro zawodową karierę rozpoczynał w 1987 roku w Realu Valladolid. W Primera División zadebiutował w wygranym 1:0 meczu z Espanyolem Barcelona, pierwszego gola dla swojego zespołu uzyskał natomiast 27 marca 1988 w pojedynku z RCD Mallorca. W trakcie dwóch sezonów spędzonych w Valladolid Hierro rozegrał 57 ligowych spotkań i w 1989 roku razem z zespołem dotarł do finału Pucharu Króla.
Latem 1989 roku Hierro za rekordową wówczas sumę 135 milionów peset odszedł do Realu Madryt, mimo iż wcześniej był bliski przejścia do Atlético Madryt. W ekipie „Królewskich” hiszpański zawodnik ligowy debiut zaliczył 3 września, a Real wygrał wówczas ze Sportingiem Gijón 2:0. W debiutanckim sezonie w barwach madryckiej drużyny Hierro strzelił siedem goli w 37 występach i sięgnął po tytuł mistrza Hiszpanii. Podczas rozgrywek 1990/1991 nowym trenerem Realu został Radomir Antić, który zaczął wystawiać Hierro do gry w środku pomocy. W sezonie 1991/1992 Hiszpan w 37 ligowych meczach zdobył 21 goli i zajął drugie miejsce w klasyfikacji najlepszych strzelców tracąc do zwycięzcy Manolo sześć trafień. W późniejszym czasie Hierro jeszcze cztery razy wywalczył mistrzostwo kraju, w 1995, 1997, 2001 i 2003 roku. Oprócz tego w 1998, 2000 i 2002 roku zwyciężył w rozgrywkach Ligi Mistrzów, w 1998 roku wygrał też Superpuchar Europy, a w 2002 roku zdobył Superpuchar Europy i Puchar Interkontynentalny. Przez czternaście sezonów spędzonych w Realu Madryt Hierro w Primera División rozegrał 439 pojedynków i zdobył w nich 102 gole, a w latach 2001–2003 był kapitanem zespołu „Królewskich”.
Po zakończeniu sezonu 2002/2003 Hierro miał przedłużyć swój kontrakt z Realem, jednak działacze tego klubu nie podpisali z nim nowej umowy. Hiszpański piłkarz wyjechał następnie do Kataru, gdzie został graczem drużyny Ar-Rajjan SC. Następnie powrócił do Europy i trafił do Boltonu Wanderers. W Premier League zadebiutował 21 sierpnia 2004 roku w przegranym 2:0 wyjazdowym meczu z Fulham. 15 maja 2005 roku Hierro poinformował o zakończeniu swojej piłkarskiej kariery.
Kariera reprezentacyjna.
W reprezentacji Hiszpanii Hierro zadebiutował 20 sierpnia 1989 roku w wygranym 1:0 towarzyskim meczu z Polską. Pierwszego gola strzelił natomiast 19 grudnia 1990 roku, a Hiszpanie wygrali wówczas z Albanią 9:0. Razem z drużyną narodową Hierro uczestniczył kolejno w Mistrzostwach Świata 1990, Mistrzostwach Świata 1994, Mistrzostwach Europy 1996, Mistrzostwach Świata 1998, Mistrzostwach Europy 2000 oraz Mistrzostwach Świata 2002, jednak na żadnym z tych turniejów Hiszpanie nie zajęli medalowego miejsca. Od 1998 do 2002 roku Hierro był kapitanem reprezentacji swojego kraju, dla której łącznie rozegrał 89 spotkań i strzelił 29 bramek.
Kariera trenerska.
W 2018 roku w trybie nagłym został nowym selekcjonerem reprezentacji Hiszpanii tuż przed Mundialem, gdyż jego poprzednik Julen Lopetegui podpisał trenerski kontrakt z Realem Madryt. Pod jego wodzą Hiszpanie wzięli udział na Mistrzostwach Świata w Rosji. Tam wygrali grupę B z pięcioma punktami remisując 2 mecze (3:3 z Portugalią i 2:2 z Marokiem) oraz wygrywając 1:0 z Iranem. Odpadli w 1/8 finału niespodziewanie przegrywając z gospodarzami turnieju - Rosjanami. "La Furia Roja" zagrała bardzo słabe spotkanie. Prezentując swój charakterystyczny styl gry z wymianą ogromnej ilości podań tzw. "Tiki Taka" pobili rekord ilości zagrań w jednym meczu (1006), lecz odbyli najnudniejsze spotkanie mistrzostw i przegrali z o wiele niżej notowanym rywalem skupionym na defensywie 3:4 po rzutach karnych, remisując w regulaminowym czasie gry 1:1. Spotkanie obnażyło braki skuteczności w ekipie byłych mistrzów świata. Zarówno Hierro jak i prezes związku hiszpańskiej piłki nożnej Luis Rubiales, nie udzielali żadnych informacji na temat zmiany selekcjonera kadry narodowej. Po upływie tygodnia, 8 lipca Hierro zrezygnował z prowadzenia reprezentacji, a także nie przyjął również propozycji powrotu na stanowisko dyrektora sportowego hiszpańskiej federacji, jaką pełnił przed objęciem posady trenera tłumacząc, że chce szukać nowych wyzwań, prawdopodobnie poza granicami kraju. Tym samym stał się siódmym w historii szkoleniowcem, który kierował zespołem Hiszpanii przez okres jedynie czterech meczów i trzecim wygrywającym spośród tych czterech gier tylko jedną. Wcześniej tak słaby bilans osiągnęli Luis Iribarren Cavanilles w latach 1953–1954 oraz Eduardo Toba w latach 1968–1969.

</doc>
<doc id="558140" url="https://pl.wikipedia.org/wiki?curid=558140" title="Gleb">
Gleb

Gleb – imię męskie pochodzenia staroskandynawskiego; rosyjska wersja staroskandynawskiego imienia "Guðleifr", które powstało z "guð" - "bóg" i "leifr" - "spadkobierca". Wśród patronów - św. Gleb, męczennik pod Kijowem, towarzysz św. Borysa. Imię to nosił także Gleb Jurijewicz, książę kijowski w latach 1169 i 1170-1171.
Gleb imieniny obchodzi 24 lipca.

</doc>
<doc id="558141" url="https://pl.wikipedia.org/wiki?curid=558141" title="Nandorowie">
Nandorowie



</doc>
<doc id="558147" url="https://pl.wikipedia.org/wiki?curid=558147" title="Olimpiusz">
Olimpiusz

Olimpiusz – imię męskie pochodzenia greckiego. Oznacza "mieszkaniec Olimpu" lub "mieszkaniec miasta Olimpia". Istnieje czterech świętych o tym imieniu. 
Olimpiusz imieniny obchodzi 12 czerwca i 23 lipca.
Żeński odpowiednik: Olimpia

</doc>
<doc id="558160" url="https://pl.wikipedia.org/wiki?curid=558160" title="Marky Mark">
Marky Mark



</doc>
<doc id="558165" url="https://pl.wikipedia.org/wiki?curid=558165" title="Osteocyt">
Osteocyt

Osteocyty ("osteocytus") – dojrzałe komórki kostne powstające z osteoblastów w wyniku ich mineralizacji. Są całkowicie otoczone zmineralizowaną częścią kości – znajdują się w tzw. jamkach kostnych, a ich wypustki cytoplazmatyczne, dzięki którym kontaktują się z innymi osteocytami i zachowują funkcje życiowe, są położone w kanalikach kostnych.
Budowa.
Osteocyty są wielkości ok. 20-50 μm. Mają podłużny kształt i liczne wypustki cytoplazmatyczne. W przeciwieństwie do osteoblastów nie mają budowy biegunowej. Dojrzałe komórki są płaskie. Chromatyna ich jąder jest zbita. Charakteryzują się również dobrze rozwiniętymi: siateczką śródplazmatyczną szorstką, aparatem Golgiego i pęcherzykami wydzielniczymi.
Funkcje.
Ich główną rolą jest wymiana substancji odżywczych i metabolitów w kości. Poprzez wypustki cytoplazmatyczne osteocyty kontaktują się z innymi osteocytami, które to z kolei kontaktują się z innymi osteocytami, i tak dalej aż do takich, które wchodzą w bezpośredni kontakt z naczyniami krwionośnymi. Zwykle w szeregu komórek przekazujących sobie składniki wymiany znajduje się ok. 15 osteocytów.

</doc>
<doc id="558172" url="https://pl.wikipedia.org/wiki?curid=558172" title="A Love Supreme">
A Love Supreme

A Love Supreme – album Johna Coltrane’a oraz jego klasycznego kwartetu (obok lidera McCoy Tyner, Jimmy Garrison oraz Elvin Jones); przez wielu muzyków i słuchaczy uważana za najważniejszą obok "Kind Of Blue" Milesa Davisa płytę w historii jazzu. Muzyka zawarta na płycie jest też uważana za kanon free jazzu.
W 2003 album został sklasyfikowany na 47. miejscu listy 500 albumów wszech czasów magazynu „Rolling Stone”.
Koncepcja albumu.
W 1957 roku Coltrane przeżył duchowe nawrócenie, co pozwoliło mu zerwać z heroinowym nałogiem. Od tej chwili wszystko podporządkował doskonaleniu się w grze, ćwiczył godzinami zamknięty w hotelowych pokojach, co wprawiało w zdziwienie nawet samego Milesa Davisa. Podążał ścieżką duchową, gdzie Bóg był najważniejszą, oprócz samej muzyki, rzeczą w życiu muzyka. Dał temu wyraz na „A Love Supreme”, kompozycji złożonej z czterech fragmentów, łączących się w całość.

</doc>
<doc id="558173" url="https://pl.wikipedia.org/wiki?curid=558173" title="Historia związków zawodowych w Polsce">
Historia związków zawodowych w Polsce

Początki.
Cesarstwo Niemieckie.
Pierwsze związki zawodowe zaczęły powstawać na ziemiach należących obecnie do Polski pod koniec XIX wieku. Proces ten rozpoczął się na Górnym Śląsku, przede wszystkim w Gliwicach, Bytomiu, Katowicach i Tarnowskich Górach (w Królestwie Prus). Na tym właśnie terenie w 1889 powstał Związek Wzajemnej Pomocy – pierwsza masowa organizacja o charakterze związku zawodowego na terenie dzisiejszej Polski. 3 lata później, w 1902 roku powstaje Zjednoczenie Zawodowe Polskie, które skupiało robotników polskich z Nadrenii i Westfalii. W czasach zaborów powstaje też Centralny Związek Zawodowy Polski (1913) o charakterze socjalistycznym.
Zabór austriacki.
Wśród pierwszych organizacji związkowych w Galicji powstają także związki o charakterze chrześcijańsko-społecznym (na fali encykliki "Rerum novarum" i katolickiej nauki społecznej). Wśród nich jest m.in. powstałe w 1906 Polskie Zjednoczenie Zawodowe Robotników Chrześcijańskich. Na ziemiach austriackich powstaje w 1916 roku w Krakowie Krajowa Komisja Związków Zawodowych, podległa swojej centrali w Wiedniu. Trzecim nurtem, obok socjalizmu i katolickiej nauki społecznej, dominującym w polskich związkach zawodowych był nacjonalizm. Właśnie w tym nurcie w 1906 powstaje Narodowy Związek Robotniczy, zależny od Narodowej Demokracji.
Zabór rosyjski.
W byłej Kongresówce pierwsze organizacje zawodowe powstały jako „Kasy Oporu”, tworzone przez Ludwika Waryńskiego W czerwcu 1878 liczyły blisko 300 członków. Pierwsza nieudana próba powołania związku nastąpiła w 1892 poprzez przekształcenie cechu piwowarskiego. Pierwszy związek zawodowy metalowców „Siła” powstał w 1894 z inicjatywy SDKPiL. Został on jednak rozbity po aresztowaniach w 1895.
Ruch związkowy na szerszą skalę pojawił się w 1905. W sierpniu 1905 powstał związek zawodowy garbarzy.
Organizacje o charakterze socjalistycznym w dużej mierze współpracowały z Socjaldemokracją Królestwa Polskiego i Litwy oraz PPS, a od 1907 z PPS-Lewicą. Liberalizacja w Królestwie Polskim spowodowało także, że w 1906 powstało tu Stowarzyszenie Robotników Chrześcijańskich.
II Rzeczpospolita.
Działalność związkowa w odrodzonej Polsce została zalegalizowana dekretem Naczelnika Państwa z 8 lutego 1919 „w przedmiocie tymczasowych przepisów o pracowniczych związkach zawodowych”. Zgodnie z dekretem do rejestracji lokalnego związku niezbędne był podanie wraz ze statutem do Inspektora Pracy podpisane przez trzy osoby. Związki mające zamiar działać na terenie całego kraju składano do Głównego Inspektora Pracy. Związki miało prawo tworzyć zrzeszenia w jednej gałęzi działania lub gałęziach pokrewnych.
Przeprowadzone na początku lat 20. XX wieku badania wykazały, że w Polsce istniało ok. 2 tysięcy odrębnych organizacji związkowych zrzeszonych w 30 centralach. Organizowały one masowe protesty robotnicze, m.in. tzw. Powstanie krakowskie 1923. II wojna światowa przerwała dynamiczny rozwój ruchu związkowego w Polsce.
W 1935 w Polsce do związków zawodowych należało 941 tysięcy członków, najsilniejsze ówczesne związki to Związek Stowarzyszeń Zawodowych, Zjednoczenie Zawodowe Polskie, Związek Związków Zawodowych, Chrześcijańskie Zjednoczenie Zawodowe Rzeczypospolitej Polskiej, Lewica Związkowa, Unia Związków Zawodowych Pracowników Umysłowych, Centrala Zjednoczonych Klasowych Związków Zawodowych, Zjednoczenie Zawodowe "Praca", Zjednoczenie Zawodowe „Praca Polska” oraz związki zawodowe robotników niemieckich w Polsce. Działały również Narodowa Organizacja Pracy oraz pomniejsze Centralny Związek Zawodowy Polski i Konfederacja Samopomocy Robotniczej i Zawodowej.
PRL 1944–1989.
Po wyzwoleniu, na terenie Polski Lubelskiej, w listopadzie 1944 roku władze komunistyczne powołały w Lublinie prorządową Tymczasową Komisję Centralną Związków Zawodowych. Socjaliści i koła chrześcijańskie dążą po wojnie do odbudowania swoich central związkowych. Jednak Polska Partia Robotnicza i koncesjonowana Polska Partia Socjalistyczna definitywnie sprzeciwiają się ich reaktywacji na odbywającym się w listopadzie 1945 roku Kongresie Związków Zawodowych. Na tym samym zjeździe PPR i PPS doprowadziły do powstania koncesjonowanego i scentralizowanego Zrzeszenia Pracowniczych Związków Zawodowych (od 1949 roku pod nazwą Zrzeszenie Związków Zawodowych). Jego pracą kierowała jedyna koncesjonowana centrala związkowa – Centralna Rada Związków Zawodowych. Według badań przeprowadzonych pod koniec lat 40. XX wieku 90% polskich robotników przynależało po wojnie do związku zawodowego.
W dobie PRL-u związki zawodowe odgrywały znaczącą rolę w życiu politycznym i społecznym. Mogły uczestniczyć w działaniach rad narodowych, rad zakładowych. Działały też wspólnie z Komisją Specjalną do Walki z Nadużyciami i Szkodnictwem Gospodarczym; zarządzały Funduszem Wczasów Pracowniczych. CRZZ miała też prawo inicjatywy ustawodawczej.
W okresie PRL w systemie organizacji związkowych pojawił się wyłom w postaci Wolnych Związków Zawodowych, które zaczęły rozwijać się na Górnym Śląsku, Pomorzu Gdańskim, w Szczecinie i Łodzi. W 1980 po wielu strajkach robotniczych władze zgodziły się na legalizację Niezależnego Samorządnego Związku Zawodowego „Solidarność”. W krótkim czasie „Solidarność” stała się jedną z największych organizacji masowych, działających w PRL (liczyła ok. 10 milionów członków). W 1981 zaczęły powstawać siostrzane, w stosunku do „Solidarności”, związki zawodowe. Utworzono m.in. Niezależny Samorządny Związek Zawodowy Rolników Indywidualnych „Solidarność” i Niezależny Samorządny Związek Zawodowy Indywidualnego Rzemiosła Solidarność.
Po 1980 roku.
W dniu rozpoczęcia stanu wojennego (grudzień 1981) zawieszono działalność nie tylko „Solidarności”, ale także prorządowych związków zawodowych. W październiku 1982 oficjalnie rozwiązano „Solidarność”. W 1984 powstało Ogólnopolskie Porozumienie Związków Zawodowych. Do ponownej legalizacji opozycyjnego związku zawodowego doszło w wyniku porozumień zawartych przy Okrągłym stole w 1989. Po przemianach związek zawodowy „Solidarność” stał się jednocześnie największą siłą polityczną w Polsce. W 2002 powstała alternatywna do dwóch pozostałych centrala związkowa Forum Związków Zawodowych.
Według danych Krajowego Rejestru Sądowego na koniec 2006 r. zarejestrowano w Polsce 6058 związków zawodowych, zaś według rejestru REGON w tym samym okresie zarejestrowanych było 18 825 związków zawodowych. W 2008 r. według danych Krajowego Rejestru Sądowego na koniec 2006, zarejestrowano w Polsce 6155 związków zawodowych oraz 9 związków zawodowych rolników indywidualnych, zaś według rejestru REGON w tym samym okresie zarejestrowanych było 19064 związków zawodowych.
W latach 1991–2008 uzwiązkowienie – rozumiane jako odsetek pracowników należących do związków zawodowych – spadło z 28% do 16%. Tym samym w związkach zawodowych zrzeszonych jest ok. 2,4 mln pracowników w Polsce.
Według badań CBOS przynależność do NSZZ „Solidarność” deklaruje 5% badanych pracowników (ok. 760 tys. pracujących), do OPZZ – 4% badanych pracowników (ok. 600 tys. pracujących), do Forum Związków Zawodowych – 2% pracowników (304 tys. pracujących), zaś do innych związków 5% badanych pracowników (ok. 760 tys. pracujących). Według informacji Ministerstwa Pracy i Polityki Społecznej, NSZZ „Solidarność” szacuje liczbę swoich członków na 900 tys. osób zorganizowanych w blisko 12 tys. komisji zakładowych, zaś Forum Związków Zawodowych liczy ok. 400 tys. członków. Według MPiPS oprócz wymienionych central istnieją federacje (ok. 300), organizacje związkowe o zasięgu ogólnopolskim (273) oraz lokalne organizacje związkowe (ok. 24 tys.). Samodzielnie – bez powiązań z dużą organizacją związkową i wyłącznie na poziomie lokalnym – działa ok. 7 tys. organizacji związkowych o charakterze zakładowym.

</doc>
<doc id="558175" url="https://pl.wikipedia.org/wiki?curid=558175" title="Chełmskie Podziemia Kredowe">
Chełmskie Podziemia Kredowe



</doc>
<doc id="558181" url="https://pl.wikipedia.org/wiki?curid=558181" title="Autobus szkolny">
Autobus szkolny

Autobus szkolny (w Polsce zwany potocznie "gimbusem") – autobus przeznaczony do przewozu dzieci do szkoły. W Polsce są one barwy pomarańczowej, oznakowane z przodu i z tyłu prostokątnymi tablicami barwy białej z czarnym napisem „autobus szkolny”. Często posiadają one jednak zupełnie inne malowanie. Autobus szkolny jest używany w wielu krajach, m.in. w Polsce, Stanach Zjednoczonych i innych. Autobusy szkolne w Polsce są używane na terenach wiejskich, gdzie zła pogoda i duże odległości między miejscami zamieszkania uczniów a miejscowością, w której położona jest szkoła, mogłyby skutecznie uniemożliwić realizację obowiązku szkolnego. W niektórych gminach mankamentem funkcjonowania gimbusów jest mała częstotliwość ich kursów, co jest spowodowane kosztami. Może ona utrudniać dzieciom korzystanie z zajęć pozalekcyjnych w szkołach w przypadku, gdy jedyny powrotny autobus odjeżdża wkrótce po zakończeniu zajęć obowiązkowych.
Wymagania techniczne autobusu szkolnego są nieco inne niż normalnego autobusu, między innymi:
Wymaganie dotyczące wymiarów i umiejscowienia siedzeń są inne. Nazwa ta przylgnęła najbardziej do tego typu pojazdów po reformie administracyjnej z 1999 r. oraz po reformie edukacji z lat ok. 1998-2001 wprowadzającej sześcioletnią szkołę podstawową i trzyletnie gimnazja w miejsce ośmioklasowej szkoły podstawowej.

</doc>
<doc id="558182" url="https://pl.wikipedia.org/wiki?curid=558182" title="Portsmouth (Dominika)">
Portsmouth (Dominika)

Portsmouth – miasto portowe na Dominice, dawna stolica kraju, siedziba Saint John Parish – jednej z jednostek podziału administracyjnego. W 2001 roku liczyło ok. 3 tys. mieszkańców.

</doc>
<doc id="558185" url="https://pl.wikipedia.org/wiki?curid=558185" title="Prehistorik (seria)">
Prehistorik (seria)

Prehistorik – seria gier zręcznościowych, w których gracz wciela się w głodnego jaskiniowca, poszukującego pożywienia wraz ze swoją nieodłączną maczugą. Gry posiadają w miarę szczegółową, jak na początek lat dziewięćdziesiątych, grafikę i zostały wykonane z poczuciem humoru. Seria doczekała się także wersji konsolowej bazującej na części drugiej.
Lista gier serii.
Prehistorik.
Pierwsza część gry wydana w 1991 r. Miała wiele wad, ale zostały one wyeliminowane w drugiej części gry.
Prehistorik 2.
Gra wprowadziła wiele innowacji, poprawiono grafikę (między innymi scrolowany ekran) dodano efekty dźwiękowe i zróżnicowano muzykę.
Prehistorik Man.
Gra wydana na konsole Super Nintendo Entertainment System i Game Boy Advance.

</doc>
<doc id="558186" url="https://pl.wikipedia.org/wiki?curid=558186" title="Autobus przegubowy">
Autobus przegubowy

Autobus przegubowy (zwany inaczej autobusem członowym, pot. "przegubowiec") – pojazd silnikowy składający się z dwóch (lub więcej) sztywnych części jezdnych, które są ze sobą połączone przez część przegubową. W pojazdach tego typu istnieje przejście między pomieszczeniami dla pasażerów znajdujących się w obu sztywnych częściach pojazdu. Część przegubowa pozwala pasażerom na swobodne przemieszczanie między obydwiema sztywnymi częściami pojazdu. Obydwie części nie mogą funkcjonować bez siebie nawzajem. Łączy się je lub rozłącza tylko w serwisie.
Przegub autobusu zgina się podczas skręcania i umożliwia swobodne przechodzenie pomiędzy członami. Przegub osłonięty jest miechem (zwanym potocznie harmonią). Czasem we wrędze znajduje się podłużne okienko.
Budowa autobusów członowych została zainicjowana przez firmy włoskie (FIAT, Viberti Monotral) i niemieckie (Henschel) w latach 50. XX wieku. M.in. autobus Fiat Viberti był pierwszym przegubowcem jaki pojawił się w Polsce i jeździł na warszawskiej linii 107 przez kilka dni w roku 1957. Viberti to firma produkująca przyczepy, która w ten sposób rozbudowywała autobusy Fiat 411. Autobusy członowe mogły być początkowo robione w oparciu o autobusy z silnikiem z przodu lub podpodłogowym ze względu na konieczność stosowania wleczonej przyczepy, którą jest drugi człon. Np. silnik podpodłogowy jest stosowany w autobusach Ikarus 280. Powoduje to podniesienie podłogi, podczas gdy od lat trwały próby obniżenia podłogi autobusów miejskich. Zastosowanie silnika z tyłu dla obniżenia podłogi uniemożliwiało natomiast budowanie autobusów przegubowych w oparciu o dany model. Kupując licencję Berlieta PR100 i PR110 zrezygnowano z produkcji autobusów przegubowych w Polsce. Dopiero skonstruowanie mechanizmu przeciw wężykowaniu przez firmę Mercedes-Benz umożliwiło zastosowanie przyczep pchających z silnikiem umieszczonym z tyłu pojazdu i powstanie członowych autobusów niskopodłogowych.
Dla pojazdów trójczłonowych stosuje się perony jak dla pojazdów kolejowych, ze względu na konieczność stosowania silnika podpodłogowego. Często są to autobusy torowe.
Są różne rodzaje autobusów członowych: jednoczłonowe (bezprzegubowe, nazywane również solowymi), dwuczłonowe (jednoprzegubowe) i trójczłonowe (dwuprzegubowe). Mają znacznie większą pojemność od zwykłych autobusów, mogą pomieścić nawet 200 osób. Ich długości wahają się od 16 do 25 metrów podczas gdy pojedyncze mają długość maksymalnie 15 metrów. Budowane są jako trójosiowe (do ok. 18,75 m), czteroosiowe dwuczłonowe (do ok. 21 m) i czteroosiowe trójczłonowe (większe długości). Istnieją również przegubowe autobusy piętrowe. W autobusach dwuczłonowych układ napędowy najczęściej znajduje się w drugim członie i silnik jest umieszczony za tylną osią i właśnie na nią przekazuje moment obrotowy. Spotykane są czasami również autobusy z silnikiem w pierwszym członie z napędzaną środkową osią i taki układ jest również powszechny w autobusach trójczłonowych.
Autobusy przegubowe występują w bardzo dużych miastach. W Polsce użytkowane są jedynie autobusy dwuczłonowe, natomiast autobusy trójczłonowe są popularne w Ameryce Południowej i Holandii.

</doc>
<doc id="558192" url="https://pl.wikipedia.org/wiki?curid=558192" title="Achille Ginoulhiac">
Achille Ginoulhiac

Achille Ginoulhiac, właśc. Jacques-Marie-Achille Ginoulhiac (ur. 3 grudnia 1806 w Montpellier, zm. 17 listopada 1875 tamże) – francuski duchowny katolicki, od 1853 biskup Grenoble, od 1870 arcybiskup Lyonu.
27 marca 1830 roku otrzymał święcenia kapłańskie. 1 marca 1853 roku otrzymał sakrę biskupa Grenoble. 2 lutego 1858 roku przyjął śluby zakonne o 6 pierwszych saletynów. 20 czerwca 1870 roku został arcypiskupem Lyonu.

</doc>
<doc id="558195" url="https://pl.wikipedia.org/wiki?curid=558195" title="Batyskaf (zespół muzyczny)">
Batyskaf (zespół muzyczny)

Batyskaf – polski zespół nawiązujący w swej stylistyce do takich gatunków jak jazz, rock, yass czy muzyka klubowa. Zadebiutował koncertowo w 2004 roku w trakcie Przystanku Olecko, występując wówczas w składzie Szymon Tarkowski na gitarze basowej, Maciej Bielawski na saksofonie, Maciej Śnieżyński na gitarze oraz Filip Gałązka na perkusji. Z powodów technicznych (muzycy mieszkali w różnych miastach) skład zmieniał się, ostatecznie funkcję gitarzysty przejął Krzysztof Nowicki a perkusisty Piotr Koźbielski. W tym zestawie zespół zarejestrował dwie kompozycje, które ukazały się na składance WUJek, ukazującej formacje związane z organizowanym corocznie w Warszawie Festiwalem WUJek.
Jesienią 2007 roku zespół wznowił działalność po dwuletniej przerwie w nowym składzie: Szymon Tarkowski - gitara basowa, Maciej Bielawski - saksofon, Grzegodz Śluz (znany z zespołu Pustki) - perkusja.

</doc>
<doc id="558198" url="https://pl.wikipedia.org/wiki?curid=558198" title="Paradoks Banacha-Tarskiego">
Paradoks Banacha-Tarskiego

Paradoks Banacha-Tarskiego (paradoks Hausdorffa-Banacha-Tarskiego, paradoksalny rozkład kuli) – paradoksalne twierdzenie teorii miary sformułowane i udowodnione przez Stefana Banacha i Alfreda Tarskiego w 1924 roku.
Twierdzenie głosi, że trójwymiarową kulę można „rozciąć” na skończoną liczbę części (wystarczy ich pięć), a następnie używając wyłącznie przesunięć i obrotów można złożyć z tych części dwie kule o takich samych promieniach jak promień kuli wyjściowej.
Paradoksalne jest to, że z jednej strony w wyniku operacji rozcinania, przesunięcia, obracania i składania następuje podwojenie objętości kuli, z drugiej użyte operacje przesunięcia i obrotu są izometriami i zachowują objętość brył.
Źródło paradoksu tkwi w tym, że części, na które dzielona jest kula, są zbiorami niemierzalnymi (w sensie Lebesgue’a), tj. nie mają objętości i nie stosuje się do nich addytywność miary, zgodnie z którą suma miar rozłącznych zbiorów mierzalnych jest miarą sumy mnogościowej tych zbiorów.
Twierdzenie Banacha-Tarskiego i pokrewne wyniki uświadamiają ograniczenia możliwych rozszerzeń miary Lebesgue’a, które miałyby pozostać niezmiennicze względem pewnych przekształceń przestrzeni euklidesowych.
Paradoks Banacha-Tarskiego ma swoją popularną wersję: ziarnko grochu może być podzielone na skończenie wiele części, z których (przez izometrie) można złożyć kulę wielkości Słońca.
W jednej z książek dotyczących paradoksu Banacha-Tarskiego zamieszczone jest motto wskazujące jeden ze sposobów rozwiązania problemu delijskiego:
Wstępne przykłady.
W powyższych przykładach użyte funkcje wzajemnie jednoznaczne, nawet jeśli są bardzo porządne, jednak nie zachowują odległości punktów (czyli nie są izometriami). Zatem przykłady te nie wzbudzają żadnego zdziwienia: odpowiednie zbiory są "powiększone/rozdmuchane" przez odpowiadające im funkcje. Można jednak zapytać, czy istnieją podobne rozkłady z dodatkową własnością, taką że funkcje ustalające równoliczność kawałków z wyjściowym zbiorem są izometriami (ze względu na metryki naturalne).
Rozkłady paradoksalne.
Definicje.
Przypuśćmy, że grupa formula_55 działa na zbiorze formula_56
Intuicyjnie, formula_64 jest paradoksalny ze względu na działanie grupy formula_61 jeśli można podzielić zbiór formula_64 na skończenie wiele kawałków, z których można złożyć dwie kopie zbioru formula_24 używając bijekcji wyznaczonych przez elementy grupy formula_68
Twierdzenia.
W poniższych stwierdzeniach zakładamy aksjomat wyboru (tzn. są to twierdzenia ZFC).
Bezpośrednio z dwóch powyższych twierdzeń możemy wywnioskować twierdzenie Banacha-Tarskiego:
Kolejne wyniki są wnioskami z powyższego twierdzenia. Niech formula_129 będzie grupą izometrii przestrzeni formula_130

</doc>
<doc id="558206" url="https://pl.wikipedia.org/wiki?curid=558206" title="Christian Michelsen">
Christian Michelsen

Peter Christian Hersleb Kjerschow Michelsen (ur. 15 marca 1857, zm. 29 czerwca 1925), norweski potentat handlowy i polityk. Od 1905 do 1907 premier Norwegii. Michelsen odegrał dużą rolę w rozdzieleniu Norwegii od Szwecji w 1905, jeden z najbardziej wpływowych ludzi polityki swojej epoki.

</doc>
<doc id="558208" url="https://pl.wikipedia.org/wiki?curid=558208" title="Model Blacka-Scholesa">
Model Blacka-Scholesa

Model Blacka-Scholesa – matematyczny model rynku opisujący dynamikę cen instrumentów finansowych w czasie, służący do wyceny instrumentów pochodnych. Wyceniając opcje europejskie na rynku Blacka-Scholesa, otrzymuje się wzór Blacka-Scholesa. Praca zawierająca ten wzór została opublikowana przez Fishera Blacka i Myrona Scholesa w 1973 roku. Aksjomaty procesu cen, na których opiera się model zostały zaproponowane już w 1965 r. przez Paula Samuelsona. Udział w tworzeniu modelu miał również Robert C. Merton, dlatego model ten bywa też nazywany modelem Blacka-Scholesa-Mertona.
Model ten jest często wykorzystywany do wyceny z powodu swej prostoty. Założenia, na których się opiera są jednak mało realistyczne, przez co model w swojej klasycznej postaci niezbyt dobrze dopasowuje się do rynkowej rzeczywistości.
Model.
Klasyczny model Blacka-Scholesa.
Klasyczny model Blacka-Scholesa to model rynku złożonego z jednego instrumentu bezryzykowego (rachunku bankowego), którego cenę w chwili formula_1 oznaczamy formula_2 oraz instrumentu ryzykownego (akcji) o cenie w chwili formula_1 równej formula_4 Dokonujemy następujących założeń:
Zakładamy ponadto, że ceny instrumentów są procesami stochastycznymi na przestrzeni probabilistycznej formula_5 Proces cen akcji formula_6 spełnia następujące warunki:
Powyższe założenia implikują, że proces formula_6 jest rozwiązaniem stochastycznego równania różniczkowego:
gdzie formula_25 formula_26 zaś formula_27 jest procesem Wienera.
Proces ceny rachunku bankowego, jako aktywa pozbawionego ryzyka spełnia
gdzie formula_29 zaś formula_30 jest stopą procentową (kapitalizacja ciągła).
Powyższe równania można rozwiązać, otrzymując
Ogólny model Blacka-Scholesa.
Klasyczny model Blacka-Scholesa można uogólnić do modelu rynku złożonego z jednego instrumentu bezryzykowego o cenie formula_2 oraz formula_34 instrumentów ryzykownych o cenach formula_35
Walor bezryzykowy jest opisany stochastycznym równaniem:
Cena formula_38-tej akcji spełnia równanie:
gdzie formula_27 jest formula_42-wymiarowym procesem Wienera: formula_43
Zakładamy, proces stopy procentowej formula_44 jest procesem deterministycznym (nielosowym), proces dryfu formula_45 oraz proces dyfuzji formula_46 są progresywnie mierzalne i spełniają warunek regularności:
Wycena w modelu Blacka-Scholesa.
W klasycznym modelu Blacka-Scholesa instrumenty wycenia się, korzystając z równoważnej miary martyngałowej formula_48 o gęstości
w której proces cen opisuje równanie stochastyczne
Z istnienia dokładnie jednej równoważnej miary martyngałowej wynika, że klasyczny model Blacka-Scholesa opisuje rynek pozbawiony możliwości arbitrażu i zupełny.
Cenę wypłaty w wysokości formula_51 następującej w chwili formula_52 wyliczamy w następujący sposób:
w szczególności, jeżeli wielkość wypłaty w chwili formula_54 zależy jedynie od ceny akcji formula_55 w chwili formula_56 tzn. formula_57 dla pewnej funkcji mierzalnej formula_58 cena tej wypłaty jest równa
Podstawiając formula_60 lub formula_61 otrzymujemy wzory Blacka-Scholesa na wycenę europejskich opcji kupna i sprzedaży odpowiednio.
Równanie Blacka-Scholesa.
W obliczeniach numerycznych często cenę instrumentu pochodnego w modelu Blacka-Scholesa wylicza się, rozwiązując pewne równanie różniczkowe cząstkowe, tzw. równanie Blacka-Scholesa. Okazuje się, że cena formula_62 na moment formula_1 instrumentu finansowego o wypłacie zależnej jedynie od ceny akcji w chwili formula_52 spełnia:
Wyprowadzenie.
Ze wzoru Itô otrzymujemy
Konstruujemy w chwili formula_1 portfel w sposób następujący: pozycja krótka w jednym instrumencie pochodnym, pozycja długa w formula_69 Wartość tego portfela w chwili formula_70 to
stąd
Wstawiamy znane wyrażenia na formula_73 formula_74 otrzymując
Widzimy zatem, że proces ceny tak skonstruowanego portfela jest deterministyczny (zniknął człon zawierający formula_76), zatem ten portfel jest pozbawiony ryzyka. Wobec założenia braku arbitrażu stopa zysku z tego portfela musi być równa rynkowej stopie bezryzykowej. Musi być zatem spełnione
co możemy przepisać jako
Redukując z obu stron człon formula_79 przenosząc na jedną stronę i porządkując, otrzymujemy równanie Blacka-Scholesa.
Aproksymacja za pomocą drzew dwumianowych.
Klasyczny model Blacka-Scholesa można przybliżać za pomocą modeli dyskretnych, tzw. drzew dwumianowych. Ciąg modeli dwumianowych przybliżających model Blacka-Scholesa konstruuje się następująco:
Wówczas proces formula_89 otrzymany poprzez liniową interpolację procesu formula_84 zbiega słabo w przestrzeni funkcji ciągłych na odcinku formula_80 do procesu formula_6 spełniającego
Oznacza to, że ceny Blacka-Scholesa wypłat zależnych jedynie od trajektorii ceny akcji, tzn. postaci formula_95 można przybliżać za pomocą skonstruowanych jak wyżej modeli CRR.
Kalibracja modelu.
Jedynym nieznanym parametrem modelu jest współczynnik dyfuzji (zwany także zmiennością) formula_96 Do obliczenia zmienności można stosować dwie metody:
Zmienność historyczna.
Estymujemy parametr formula_12 z historycznych cen akcji. Z danych formula_98 gdzie formula_99 konstruujemy zmienne
Z założenia postaci procesu formula_6 zmienne formula_102 mają rozkład formula_103 Jako estymator zmienności możemy więc przyjąć
Problem z taką estymacją polega na tym, że należy brać duże formula_105 aby zmniejszyć błąd estymacji (który maleje proporcjonalnie do formula_106), a jednocześnie dane nie mogą pochodzić ze zbyt długiego przedziału czasowego, gdyż badania empiryczne dowodzą, że zmienność nie jest stała w czasie.
Zmienność implikowana.
Polega na wyczytaniu zmienności z notowań cen opcji europejskich przy użyciu wzoru Blacka-Scholesa na wycenę opcji. Wzór ten uzależnia cenę opcji od jej parametrów:
gdzie:
Istotne jest to, że jest to funkcja rosnąca ze względu na argument formula_113 zatem można ją odwrócić, tzn. dla danych formula_114 znaleźć wielkość formula_115 taką, że
gdzie formula_117 jest obserwowaną (rynkową) ceną opcji. Dla danych cen rynkowych opcji formula_118 jako wartość zmienności implikowanej dla rynku można przyjąć:
Zaobserwowano, że zmienność implikowana nie jest stała dla wszystkich opcji, ale zależy od ceny wykonania formula_110 oraz czasu do zapadalności formula_121 Mając to na uwadze, dla ustalonego czasu zapadalności formula_52 szuka się funkcji formula_123 wyliczając wartość formula_124 w pewnych punktach formula_125 a następnie przeprowadzając interpolację (np. metodą vanna-volga) pomiędzy nimi.

</doc>
<doc id="558209" url="https://pl.wikipedia.org/wiki?curid=558209" title="Powiat miastecki">
Powiat miastecki

Powiat miastecki – powiat istniejący w latach 1945–1975 na terenie obecnych powiatów: bytowskiego, człuchowskiego, słupskiego (woj. pomorskie) i szczecineckiego (woj. zachodniopomorskie). Jego ośrodkiem administracyjnym było Miastko. Powiat wchodził w skład województw: gdańskiego (1945–1946), szczecińskiego (1946–1950) oraz koszalińskiego (1950–1975). Po reformie administracyjnej w 1975 roku niemal całe terytorium powiatu znalazło się w województwie słupskim poza niewielką częścią z Białym Borem, która pozostała w województwie koszalińskim.
Historia.
Powiat miastecki został utworzony 14 marca 1945 na mocy uchwały Rady Ministrów. Granice powiatu odpowiadały dotychczasowemu powiatowi Rummelsburg i. Pom., który istniał na tym terenie w latach 1724–1945.
Pierwsze inauguracyjne posiedzenie Powiatowej Rady Narodowej odbyło się 31 października 1945 a rada składała się z 16 członków.
Zmiany terytorialne.
1 lipca 1952 roku powiat miastecki składał się z 1 miasta i 7 gmin:
1 stycznia 1958 roku do powiatu miasteckiego przyłączono miasto Biały Bór oraz gromady Biały Bór i Koczała z powiatu człuchowskiego a także gromadę Kazimierz z powiatu szczecineckiego; równocześnie z powiatu miasteckiego wyłączono gromadę Kołczygłowy i włączono ją do powiatu bytowskiego.
1 stycznia 1973 roku powiat miastecki składał się z 3 miast i 6 gmin:
Szkolnictwo.
W 1965 na terenie powiatu znajdowały się następujące szkoły:
Włodarze powiatu.
W latach 1945–1950 starości miasteccy.
W latach 1950–1973 przewodniczący Prezydium Powiatowej Rady Narodowej w Miastku
W latach 1973–1975 naczelnicy powiatu
Informacje różne.
W 1965 na terenie powiatu znajdowało się:
Ponadto na terenie powiatu znajdowały się wówczas zakłady:
Próba reaktywacji.
W związku z reformą administracyjną w 1999 roku zrodziła się inicjatywa odtworzenia powiatu miasteckiego. W wyniku szczegółowych analiz okazało się, że w chwili obecnej Miastko nie spełnia podstawowych wymogów aby móc pretendować do siedziby ewentualnego powiatu. Głównym powodem był fakt że za przynależnością do powiatu miasteckiego opowiedziały się (oprócz gminy Miastko) tylko dwie gminy: Koczała i Trzebielino — gmina Biały Bór (wstępnie wnioskowana do tego powiatu) zdecydowała się jednak za powiatem szczecineckim, gdzie w przeciwieństwie do Miastka zlokalizowane były wszystkie podstawowe instytucje rangi powiatowej (w Miastku nie było w tym czasie Sądu Rejonowego tylko Roki Sądowe oraz Urzędu Skarbowego). Innym powodem była zbyt mała liczba mieszkańców przyszłego powiatu – niecałe 28.000.
Tak więc powiatu nie przywrócono w roku 1999 mimo protestów mieszkańców, a Miastko włączono do powiatu bytowskiego.

</doc>
<doc id="558217" url="https://pl.wikipedia.org/wiki?curid=558217" title="Karabin Mauser-Milovanović">
Karabin Mauser-Milovanović

Mauser-Milovanović – produkowana na zamówienie rządu Serbii wersja karabinu Mauser M1871.
Historia.
W lipcu 1879 roku do Belgradu przybył Wilhelm Mauser. Zaprezentował on serbskim władzom karabin Mauser M1871. Wzbudził on duże zainteresowanie, ale warunkiem wprowadzenia tej broni do uzbrojenia armii serbskiej było wprowadzenie zmian zaproponowanych przez majora Koste Milovanović'a Koke.
W lutym 1881 roku podpisano kontrakt na dostawę 120 000 karabinów dla armii serbskiej. W literaturze są one oznaczane jako Mauser-Milovanović M1878/80, M1880, M1880C lub M1881. W 1885 roku zamówiono dodatkowo 4000 karabinków M1885 różniących się od M1878/80 krótszą lufą.
Opis.
Mauser-Milovanović był bronią jednostrzałową, z zamkiem czterotaktowym. Jedynym ryglem była rączką zamkowa. Karabin wyposażony był w bezpiecznik. Bezpiecznik miał postać skrzydełka znajdującego się w tylnej części zamka. M1878 był wyposażony w łoże i kolbę drewniane, z integralnym chwytem pistoletowym. M1878 był wyposażony w mechaniczne przyrządy celownicze składające się z celownika ramkowego i muszki (nastawy celownika 500-2600 kroków).

</doc>
<doc id="558220" url="https://pl.wikipedia.org/wiki?curid=558220" title="Hanzō Hattori">
Hanzō Hattori

, znany również pod imieniem – syn samuraja , głowa klanu Hattori z prowincji Iga, regionu Japonii znanego z wojowników ninja. To, czy Hanzō sam był trenowany na ninja, nie jest potwierdzone, jednakże w mangach i opowieściach japońskich powszechnie przedstawiany jest jako ninja. Urodzony wasal-samuraj klanu Matsudaira (później Tokugawa), Hanzō, który przybrał imię . Przejawiał zaciekłość w walce, służył lojalnie Ieyasu Tokugawie.
W popkulturze.
W filmach Quentina Tarantino z cyklu "Kill Bill" Japończyk z Okinawy, o tym samym imieniu i nazwisku, jest kowalem wykuwającym legendarne miecze.
W mandze i anime "Gintama" przedstawiony jest jako ninja z grzywką opadającą na oczy, który boryka się z problemem hemoroidów.
W grze występuje postać arcymistrza kowalstwa o imieniu Hattori.

</doc>
<doc id="558222" url="https://pl.wikipedia.org/wiki?curid=558222" title="Marek Pasionek">
Marek Pasionek

Marek Waldemar Pasionek (ur. 7 stycznia 1961 w Gliwicach, zm. 31 marca 2022 w Warszawie) − polski prawnik. 
W latach 2005−2007 podsekretarz stanu w Kancelarii Prezesa Rady Ministrów w Radzie Ministrów Kazimierza Marcinkiewicza i Radzie Ministrów Jarosława Kaczyńskiego, w latach 2016−2022 zastępca Prokuratora Generalnego.
Życiorys.
Syn Zbigniewa i Izabelli. Absolwent Wydziału Prawa i Administracji Uniwersytetu Śląskiego w Katowicach. W latach 1989–1991 aplikant Prokuratury Rejonowej w Gliwicach. Następnie był tamże, w latach 1991–1993 asesorem oraz w latach 1993–1995 prokuratorem. W 1995 objął stanowisko prokuratora w Prokuraturze Wojewódzkiej (Okręgowej) w Katowicach – VI Wydział ds. Przestępczości Zorganizowanej. W grudniu 2000 decyzją ówczesnego ministra sprawiedliwości Lecha Kaczyńskiego został powołany na stanowisko prokuratora w Prokuraturze Apelacyjnej w Katowicach (II Wydział ds. Przestępczości Zorganizowanej).
W czasie pełnienia funkcji prokuratora w Prokuraturze Wojewódzkiej (później Okręgowej) w Katowicach, prowadził śledztwa dotyczące m.in. słynnej „śląskiej ośmiornicy” – Tadeusza Makulskiego, Profus-Management i Gliwickiego Banku Handlowego czy też oszustwa dokonanego przez Andrzeja Kunę i Aleksandra Żagla w Hucie „Częstochowa”.
W latach 1993–1997 pięciokrotnie uhonorowany przez ówczesnych Ministrów Sprawiedliwości nagrodami za szczególne osiągnięcia w pracy śledczej.
Od 12 grudnia 2005 do 25 maja 2007 podsekretarz stanu w Kancelarii Prezesa Rady Ministrów w Radzie Ministrów Kazimierza Marcinkiewicza i Radzie Ministrów Jarosława Kaczyńskiego.
Od 14 czerwca 2007 zajmował stanowisko prokuratora – Zastępcy Szefa Oddziału Postępowania Przygotowawczego Naczelnej Prokuratury Wojskowej w Warszawie.
W 2009 uczestniczył w konkursie na stanowisko Prokuratora Generalnego. 
W 2010 był jednym z prokuratorów nadzorujących śledztwo Wojskowej Prokuratury Okręgowej w Warszawie w sprawie katastrofy polskiego Tu-154 w Smoleńsku.
Od 7 marca 2016 do końca swojego życia pełnił funkcję zastępcy Prokuratora Generalnego.
Pochowany na Cmentarzu Centralnym w Gliwicach.
Odznaczenia.
W 2004 został odznaczony Srebrnym Krzyżem Zasługi. W 2019 został udekorowany Medalem Stulecia Utworzenia Policji Państwowej. W 2022 roku został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="558226" url="https://pl.wikipedia.org/wiki?curid=558226" title="Anja Käckenmeister">
Anja Käckenmeister



</doc>
<doc id="558236" url="https://pl.wikipedia.org/wiki?curid=558236" title="Grenzschutz">
Grenzschutz

Grenzschutz – w języku niemieckim oznacza straż graniczną:

</doc>
<doc id="558240" url="https://pl.wikipedia.org/wiki?curid=558240" title="Renate Marsch-Potocka">
Renate Marsch-Potocka

Renate Marsch-Potocka (ur. 21 czerwca 1935 w Beeskow) – dziennikarka niemiecka.
Jej ojciec był leśniczym i został zastrzelony przez Rosjan w kwietniu 1945. W 1952 jej rodzina przeniosła się z NRD do Berlina Zachodniego.
W 1954 zdała maturę w Berlinie-Wannsee. Studiowała prawo na Wolnym Uniwersytecie Berlina, pracę dziennikarki rozpoczęła w czasie trzyletniego pobytu w Paryżu. Od 1965 związana z Deutsche Presse-Agentur, w latach 1965–1970 i 1973–1996 była korespondentką DPA w Polsce, 1970–1973 pracowała w centrali agencji w Hamburgu. W 1989 została wyróżniona niemiecką nagrodą dziennikarską im. Theodora Wolffa.
Związek z Polską zaznaczył się także jej małżeństwem (chociaż zakończonym rozwodem) z Władysławem Potockim. Na przełomie lat 80. i 90. była wraz z korespondentem AFP Bernardem Margueritte regularnym komentatorem bieżących wydarzeń w programie telewizyjnym "Bliżej świata" Jerzego Klechty. Po przejściu na emeryturę w 1996 osiedliła się w Kosewie na Mazurach, gdzie działa na rzecz ochrony środowiska i rozwoju turystyki. Ma dwoje dzieci.
W 2013 r. postanowieniem prezydenta Bronisława Komorowskiego "za wybitne zasługi we wspieraniu przemian demokratycznych w Polsce, za dawanie świadectwa prawdzie o sytuacji w Polsce w czasie stanu wojennego, za osiągnięcia w działalności dziennikarskiej" została odznaczona Krzyżem Oficerskim Orderu Odrodzenia Polski.

</doc>
<doc id="558242" url="https://pl.wikipedia.org/wiki?curid=558242" title="Amparo Muñoz">
Amparo Muñoz

Amparo Muñoz (ur. 22 czerwca 1954 w Vélez-Málaga, zm. 27 lutego 2011) – hiszpańska aktorka i jedyna przedstawicielka tej narodowości, która wygrała konkurs Miss Universe (w 1974). Zarazem była pierwszą i jedyną jak dotąd, która się zrzekła tego tytułu. W latach 70. XX w. była jedną z czołowych przedstawicielek świata filmu w Hiszpanii.
Życiorys.
Amparo Muñoz urodziła się 22 czerwca 1954 w Vélez-Málaga. Jej ojciec był robotnikiem, a mama gospodynią domową.
Kobieta pierwszy tytuł na konkursie piękności zdobyła podczas Miss Costa del Sol w 1973 r.. W tym samym roku została także Miss Hiszpanii. Tytuł umożliwił jej startowanie w konkursie Miss Universe, który wygrała w 1974 r. Panowanie Muñoz nie trwało jednak długo. Po pół roku zrzekła się tytułu bez podania powodu. Istnieją teorie jakoby problemy ze zdrowiem psychicznym miały mieć wpływ na rezygnację, jednak sama Muñoz oraz organizatorzy konkursu Miss Universe nie potwierdzili tego.
W drugiej połowie lat 70. rozpoczęła karierę aktorską. Zagrała w ponad 65 filmach.
Amparo Muñoz zmarła 27 lutego 2011 r., przegrywając walkę z nowotworem w wieku 56 lat.

</doc>
<doc id="558245" url="https://pl.wikipedia.org/wiki?curid=558245" title="Off jazz">
Off jazz

Off jazz – odłam jazzu, charakteryzujący się skupieniem uwagi muzyków na wolnej improwizacji, nawiązywaniem do innych stylistyk muzycznych, zwłaszcza takich jak rock, folk, techno czy muzyka elektroniczna oraz pełnym poczucia humoru i dystansu do własnej twórczości podejściem do grania.
Zbliżony do yassu, ale różniący się od niego tym, że nie jest ograniczony geograficznie ani czasowo – do twórców yassowych zalicza się bowiem zazwyczaj muzyków tworzących w Trójmieście i Bydgoszczy na przełomie lat 80. i 90. ubiegłego stulecia.
Przedstawiciele: Transylwania, Robotobibok, Batyskaf, Ślimak Trio, Wiosna, Pink Freud, Kazik Staszewski oraz większość formacji związanych z Festiwalem WUJek.

</doc>
<doc id="558247" url="https://pl.wikipedia.org/wiki?curid=558247" title="Melchior Wejher">
Melchior Wejher

Melchior Weiher (Wejher, Weyher) (ur. 1574, zm. 1643) – podskarbi ziem pruskich i ekonom malborski w latach (1616-1624), kasztelan elbląski w latach (1619-1635), wojewoda chełmiński od 1626. Był także starostą tczewskim, nowodworskim, wałeckim, człuchowskim, kościerskim, kowalewskim oraz prefektem lęborskim i bytowskim.
Życiorys.
Urodził się w 1574 w rodzinie szlacheckiej Weiherów herbu własnego, był czwartym synem wojewody chełmińskiego Ernesta i Anny Mortęskiej, bratem Ludwika. W latach 1616-1624 pełnił urząd podskarbiego pruskiego i ekonoma malborskiego. Był posłem na sejm w 1616, wybrano go wówczas komisarzem do spraw Inflant. W 1619 został mianowany kasztelanem elbląskim. Cieszył się zaufaniem dworu królewskiego. Zygmunt III Waza cenił jego zdolności dyplomatyczne, na początku 1620 został wysłany z poselstwem do elektora saskiego Jana Jerzego. Do Drezna przybył w lutym 1620 na czele okazałego orszaku, celem misji było przekonanie elektora do zawarcia sojuszu z Habsburgami w wojnie przeciw Czechom. Z zadania wywiązał się doskonale, protestancka Saksonia poparła wybór na cesarza Ferdynanda II Habsburga i przystąpiła do działań wojennych w Czechach po stronie obozu habsburskiego.
W 1621 nie wziął udziału w wojnie chocimskiej, sejm powierzył mu przygotowanie obrony Malborka na wypadek inwazji szwedzkiej, w czasie gdy niemal całe wojsko koronne zajęte było rozprawą z Turcją. Wystawił wtedy własnym sumptem 800 ludzi do obrony malborskiej twierdzy. W 1626 został mianowany wojewodą chełminskim. Był uczestnikiem wojny polsko-szwedzkiej 1626-1629, pod jego znakiem walczyły wówczas chorągiew kozacka i prywatna chorągiew piechoty.
Był elektorem Władysława IV Wazy z województwa chełmińskiego w 1632 roku, podpisał jego "pacta conventa". 11 kwietnia 1637 wykorzystujac zamieszanie po bezpotomnej śmierci księcia Bogusława XIV zajął z polecenia i w imieniu króla Władysława IV, dotychczasowe lenno Rzeczypospolitej ziemię lęborsko-bytowską.
Zmarł bezpotomnie w 1643 w Człuchowie, został pochowany w Chełmnie w krypcie kościoła franciszkanów, obok zmarłej w 1635 żony Anny Prynówny.

</doc>
<doc id="558252" url="https://pl.wikipedia.org/wiki?curid=558252" title="Marcin Żabiełowicz">
Marcin Żabiełowicz

Marcin Żabiełowicz (ur. 4 listopada 1970 w Poznaniu) – polski gitarzysta, autor piosenek, muzyk sesyjny; znany przede wszystkim z gry w zespole Hey, z którym nagrał 11 albumów studyjnych i 4 albumy koncertowe, za które grupa otrzymała 11 Fryderyków. 
Pierwszym zespołem, w którym grał był Guitars Project, grupa założona z Dariuszem Kurmanem. Następnym był już Hey, do którego zaprosił go Piotr Banach. 
Żabiełowicz występował oraz współpracował jako kompozytor i gitarzysta m.in. z takimi artystami jak: Natalia Kukulska, Edyta Bartosiewicz, Albert Rosenfield, After Blues i John Porter. Był wielokrotnie wyróżniony przez magazyn Gitara i Bas.
W latach 2018-2020 grał w zespole BAiKA, założonym przez Piotra Banacha i Katarzynę Sondej.
Od 2020 roku współpracuje z Karoliną Czarnecką.
Dyskografia.
Zespół Hey - Dyskografia Hey

</doc>
<doc id="558254" url="https://pl.wikipedia.org/wiki?curid=558254" title="Langston Hughes">
Langston Hughes

James Langston Hughes (ur. 1 lutego 1902 w Joplin, zm. 22 maja 1967 w Nowym Jorku) – amerykański poeta, powieściopisarz, autor sztuk scenicznych, nowelista i felietonista.
Studiował na Uniwersytecie Columbia. Był osobą homoseksualną. O jego życiu powstał film biograficzny pod tytułem "Looking for Langston". Znał język francuski oraz hiszpański. Tłumaczył m.in. Federica Garcíę Lorcę. W swojej twórczości z lat trzydziestych i czterdziestych sympatyzował z komunizmem.
Poezja.
Na polski jego wiersze tłumaczyli m.in. Leszek Engelking, Adam Lizakowski i Artur Międzyrzecki.

</doc>
<doc id="558257" url="https://pl.wikipedia.org/wiki?curid=558257" title="Saletyni">
Saletyni

Saletyni, Zgromadzenie Księży Misjonarzy Saletynów – zgromadzenie zakonne założone 1 maja 1852 przez biskupa Philiberta de Bruillard, a zatwierdzone 14 maja 1890 roku przez papieża Leona XIII.
Historia.
Powstanie zakonu.
Zgromadzenie, związane z objawieniem Matki Bożej w La Salette 19 września 1846 roku, powstało z inicjatywy ks. biskupa Philiberta de Bruillard (1765–1860), ordynariusza z Grenoble.
W dniu 1 maja 1852 roku, ks. biskup Philibert de Bruillard wydał list pasterski, w którym zapowiedział rozpoczęcie budowy wspaniałej bazyliki na górze objawienia oraz utworzenie zgromadzenia misyjnego, którego celem i zadaniem będzie głoszenie nauk, przestróg i napomnień Matki Bożej z La Salette. Poinformował w nim diecezjan:
„"Jakkolwiek ważną rzeczą jest budowa sanktuarium, ale ważniejszym dziełem jest przeznaczenie kapłanów do jego obsługi. Są to pobożni słudzy ołtarza przeznaczeni do jego obsługi, do przyjmowania pielgrzymów, do głoszenia im Słowa Bożego, do sprawowania wśród nich posługi pojednania ich z Bogiem, do udzielania im Sakramentu Ołtarza i bycia dla nich "wiernymi szafarzami tajemnic Bożych (Kor 4, 1)"”.
Uroczystość poświęcenia i wmurowania kamienia węgielnego pod budowę nowej świątyni odbyła się 25 maja 1852 roku.
Wkrótce, biskup, po zaciągnięciu opinii w kręgach kapłańskich w swojej diecezji, powołał do istnienia wspólnotę Misjonarzy Matki Bożej z La Salette. Biskup w styczniu oraz w lutym 1852 r., jeszcze przed oficjalnym zatwierdzeniem wspólnoty misjonarskiej, wybrał 5 księży ze swojej diecezji i zaprosił ich do współpracy organizacyjnej w tworzeniu wspólnoty. Nominacje otrzymali:
Zamieszkali tymczasowo w baraku naprędce sklejonym z desek. Prowadzili życie surowe i pełne wyrzeczeń. Początkowo nie składali oni ślubów zakonnych, prowadzili jednak życie wspólne, spieszyli z pomocą duchowną pielgrzymom, przybywającym licznie na górę. Pierwszym przełożonym i odpowiedzialnym za tę wspólnotę był ks. Bernardin Burnoud.
W maju 1857 roku reguła została nadana najpierw w domu misjonarzy w Grenoble, następnie na górze objawień w La Salette.
Formalnie jednak prawdziwe życie zakonne zaczęło się wówczas, gdy 2 lutego 1858 roku, za zezwoleniem biskupa Grenoble Achillem Ginoulhiac, 6 saletynów złożyło pierwsze śluby zakonne na okres jednego roku: czystości, ubóstwa i posłuszeństwa. Dzień 2 lutego 1858 roku można uważać za dzień „narodzenia” Zgromadzenia Misjonarzy Matki Bożej z La Salette na prawie diecezjalnym, opartego na zatwierdzonej przez biskupa Grenoble regule.
Wtedy też ustalono, że charakterystycznym znakiem saletynów będzie mosiężny krzyż wielkości 28 centymetrów z obcęgami i młotkiem, na wzór tego, jaki Maryja miała na sobie w czasie objawienia. Pierwszym przełożonym Zgromadzenia Misjonarzy Matki Bożej z La Salette na prawie diecezjalnym został ks. Pierre Archier.
W tym samym dniu biskup nadał Zgromadzeniu, opracowaną przez ks. Jacques'a Philippe Orcel (1805–1878), prowizoryczną regułę zakonną jako obowiązującą we wspólnocie misjonarzy diecezjalnych. Reguła ta została zatytułowana „Tymczasowe Reguły Misjonarzy Diecezjalnych Matki Bożej z La Salette”. Według niej specyfiką duchowości nowej wspólnoty miały być: duch modlitwy, pokuty i gorliwości apostolskiej. Reguła ta została w 1862 roku przystosowana dla braci zakonnych.
10 lutego 1876 roku kapituła generalna wypracowała pierwsze Konstytucje zakonne oraz ukierunkowała je w duchu czynnego apostolstwa. W tym samym dniu, misjonarze złożyli na ręce nowego superiora generalnego śluby zakonne według nowej reguły.
Cel Zgromadzenia został określony jako upowszechnianie przestróg i napomnień zawartych w Orędziu Matki Bożej z La Salette.
W roku 1879 miały miejsce dwa znaczące fakty historyczne: na górze objawienia poświęcono bazylikę (w dniu 20 sierpnia) i ukoronowano figurę Matki Bożej z La Salette (21 sierpnia), a w Rzymie wydano dekret pochwalny (27 maja), na mocy, którego Zgromadzenie Misjonarzy Matki Bożej z La Salette przeszło pod bezpośrednią władzę Stolicy Apostolskiej.
W dniu 14 maja 1890 roku papież Leon XIII zatwierdził zgromadzenie i nadał mu prawo rozszerzania się według potrzeb Kościoła na całym świecie.
Rozwój zakonu.
W latach (1880–1892) Saletyni pełnili z wielkim powodzeniem posługę misyjną w Norwegii. W 1892 roku wyjechali pierwsi Saletyni do Stanów Zjednoczonych, a w 1899 roku założono pierwsze placówki misyjne w Kanadzie. Natomiast jesienią 1899 roku kilku misjonarzy udało się na Madagaskar, aby tam objąć pracę misyjną w prowincji Vakinankaratra. Poza Szwajcarią powstały szkoły misyjne w Stanach Zjednoczonych, w Belgii i we Włoszech, które przygotowywały nowych misjonarzy. Stan personalny Zgromadzenia w roku 1896 wynosił 150 zakonników, co oznaczało przyrost o 139 członków w ciągu ostatnich dwudziestu lat.
Kiedy w roku 1901 wybuchło we Francji prześladowanie Kościoła, w tym systematyczna likwidacja życia zakonnego, rząd masoński pod kierownictwem Rene Waldeck-Rousseau (1846–1904) i Émile Combesa (1835–1921) wydał na Zgromadzenie Misjonarzy Matki Bożej z La Salette wyrok kasaty. Ta ustawa rządowa o zgromadzeniach zakonnych z 1 lipca 1901 roku, zmusiła Saletynów do opuszczenia La Salette i przerwania wszystkich ich dotychczasowych dzieł na terenie Francji. Przede wszystkim wielkim ciosem było wygnanie ich z samej kolebki – z sanktuarium La Salette i skazanie na ponad 40-letnią tułaczkę. Było to chyba, jak sądzą saletyni:
"widocznym zrządzeniem Opatrzności Bożej, która tego sposobu użyła dla rozszerzenia Zgromadzenia i czci Matki Bożej Saletyńskiej".
Wkrótce, bowiem w odległych krajach powstawały liczne domy zakonne saletynów, które stały się nowymi ośrodkami czci Matki Płaczącej. Rozwój ten następował również w kierunku Europy Wschodniej.
W 1926 roku Papież Pius XI zatwierdził Konstytucje zakonne i Zgromadzenie zostało podzielone na sześć regionów (Brazylia, Francja, Kanada, Madagaskar, Polska i Stany Zjednoczone), a od 1932 r. na cztery prowincje (francuską, amerykańską, polską i brazylijską).
Po Soborze Watykańskim II "Konstytucje zakonne Misjonarzy Matki Bożej z La Salette" zostały poddane rewizji i odnowie w duchu soborowym, a następnie zatwierdzone przez Stolicę Apostolską w dniu 6 czerwca 1985 roku. 
Aktualnie Saletyni (stan na 2002 rok) posiadają 8 prowincji i 3 regiony. 
Saletyni w Polsce.
Pierwsi saletyni przybyli do Polski ze Szwajcarii 16 września 1902 roku. Zostali skierowani na naukę języka polskiego, aby pracować wśród Polonii amerykańskiej. Dwa lata później dwaj saletyni wyjechali do pracy z Polonią, a 3 saletyni pozostali w Polsce i w 1905 roku objęli parafię w Puźnikach. 30 listopada 1905 saletyni otworzyli pierwszy dom zakonny w Polsce. 
W 1912 r. zgromadzenie osiedliło się w też Dębowcu, gdzie poświęcono pierwszą w Polsce kaplicę ku czci Matki Bożej z La Salette. Zbudowany tutaj klasztor stał się macierzystym domem dla polskich saletynów. W latach następnych prowadzili oni m.in. parafię pw. św. Józefa w Stanisławowie i parafię pw. Matki Bożej Królowej Polski w Lwowie - Sichowie. Po zakończeniu II wojny światowej saletyni musieli opuścić parafie na Kresach Wschodnich. Obecnie pełnią posługę duszpasterską w następujących placówkach: Kobylanka (1930), Rzeszów (1936), Trzcianka (1945), Sobieszewo (1946), Kuźnica Czarnkowska (1946), Warszawa (1948), Łętowe (1952), Zakopane (1958), Olsztyn (1958), Warszawa – parafia Matki Bożej Saletyńskiej (1958) Kraków – parafia Matki Bożej Saletyńskiej (1983), Łapsze Wyżne (1984), Mrągowo (1990) i Mysłowice – Krasowy (1996). Wyższe Seminarium Duchowne Zgromadzenia Misjonarzy Matki Bożej z La Salette znajduje się przy ul. Koszalińskiej 12 w Krakowie. 
Habit.
Saletyni noszą sutannę taką jak księża w danej diecezji z przepasanym czarnym pasem, za który zatknięty jest krzyż z młotkiem i obcęgami – symbolami męki i śmierci Chrystusa.

</doc>
<doc id="558259" url="https://pl.wikipedia.org/wiki?curid=558259" title="Iwa">
Iwa



</doc>
<doc id="558260" url="https://pl.wikipedia.org/wiki?curid=558260" title="Strzelanina w Miami">
Strzelanina w Miami

FBI Miami Shootout (ang. "Strzelanina w Miami") – akcja agentów amerykańskiego Federalnego Biura Śledczego, przeprowadzona 11 kwietnia 1986 r. w Miami na Florydzie.
W kronikach policyjnych USA zdarzenie to zostało zaliczone do najcięższych akcji służb porządkowych USA z użyciem broni palnej, w której zginęli funkcjonariusze publiczni. Akcja FBI otrzymała przydomek „najkrwawszego dnia w dziejach FBI”.
Wydarzenia sprzed 11 kwietnia 1986.
Wpływ na przebieg późniejszych wydarzeń miał napad przed restauracją „Steak And Ale” w Miami, do którego doszło 9 października 1985 roku około godz. 12. Bandyci zadowolili się kradzieżą około 2800 USD. Sposób przeprowadzenia napadu wskazywał na to, że mogli dokonać go ludzie z przeszkoleniem wojskowym. Zaatakowano kasjera w momencie, gdy przenosił poranny utarg do zaparkowanej przed restauracją opancerzonej ciężarówki służącej do transportu pieniędzy. Celem ataku była właśnie ciężarówka, w której w tym czasie znajdowało się już ok. 400 tysięcy USD. Obezwładniony kasjer z małym workiem pieniędzy posłużył jako przedmiot szantażu na kierowcy ciężarówki, aby ten wpuścił ich do skarbca w samochodzie. Kierowca opancerzonego wozu odjechał, pozostawiając napastników i kasjera restauracji na ulicy. Wtedy bandyci zaczęli strzelać z broni maszynowej do odjeżdżającego samochodu. Zaraz po tym uciekli z miejsca napadu, zabierając worek z pieniędzmi kasjera, nie wyrządzając mu krzywdy. Napastnicy byli ubrani w stroje wojskowe i byli uzbrojeni w karabiny, według świadków: AR-15 lub M16.
Napad był sygnałem dla policji i FBI, że w mieście pojawili się bezwzględni bandyci wyposażeni w wojskową broń maszynową. W ocenie FBI mogło dojść do podobnych napadów w przyszłości, co też się stało. Napady o podobnym przebiegu powtórzono pięciokrotnie w okresie od października 1985 do marca 1986.
Przed ostatnim napadem z tej serii FBI zebrało sporo szczegółów o przestępcach, które uzyskano m.in. po napadzie z 12 marca 1986 r. Sprawcy dokonali go w kamieniołomie w wiejskiej części hrabstwa Dade, raniąc przy okazji człowieka. Napadniętemu skradziono krótką broń palną oraz czarnego Chevroleta „Monte Carlo”, model z 1979 r. Ten samochód został użyty do ostatniego napadu z serii, w dniu 19 marca 1986. Napadnięty potrafił określić, kto go okradł. Dzięki informacjom podanym do wiadomości publicznej po wcześniejszym napadzie z serii, dokonanym w dniu 10 stycznia, wiadomo było, że przestępcy w trakcie ucieczki porzucili samochód użyty przy napadzie. Przesiedli się do białego Forda pickupa – obserwował to świadek zdarzenia, który śledził ich od miejsca napadu.
Zdobycie przez FBI ważnych śladów.
W dniu 19 marca 1986 do kamieniołomu przestępcy przyjechali białym Fordem F-150. Postrzelony mężczyzna podał FBI rysopisy obydwu złodziei. Po napadzie 19 marca, Gordon McNeill, szef oddziału terenowego biura FBI w Miami, podjął decyzję o zastawieniu pułapki na bandytów. Miało to nastąpić w piątek 11 kwietnia, ponieważ prawie wszystkie napady były dokonywane w piątki i rano.
Przebieg wydarzeń 11 kwietnia 1986.
Tego dnia, w godzinach porannych, wzdłuż autostrady South Dixie ustawiło się kilka cywilnych samochodów, w których siedzieli agenci FBI: Gordon McNeill, Benjamin Grogan, Gerald (Jerry) Dove, John Hanlon, Edmundo (Ed) Mireles, Richard Manauzzi, Ronald (Ron) Risner, Gilbert Orrantia oraz kilku innych, których nazwiska nie zostały ujawnione. Ten zespół agentów miał za zadanie zaobserwować przyjazd skradzionego, czarnego Chevroleta Monte Carlo z numerami rejestracyjnymi NTJ-891. Około 9:20 agent Grogan zakomunikował reszcie, że spostrzegł poszukiwany samochód i udało mu się niepostrzeżenie ustawić za czarnym „Monte Carlo”. Weryfikacja numeru rejestracyjnego potwierdziła przypuszczenia – jechali za właściwym samochodem. W odstępie kilku minut dołączyły do niego trzy kolejne samochody FBI i podjęły jazdę w kolumnie, która wolno posuwała się na północ autostrady South Dixie. Manewr ten był tak widoczny, że bandyci w śledzonym samochodzie postanowili upewnić się, czy jadące za nimi samochody są dla nich zagrożeniem. Bandyci trzykrotnie skręcili w prawo, zjeżdżając z autostrady. Kolumna podążała za nimi. Upewnieni o akcji policji, bandyci postanowili powrócić na autostradę i tam uciec pościgowi. FBI przewidziało taką możliwość.
Bezpośrednia konfrontacja.
Samochód agenta McNeilla wyprzedził czarnego Chevroleta od strony kierowcy. Funkcjonariusz FBI podał drogą radiową wiadomość, że widział, iż człowiek siedzący w samochodzie obok kierowcy przeładowywał długolufową broń. Bandyta z bronią nazywał się Michael Lee Platt, a wozem kierował William Russell Matix. Obydwaj przeszli przeszkolenie wojskowe i doskonale posługiwali się bronią. Byli zdecydowani na wszystko. Na terenie Miami Matix skręcił w lewo, w 82 Aleję i zaczął stopniowo przyspieszać. Wtedy agent Grogan podjął decyzję o rozpoczęciu akcji wydając komendę: „Bierzemy ich! Zatrzymujemy samochód podejrzanych! Do dzieła!”.
Transkrypcja rozmów prowadzonych tuż przed strzelaniną.
&lt;poem&gt;
Grogan: Uwaga wszystkie jednostki. Jesteśmy za czarnym dwudrzwiowym samochodem, numer rejestracyjny NTJ-891. Jedziemy na południe South Dixie. Nie, nie na północ South Dixie.
Risner: 202 jedziesz na północ, czy na południe?
Grogan: Na północ South Dixie.
Risner: Dobra, gdzie?.
Grogan: 124 ulica. To czarne Monte Carlo z dwoma mężczyznami w środku, NTJ-891, wygląda dobrze, NTJ-891. 120 ulica, jedźmy tam i zatrzymajmy ich, jeśli musimy.
Risner: OK., zaczekaj Ben aż będziemy mieli tam więcej ludzi.
Grogan: Dobra, zróbmy to za jednym zamachem.
Dove: Dwóch białych mężczyzn w samochodzie, jeden z wąsikiem.
McNeill: Zobaczymy czy będziemy potrzebować pomocy, kiedy ich zatrzymamy.
Grogan: Gordo, to nasza rejestracja NTJ-891, oni skręcają w prawo w 117 ulicę, w prawo w 117 ulicę.
Dove: Zaczynam się bać chłopaki. Południowo-zachodnia 81 aleja. Droga znowu prowadzi na południe.
McNeill: Powiadomiłeś Metro?
Mireles: Jesteśmy tuż za tobą Ben. Jeżeli chcesz to zrobić, to zróbmy to.
Grogan: Odmawiam, sprowadźmy trochę oznaczonych jednostek.
Risner: Jesteśmy już na 120 ulicy.
Dove: Potwierdzam.
McNeill: Tylko spójrzcie. Kolesie ładują coś z przodu.
Grogan: Zaczynamy! Bierzemy ich. Zatrzymujemy samochód podejrzanych. Do dzieła!
Mireles: Jerry?
Dove: Yeah.
&lt;/poem&gt;
Najkrwawszy dzień FBI.
Agenci rozpoczęli pościg, przestępcy podjęli próbę ucieczki. Agent Grogan włączył światła i syrenę, a następnie minął Monte Carlo z lewej strony (strony kierowcy). Zaraz za nim wyjechał samochód Hanlona i Mirelesa, który uderzył w bok Chevroleta. Matix gwałtownie przyspieszył, przez chwilę auta jechały równolegle uderzając o siebie. W tym momencie agent Manauzzi przyspieszając uderzył w tylny zderzak Monte Carlo wypychając je do przodu (w tym momencie drzwi od strony kierowcy się otworzyły i wyleciał przez nie rewolwer agenta Manauzziego co pozostawiło go nieuzbrojonym). Hanlon w tym momencie wykonywał skręt w prawo, jednak jego auto nie trafiło już w samochód podejrzanych który w tejże chwili znajdował się przed nimi, lecz uderzył w lewą stronę samochodu Manuzziego, który właśnie go mijał z prawej strony (po wypchnięciu Monte Carlo wprzód samochód Mannauziego niejako "wszedł w jego miejsce"), co spowodowało obrócenie tego ostatniego o około 160 stopni. Hanlon skosił drzewko i słupek po czym uderzył czołowo w mur. Zepchnięte z drogi auto podejrzanych wpadło na pobocze i przejechało przez betonowy płotek okalający wjazd na teren Florida Electric C.O co spowodowało, że silnik Monte Carlo zgasł. Kiedy Matix uruchomił sunącego bezwładnie Chevroleta, ostro przyspieszył i zaczął wykonywać zakręt o 180 stopni, który zakończył jazdę już na parkingu, gdzie chwilę potem rozpoczęła się strzelanina. W tym czasie agent Manauzzi (po obrocie o około 160 stopni po uderzeniu przez auto Hanlona i Mirelesa) oraz Grogan i Dove także wykonywali zakręt o 180 stopni. Auto podejrzanych wyłoniło się z chmury wzbitego kurzu, samochód Manauzziego przyspieszył i uderzył w lewy przedni błotnik nadjeżdżającego Monte Carlo. Matix stracił kontrolę nad pojazdem, gwałtownie skręcił w prawo, stuknął w bok sedana marki Oldsmobile Cutlass Supreme, obtarł się o jego bok i uderzył czołowo w drzewo.
Początek - Platt i Matix wewnątrz Monte Carlo.
Wtedy też Platt (siedzący po stronie pasażera) oddał 13 strzałów ze swojego Mini-14, strzelając przez zamknięte okno kierowcy samochodu Monte Carlo w kierunku agenta Manauzziego, siedzącego w samochodzie położonym bezpośrednio po lewej stronie ich samochodu, następnie zaś w kierunku samochodu McNeilla, który nadjeżdżał w kierunku lewego tylnego błotnika samochodu Manauzziego od przedniej strony pod kątem około 45 stopni. Następnie strzelił w kierunku samego agenta McNeilla, trafiając go w rękę, którą ten oddawał strzały, zaś chwilę potem w kierunku agenta Mirelesa (który po otrzymaniu rany postrzałowej w lewe przedramię upadł na ziemię). Następnie Platt odsunął się od okna kierowcy, co dało Matixowi możliwość oddawania strzałów przez okno, na linii z lewą częścią tylnego bagażnika Monte Carlo, w kierunku samochodu Grogana i Dove’a (Matix używał strzelby, kaliber 12.). Ponieważ drzwi kierowcy Monte Carlo zostały uszkodzone podczas kolizji z samochodem agenta Manauzziego, Matix mógł je otworzyć tylko częściowo (choć nie bez znaczenia pozostaje tutaj bezpośrednia bliskość owych dwóch samochodów.). Wychylił się ze swego siedzenia i raz wystrzelił w kierunku samochodu Grogana i Dove’a, trafiając go w silnik. Sądzi się, że to w tym momencie Matix otrzymał swą pierwszą ranę (prawe przedramię, tuż powyżej nadgarstka). Prawdopodobnie zadał ją Grogan, a kula przebyła dystans ok. 8,3 metra zanim trafiła Matixa. Weszła w przedramię, po stronie małego palca dłoni, przeszyła tkankę tuż pod kośćmi łokciową i promieniową, przecięła tętnicę promieniową i wyszła z ręki po stronie kciuka. Wtedy prawdopodobnie Matix wycofał się do wnętrza samochodu, by zbadać ranę. W tym też momencie McNeill (który już wystrzelił cztery strzały w poprzek nadwozia samochodu Manauzziego w kierunku wnętrza Monte Carlo) dostrzegł ruch Matixa i wystrzelił dwa ostatnie naboje ze swego rewolweru. Piąty strzał najprawdopodobniej wywołał u Matixa drugą ranę postrzałową w głowę. Po tym jak Matix wycofał się do wnętrza samochodu po oddaniu strzałów w kierunku samochodu Grogana i Dove’a, jego głowa i część tułowia wciąż były obrócone w lewą stronę. Wtedy też trafiła go kula McNeilla, wywołując ranę głowy. Kula trafiła z przodu prawego ucha, poniżej małżowiny, przeszyła kość jarzmową, trafiła i złamała podstawę szczęki i weszła do przestrzeni prawej zatoki pod okiem. Wywołała uszkodzenia mózgu, lecz nie spenetrowała jego wnętrza i dlatego najprawdopodobniej Matix natychmiast stracił przytomność. Szósty (i ostatni) strzał McNeilla trafił Matixa, wywołując trzecią ranę umiejscowioną w prawej części szyi i klatce piersiowej. Kula weszła w prawą część szyi, tuż po tym jak stracił on przytomność i bezwiednie osunął się na drzwi kierowcy. Spenetrowała ona szyję, biegnąc po osi ustawionej w kierunku dolnym i uszkodziła naczynia krwionośnie umiejscowione za obojczykiem, odbiła się od pierwszego żebra niedaleko kręgosłupa i spoczęła w przestrzeni klatki piersiowej. Uszkodziła, lecz nie spenetrowała prawego płuca. Rana ta spowodowała przerwanie dopływu krwi, do prawej ręki Matixa i mogła również przerwać nerwowe połączenia gałązek nerwowych umieszczonych w prawym ramieniu, powodując dysfunkcję tej części ciała. Prawdopodobnie spowodowało to paraliż wspomnianej ręki, zarówno przez uszkodzenie nerwów, jak i ewentualnie przez utratę pewnej ilości krwi. Być może rana ta była i krytyczna, z powodu uszkodzenia naczyń krwionośnych. Krwawienie z tej rany w ciągu następnych 2 lub 3 minut spowodowało nagromadzenie się prawie 1 litra krwi w klatce piersiowej. Jednakże przez następną minutę Matix osunął się na plecy i nieprzytomny leżał na przednim siedzeniu Monte Carlo (słusznie zauważa się, że chociaż Platt oddawał swoje strzały w bezpośrednim pobliżu twarzy Matixa, wyniki sekcji zwłok nie wykazały uszkodzeń ani w oczach, ani w uszach tego ostatniego. Nie znaleziono również krwi w kanałach usznych, które wskazywałyby na ewentualne uszkodzenie bębenków usznych. W samochodzie nie znaleziono także krwi Platta, przez co uważa się, że podczas pobytu w samochodzie nie otrzymał on żadnych ran.).
Punkt zwrotny – Platt opuszcza Monte Carlo.
Wysuwa się teorię, że kiedy Platt ujrzał nieprzytomnego Matixa trafionego kulami McNeilla, mógł stwierdzić, że większe szanse przeżycia da mu opuszczenie Monte Carlo. Kiedy więc Platt zaczął wyczołgiwać się przez przednie okno pasażera, jeden z pocisków Dove’a (kal. 9mm), trafił go w prawe przedramię, tuż powyżej wewnętrznej strony łokcia. Kula przeszyła tkankę pod kością, przechodząc poprzez mięsień naramienny, triceps i główne mięśnie ramieniowe, po czym uszkodziła żyły i arterie umieszczone w ramieniu. Następnie kula ta wyszła wewnętrzną stroną ramienia w okolicach pachy, spenetrowała klatkę piersiową pomiędzy piątym a szóstym żebrem i niemal całkowicie przeszyła lewe płuco, nim tam się właśnie zatrzymała. Było to zaledwie ok. 2,54 cm od ściany serca. Inne teorie mówią, że kula trafiła w biceps, przemykając przed kością. Fotografie rentgenowskie i ekspertyzy zdają się potwierdzać drugie, wspomniane stanowisko. Podczas sekcji zwłok okazało się, że prawe płuco Platta zostało całkowicie zniszczone a wnętrze jego klatki piersiowej zawierało 1300 ml krwi, sugerując uszkodzenie głównych naczyń krwionośnych prawego płuca. Uważa się, że pierwsza rana Platta była raną śmiertelną i najważniejszą przyczyną jego zgonu. Monte Carlo zatrzymał się w takiej pozycji, że jego prawa strona zaklinowała się z niezwiązanym ze strzelaniną samochodem marki Cutlass, zaparkowanym w miejscu walki. Po tym jak Platt wyczołgał się przez okno i zaczął turlać po masce Cutlassa, został trafiony dwukrotnie, prawdopodobnie przez Dove’a, w tylną część prawego uda i lewą stopę. Pocisk, który spowodował tę pierwszą ranę postrzałową, wszedł po wewnętrznej stronie tylnej powierzchni prawego uda i wyszedł zewnętrzną powierzchnią nogi, uszkadzając jedynie tkankę mięśniową. Natomiast pocisk, który trafił w lewą stopę, wszedł tuż za małym palcem i przeszedł przez stopę od lewa do prawa, wychodząc ponad dużym palcem u nogi. Czwarta rana postrzałowa Platta mogła zostać otrzymana krótko po tym, jak Platt opuścił Monte Carlo. Rana ta, to otarcie pleców z lewej do prawej, które mogło zostać wywołane przez Orrantię, który znajdował się po drugiej stronie ulicy. Pocisk Orrantii mógł trafić Platta po tym jak ten stanął na nogi z przodu Cutlassa i obracał się w swoją lewą stronę. Pocisk uszkodził skórę na prawo od kręgosłupa w pobliżu górnej części prawej łopatki. Po sturlaniu się po masce Cutlassa, Platt zajął pozycję obok prawego przedniego błotnika tego samochodu i stamtąd strzelał do agentów Risnera i Orrantii (używał rewolweru.357 Magnum) którzy znajdowali się po drugiej stronie ulicy i odpowiadali ogniem. Uważa się, że Plattowi łatwiej było używać rewolweru z powodu ran odniesionych w prawe ramię od pocisków Dove’a. Chwilę potem Platt otrzymał swoją piątą ranę gdy, po oddaniu strzałów w kierunku Risnera i Orrantii obrócił się, by skierować swój ogień na Grogana, Dove’a i Hanlona (który do tej chwili zdążył dobiec do Grogana i Dove’a). Pocisk wystrzelony przez Risnera lub Orrantię, trafił Platta w zewnętrzną część prawego przedramienia (pośrodku, między łokciem a nadgarstkiem), złamał kość promieniową i przebił tkankę wychodząc z ciała. Kula uszkodziła również mięśnie odpowiedzialne za ściskanie kciuka (m.in. napinacz długi palców), przez co Platt zmuszony był wyrzucić swój rewolwer.357 Magnum. Znaleziono go potem przy przednim błotniku prawej strony Cutlassa. Krótko potem Platt otrzymał swoją szóstą ranę postrzałową, którą spowodował Risner. Pocisk wszedł w tylną część prawego ramienia, przeszył triceps i wyszedł poniżej pachy. Następnie przebił skórę, mięśnie klatki piersiowej i spoczął w tkance miękkiej po prawej stronie pleców, poniżej łopatki. Kula nie weszła w przestrzeń międzyżebrową, przez co rana nie była groźna. Platt wtedy najwyraźniej oparł Mini-14 o swoje ramię używając nieuszkodzonej, lewej ręki, obsługując spust słabo działającym palcem prawej ręki i oddał trzy strzały. Jeden z nich, wymierzony w Orrantię i Risnera, trafił w kierownicę ich samochodu. Orrantia został ranny od odłamków tej kuli. Dwa strzały padły w kierunku McNeilla: pierwszy spudłował, lecz drugi trafił go w szyję. Pocisk utkwił w kręgosłupie, przez co McNeill natychmiast upadł i został na kilka godzin sparaliżowany. Agent donosi, że Platt uśmiechał się, kiedy do niego strzelał. Platt opuścił swoją pozycję sprzed przedniego, prawego błotnika Cutlassa, i przeciskając się między tym samochodem a pojazdem Trans Am, drastycznie przybliżył się do Grogana, Dove’a i Hanlona ("obok błotnika, gdzie przez pewien czas przebywał Platt, znaleziono pusty magazynek od Mini-14, co sugerowałoby, że przeładował on tę broń, nim opuścił to miejsce".). Skrył się tym samym przed wzrokiem agentów FBI. Strzelanina ustała
Niszczycielski atak – Platt na zewnątrz Monte Carlo.
W tym momencie strzelaniny przemieszczeniu uległ Dove: przeszedł on zza otwartych drzwi pasażera swojego samochodu, wokół tyłu i zajął pozycję niedaleko drzwi kierowcy." (pistolet samopowtarzalny Dove’a S&amp;W model 459 9mm, został trafiony przez jedną z kul Platta. Jednakże czy stało się to przed przemieszczeniem się agenta, czy już po nim, pozostaje zagadką.") Również Grogan przemieścił się do miejsca leżącego obok tylnego, lewego błotnika. Hanlon wystrzelał wszystkie naboje, podczas strzelania do Platta zza prawego tylnego rogu samochodu i został trafiony w rękę podczas przeładowywania broni. Na skutek trafienia skulił się i schował za samochód. Po kilku chwilach jednak ujrzał Platta stojącego przy tylnym prawym rogu pojazdu Kiedy Hanlon starał wczołgać się pod tył samochodu, by jak najbardziej schować się przed Plattem, usłyszał jak Grogan krzyknął: „O mój Boże!”. Platt zabił Grogana pojedynczym strzałem w klatkę piersiową. Potem okrążył tylny błotnik, ujrzał Hanlona i oddał jeden strzał w okolice jego pachwiny. Ten zaś skulił się i przekręcił zgubnie na prawą stronę, oczekując kolejnego postrzału i śmierci. Jednak Platt natychmiast skierował swoją uwagę na Dove’a, strzelając dwa razy w jego głowę. Agent natychmiast upadł, a jego głowa spoczęła zaledwie parę cali od twarzy Hanlona ("wypowiedź agenta: „Usłyszałem jak Ben mówi: ‘O mój Boże’, ale nie widziałem jak padał. Nagle Jerry Dove upadł obok mnie, twarzą do ziemi. Jerry podniósł głowę, jego oczy były zamknięte, a facet który wcześniej strzelał do mnie trafił go w tył głowy. To była egzekucja. Widziałem dziurę po pocisku w tyle głowy Jerry’ego i czułem że będę następn"y.”) Wspomina on, że Platt strzelił jeszcze kilka razy, najwidoczniej w Risnera i Orrantię. Łuski z M-14 spadały na ciało Hanlona.
Matix i Platt w samochodzie Grogana/Dove’a.
Po oddaniu strzałów w kierunku Risnera i Orrantii, Platt otworzył drzwi kierowcy w samochodzie Grogana i Dove’a (Buick Century). Właśnie miał wsiąść do środka, kiedy Mireles odpalił pierwszy z pięciu pocisków ze strzelby Remington 870, który niósł w momencie postrzelenia w przedramię na początku strzelaniny. Ten właśnie strzał wywołał u Platta rany prawej i lewej stopy, lecz nie zwalił go z nóg. Tymczasem podczas strzelaniny Matix odzyskał przytomność i najwyraźniej wyczołgał się nie będąc zauważonym przez agentów, przez to samo okno, przez które wyszedł Platt. Orrantia zeznał, że Matix pozostał przez chwilę niedaleko przedniego, prawego błotnika Monte Carlo nie strzelając. Gdy Platt wszedł do samochodu Grogana i Dove’a po stronie kierowcy, dołączył do niego Matix, wchodząc do samochodu przez przednie drzwi pasażera. Kryminalistyczne dowody wskazują na to, że nie użył on już więcej broni po tym, jak jeszcze w Monte Carlo otrzymał pierwsze rany. Mireles oddał około pięciu strzałów ze swojej broni-Remington 870 shotgun. Strzelał z odległości około 8 metrów. Wydaje się, że właśnie pierwszym strzałem trafił Platta w nogi, kiedy ten próbował wsiąść do samochodu Grogana i Dove’a. Pozostałe cztery strzały oddał w kierunku przedniej szyby tego samochodu, lub w kierunku bocznej szyby kierowcy. Nie ma wyraźnych dowodów na to, że jakaś kula trafiła Platta czy Matixa. Prawdopodobnie Platt schylił się, być może w kierunku Matixa, aby zminimalizować niebezpieczeństwo zostania trafionym. Mniej więcej w tym momencie strzelaniny dwaj oficerowie patrolowi policji Metro-Dade, Martin Heckman i Leonard Figueroa pojawili się w miejscu walki. Niebawem Heckman nakrył swoim ciałem ciało McNeilla, by ten nie został ponownie trafiony. Nie wiemy co w tym czasie robił Figueroa. Zachowanie się Platta na tym etapie strzelaniny było przedmiotem licznych kontrowersji. Świadek cywilny, Sidney Martin, opisuje jak Platt opuścił samochód Grogana i Dove’a, przeszedł ponad 6,5 metra w kierunku Mirelesa, oddając trzy strzały z rewolweru w jego kierunku, lecz na ślepo, a następnie powrócił do wozu. Sam Mireles nie pamięta jednak tego zdarzenia. Z kolei McNeill wspomina, że widział coś, co mogłoby być kulami odbijającymi się od chodnika. Heckman również nie pamięta, by Platt wyszedł z samochodu, widział jednak jak ten mierzył do niego z lufy rewolweru, wystawionej przez okno kierowcy, patrząc mu prosto w oczy. Risner i Orrantia, którzy znajdowali się po przeciwległej stronie ulicy twierdzą, że nigdy nie widzieli Platta zbliżającego się do Mirelesa i strzelającego do niego. Można postulować również inne rozwiązanie: Platt miałby wyjść z samochodu Grogana i Dove’a, przejść kilka kroków, oddać trzy strzały na ślepo w kierunku Mirelesa czy McNeilla z rewolweru.357 Magnum należącego do Matixa (używając lewej ręki) i natychmiast wrócić do samochodu. Uważa się, że połamane kulami Mirelesa kości obu stóp Platta (jak również duża ilość krwi) mogły go zniechęcić do dalszej wędrówki. Całą tezę wyjaśnia się za pomocą umiejscowienia ludzi i kątów, z jakich oni patrzyli, przeszkód terenu i efektem cienia, gdyż te właśnie czynniki mogły kreować odmienne wrażenia świadków. Po tym jak Platt wrócił do samochodu Grogana i Dove’a, podjął próbę uruchomienia silnika. Uważa się, że uszkodzenia prawej ręki spowodowały, iż Platt nie był w stanie prawą dłonią przekręcić kluczyka w stacyjce. Przez to właśnie musiał on odsunąć się nieco od kierownicy, by móc zapalić lewą ręką. Matix najwyraźniej mu w tym wszystkim pomagał. Mireles wyciągnął wtedy swój rewolwer Magnum, wstał na nogi, przesunął się 5 metrów, równolegle do ulicy, z dala od samochodu McNeilla i począł iść dokładnie w kierunku Platta i Matixa siedzących w samochodzie. Mireles odpalił sześć pocisków ze swego rewolweru 38. Special +P. Pierwszy i drugi wystrzelił w kierunku Platta, trzeci, czwarty i piąty w Matixa, a szósty ponownie w Platta. Pięć z nich trafiło Platta lub Matixa. Pierwszy strzał Mirelesa trafił w tył przedniego siedzenia, za lewym ramieniem Platta. Odgłos wystrzału i trafienia miał skierować uwagę Platta na źródło ognia, przez co obrócił on głowę w lewą stronę. Wtedy drugi strzał Mirelesa trafił go w zewnętrzny kant prawej brwi. Ciężar pocisku wyjętego ze skóry Platta rozłożył się pomiędzy 19 kawałków, co oznacza, że pocisk odbił się od słupka blachy przy oknie bocznym kierowcy i uległ podziałowi na wiele fragmentów. Po tym jak fragment pocisku spenetrował skórę, odbił się od powierzchni prawej strony czoła, przebył między skórą a zewnętrzną powierzchnią czaszki dystans ok. 5 cm i zatrzymał ponad prawą małżowiną. Pocisk nie spenetrował wnętrza czaszki. Platt opadł wtedy na siedzenie i oparł głowę i ramiona na podołku Matixa (jednakże twarzą do góry), by uniknąć dalszych trafień. Ruch Platta i położenie Matixa unieruchomiły tego ostatniego w pozycji między ciałem Platta a drzwiami bocznymi. Mireles oddał trzeci strzał w kierunku twarzy Matixa: pocisk trafił go poniżej lewej kości jarzmowej w pobliżu lewego nozdrza. Pocisk rozpadł się na dwie części: największy fragment utkwił w kości obok nosa, mniejszy spenetrował lewą zatokę nosową. Rana ta nie była znaczna i powstała najprawdopodobniej w chwili, gdy Matix spoglądał na nadchodzącego Mirelesa. Waga i rozmiar tych dwóch fragmentów nasuwają stwierdzenie, że kula odbiła się od bocznej karoserii, nim trafiła swój cel. Matix starał się wtedy również jak najskuteczniej uniknąć ewentualnego kolejnego trafienia. Przytknął brodę do piersi, naparł plecami na boczne drzwi i zsunął się pośladkami w dół siedzenia. Miało to ogromne znaczenie dla takiej, a nie innej drogi kolejnego pocisku, który trafił Matixa. Kula ta trafiła poniżej prawego, niższego kantu prawego oczodołu, pod kątem około „siódmej godziny”. Powędrowała w dół przez kości twarzoczaszki, prawą część żuchwy w kierunku szyi, gdzie weszła w kolumnę kręgosłupa pomiędzy siódmym kręgiem szyjnym a pierwszym kręgiem piersiowym, by u podstawy tego ostatniego, rozerwać rdzeń kręgowy. Ciało Matixa uległo natychmiastowemu rozluźnieniu, a głowa została odrzucona w tył. Jednakże odbiła się od siedzenia i powracała do przodu, gdy trafiła w nią kolejna kula. Pocisk uderzył w brodę poniżej prawego kącika ust, spenetrował kość żuchwową i wszedł w szyję, gdzie spoczął na prawo od kręgosłupa. Kula nie uszkodziła rdzenia kręgowego. Do tej chwili Mireles dotarł już do samochodu Grogana i Dove’a – wtedy też wsadził lufę pistoletu za szybę kierowcy i niemal z przyłożenia oddał strzał w Platta. Kula spenetrowała ciało Platta tuż poniżej lewego obojczyka, powędrowała przez mięśnie ramienia i szyi i zatrzymała się w piątym kręgu szyjnym, gdzie naruszyła rdzeń kręgowy. Taka droga pocisku w ciele Platta mogła zaistnieć tylko wtedy, gdyby ten leżał na swym przednim siedzeniu. Szósty strzał Mirelesa zakończył strzelaninę. Ciała Platta i Matixa leżały na przednich siedzeniach samochodu Grogana i Dove’a. Jeżeli Matix nie był jeszcze martwy, stało się to zapewne niebawem. Przybyli na pomoc agentom FBI pielęgniarze w drugiej kolejności zwrócili uwagę na przestępców. Nie znaleziono śladów życia u Grogana, Dove’a i Matixa, z tegoż powodu naturalnie nie udzielono im pomocy. Jednakże serce Platta zdawało się wciąż pracować, ponieważ lekarze zaintubowali go i zaczęli podawać płyny dożylnie. Platt zmarł w miejscu walki nie odzyskawszy przytomności. (Testy toksykologiczne przeprowadzone na płynach ustrojowych Matixa i Platta wykluczyły możliwość, jakoby znajdowali się oni pod wpływem toksyn chemicznych. U obojga nie znaleziono śladów ani alkoholu ani narkotyków.)
Zakończenie i podsumowanie akcji.
Przybyli na miejsce lekarze stwierdzili zgon agentów Grogana, Dove’a i bandyty Matixa. Wciąż biło serce nieprzytomnego Platta. Akcja reanimacyjna na miejscu zdarzenia nie dała skutku: zaintubowany bandyta zmarł kilka minut po przyjeździe ambulansów. Podczas sekcjach zwłok nie stwierdzono we krwi bandytów środków dopingujących lub odurzających. Nie znaleziono również śladów alkoholu. Za niezwykłe uznano to, że ranni przeżyli tak długo po trafieniach kulami w głowę. W ocenie FBI było też niezwykłe, i co nie zdarzyło się nigdy wcześniej, że śmiertelnie ranny bandyta był jeszcze w stanie zabić dwóch agentów FBI i ranić 5 dalszych. Wątpliwości wzbudziła celność trafień agentów. Zarzucono im nieskuteczne wykorzystanie liczebnej przewagi nad bandytami. W obronie uczestniczących w akcji agentów podawano fakt, że bandyci znajdowali się w głębokim cieniu, unosił się kurz i pył uliczny po kolizjach aut oraz dym z salw karabinowych.
Analiza przebiegu strzelaniny posłużyła jako materiał szkoleniowo-poglądowy dla innych agentów FBI. We wnioskach podano, że agenci muszą wykazywać się większą bezwzględnością wobec strzelających napastników, muszą być lepiej przygotowani kondycyjnie i psychicznie do podobnych konfrontacji. Dzień 11 kwietnia 1986 uznano za jeden z najkrwawszych dni dla FBI w historii i jeden z najbardziej pouczających dni w historii tej instytucji.
Wnioski materialne jakie FBI wyciągnęło ze strzelaniny.
Analiza ran postrzałowych przestępców wykazała niewielką skuteczność stosowanej przez agentów FBI amunicji 9×19 mm Para. Agenci byli uzbrojeni w pistolety samopowtarzalne Smith &amp; Wesson 459 a amunicją były naboje z grzybkującymi pociskami SilverTip (z wgłębieniem wierzchołkowym JHP) o masie 6,8 grama i prędkości początkowej około 490 m/s (dla porównania natowski pocisk „standardowy” ma 7,45 grama i 396 m/s). Przed strzelaniną w Miami pociski takie uważane były za bardzo skuteczne. W trakcie strzelaniny okazało się, że ich skuteczność jest dalece niewystarczająca. W trakcie sekcji przestępców wyszło na światło dzienne, że pociski nie grzybkują tak jak się tego spodziewano.
Pierwszym zaleceniem było uzbrojenie agentów FBI w ciężkie pociski z wgłębieniem wierzchołkowym. W następnych latach zaczęto przezbrajać agentów w broń na amunicję 10mm Auto. Odrzut broni na ten nabój okazał się jednak za silny dla FBI i dwukrotnie zmniejszono ładunek miotający. W efekcie tych prac powstał nowy nabój .40 S&amp;W. W broń na pociski .40 S&amp;W ostatecznie uzbrojono agentów FBI, zaś nabój 10 mm Auto pozostał lubianą w USA amunicją na rynku cywilnym.

</doc>
<doc id="558263" url="https://pl.wikipedia.org/wiki?curid=558263" title="Hamowanie odzyskowe">
Hamowanie odzyskowe



</doc>
<doc id="558271" url="https://pl.wikipedia.org/wiki?curid=558271" title="Temperatura samozapłonu">
Temperatura samozapłonu

Temperatura samozapłonu – najniższa temperatura, w której substancje palne w obecności powietrza ulegają samorzutnemu zapaleniu się. Do zapłonu w tej temperaturze nie jest potrzebna zewnętrzna inicjacja np. w postaci płomienia czy iskry.
Operowanie substancjami znajdującymi się w temperaturze przekraczającej temperaturę samozapłonu musi się odbywać w atmosferze gazu obojętnego (np. azotu, dwutlenku węgla czy argonu).

</doc>
<doc id="558272" url="https://pl.wikipedia.org/wiki?curid=558272" title="Transylwania (zespół muzyczny)">
Transylwania (zespół muzyczny)

Transylwania - polski zespół założony w 1999 roku w Radomiu. 
Początkowo funkcjonował jako trio w składzie: Wojciech Kosma na gitarze, Piotr Krakowski na trąbce oraz Aleksandra "Lena" Polak na gitarze basowej. Po zarejestrowaniu pierwszego materiału demo poszerzyli skład o grającego na instrumentach perkusyjnych Piotra Olejniczaka oraz perkusistę Sylwestra Russa. W tym składzie zespół zarejestrował debiutancki album "Un Peu du Surrealisme" wydany w 2000 roku przez firmę Gustaff Records. Po wydaniu płyty funkcję basisty przejął Szymon Tarkowski.
W 2002 roku zespół rozwiązał się, ale większość jego członków wciąż prowadzi aktywne życie muzyczne. Wojciech Kosma po przeprowadzce do Londynu zajął się tworzeniem muzyki elektronicznej, Piotr Krakowski po wyjeździe do Krakowa założył popową formację "Milkshop", a Szymon Tarkowski w Warszawie organizuje Festiwal WUJek oraz współtworzy formacje: "Wiosna", "Ślimak Trio", "Batyskaf", "Płyny" oraz "Pustki".

</doc>
<doc id="558274" url="https://pl.wikipedia.org/wiki?curid=558274" title="Król afer">
Król afer

Król afer (ang. "The King of Torts") – książka napisana przez Johna Grishama, wydana w 2003 r. 
Akcja osadzona jest w dzisiejszych Stanach Zjednoczonych i ukazuje "brudy" tego wielkiego mocarstwa. Poznajemy Claya Cartera, osobę pracującą "za grosze" w Urzędzie Obrońcy Publicznego od lat. Jest on prawnikiem, wiernym własnym poglądom, uczciwym i pracowitym. Jednak pewnego dnia na w jego życie wkracza niejaki Max Pace. Oferuje naszemu bohaterowi bagatelną sumę 15 milionów dolarów za dość "brudną" sprawę. Clay staje w obliczu wielkich pieniędzy, wielkiego świata, wielkich ludzi, wielkiej afery, ale też wielkich przemyśleń wewnętrznych i wyrzutów sumienia. Bohater rozpoczyna grę, która może go wynieść poza świat "zwykłych ludzi" i wprowadzić do śmietanki towarzyskiej, która posiada swoje tajemnice.

</doc>
<doc id="558275" url="https://pl.wikipedia.org/wiki?curid=558275" title="EMC">
EMC



</doc>
<doc id="558276" url="https://pl.wikipedia.org/wiki?curid=558276" title="Yoshimochi Ashikaga">
Yoshimochi Ashikaga

 – czwarty siogun z rodu Ashikaga. Sprawował władzę w Japonii w okresie Muromachi w latach 1394–1423 i 1425–1428.
Rządy.
Yoshimochi rozpoczął rządy jako siogun w 1394, gdy jego ojciec, Yoshimitsu, zrezygnował z formalnego sprawowania władzy, ale do śmierci wywierał nadal duży wpływ na politykę siogunatu. Dopiero po śmierci Yoshimitsu w 1408 Yoshimochi mógł prowadzić własną politykę. W 1411 zerwał kontakty polityczne z Chinami, a w 1413 po abdykacji cesarza Go-Komatsu wszedł w konflikt z byłym dworem południowym. Powodem konfliktu był fakt, że cesarz Shōkō wstąpił na tron, łamiąc porozumienie między cesarzem Go-Kameyama z dworu południowego i cesarzem Go-Komatsu. 
Kolejnym problemem dla sioguna była waśń w 1415 między Kantō-kubō (tytuł równoznaczny z tytułem sioguna), którym był Mochiuji Ashikaga, a Kantō-kanrei (namiestnik sioguna), którym był Zenshū Uesugi. Doprowadziła ona w 1416 do powstania Uesugi przeciw siogunatowi, które zostało stłumione dopiero w 1417 przez Mochiujiego. Trzy lata później, w 1420, w kraju wybuchła klęska głodu, która pochłonęła wiele ofiar. W 1422 ponownie wzrośli w siłę stronnicy dworu południowego. Zmęczony Yoshimochi w tym samym roku przekazał tytuł i władzę swojemu jedynemu synowi Yoshikazu, który jednak umarł bezdzietnie po trzech latach. Z tego powodu, w 1425 Yoshimochi ponownie objął urząd sioguna i sprawował go do swej śmierci w 1428. Po nim, na nowego sioguna wyznaczony został jego brat Yoshinori Ashikaga.
Nawiązanie kontaktów z Koreą.
W 1398 ambasador Pak Tong-chi został wysłany z Korei do Japonii, aby doprowadził do ukrócenia działalności japońskich piratów wakō. Został przyjęty przez Yoshimitsu, który wysłał go w drogę powrotną z setką złapanych piratów i prośbą do króla Korei o pisma buddyjskie. Był to początek formalnych relacji pomiędzy Japonią a Koreą, polegających m.in. na wymianie regularnych poselstw. Piraci jednak byli nadal na tyle dokuczliwi, że Koreańczycy podjęli próbę ataku na Cuszimę w 1419 (tzw. inwazja Ōei). Atak został odparty, a następny król koreański dążył raczej do pokojowych stosunków handlowych z Japonią.

</doc>
<doc id="558278" url="https://pl.wikipedia.org/wiki?curid=558278" title="Żurawski">
Żurawski

Żurawski (f. Żurawska, pl. Żurawscy) – polskie nazwisko

</doc>
<doc id="558280" url="https://pl.wikipedia.org/wiki?curid=558280" title="Procenty">
Procenty



</doc>
<doc id="558282" url="https://pl.wikipedia.org/wiki?curid=558282" title="Doktorzy honoris causa Politechniki Wrocławskiej">
Doktorzy honoris causa Politechniki Wrocławskiej



</doc>
<doc id="558285" url="https://pl.wikipedia.org/wiki?curid=558285" title="Ludwik Wejher (zm. 1656)">
Ludwik Wejher (zm. 1656)

Ludwik Wejher (Weyher, Weiher) (zm. 18 lutego 1656 roku) – pułkownik od 1647, kasztelan elbąski od 1648, wojewoda pomorski od 1649, starosta skarżewski i wałecki, starosta nowodworski w 1650 roku.
Życiorys.
Pochodził z osiadłej w Prusach Królewskich rodziny szlacheckiej Wejherów herbu własnego, był czwartym synem wojewody chełmińskiego Jana i Anny ze Szczawińskich, bratem Mikołaja i Jakuba. Jak większość członków jego rodu poświęcił się karierze wojskowej. Podczas wojny trzydziestoletniej walczył w wojskach ligi katolickiej na terenach Niemiec i Francji. Wziął udział wojnie polsko -szwedzkiej 1626-1629.
W 1645 poślubił Katarzynę Jadwigę z Denhoffów, córkę wojewody pomorskiego Gerarda Denhoffa. 
W listopadzie 1648, podczas powstania chmielnickiego dowodził skuteczną obroną Zamościa przed wojskami kozackimi i tatarskimi. Był uczestnikiem bitwy pod Beresteczkiem. W 1655 podczas najazdu szwedzkiego razem z bratem Jakubem organizował obronę Pomorza, bracia obsadzili wystawioną własnym kosztem piechotą m.in. Świecie i Tczew.Zmarł 14 marca 1656 podczas obrony Malborka, w czasie oblężenia twierdzy przez wojska Karola X Gustawa, króla Szwecji.
Postać Ludwika Wejhera pojawia się w "Ogniem i mieczem" Henryka Sienkiewicza jako obrońcy Zamościa (zgodnie z prawdą historyczną); pod jego komendą w tym czasie znajdowała się chorągiew powieściowego Jana Skrzetuskiego.
Wspomniany jest też w "Potopie", gdzie walczy ze Szwedami w obronie Malborka.

</doc>
<doc id="558288" url="https://pl.wikipedia.org/wiki?curid=558288" title="Tomił">
Tomił

Tomił – imię męskie, nienotowane w źródłach staropolskich, złożone z członów "To-" i "-mił". Żeński odpowiednik: Tomiła.
Tomił imieniny obchodzi 10 lutego i 10 października.

</doc>
<doc id="558289" url="https://pl.wikipedia.org/wiki?curid=558289" title="Mikołaj Wejher">
Mikołaj Wejher

Mikołaj Wejher (?-zm. 1647) – wojewoda chełmiński od 1643, wojewoda malborski od 1641. Był także starostą radzyńskim oraz kowalewskim, starosta kiszporski w latach 1641-1643.
Syn Jana i Anny Szczawińskiej, brat Ludwika.
Poseł województwa chełmińskiego na sejm 1631 roku. Poseł sejmiku kowalewskiego na sejm ekstraordynaryjny 1637 roku. Był elektorem Władysława IV Wazy z województwa chełmińskiego w 1632 roku. 
Przypisy.
 

</doc>
<doc id="558290" url="https://pl.wikipedia.org/wiki?curid=558290" title="Tomir">
Tomir

Tomir – męskie imię pochodzenia słowiańskiego, nienotowane w źródłach staropolskich, złożone z członów "To-" i "-mir". Żeński odpowiednik: Tomira.
Tomir imieniny obchodzi 24 września.

</doc>
<doc id="558292" url="https://pl.wikipedia.org/wiki?curid=558292" title="Badania rentgenostrukturalne">
Badania rentgenostrukturalne



</doc>
<doc id="558295" url="https://pl.wikipedia.org/wiki?curid=558295" title="Tomira">
Tomira

Tomira – imię żeńskie o niepewnym pochodzeniu. Najprawdopodobniej powstało na gruncie języka serbsko-chorwackiego (w źródłach serbsko-chorwackich pojawia się od XV wieku) i stanowiło skróconą formę imienia "Tomimira" (czyli "tomiti" – „dręczyć, męczyć”, por. Tomisław, i "-mira"). Istnieje także możliwość, że Tomira powstała jako zdrobnienie innych imion, np. Świętomiry. 
Męski odpowiednik: Tomir.
Tomira imieniny obchodzi 24 maja.

</doc>
<doc id="558296" url="https://pl.wikipedia.org/wiki?curid=558296" title="Kamarazaur">
Kamarazaur

Kamarazaur ("Camarasaurus") – duży, roślinożerny dinozaur żyjący w późnej jurze na terenie współczesnej Ameryki Północnej. Należał do grupy zauropodów. Jego nazwa znaczy jamisty jaszczur.
Opis.
Jego szczątki po raz pierwszy znaleziono w stanie Kolorado w 1877 roku. W tym samym roku zostały one zbadane i opisane przez znanego XIX-wiecznego paleontologa, Edwarda Drinkera Cope'a.
Zęby kamarazaura miały łyżeczkowaty kształt i cięły pokarm przed połknięciem.
Mierzył około 18 metrów i ważył do 20 ton, tak więc w porównaniu do innych późnojurajskich zauropodów takich jak diplodok czy brachiozaur był stosunkowo niewielkich rozmiarów.

</doc>
<doc id="558297" url="https://pl.wikipedia.org/wiki?curid=558297" title="Anatolij Rybakow">
Anatolij Rybakow

Anatolij Naumowicz Rybakow (ros. "Анатолий Наумович Рыбаков", właśc. Anatolij Naumowicz Aronow (ros. "Анатолий Наумович Аронов"); ur. we wsi Dzierżanowka, Imperium Rosyjskie, zm. 23 grudnia 1998 w Nowym Jorku, USA) – rosyjski pisarz. Autor utworów dla młodzieży i dokumentujących okres represji stalinowskich.
Życiorys.
W 1934 został aresztowany przez NKWD i zesłany na Syberię. Pod koniec zsyłki pracował jako pracownik transportowy. Podczas II wojny światowej pełnił funkcję dowódcy czołgu. Po wojnie rozpoczął działalność literacką.
Debiutował w roku 1948, publikując powieść dla młodzieży pt. "Kordzik".
Jego najpopularniejsze dzieło to powieść "Dzieci Arbatu", na którą składają się cztery części. Pierwsza, od której pochodzi tytuł całości, opisuje życie w okresie poprzedzającym tzw. wielką czystkę (1933-1934) i w trakcie jej trwania poprzez pryzmat doświadczeń zwykłych obywateli. W cyklu "Dzieci Arbatu" można zauważyć wyraźne związki z biografią samego autora. Na przykład główny bohater, Sasza Pankratow, podobnie jak on zostaje zesłany na trzy lata na Syberię. Chociaż powieści zostały napisane w latach sześćdziesiątych (1966), to publikacji w ZSRR doczekały się dopiero w roku 1987 (na druk zezwolono w latach 1966 i 1978, ale w obu przypadkach zezwolenie zostało cofnięte przez władze sowieckie). Kolejne tomy cyklu ukazywały się w latach 1988 ("Trzydziesty piąty i później"), 1990 ("Strach"), 1996 ("Proch i pył").
Po upadku Związku Radzieckiego autor wyjechał do USA i tam też opublikował "Wspomnienia".
Zmarł w 1998 roku. Został pochowany na Cmentarzu Kuncewskim w Moskwie.
Bibliografia.
Źródła w języku angielskim
Źródła w języku rosyjskim

</doc>
<doc id="558298" url="https://pl.wikipedia.org/wiki?curid=558298" title="Ryszard Tadeusz Walczak">
Ryszard Tadeusz Walczak

Ryszard Tadeusz Walczak (ur. 20 lipca 1943 w Baranicy, zm. 8 lipca 2006 pod Warszawą) – agrotechnik, dyrektor Instytutu Agrofizyki PAN w Lublinie, członek korespondent Polskiej Akademii Nauk.
Życiorys.
W 1961 r. ukończył Liceum Ogólnokształcące im. Stanisława Staszica w Lublinie, następnie studiował na Wydziale Matematyki, Fizyki i Chemii Uniwersytetu Marii Curie-Skłodowskiej w Lublinie. W 1966 r. obronił dyplom magistra na podstawie pracy z fizyki plazmy. Pod koniec studiów podjął pracę asystenta w Zakładzie Metod Numerycznych Instytutu Analizy Matematycznej UMCS, od 1967 r. był związany z Instytutem Agrofizyki PAN w Lublinie (obecnie im. Bohdana Dobrzańskiego, początkowo Zakładem Agrofizyki). W instytucji tej przeszedł kolejne szczeble kariery, od asystenta i starszego asystenta do dyrektora.
W 1975 r. obronił doktorat nauk technicznych na Wydziale Techniki Rolniczej Akademii Rolniczej w Lublinie na podstawie rozprawy "Modelowe badania wiązania wody w glebie o różnym zagęszczeniu", wyróżnionej nagrodą sekretarza Wydziału V PAN (1977). Habilitował się w 1984 r. na Wydziale Rolniczym Akademii Rolniczej w Lublinie na podstawie rozprawy "Modelowe badania zależności retencji wodnej od parametrów fazy stałej gleby". Od 1985 r. był docentem w Zakładzie Agrofizyki PAN, a po jego przekształceniu w Instytut Agrofizyki PAN został kierownikiem Zakładu Fizyki Gleby (1987). W 1990 r. otrzymał tytuł profesora nauk rolniczych, w 1993 r. profesora zwyczajnego, a w 1998 r. tytuł członka korespondenta Polskiej Akademii Nauk. Od 1981 r. zasiadał w Radzie Naukowej Zakładu i Instytutu Agrofizyki PAN, w latach 1999-2003 pełnił funkcję zastępcy dyrektora, od 2003 r. dyrektora.
Staże naukowe odbył m.in. w Leningradzie, Wageningen, Stuttgarcie, Berlinie, Zurychu, Wiedniu. Wchodził w skład Rad Naukowych Centrum Badań Kosmicznych PAN w Warszawie oraz Zakładu Badań Środowiska Rolniczego i Leśnego PAN w Poznaniu, był członkiem Komitetu Naukowego PAN "Człowiek i Środowisko", członkiem Komitetu Agrofizyki PAN, członkiem Komitetu Melioracji i Inżynierii Środowiska Rolniczego PAN, wiceprezesem Oddziału PAN w Lublinie (od 2003). Należał także do Lubelskiego Towarzystwa Naukowego oraz Polskiego Towarzystwa Agrofizycznego (wiceprezes). Wchodził w skład kolegiów redakcyjnych szeregu pism naukowych, był m.in. redaktorem naczelnym "Acta Agrophysica". Wyróżniony dwoma nagrodami sekretarza naukowego PAN i nagrodą Wydziału V PAN (Nauk Rolniczych i Leśnych), został odznaczony m.in. Brązowym i Złotym Krzyżem Zasługi, Krzyżem Kawalerskim Orderu Odrodzenia Polski, Medalem 40-lecia Polski Ludowej.
W pracy naukowej zajmował się głównie fizyką środowiska przyrodniczego, szczególnie hydrofizyką i termofizyką systemu gleba-roślina-atmosfera, a także metrologią agrofizyczną. Ogłosił ponad 400 prac naukowych w pismach polskich i zagranicznych, posiadał patenty.
Z małżeństwa z Barbarą Witkowską-Walczak, również profesorem w Instytucie Agrofizyki PAN w Lublinie, miał syna Krzysztofa (weterynarza). Zginął w wypadku samochodowym w drodze na Światowy Kongres Nauki o Glebie w Filadelfii. Razem z nim śmierć poniosła dr Dorota Alina Matyka-Sarzyńska (ur. 21 maja 1969), adiunkt w Instytucie Agrofizyki PAN.

</doc>
<doc id="558299" url="https://pl.wikipedia.org/wiki?curid=558299" title="Zmartwychwstanie Pańskie">
Zmartwychwstanie Pańskie



</doc>
<doc id="558306" url="https://pl.wikipedia.org/wiki?curid=558306" title="Wiosna (zespół muzyczny)">
Wiosna (zespół muzyczny)

Wiosna – polski zespół jazzowy założony w 2000 roku w Warszawie. Charakteryzował się muzycznym eklektyzmem, łącząc (często w obrębie jednej kompozycji) tak różne gatunki jak jazz, hard rock, folk czy techno. Jego twórcami byli saksofonista Tomek Hołówka, basista Szymon Tarkowski, gitarzysta Konrad Żywiecki oraz grający na przeszkadzajkach Piotr Dąbrowski. Po kilku miesiącach dołączył do nich perkusista Andrzej Kwiatkowski a funkcję gitarzysty przejął Krzysztof Nowicki. W tym składzie nagrana została debiutancka płyta "Prima Aprilis", wydana w 2002 roku przez firmę Katiusza Pop.
Po nagraniu płyty nastąpiło kilka zmian w składzie, zespół opuścił Piotr Dąbrowski, przez pewien czas z zespołem współpracowali też klawiszowiec Michał Marecki (od 2005 w składzie T.Love), grający na didgeridoo Lenek Lenkiewicz oraz gitarzysta Marcin Olak.
Na początku 2004 roku zespół rozwiązał się a jego członkowie zajęli się innymi projektami: Szymon Tarkowski współtworzył formacje Ślimak Trio, Batyskaf oraz Płyny, Tomasz Hołówka grał w zespole Trawnik, Andrzej Kwiatkowski w grupach Płyny, Halo Hotel oraz Hormonogram.

</doc>
<doc id="558308" url="https://pl.wikipedia.org/wiki?curid=558308" title="Dywergencja rozwoju">
Dywergencja rozwoju

Dywergencja rozwoju - w rozwoju ewolucyjnym - oznacza różnokierunkowe kształtowanie się narządu lub postaci osobników jakiegoś szczepu, wskutek działania odmiennych warunków środowiskowych; np. dywergencja rozwoju kończyn ssaków. Prowadzi do powstawania narządów homologicznych.

</doc>
<doc id="558309" url="https://pl.wikipedia.org/wiki?curid=558309" title="Wiktor Juszkiewicz">
Wiktor Juszkiewicz

Wiktor Juszkiewicz (ur. 5 marca 1927 w Januszach, w pow. brzeskim, zm. 15 lutego 2001 w Gdańsku) – pułkownik dyplomowany Wojska Polskiego.
Życiorys.
Syn Bolesława. Absolwent Oficerskiej Szkoły Artylerii Nr 2 z 1951 oraz Akademia Sztabu Generalnego im. Gen. K. Świerczewskiego z 1975. Zajmował stanowiska dowódcze w specjalności artylerii m.in. szefa Artylerii 7 Łużyckiej Dywizji Desantowej. 8 czerwca 1981 wyznaczony na komendanta Wojskowej Komendy Uzupełnień w Gdyni. Przeniesiony do rezerwy 7 listopada 1986 na podstawie decyzji kadrowej Ministra Obrony Narodowej nr 0181 z dnia 22 września 1986. Został pochowany na Cmentarzu Garnizonowym w Gdańsku.

</doc>
<doc id="558310" url="https://pl.wikipedia.org/wiki?curid=558310" title="Gibson Les Paul">
Gibson Les Paul

Gibson Les Paul – gitara elektryczna, jej projektantem jest Ted McCarty, a nazwę wzięła od gitarzysty jazzowego Lesa Paula.
Sztandarowy model firmy Gibson, produkowany w latach 1952-1960; 1968-obecnie. Pierwowzór wszystkich późniejszych gitar firmy Gibson. Razem z Fenderem Stratocasterem jest legendą rocka i bluesa.
Budowa i modele.
Gibson Les Paul wyposażony jest w stały mostek Tune-o-Matic oraz Stopbar. Wyjątkiem jest model Axcess - niektóre jego wersje produkowane są z ruchomym mostkiem tremolo.
Charakterystyczne brzmienie zawdzięcza elektronice oraz drewnu użytemu do produkcji.
Zazwyczaj korpus oraz gryf zbudowane są z mahoniu, top z klonu, a podstrunnica z palisandru - aczkolwiek w niektórych modelach Gibson Les Paul zastosowano m.in. korpusy z koriny, topy z mahoniu czy podstrunnice z przypalanego klonu (baked maple), granadillo lub sztucznego tworzywa richlite (w zastępstwie za heban). Cechą charakterystyczną konstrukcji jest wklejany gryf (tzw. set-in), skala 24-3/4", 22 progi oraz szyjka montowana pod kątem w stosunku do korpusu.
W zależności od modelu oraz lat produkcji występują różne budowy korpusów; różne grubości i profile gryfów.
Podstawowe modele Les Paul to: Junior; Studio; Standard; Custom.
Na ich bazie powstały alternatywne wersje Les Paul m.in. Studio Faded; Traditonal; Classic; Supreme; Deluxe oraz wiele innych. W 1993r. w nowo otwartym oddziale 'Gibson Custom, Art and Historic' oficjalnie rozpoczęto produkcję reedycji modelu Les Paul, nawiązując do specyfikacji z poszczególnych lat z okresu 1956-1960. Modele te noszą nazwę Historic Reissue Series (potocznie nazywane historykami). W 2004r. przeniesiono ze zwykłej linii produkcyjnej do oddziału 'Gibson Custom, Art and Historic' produkcję modelu Custom.
Przetworniki.
Istotny wpływ na brzmienie mają również przetworniki, a raczej ich budowa. Na początku produkcji w gitarach typu Les Paul wykorzystywane były przetworniki single-coil (tzw. single) charakteryzujące się jasnym brzmieniem, jednak generowały one zbyt wiele szumów.
W związku z tym zespół projektantów firmy Gibson pod wodzą Lesa Paula zdecydował się użyć wynalezionego przez pracownika firmy Gibson Setha Lovera humbuckera (składał się z dwóch przeciwnie względem siebie nawiniętych cewek osadzonych na przeciwnie spolaryzowanych magnesach), który przeszedł do historii pod nazwą PAF (Patent Applied For). Brzmienie tych przystawek było wyraźnie ciemniejsze w stosunku do singli oraz – co najważniejsze – humbuckery praktycznie nie dodawały do sygnału przydźwięku sieci zasilającej i innych zakłóceń elektromagnetycznych, zwłaszcza z cewek głośników i transformatorów wzmacniaczy.
Wciąż jednak produkowane są Les Paule z wykorzystaniem singli.
Gibson Les Paul SG (Solid Guitar).
Gibson, chcąc zapobiec dalszemu spadkowi sprzedaży Gibson Lesa Paula, w 1960 roku postanowił go odświeżyć i poprzez serię transformacji w 1961 powstał Gibson Les Paul SG. Jednak Les Paul poprosił o usunięcie jego imienia i nazwiska z nazwy gitary, wobec czego od tej pory jest znany jako Gibson SG.
Gitary typu Les Paul w swojej pierwotnej formie powróciły do produkcji i sprzedaży w 1968.

</doc>
<doc id="558313" url="https://pl.wikipedia.org/wiki?curid=558313" title="Roman Kołtoń">
Roman Kołtoń

Roman Kołtoń (ur. 12 stycznia 1970 w Złotoryi) – polski dziennikarz, komentator sportowy i youtuber.
Życiorys.
Podjął studia prawnicze we Wrocławiu, które ukończył na Wydziale Prawa i Administracji Uniwersytetu Warszawskiego. Od 1988 współpracował z tygodnikiem „Piłka Nożna”. W latach 1990–1991 był dziennikarzem „Dziennika Dolnośląskiego”, specjalizującym się w tematyce piłkarskiej. Od 1990 pracował w „Przeglądzie Sportowym”, którego w latach 2004–2007 był redaktorem naczelnym. Jako komentator pracował od 1995 w Canal+ i od 2000 w Polsacie Sport. Od marca 2018 autor i prowadzący youtubowego kanału "Prawda Futbolu". W lutym 2020 poinformował o swoim odejściu z Polsatu. Od tego czasu nadal pojawia się na antenach Polsatu jako gość.
W karierze dziennikarskiej relacjonował trzy mundiale: w 1998 we Francji jako korespondent „Przeglądu Sportowego”, w 2002 w Korei i Japonii i 2006 w Niemczech jako komentator Polsatu Sport. Dla Polsatu Sport komentował mecze EURO 2008 w Austrii/Szwajcarii, a także pięć finałów Ligi Mistrzów. Występował jako ekspert w programach publicystycznych (m.in. "SuperGol", "Piłkarski Salon", "Studio Futbol", "2 × 45)", a obecnie jest ekspertem w programie "Cafe Futbol". Jest specjalistą od Bundesligi. Od 1995 jest współpracownikiem niemieckiego magazynu sportowego „Kicker”. Od września 2008 jest felietonistą działu sportowego portalu Interia.pl.
W latach 2012–2021 zasiadał w Komisji ds. Mediów i Marketingu Polskiego Związku Piłki Nożnej.
W młodości był bramkarzem Górnika Złotoryja. Aktualnie gra na bramce w Reprezentacji Polskich Pisarzy. Razem z Mateuszem Borkiem, swoim partnerem z telewizji był komentatorem w komputerowej symulacji piłki nożnej Pro Evolution Soccer 6.
Jest jednym z ekspertów firmy bukmacherskiej ETOTO, występującym w jej programach i innych działaniach reklamowych.

</doc>
<doc id="558314" url="https://pl.wikipedia.org/wiki?curid=558314" title="Front Wyzwolenia Krasnali Ogrodowych">
Front Wyzwolenia Krasnali Ogrodowych

Front Wyzwolenia Krasnali Ogrodowych (fr. "Front de libération des nains de jardin") – francuska organizacja, której celem działania jest „przywrócenie krasnali ogrodowych ich naturalnemu środowisku - lasom”. Jej początki sięgają roku 1996, kiedy to grupa aktywistów dokonała pierwszych kradzieży ogrodowych krasnali z przydomowych ogródków i wywiozła je do lasu. Ruch wywodzi się z Francji, zyskał też popularność w innych krajach, przez kilka lat aktywny był jego włoski odpowiednik.

</doc>
<doc id="558332" url="https://pl.wikipedia.org/wiki?curid=558332" title="Układ Hummla">
Układ Hummla

Układ Hummla – specjalny obwód elektryczny, w którym możliwe jest uzyskanie dowolnego przesunięcia fazowego pomiędzy przemiennym napięciem zasilającym a prądem płynącym przez jedną z gałęzi obwodu.
Przesunięcie to jest stałe dla stałych wartości impedancji układu i może być regulowane tylko poprzez zmianę wartości rezystancji w gałęzi równoległej ("R"3 na rysunku).
Układ Hummla obecnie niemal wyszedł z użycia. Dawniej był najczęściej wykorzystywany do uzyskiwania przesunięcia fazowego o wartości 90°, które pozwala na użycie układu watomierza jako waromierza.
Zasada działania.
Z rysunku obok wynika, że:
formula_1
formula_2
formula_3 co po podstawieniu daje
formula_4
formula_5 gdzie: "j" – liczba urojona, α – przesunięcie fazowe, "U" – wartość skuteczna napięcia zasilającego, "I"2 – prąd w gałęzi impedancji "Z"2.
Ponieważ: formula_6 oraz formula_7 to można zapisać, że:
formula_8
Aby uzyskać przesunięcie fazowe równe 90° muszą zostać spełnione następujące warunki:
formula_9 oraz
formula_10 (jeśli pierwszy warunek jest spełniony, a wynik wyrażenia po lewej stronie nierówności jest mniejszy niż zero, wówczas występuje ujemne przesunięcie fazowe).
Z uwagi na fakt, że wszystkie wartości rezystancji są dodatnie, impedancje "Z"1 i "Z"2 muszą posiadać charakter indukcyjny. Ponieważ elementem regulującym ma być wartość rezystancji "R"3 można zapisać, że:
formula_11

</doc>
<doc id="558334" url="https://pl.wikipedia.org/wiki?curid=558334" title="Baraniec (Tatry)">
Baraniec (Tatry)

Baraniec, Baraniec Wielki () – znajdujący się w słowackiej części Tatr, trzeci co do wysokości (2182 m) szczyt Tatr Zachodnich. Znajduje się ok. 2,5 km na południe od grani głównej i jest najwyższym szczytem w bocznej grani Barańców.
Topografia.
Jest zwornikiem dla 4 grani:
Pomiędzy granią południowo-zachodnią i południowo-wschodnią znajduje się Dolina Tarnowiecka, pomiędzy południowo-wschodnią i północną Dolina Jamnicka, pomiędzy północną i zachodnią Dolina Żarska, pomiędzy zachodnią i południowo-zachodnią Dolina Bystrego Potoku (odgałęzienie Doliny Żarskiej). Północne stoki spod szczytu Barańca do Doliny Żarskiej opadają stromo, znajduje się w nich niewielki kocioł lodowcowy o nazwie Kotlina.
Opis szczytu.
Od strony Doliny Jamnickiej znajdują się dwustopniowe kotły lodowcowe. Zbocza osiągają wysokość ponad 1000 m ponad dno doliny. Znajduje się na nich kilka potężnych żlebów, którymi zimą zsuwają się ogromne lawiny. Często przebywają tu kozice. W noc sylwestrową 1971/72 r. turyści spłoszyli tu te zwierzęta, 12 z nich zabiło się na oblodzonych zboczach.
Zbudowany jest z łupków krystalicznych z wtrąceniami amfibolitów i łupków grafitowych z granatami.
W przeszłości stoki Barańca były wypasane. Był też Baraniec jednym z 5 głównych punktów triangulacyjnych w Tatrach. W 1820 r. zbudowano na jego szczycie drewnianą wieżę do triangulacji i wówczas to precyzyjnie pomierzono wysokość szczytu na 2185 m. Potem na miejscu wieży zamontowano betonowy słup z blaszaną skrzynką kontaktową. Sam wierzchołek jest kamienisty, zbocza w górnej części trawiaste. Ładne widoki na grań główną od Rohaczy po Banówkę, Otargańce i niemal cały Liptów. Ponad Otargańcami widoczny masyw Bystrej oraz Krywań i inne szczyty Tatr Wysokich.
Pierwsze wejście zimowe: J. Przyborowski i Wacław Majewski 23 lutego 1914 r.
Szlaki turystyczne.
Wejście na Baraniec jest możliwe trzema szlakami:

</doc>
<doc id="558344" url="https://pl.wikipedia.org/wiki?curid=558344" title="Hejnał Płocka">
Hejnał Płocka

Hejnał Płocki powstał w 1937 roku. Hejnał skomponował ks. Kazimierz Starościński (profesor śpiewu w Seminarium Duchownym). Po raz pierwszy zagrano go 25 września 1937 roku. Grano go aż do 1975 roku, z wyjątkiem okresu okupacji hitlerowskiej. Ponownie zaczęto go odgrywać 3 maja 1983 roku i od tej pory nieprzerwanie rozbrzmiewa nad Płockiem aż do dzisiaj.
Dopiero w latach 90. XX wieku zostały dopisane słowa do hejnału. Ich autorem jest Tadeusz Boetzel.
Hejnał odgrywany jest przez trębacza codziennie o godzinie 12:00 i 18:00 z wieży ratuszowej na Starym Rynku. Hejnalista Miejski ubrany jest w paradny mundur strażników miejskich.
Melodia odgrywana jest również trzy razy dziennie drogą elektroniczną z Wieży Zegarowej.
Na wieży ratuszowej po odegraniu hejnału o godz. 12:00 ma miejsce scena pasowania Bolesława III Krzywoustego na rycerza przez jego ojca – Władysława I Hermana.
Tekst płockiego hejnału:
"Płock, grodzie nasz z Tumskich Wzgórz"
"trzymasz straż, grodzie nasz."
"Patrząc w Wisły toń ty trwasz, ty trwasz."

</doc>
<doc id="558345" url="https://pl.wikipedia.org/wiki?curid=558345" title="Ambystoma meksykańska">
Ambystoma meksykańska

Ambystoma meksykańska, aksolotl meksykański, salamandra meksykańska ("Ambystoma mexicanum") – endemiczny słodkowodny gatunek drapieżnego płaza ogoniastego z rodziny ambystomowatych (Ambystomatidae). Cechą charakterystyczną tego gatunku jest zjawisko neotenii. Taka postać płazów z rodzaju "Ambystoma" nazywana jest aksolotlem.
Ambystoma meksykańska jest cenionym zwierzęciem laboratoryjnym, bywa także hodowana w akwariach.
Występowanie.
W warunkach naturalnych gatunek występował na południe od miasta Meksyk, stolicy Meksyku, w dwóch jeziorach Xochimilco i Chalco (2300 m n.p.m.). Obecnie zasięg jego występowania obejmuje jedynie południowe części jeziora Xochimilco wraz z otaczającymi je kanałami i mokradłami. Jezioro Chalco prawie całkowicie wyschło w wyniku celowego jego osuszenia, które miało zapobiec okresowym zalewaniom okolicy. Prawdopodobnie spotykany był również w jeziorach Texcoco, Zumpango i Xaltocan.
Budowa.
Ciało o masywnej budowie, grzbietobrzusznie spłaszczone. Na szerokiej głowie, w jej tylnej części, znajdują się 3 pary skrzeli zewnętrznych położonych po obu stronach głowy. Kończyny delikatne, krótkie i kruche – przednie zaopatrzone w 4, a tylne w 5 palców. Ciało zakończone jest długim, wysokim i masywnym ogonem. U form neotenicznych występuje wysoka, bocznie spłaszczona płetwa ogonowa. U gatunków albinotycznych kościec jest widoczny poprzez cienką, półprzezroczystą skórę.
Rozróżniane są dwie formy barwne:
Długość ciała dojrzałych płciowo osobników (larw) sięga 30 cm.
Neotenia.
W środowisku naturalnym ambystoma nie przekształca się w postać lądową. Powodem braku transformacji jest wrodzona wada i brak tyroksyny wytwarzanej w tarczycy spowodowanej niską jej funkcjonalnością.
Tryb życia.
Aksolotl jest gatunkiem prowadzącym nocny tryb życia. Podczas dnia larwy szukają schronienia w zakamarkach zapewniających im kryjówki przed większymi drapieżnikami.
Gatunek drapieżny, ma szczątkowe zęby. Pokarm lokalizuje za pomocą węchu. Odżywia się w porze wieczorowej i nocnej m.in. małymi zwierzętami wodnymi, bywa również kanibalem.
Trzymane w grupie mogą sobie obgryzać kończyny i końcówki płetwy ogonowej. Mają jednak zdolność regeneracji utraconych części ciała: kończyn, skrzeli czy nawet fragmentów w obrębie głowy, mózgu i serca. Regeneracja przebiega w wyniku rozprzestrzeniania trzpienia komórki w danym zagrożonym obszarze. Komórki takie mnożą się i są w stanie zastąpić brakującą tkankę, są przy tym w pełni funkcjonalne. Okres regeneracji trwa do kilku miesięcy.
Rozmnażanie.
Występuje u nich neotenia i wyraźny dymorfizm płciowy. Gonady samca ze względu na ich nabrzmiałość są łatwo zauważalne w okresie rozrodczym. Po okresie kilkutygodniowego zimowania samiec składa spermatofor na częściach roślin. W tym czasie samica zbiera go wkładając do kloaki. Kilka tygodni po zapłodnieniu samica składa galaretowaty skrzek w ilości 200–6000 jaj. Okres inkubacji zależny jest od temperatury otoczenia, najczęściej trwa ok. 3 tygodni. Młode, wyklute larwy są wielkości ok. 15-20 milimetrów i są żarłoczne. Wymagane jest częste dokarmianie (kanibalizm). Dojrzałość płciową osiągają po roku życia.
Przeobrażenie w salamandrę.
W wyniku przeobrażenia u aksolotlów następują zmiany w budowie ciała, następuje częściowy zanik skrzeli i płetwy ogonowej. Larwa zaczyna coraz częściej pobierać i oddychać powietrzem atmosferycznym. Po całościowej metamorfozie ogon staje się zaokrąglony. W końcowej fazie przeobrażenia następuje coraz częstsze zrzucanie nabłonka z całej powierzchni ciała.
Badania naukowe.
Ambystoma meksykańska jest cennym zwierzęciem laboratoryjnym wykorzystywanym jako organizm modelowy. W wyniku podawania mu hormonu tarczycy aksolotl uzyskał zdolność przeobrażenia się w postać lądową. Badaczem, który po raz pierwszy tego dokonał (w 1917 roku) była polska uczona, biolog Laura Kaufman. Larwy karmiła wyciągiem z tarczycy już wyrośniętych i przeobrażonych ambystom, jak również tarczycą pochodzącą z innych zwierząt.
Gatunek ten jest często spotykany w laboratoriach do badań z zakresu transplantacji, badania wad serca, a także na potrzeby endokrynologii i genetyki.
W warunkach laboratoryjnych ambystoma żyje ok. 12–15 lat. W naturze mniej, 10–12 lat.
Zagrożenia i ochrona.
Populacja "Ambystoma mexicanum" w jeziorze Xochimilco i otaczających go kanałach jest poważnie zagrożona ze względu na rozwój miasta Meksyku i ma tendencję spadkową.
Czerwona Księga Gatunków Zagrożonych klasyfikuje gatunek "Ambystoma mexicanum" w czerwonej liście krytycznie zagrożonych o najwyższej kategorii ryzyka. Według ostatnich obserwacji dzikiej populacji liczebność aksolotla szacowana jest na 700-1200 osobników, które istnieją w sześciu różnych miejscach podmokłych jeziora Xochimilco.
Działania ochrony tego gatunku koncentrują się głównie na podniesieniu znaczenia jeziora Xochimilco poprzez edukację, inicjatywy na rzecz przywrócenia siedlisk występowania gatunku. Rozwój populacji z gatunków hodowanych w domu, laboratoriach nie jest wskazany z uwagi na zagrożenie przenoszenia różnych chorób, w tym genetycznych.
Gatunek jest pod szczególną ochroną rządu Meksyku i kontrolą Konwencji o międzynarodowym handlu dzikimi zwierzętami i roślinami gatunków zagrożonych wyginięciem (załącznik II do rozporządzenia WE 318/2008 w dodatku B).
Znaczenie gospodarcze.
Ambystoma meksykańska jest gatunkiem jadalnym, była poławiana do celów spożywczych i sprzedawana na targach. Obecnie handel tym gatunkiem jest prawnie zabroniony.

</doc>
<doc id="558346" url="https://pl.wikipedia.org/wiki?curid=558346" title="Wiaczesław Czornowił">
Wiaczesław Czornowił

Wiaczesław Maksymowycz Czornowił, ukr. Вячеслав Максимович Чорновіл (ur. 24 grudnia 1937 w Czerkasach, zm. 25 marca 1999 w Boryspolu) – ukraiński publicysta i polityk. Bohater Ukrainy.
Życiorys.
Ukończył studia dziennikarskie na Uniwersytecie Kijowskim, do 1966 pracował jako dziennikarz i krytyk literacki. Za poglądy polityczne i wydawanie nielegalnego pisma „Ukrajinśkyj wisnyk” w 1967 (następnie 1972 i 1980) aresztowany. Współorganizator (1987) Ukraińskiego Związku Helsińskiego i Ukraińskiej Grupy Helsińskiej. W 1991 kandydował na urząd prezydenta (uzyskał 23% głosów), od 1992 przewodniczył centroprawicowemu Ludowemu Ruchowi Ukrainy, współorganizowanemu przez niego w 1989. Od 1990 do 1999 sprawował mandat deputowanego Rady Najwyższej.
Zginął w wypadku samochodowym koło Boryspola. Wypadek ten wzbudził wiele spekulacji, a o jego spowodowanie podejrzewano służby specjalne. Pośmiertnie nadano mu tytuł Bohatera Ukrainy.
Był ojcem Tarasa Czornowiła.

</doc>
<doc id="558349" url="https://pl.wikipedia.org/wiki?curid=558349" title="Cmentarz katolicko-ewangelicki przy ulicy Opawskiej w Raciborzu">
Cmentarz katolicko-ewangelicki przy ulicy Opawskiej w Raciborzu

Cmentarz katolicko-ewangelicki przy ul. Opawskiej – nieistniejący już cmentarz w Raciborzu, założony w 1807 roku. Obecnie na jego miejscu znajduje się miejski Park im. Miasta Roth.
Historia.
Rozporządzenie władz miasta zakazało pochówku zmarłych na terenie miasta, dlatego też trzeba było poszukać nowego miejsca pod miejską nekropolię. Przełożony przytułku św. Łazarza Tomasz Moczygemba poświęcił swój ogród w Nowych Zagrodach na cmentarz. Teren ten wówczas nie należał do miasta, bowiem miasto kończyło się na Bramie Nowej, obecne skrzyżowanie ulicy Nowej z Basztową. Na podstawie umowy o dzierżawę, którą zawarto 16 października 1807 roku parafia WNMP użytkowała ten teren. 21 grudnia 1807 roku prałat Franciszek Seypold poświęcił nowy cmentarz. Cmentarz powstał głównie przy wsparciu finansowym i duchowym prałata Jana Nepomucena Zolondka, późniejszego proboszcza miejskiego w latach 1818-1836.
Cmentarz nie służył tylko katolikom, bowiem raciborscy ewangelicy użytkowali 1/3 nekropolii położoną od północy, niedaleko byłego szpitala. Przez wiele lat sprawa własności gruntu była nieuporządkowana, bowiem teren stracił swojego dawnego właściciela, wdowa po Tomaszu Moczygembie, Anna odsprzedała go farbiarzowi Franciszkowi Kowalikowi. Właściciele tego terenu zmieniali się wielokrotnie. Ostatecznie teren cmentarza od radcy sądowego Liebiga wykupił senator (bowiem tak w tamtych czasach nazywali się członkowie rady miejskiej), Karol Tlach, który pochodził z zasłużonej dla miasta rodziny rzeźników. Działka została nabyta za tysiąc talarów w maju 1851 roku, a właściciel przekazał ją jako współwłasność parafii katolickiej i ewangelickiej. Obszar cmentarza wielokrotnie powiększano o sąsiednie działki, aż nekropolia osiągnęła powierzchnię trzech hektarów. W czerwcu 1881 roku zniesiono współwłasność i teren cmentarza podzielono między dwie parafie.
15 maja 1832 roku dokonano poświęcenia kamienia węgielnego pod kaplicę cmentarną, która została wzniesiona w stylu greckim według projektu Bogumiła Tschecha. 4 listopada 1832 roku ks. prałat Jan Nepomucen Zolondek dokonał poświęcenia wybudowanej kaplicy.
Na cmentarzu zaprzestano pochówków w latach dwudziestych XX wieku, lecz do końca 1945 roku zdarzały się tam pochówki. Cmentarz przypominał park, ponieważ posiadał bardzo wysoki drzewostan.
W 1959 dokonano rozbiórki istniejących zabudowań, m.in. murów okalających cmentarz i kaplicę cmentarną. Wcześniej jednak ekshumowano z krypty szczątki dwóch zasłużonych proboszczów miejskich: Jana Nepomucena Zolondka i Franciszka Ksawerego Heidego, które zostały przeniesione na teren byłego cmentarza okalającego parafię. Na miejscu cmentarza pozostawiono tylko nieliczne rzeźby nagrobkowe i stworzono alejki, a cały teren połączono z resztą parku miejskiego.
Na cmentarzu istniała również kaplica cmentarna, która znajdowała się na miejscu obecnego placu zabaw. Została rozebrana w latach 60. XX wieku.
Ostatnią pozostałością po dawnej nekropolii, oprócz starego drzewostanu jest pomnik nagrobny znajdujący się w dawnej ewangelickiej części cmentarza. Ukazuje on umieszczoną na wysokiej postawie, marmurową rzeźbę zasmuconej kobiety, stworzona została przez R. Felderhoffa. Nagrobek poświęcony jest radcy handlowemu Ludwikowi Reinersowi, który był właścicielem fabryki cygar, zmarły 2 lutego 1916 roku w wieku sześćdziesięciu dwóch lat, oprócz tego jest także inskrypcja, która odnosi się do syna Johannesa Ludwiga Reinersa. Był on asesorem sądowym, doktorem prawa, urodził się 3 września 1886 roku w Raciborzu, a zmarł 23 czerwca 1915 roku w wyniku ran odniesionych na froncie I wojny światowej.
Na cmentarzu został pochowany znany poeta śląski Robert Rößler, który pisał gwarą śląską.

</doc>
<doc id="558350" url="https://pl.wikipedia.org/wiki?curid=558350" title="Cmentarz katolicko-ewangelicki przy ul. Opawskiej w Raciborzu">
Cmentarz katolicko-ewangelicki przy ul. Opawskiej w Raciborzu



</doc>
<doc id="558351" url="https://pl.wikipedia.org/wiki?curid=558351" title="Larysz">
Larysz



</doc>
<doc id="558353" url="https://pl.wikipedia.org/wiki?curid=558353" title="Kuźma Czorny">
Kuźma Czorny

Kuźma Czorny, właśc. Nikałaj Ramanouski, (ur. 24 czerwca 1900 w Borkach koło Siemieżawa - zm. 22 listopada 1944 w Mińsku), pisarz białoruski, z zawodu nauczyciel. 
Jeden z przywódców ugrupowania literackiego Uzwyszsza. Był autorem opowiadań ("Pa daroze" 1926) i powieści psychologicznych, ukazujących wpływ rewolucji i wojny domowej 1917 - 1922 na los i psychikę wieśniaków białoruskich ("Baćkauszczyzna" 1931, przeróbka dramatyczna 1932), powieści o kolektywizacji wsi ("Treciaje pakalennie" 1935) oraz filozoficzno-psychologicznych ("Mleczny szlach", nie ukończona, wydana w 1954). Pisał także felietony do różnych gazet, w tym do Sowietskiej Biełorussiji, przekłady z literatury rosyjskiej.

</doc>
<doc id="558354" url="https://pl.wikipedia.org/wiki?curid=558354" title="Waromierz">
Waromierz

Waromierz – przyrząd przeznaczony do pomiaru mocy biernej w układach elektrycznych prądu przemiennego o budowie zbliżonej do watomierza, różnica polega na tym iż we wskazaniach uwzględnia on wartość sinusa kąta przesunięcia pomiędzy prądem i napięciem. Jego wskazania wzorcowane są w warach [var]. Wskazania waromierza mogą być zarówno dodatnie (moc bierna o charakterze indukcyjnym) jak i ujemne (moc bierna o charakterze pojemnościowym).
Dawniej, waromierz realizowano przeważnie za pomocą konstrukcji watomierza, który podłączano wraz z dodatkową cewką szeregową do układu Hummla – zapewniało to uzyskanie przesunięcia fazowego o 90°, niezbędnego do poprawnego pomiaru mocy biernej. Niemniej jednak, ustawienia układu Hummla były poprawne tylko dla jednej określonej częstotliwości (np. 50 Hz), co stwarzało dodatkowe kłopoty pomiarowe (konieczność każdorazowej regulacji układu).
Waromierz jest najczęściej urządzeniem przeznaczonym do pomiaru mocy biernej w układach prądu przemiennego jednofazowego. Mechaniczne mierniki są wyposażone w ustrój elektrodynamiczny lub ferrodynamiczny. Stosuje się również ustrój indukcyjny lub elektroniczny, w których moc czynna jest wyliczana bezpośrednio z przebiegów prądu i napięcia – nie ma więc potrzeby używania układu Hummla.
W przypadku przebiegów sinusoidalnych wskazanie waromierza jest proporcjonalne do wartości mocy biernej w układzie:
formula_1
gdzie: "Q" – moc bierna, "U" – napięcie, "I" – natężenie prądu, φ – przesunięcie fazowe.

</doc>
<doc id="558355" url="https://pl.wikipedia.org/wiki?curid=558355" title="Itzhak Perlman">
Itzhak Perlman

Itzhak Perlman, Jicchak Perlman ( יצחק פרלמן, ur. 31 sierpnia 1945 w Tel Awiwie) – izraelski skrzypek mieszkający w Nowym Jorku, syn imigrantów do Palestyny z przedwojennej Polski, odznaczony Prezydenckim Medalem Wolności i Narodowym Medalem Sztuk.
Życiorys.
W wieku czterech lat odkryto u niego chorobę Heinego-Medina. Studiował w Juilliard School of Music u pedagoga Ivana Galamiana i jego asystentki Dorothy DeLay. Zadebiutował w 1963 w Carnegie Hall w Nowym Jorku, gdzie wykonywał I Koncert skrzypcowy H. Wieniawskiego. W 1964 został laureatem 1. nagrody na Konkursie im. Leventritta. W 1978 otrzymał nagrodę krytyków płytowych za nagranie kompletu sonat skrzypcowych Ludwiga van Beethovena z Władimirem Aszkenazim. Wiosną 1990 odbył tournée w ZSRR. W 1994 grał koncerty z Izraelską Orkiestrą Filharmoniczną w Chinach i Indiach. W 1996 otrzymał złoty medal The Royal Philharmonic Society’s.

</doc>
<doc id="558356" url="https://pl.wikipedia.org/wiki?curid=558356" title="Jacek Grün">
Jacek Grün

Jacek Grün (ur. 29 marca 1950 w Jaśle, zm. 25 marca 2010 w Białymstoku) – polski dziennikarz, politolog, muzyk.
Życiorys.
Absolwent I Liceum Ogólnokształcącego im. Króla Stanisława Leszczyńskiego w Jaśle, szkoły muzycznej w Rzeszowie i UMCS w Lublinie. Był pierwszym perkusistą zespołu Budka Suflera. 
Od 1975 krytyk muzyczny w „Gazecie Współczesnej” w Białymstoku, następnie w „Kurierze Podlaskim” (1983-1993). W latach 1993-1994 był stałym korespondentem tygodnika „Wprost”. W latach 1994-2001 uprawiał dziennikarstwo śledcze dla tygodnika „NIE”. Długoletni współpracownik tygodnika „Fakty i Mity”.
Od 2004 wykładowca w Wyższej Szkole Finansów i Zarządzania w Białymstoku. Od 2005 prowadził także zajęcia w Wyższej Szkole Administracji Publicznej w Białymstoku. Trener programów pomocowych Unii Europejskiej, specjalista od kształtowania wizerunku ("public relations"), oraz trener mowy ciała. Współpracował z tygodnikiem „Przegląd” i miesięcznikiem „Dziś”.

</doc>
<doc id="558357" url="https://pl.wikipedia.org/wiki?curid=558357" title="Ambystomowate">
Ambystomowate

Ambystomowate, ambystomy, poprzecznozębne (Ambystomatidae) – rodzina płazów z rzędu płazów ogoniastych (Caudata), obejmująca ponad 30 gatunków o zębach ułożonych w rzędy poprzeczne względem długiej osi ciała. W zapisie kopalnym znane z dolnego oligocenu.
Występowanie.
Ambystomowate występują w południowej Kanadzie i na Alasce na południe przez większą część Stanów Zjednoczonych na południowego krańca Wyżyny Meksykańskiej. Większość gatunków zamieszkuje wody stojące.
Budowa.
Płazy zaliczane do tej rodziny mają ciało o dość masywnej budowie i różnorodnym ubarwieniu – u jednych niepozorne, a u innych kontrastowe, ostrzegawcze. Długość ciała poszczególnych gatunków wynosi od 9 cm do 35 cm. Głowa ambystom jest szeroka, oczy małe. U wielu gatunków występują gruczoły przyuszne. Zęby podniebienne znajdują się za nozdrzami wewnętrznymi i są ułożone w kilka rzędów poprzecznych w stosunku do długiej osi ciała, stąd zwyczajowa nazwa "poprzecznozębne". Trzony kręgów są dwuwklęsłe, skóra gładka, kończyny dobrze rozwinięte, przednie mają po 4, a tylne po 5 palców, na tułowiu wyraźnie zaznaczone bruzdy międzyżebrowe, ogon bocznie spłaszczony, długi, masywny i wysoki, cienko zakończony. 
U niektórych gatunków zaznacza się dymorfizm płciowy. Samce mają większe wargi kloakalne, u godujących samców brak szaty godowej. 
Larwy mają skrzela zewnętrzne. U przeobrażonych osobników występują płuca.
Biologia i ekologia.
Gody większości ambystom odbywają się w wodzie, zwykle wiosną. Zapłodnienie wewnętrzne przy pomocy spermatoforów. Jaja składane są do wody (wyjątkiem jest ambystoma paskowana). Rozwój larw trwa od kilku miesięcy do kilku lat. U niektórych gatunków występuje neotenia (półobligatoryjna lub fakultatywna).
Klasyfikacja.
Do ambystom zaliczane były rodzaje "Ambystoma", "Dicamptodon" i "Rhyacotriton". Dwa ostatnie podniesiono do rangi odrębnych rodzin Dicamptodontidae i Rhyacotritonidae. Badania kladystyczne nie potwierdziły jednak słuszności wyodrębniania Dicamptodontidae. Obecnie do Ambystomatidae zaliczane są:

</doc>
<doc id="558358" url="https://pl.wikipedia.org/wiki?curid=558358" title="Sasza Czorny">
Sasza Czorny

Sasza Czorny (właśc. Aleksander Michajłowicz Glikberg, ; ur. w Odessie, zm. 5 sierpnia 1932 w Lavandou) – rosyjski poeta i satyryk, autor utworów dla dzieci.
Od 1920 roku na emigracji w Niemczech i Francji, współpracownik licznych rosyjskich czasopism satyrycznych, gdzie uprawiał satyrę polityczną i społeczno-obyczajową. Ogłaszał wiersze w zbiorach "Raznyje motiwy" (1906), "Satiry" (1910), "Satiry i lirika" (1913), opowiadania i pamflety, w których, posługując się groteską, ironią i persyflażem, piętnował m.in. Marazm i zmieszczanienie inteligencji rosyjskiej. Cechujące twórczość Czornego połączenie ekspresji satyrycznej z liryzmem oraz tendencje antyestetyczne (m.in. wprowadzanie mowy potocznej, częste prozaizmy i trywializmy) wywarły znaczny wpływ na kształtowanie się stylu wczesnych utworów Władimira Majakowskiego. Znaczna część dorobku Czornego obejmuje, uznaną za mistrzowską, poezję i prozę dla dzieci skonstruowaną z elementów poetyckiej fantazji, m.in. tomik żartobliwych wierszy "Wyspa dzieci" (1921, wyd. pol. 1967), opowiadania "Rasskazy dla dietiej" (tom 1, wyd. pośmiertne 1933), sztuka "Wozwraszczenije Robinzona" (1922). Do osobnego nurtu należą przeniknięte nostalgią utwory o tematyce emigracyjnej, zawierające reminiscencje z idealizowanego życia Rosji, m.in. poematy "Żażda" (1923), "Komu w emigracyi żyt' choroszo" (powstał w latach 1931-1932). W ostatnich latach życia Czorny pisał również opowiadania humorystyczne (zbiór "Niesier'joznyje rasskazy" 1928) i baśnie żołnierskie (tom "Sołdatskije skazki", wydanie pośmiertne 1933). Tworzył także przekłady utworów Heinricha Heinego, Franza Grillparzera, Knuta Hamsuna.

</doc>
<doc id="558360" url="https://pl.wikipedia.org/wiki?curid=558360" title="Bogumił Tschech">
Bogumił Tschech

Bogumił Tschech - niemiecki inspektor budowlany, projektant wielu budynków użyteczności publicznej.
Zaprojektował m.in.: ratusz z 1826 roku oraz szkołę św. Jadwigi przy Nowym Targu, obecny plac Jana Długosza (1830), czy przebudowę w 1823 roku klasztoru sióstr dominikanek na potrzeby królewskiego ewangelickiego gimnazjum w Raciborzu.

</doc>
<doc id="558363" url="https://pl.wikipedia.org/wiki?curid=558363" title="Lasy Kobiórskie">
Lasy Kobiórskie



</doc>
<doc id="558364" url="https://pl.wikipedia.org/wiki?curid=558364" title="Westernizacja">
Westernizacja



</doc>
<doc id="558366" url="https://pl.wikipedia.org/wiki?curid=558366" title="Czornyj Pieriedieł">
Czornyj Pieriedieł

Czornyj Pieriedieł (, dosł. „czarny podział”) – rosyjska organizacja narodnicka, założona w 1879 r. po rozpadzie w Ziemli i Woli, opowiadająca się za większością jej postulatów programowych, ale sprzeciwiająca się taktyce terroru indywidualnego. W roku 1880 niektórzy członkowie organizacji (Gieorgij Plechanow, Paweł Akselrod i inni) przenieśli się do Szwajcarii, gdzie w 1883 utworzyli marksistowską grupę "Wyzwolenie Pracy".

</doc>
<doc id="558368" url="https://pl.wikipedia.org/wiki?curid=558368" title="Ambystomatidae">
Ambystomatidae



</doc>
<doc id="558371" url="https://pl.wikipedia.org/wiki?curid=558371" title="Zbiornik kwarantannowy">
Zbiornik kwarantannowy

Zbiornik kwarantannowy − pomocnicze akwarium do okresowej izolacji (kwarantanny) ryb, ślimaków i roślin akwariowych. Przed wprowadzeniem nowych organizmów do akwarium głównego zalecaną czynnością jest przeprowadzenie odosobnienia w celu zmniejszenia ryzyka przeniesienia chorób do akwarium docelowego.
Akwarium kwarantannowe pełni również rolę izolowanego zbiornika w celach leczniczych. W takim zbiorniku należy zapewnić jak najlepsze warunki życiowe. Zbiornik powinien być wyposażony w urządzenie napowietrzające, grzałkę i filtr, bez żwiru.
Każdorazowo po zakończeniu kwarantanny zbiornik (akwarium) kwarantannowy musi być odkażony.

</doc>
<doc id="558372" url="https://pl.wikipedia.org/wiki?curid=558372" title="Oleg Czuchoncew">
Oleg Czuchoncew

Oleg Grigoriewicz Czuchoncew (; ur. 8 marca 1938 w Pawłowskim Posadzie) – rosyjski poeta.
Uprawia lirykę refleksyjną, w której sięga po wątki z historii Rosji. Jego wiersze ujawniają związki z tradycją tzw. rosyjskiej poezji myśli (Jewgienij Baratynski, Fiodor Tiutczew), pieśnią ludową oraz folklorem miejskim. Najbardziej znane zbiory wierszy: "Iz trioch tietradiej" (1976), "Słuchowoje okno" (1983), "Wietrom i piepłom" (1989), "Stichotworienija" (1989) i poematy: "Swoi" (1983), "Odnofamilec" (1989).
Jest laureatem wielu nagród, m.in. Nagrody Państwowej Federacji Rosyjskiej (1993), niemieckiej Nagrody Puszkina fundacji Alfreda Töpfera (1999), rosyjskiej Państwowej Nagrody Puszkina (2003), nagrody poetyckiej „Anthologia” miesięcznika „Nowyj Mir” (2003–2004), nagrody za osiągnięcia literackie i artystyczne „Triumf” (2005), Nagrody Literackiej im. Borisa Pasternaka (2005), Rosyjskiej Narodowej Nagrody „Poeta” (2007).

</doc>
<doc id="558378" url="https://pl.wikipedia.org/wiki?curid=558378" title="Skaner (ujednoznacznienie)">
Skaner (ujednoznacznienie)



</doc>
<doc id="558379" url="https://pl.wikipedia.org/wiki?curid=558379" title="Związek nitrowy">
Związek nitrowy



</doc>
<doc id="558380" url="https://pl.wikipedia.org/wiki?curid=558380" title="Znaczenie">
Znaczenie

Znaczenie – pojęcie, które łączy to, co rejestrujemy naszymi zmysłami z jakimś symbolem. Znak, zdanie, gest, czy dźwięk nie mają znaczenia, jeśli nie odnoszą się do czegoś, co jest nam znane.
"Znaczenie" w lingwistyce.
Dyscyplinami lingwistyki, które najobszerniej zajmują się zagadnieniem znaczenia są semantyka i lingwistyka kognitywna. Znaczenie definiuje się tu jako wiązkę cech semantycznych. W takim rozumieniu znaczenie nie musi być powiązane ze znakiem językowym i jest tożsame z terminami semem i pojęcie. Sytuacja taka występuje przykładowo w przypadku braku w danym języku wyrazu na określenie obiektu, posiadającego nazwę w innym języku – na przykład zestaw cech semantycznych znaczenia terminu "cube farm" w języku angielskim nie jest przypisany do konkretnej nazwy w języku polskim i znaczenie to można oddać tylko przez wyliczenie jego cech semantycznych: np. "biuro z dużą liczbą pojedynczych stanowisk pracy pooddzielanych ściankami działowymi". W węższym rozumieniu znaczenie przypisane jest do znaku językowego i stanowi treść przekazywaną tym znakiem w procesie komunikacji językowej.
Własności "znaczenia".
Strefy konotacyjne.
Cechy semantyczne znaczenia danej nazwy nie posiadają jednolitej rangi. Można je pogrupować w trzy strefy konotacyjne:
Radialna struktura znaczenia.
George Lakoff zaproponował w 1987 roku teorię radialnej struktury znaczenia, opartą na tzw. logice rozumowania przez zaniedbanie (ang. "default logic") Raymonda Reitera. Według interpretacji Lakoffa, „struktura znaczenia” opiera się na prototypowych, wyidealizowanych modelach kognitywnych. Taki model kognitywny to obiekt odczuwany przez użytkowników języka jako najbardziej typowy przedstawiciel danej kategorii semantycznej (zbioru obiektów wchodzących w zakres znaczenia). Zgodnie z obserwacją Reitera istnieją bardziej typowe i mniej typowe przykłady obiektów danej kategorii, np. "skowronek" czy "kondor" stanowi bardziej typowy przykład kategorii "ptaka" niż "struś" czy "pingwin". Obiekty uznawane za typowe przykłady danej kategorii semantycznej według Lakoffa tworzą jej centralną podkategorię. Pozostałe obiekty tworzą podkategorie peryferyjne, mogące być kategoriami centralnymi dla znaczeń podrzędnych kategorii głównej (np. "struś" jako centralny przykład "ptaka nielota") i mogące posiadać własne „niecentralne” podkategorie (w tym wypadku obejmowałyby one np. obiekty, na oznaczenie których wyraz "nielot" mógłby być użyty w przenośni).
Czasami trudno jest jednoznacznie stwierdzić, które desygnaty należą w języku do centralnej podkategorii zakresu nazwy. Lakoff podaje tu przykład wyrazu "matka" = kobieta, która kogoś urodziła: kobieta, która kogoś wychowała: kobieta, będąca żoną ojca.
Polisemia.
W przypadku polisemii mówi się o wielowymiarowej naturze znaku językowego. Każde z potencjalnych znaczeń danego znaku językowego nazywane jest jego wymiarem. Według Lakoffa poszczególne wymiary stanowią podkategorie ogólnej kategorii mieszczącej wszystkie desygnaty nazwy we wszystkich jej potencjalnych znaczeniach.
Wyboru znaczenia właściwego w danym akcie komunikacji dokonuje się na podstawie kontekstu. Nazywane jest to aktualizacją znaczenia.
Znaczenie w filozofii.
Ogólnie rzecz biorąc, było co najmniej sześć różnych prób wyjaśnienia czym jest językowe „znaczenie”. Każda z nich wiąże się z obszerną literaturą przedmiotu:
"Znaczenie" w kognitywistyce systemowej.
W kognitywistyce systemowej, gdzie analizuje się procesy poznania i interakcji danego podmiotu inteligentnego z określoną dziedziną rzeczywistą lub myślową, według kognitywistycznego modelu A. M. Gadomskiego (w meta-teorii TOGA) opartego na wzajemnej relacji pomiędzy pojęciami: "dane", "informacja", "preferencje" i "wiedza", te same dane mogą być nośnikiem różnych informacji, tzn. mogą mieć różne znaczenie.
"Znaczenie" jest tu wynikiem relacji A Z B, gdzie A symbolizuje coś postrzeganego w określonej dziedzinie rzeczywistej lub abstrakcyjnej DA, zaś B to jego odwzorowanie w innej dziedzinie DB, np. w umyśle ludzkim lub w pamięci komputera. "Relacja nadania znaczenia" Z może być przechodnia i symetryczna, co zależy od wyboru dziedzin DA, DB, DC, ...
Podstawową funkcjonalną własnością tej relacji jest fakt, że umożliwia ona rozumowanie o dziedzinie DA przy użyciu pojęć z innych dziedzin (np. z różnych teorii).
W zwrocie „A ma głębsze znaczenie” odwołujemy się do wniosków czy konsekwencji postrzeganego A jako rezultatu rozumowania, czyli relacji między A a pewnym X, gdzie X może być, na przykład, przyczyną ważnych dla nas zdarzeń.

</doc>
<doc id="558381" url="https://pl.wikipedia.org/wiki?curid=558381" title="Cmentarze katolickie w Raciborzu">
Cmentarze katolickie w Raciborzu

Cmentarze katolickie w Raciborzu – w mieście znajdowało się wiele miejsc grzebalnych, najczęściej wokół parafii, do dzisiaj przetrwały nieliczne.

</doc>
<doc id="558384" url="https://pl.wikipedia.org/wiki?curid=558384" title="Raciborscy Żydzi">
Raciborscy Żydzi



</doc>
<doc id="558386" url="https://pl.wikipedia.org/wiki?curid=558386" title="Semem">
Semem



</doc>
<doc id="558387" url="https://pl.wikipedia.org/wiki?curid=558387" title="Skaner (lampa)">
Skaner (lampa)

Skaner – popularna nazwa specjalnego rodzaju lampy dyskotekowej, składającej się z silnego punktowego źródła światła kierowanego na obrotowe i czasem mające możliwość ruchów wahadłowych zwierciadło.
Pozwala uzyskać efekt poruszających się ruchem wirowo-obrotowym słupów świetlnych. Efekt może być wzmocniony poprzez wytwarzanie "dymu". Istnieją także wykonania z układem zmieniających się kolorowych filtrów. Nazwę zapożyczono od działającego w zbliżony sposób skanera kodów kreskowych.

</doc>
<doc id="558391" url="https://pl.wikipedia.org/wiki?curid=558391" title="Teofil Kwiatkowski">
Teofil Kwiatkowski

Teofil Antoni Jaxa Kwiatkowski (ur. 21 lutego 1809 w Pułtusku, zm. 14 sierpnia 1891 w Avallon) – malarz polski okresu romantyzmu.
Twórczość.
W latach 1825–1830 uczył się u Antoniego Brodowskiego i Antoniego Blanka w Warszawie. Uczestnik powstania listopadowego jako podporucznik 4. pułku piechoty liniowej, po jego upadku na emigracji we Francji. Przebywał w zakładzie dla polskich uchodźców wojennych w Awinionie od 1832 roku. Z tym krajem związał się do końca swojego życia. Początkowo mieszkał w Awinionie, następnie przeniósł się do Paryża, gdzie kontynuował studia malarskie u Léona Cognieta.
Ary Scheffer, Ingres, Couture i Delacroix wywarli znaczny wpływ na jego twórczość. Był w przyjaźni z Mickiewiczem i Chopinem, którego uwielbiał i rysował ilustracje fantastyczne do jego utworów muzycznych. Malował liczne portrety pastelowe i akwarelowe, a także miniatury. Wśród jego dzieł dominują pejzaże (malowane w czasie licznych podróży po Francji, m.in. Normandia, Prowansja i Burgundia), portrety oraz sceny alegoryczne i rodzajowe. Obrazy tego malarza wykazują wielką wrażliwość kolorystyczną.

</doc>
<doc id="558396" url="https://pl.wikipedia.org/wiki?curid=558396" title="Krystyna Świątecka">
Krystyna Świątecka

Krystyna Świątecka z d. Anielska (ur. 1957 w Sząbruku) – polska wokalistka poezji śpiewanej, związana z zespołem Czerwony Tulipan.
Życiorys.
Po maturze w II Liceum Ogólnokształcącym studiowała na Wyższej Szkole Pedagogicznej w Olsztynie, którą ukończyła jako nauczycielka wychowania muzycznego.
Krystyna Anielska debiutowała w 1976 jako studentka w zespole "Niebo". W 1981 roku stworzyła własny zespół "Krystyna Świątecka", z którym w 1983 roku zdobyła Grand Prix Spotkań Zamkowych Śpiewajmy Poezję w Olsztynie. Występowała jako wokalistka z zespołem "Czerwony Tulipan", który powstał w 1985 roku. 
W roku 1987 podczas Ogólnopolskich Spotkań Estradowych OSET 87 w Rzeszowie została laureatką nagrody ZASP-u za osobowość sceniczną, a spektakl "Taniec życia", z którym wystąpiła w konkursie otrzymał nagrodę za muzykę. Dwa lata później otrzymała nagrodę na Targach Estradowych w Łodzi.

</doc>
<doc id="558397" url="https://pl.wikipedia.org/wiki?curid=558397" title="Boromir (brat Faramira)">
Boromir (brat Faramira)



</doc>
<doc id="558401" url="https://pl.wikipedia.org/wiki?curid=558401" title="Monica Lewinsky">
Monica Lewinsky

Monica Lewinsky (ur. 23 lipca 1973 w San Francisco) – Amerykanka, uczestniczyła w skandalu obyczajowym z udziałem prezydenta USA Billa Clintona.
Życiorys.
Jej ojciec, onkolog Bernard Lewinsky, urodził się w rodzinie niemieckich Żydów w Salwadorze.
Pracę jako stażystka w Białym Domu rozpoczęła po studiach w 1995 roku, w czasie pierwszej kadencji prezydenckiej Clintona. Jak później przyznała, między nią a prezydentem doszło wtedy do kontaktów seksualnych. Clintonowi proces o molestowanie seksualne w czasach, gdy był jeszcze gubernatorem Arkansas, wytoczyła Paula Jones. Wkrótce pojawiły się plotki o innych kobietach, w tym o Lewinsky. Prezydent zaprzeczał, jakoby romansował z Lewinsky, mówiąc: "I did not have sexual relations with that woman, Miss Lewinsky" („Nie miałem stosunków seksualnych z tą kobietą, z panną Lewinsky”). Skandal wybuchł w styczniu 1998 roku. Sprawą zajął się niezależny prokurator, Kenneth Starr. Lewinsky zgodziła się zeznawać i potwierdziła, iż między nią a prezydentem USA doszło do stosunków seksualnych. Jednym z dowodów miała być poplamiona prezydenckim nasieniem niebieska sukienka. Clintonowi zarzucono mówienie nieprawdy i stanął na krawędzi odwołania z urzędu w drodze procedury impeachmentu. Ostatecznie, pomimo sprawy z Lewinsky (nazywanej także "monicagate" lub "zippergate") Bill Clinton utrzymał swoje stanowisko. Hillary Clinton oficjalnie wybaczyła mężowi zdradę.

</doc>
<doc id="558404" url="https://pl.wikipedia.org/wiki?curid=558404" title="Lugbúrz">
Lugbúrz



</doc>
<doc id="558405" url="https://pl.wikipedia.org/wiki?curid=558405" title="Stopnie SW">
Stopnie SW



</doc>
<doc id="558409" url="https://pl.wikipedia.org/wiki?curid=558409" title="Sztokman (złoże gazowe)">
Sztokman (złoże gazowe)

Złoże gazowe Sztokman - leży w centralnej części Morza Barentsa, w rosyjskim sektorze szelfu kontynentalnego. 
Znajduje się na głębokości 280-360 metrów i oddalone jest ok. 550 km na północny wschód od Półwyspu Kolskiego. 

</doc>
<doc id="558413" url="https://pl.wikipedia.org/wiki?curid=558413" title="Pęknięcia drewna">
Pęknięcia drewna

Pęknięcia drewna - grupa wad drewna określana jako lokalne rozerwanie drewna pod wpływem działania różnych czynników:
W praktyce pęknięcia dzieli się w zależności od położenia na:

</doc>
<doc id="558418" url="https://pl.wikipedia.org/wiki?curid=558418" title="Faramir (brat Boromira)">
Faramir (brat Boromira)



</doc>
<doc id="558427" url="https://pl.wikipedia.org/wiki?curid=558427" title="Barahir (ojciec Berena)">
Barahir (ojciec Berena)



</doc>
<doc id="558430" url="https://pl.wikipedia.org/wiki?curid=558430" title="Napisy na kościach wróżebnych">
Napisy na kościach wróżebnych

Napisy na kościach wróżebnych – najstarsza zachowana forma pisma chińskiego (jeśli nie liczyć wcześniejszych pojedynczych znalezisk). Są to inskrypcje, które ryto na skorupach żółwi (甲) i kościach zwierzęcych (骨) podczas procesu wróżenia w czasach dynastii Shang. Od nich wywodzą się Napisy na brązach.
Jiaguwen to pismo zaawansowane, w dużej mierze ideograficzne. Nie istniała jedna, ustalona norma pisowni: niektóre znaki są używane w kilku funkcjach, bywa również, że mają po kilka form (różniących się wielkością, stopniem złożoności, liczbą i kształtem kresek itp.); teksty, zapisywane w kolumnach pionowych, czasem pisano od lewej do prawej, a czasem odwrotnie.
Uważa się, że jego ewolucja musiała trwać wcześniej przynajmniej kilkaset lat. Napisy mają charakter wróżebny lub wotywny. Ich słownictwo jest ograniczone.
Napisy zostały odkryte w 1899 r. podczas wykopalisk w pobliżu Anyangu. Do dziś archeolodzy wykopali w Chinach ok. 100 tys. fragmentów kości wróżebnych z lat 1240-1041 p.n.e., które według szacunków stanowią 5-10 proc. wszystkich kości użytych w tym okresie. Zidentyfikowano na nich 3 tys. znaków, przy czym udało się określić znaczenie ok. połowy . Inne źródła mówią o 1500 tys. wykopanych kości, 4,5 tys. zidentyfikowanych i ok. 900 odczytanych znaków.
W 2017 roku napisy na kościach wróżebnych wpisano na listę UNESCO Pamięć Świata.
Wróżenie.
Przed rozpoczęciem rytuału ryto na tarczy brzusznej żółwia lub łopatce wołu miejsce jej pochodzenia, kto ją dostarczył, oraz imię człowieka, który materiał przygotował do wróżenia. Na początku inskrypcji zapisywano datę oraz imię wróżbity.
Tekst główny był pytaniem do wyroczni. Po chińsku nazywa się go "命辭" ("mingci") czyli "słowa rozkazu" lub "słowa przeznaczenia". Pytanie miało zwykle charakterystyczną - także dla współczesnej chińszczyzny - formę twierdzenia-zaprzeczenia, np. "będzie deszcz - nie będzie deszczu".
Materiał następnie nawiercano i przyżegano rozgrzanym prętem. Z układu pęknięć odczytywano wróżbę. Jeśli była pomyślna, oznaczano ją znakiem "吉" ("jí"), "pomyślny". Czasami dodawano również weryfikację (驗辭, "yanci") - stwierdzenie, czy wróżba się sprawdziła. Interpretacją wróżby zajmował się zawsze sam władca. Wróżenie w tej epoce było niemal codzienną czynnością w życiu dworu.
Znaki na kościach czasami barwiono, tak jakby zapis był dla kogoś adresowany. Większość kości wykopano jednak z dołów na śmieci, a Sima Qian potwierdza, że po wróżbie kości wyrzucano (choć twierdzi też, że w późniejszych czasach zwyczaje się zmieniły i wykorzystane materiały do wróżb starannie przechowywano).
Inne użycie chińskiej nazwy.
甲骨文公司 (Jiaguwen Gongsi) to chińska nazwa firmy Oracle Corporation. Nazwa odwołuje się do faktu, iż wróżenie przy pomocy kości w starożytnych Chinach pełniło taką rolę, jak odwoływanie się do wyroczni (ang. "oracle") m.in. w starożytnej Grecji.

</doc>
<doc id="558439" url="https://pl.wikipedia.org/wiki?curid=558439" title="Zirak-Zigil">
Zirak-Zigil



</doc>
<doc id="558445" url="https://pl.wikipedia.org/wiki?curid=558445" title="Wskaźnik promieniotwórczy">
Wskaźnik promieniotwórczy



</doc>
<doc id="558447" url="https://pl.wikipedia.org/wiki?curid=558447" title="Dyrektor Generalny Służby Więziennej">
Dyrektor Generalny Służby Więziennej

Dyrektor Generalny Służby Więziennej – kierownik Centralnego Zarządu Służby Więziennej oraz podległych Centralnemu Zarządowi jednostek organizacyjnych, a także przełożony wszystkich funkcjonariuszy Służby Więziennej.
Zadania i organizacja Służby Więziennej.
Dyrektora Generalnego Służby Więziennej powołuje i odwołuje Prezes Rady Ministrów na wniosek Ministra Sprawiedliwości, któremu Dyrektor Generalny jest podległy.
Zastępców Dyrektora Generalnego Służby Więziennej mianuje i zwalnia ze stanowiska Minister Sprawiedliwości na wniosek Dyrektora Generalnego.
Do zakresu działania Dyrektora Generalnego Służby Więziennej należy w szczególności:

</doc>
<doc id="558448" url="https://pl.wikipedia.org/wiki?curid=558448" title="Więzienia w Polsce">
Więzienia w Polsce



</doc>
<doc id="558450" url="https://pl.wikipedia.org/wiki?curid=558450" title="Biblia Satanistyczna">
Biblia Satanistyczna



</doc>
<doc id="558457" url="https://pl.wikipedia.org/wiki?curid=558457" title="Definicja kognitywna">
Definicja kognitywna



</doc>
<doc id="558459" url="https://pl.wikipedia.org/wiki?curid=558459" title="Marian Mazur (prokurator)">
Marian Mazur (prokurator)

Marian Mazur (ur. 31 października 1910, zm. 18 listopada 1974) – aplikant adwokacki w Biłgoraju (1935–1942), prezes Sądu Apelacyjnego w Lublinie (1948–1950) jako przewodniczący Izby Karnej Sądu Najwyższego (1951–1952) został odwołany i ukarany naganą partyjną, wiceprezes Głównej Komisji Arbitrażowej (1952–1956), zastępca prokuratora generalnego (od czerwca 1956 do 28 lutego 1957 i od 8 sierpnia 1957 do 1961), p.o. prokuratora generalnego (od 28 lutego 1957 do 8 sierpnia 1957), prezes Sądu Najwyższego ds. ogólnych (1961–1974), członek KPP (od 1929), PPR (od marca 1945) oraz PZPR.
Przewodniczący Komisji dla zbadania odpowiedzialności byłych pracowników Głównego Zarządu Informacji, Naczelnej Prokuratury Wojskowej i Najwyższego Sądu Wojskowego (tzw. komisja Mazura) od chwili utworzenia 10 grudnia 1956 do 18 marca 1957, kiedy to zastąpił go zastępca prokuratora generalnego Jan Wasilewski, a samemu Mazurowi powierzono pełnienie obowiązków prokuratora generalnego.
Postanowieniem prezydenta Bolesława Bieruta z 22 lipca 1950 został odznaczony Krzyżem Kawalerskim Orderu Odrodzenia Polski na wniosek Ministra Sprawiedliwości "za wybitne w pracy zawodowej".
Pochowany na Cmentarzu Wojskowym w Warszawie (kwatera A15-7-29).

</doc>
<doc id="558461" url="https://pl.wikipedia.org/wiki?curid=558461" title="Bartłomiej Szrajber">
Bartłomiej Szrajber

Bartłomiej Józef Szrajber (ur. 27 maja 1954 w Warszawie) – polski urzędnik samorządowy i polityk, poseł na Sejm IV i V kadencji (2001–2005, 2006–2007).
Życiorys.
W 1983 ukończył studia na Wydziale Rehabilitacji Akademii Wychowania Fizycznego w Warszawie.
Pracę zawodową rozpoczął w 1974 od stanowiska sanitariusza w Centralnym Szpitalu Klinicznym MSW w Warszawie, na którym pracował do 1975. W 1978 był technikiem w Zespole Opieki Zdrowotnej Warszawa-Śródmieście. Od 1979 do 1984 pracował jako młodszy asystent w ZOZ Warszawa-Mokotów. Następnie do 1989 był zatrudniony w ZOZ Warszawa-Praga-Południe na stanowisku kierownika poradni. W latach 1990–1992 prowadził własny gabinet rehabilitacji. Później przez rok zajmował stanowisko dyrektora ds. rehabilitacji w Specjalistycznej Klinice Leczenia Bólu. Od 1995 do 2001 pełnił kierownicze funkcje w Zarządzie Dzielnicy Żoliborz jako zastępca dyrektora (1995–1998 i 2000–2001) oraz dyrektor (1998–2000). Do 2006 był zatrudniony jako główny specjalista w Urzędzie m.st. Warszawy. Od 1984 członek nadzwyczajny, a od 2000 zwyczajny Światowego Związku Żołnierzy Armii Krajowej.
W latach 1980–1989 należał do NSZZ „Solidarność”. Od 1994 członek Porozumienia Centrum. Od 1995 kierował zarządem wojewódzkim PC w Warszawie. W 2001 został pełnomocnikiem Prawa i Sprawiedliwości na Mazowszu.
W latach 1994–1998 zasiadał w radzie dzielnicy Żoliborz. Od 1998 do 2001 był radnym Rady m.st. Warszawy, do 1999 przewodniczył w niej klubowi radnych AWS.
W wyborach w 2001 został wybrany na posła IV kadencji z listy Prawa i Sprawiedliwości w okręgu warszawskim. Kandydował również w wyborach w 2005, jednak mandatu nie uzyskał. Do Sejmu V kadencji dostał się w 2006 po złożeniu mandatu przez Mariusza Kamińskiego, który objął funkcję szefa Centralnego Biura Antykorupcyjnego. Był również kandydatem w wyborach do Sejmu w 2007, nie zdobył wówczas mandatu.
W swoim oświadczeniu lustracyjnym złożonym w związku z kandydowaniem w wyborach w 2007 przyznał się do pracy w organach bezpieczeństwa PRL. Według niego pracą tą była funkcja sanitariusza w Centralnym Szpitalu Klinicznym MSW.

</doc>
<doc id="558465" url="https://pl.wikipedia.org/wiki?curid=558465" title="Gibson Guitar Corporation">
Gibson Guitar Corporation

Gibson Guitar Corporation – firma zajmująca się produkcją sprzętu muzycznego.
Największą sławę przyniosła im produkcja gitary elektrycznej „Gibson Les Paul” według projektu Lesa Paula, jej pochodnych (Gibson SG i Gibson Les Paul Double Cut), gitar hollow-body jak Gibson ES-335 i gitar kojarzonych głównie ze sceną metalową (Gibson Flying-V, Gibson Explorer, Gibson Firebird). Firma produkuje także gitary basowe (np. Gibson Thunderbird).
Brzmienie.
Charakterystyczny dla instrumentów produkowanych przez Gibsona jest długi sustain (długość czasu wybrzmiewania dźwięku) i ciemne, mięsiste, skondensowane brzmienie. Takie parametry uzyskuje się głównie dzięki użyciu mahoniowych korpusów, stałych mostów Tune-o-matic, zazwyczaj dwóch humbuckerów i palisandrowych podstrunnic.
Historia.
Orville Gibson (urodzony w 1856) zaczął swoją karierę lutniczą od budowy mandolin w Kalamazoo w Michigan. Wprowadził w ich budowie kilka innowacji, które opatentował. W 1902 powstała „Gibson Mandolin-Guitar Mfg. Co, Ltd.”, której głównym celem była sprzedaż instrumentów przez nią produkowanych.
W latach 20. XX w. Gibson stał się jednym z liderów w budowie gitar Arch Top dzięki modelowi Gibson L5. W 1936 wprowadził swój pierwszy model gitary typu hiszpańskiego – Gibson ES-150. Generalnie uznaje się ją za pierwszy sukces komercyjny "Gibsona". 
Pod wpływem świetnych wyników sprzedaży Fendera Telecastera w 1950 Gibson zadecydował o budowie gitary o korpusie z litego drewna. Ze względu na spory udział gitarzysty Lesa Paula, od jego pseudonimu nazwano tę gitarę Gibson Les Paul Les Paul został wprowadzony do sprzedaży w 1952. W późnych latach 50. powstało kilka różnych nowych kształtów jak Gibson Explorer i Gibson Flying V i semi-akustyczny Gibson ES-335 oraz zalążek przetwornika typu humbucker. Les Paul zaczęto oferować w wielu różnych wersjach – Custom, Standard, Special i Junior. W 1961 wprowadzono wersję Double Cut.. Jednakże te zmiany nie przypadły do gustu Les Paulowi, toteż gitarę tę znamy jako Gibson SG. Pod wpływem gitarzystów, takich jak Eric Clapton, Les Paul powrócił do katalogu Gibsona w 1968. 
W latach 1974–1984 dokonano kontrowersyjnego przeniesienia produkcji gitar Gibsona z Kalamazoo w Michigan do Nashville w Tennessee w celu zmniejszenia kosztów opłat za pracowników. Niestety odbiło się to też na zmniejszeniu się jakości.
Na początku roku 1986 Gibson Guitar Corp. zostało kupione przez Henry E. Juszkiewicza, David H. Berrymana i Gary A. Zebrowskiego. Obecny sukces firmy jest bardzo często przypisywany zmianie właścicieli. Obecnie Juszkiewicz jest CEO, a Berryman prezesem.
Niedawno otworzono także fabryki w Memphis w Tennessee i Bozeman w Montanie. Fabryka w Memphis zajmuje się głównie budową gitar semi-akustycznych i realizacją zamówień Custom Shopu, podczas gdy manufaktura w Bozeman ze stojącym na czele Jeffem Orlickiem produkuje gitary akustyczne. Firma Gibson była sponsorem „Experience Hendrix Tribute Tour” tournée poświęconego Jimiemu Hendriksowi.
1 maja 2018 firma złożyła wniosek o bankructwo z możliwością zawarcia układu o restrukturyzacji.

</doc>
<doc id="558468" url="https://pl.wikipedia.org/wiki?curid=558468" title="Brook Billings">
Brook Billings

Brook Michael Billings (ur. 30 kwietnia 1980) – amerykański siatkarz, reprezentant kraju. W latach 2005–2008 występował w Polskiej Lidze Siatkówki w zespole Wkręt-met Domex AZS Częstochowa. W styczniu 2016 ogłosił zakończenie kariery. 
Obecnie mieszka w Kalifornii, gdzie pracuje w firmie związanej z nieruchomościami.
Sukcesy klubowe.
Puchar Austrii:
Mistrzostwo Austrii:
Mistrzostwo Portoryko:
Puchar Polski:
Mistrzostwo Polski:
Mistrzostwo Turcji:
Mistrzostwo Grecji:
Klubowe Mistrzostwa Krajów Zatoki Perskiej:
Mistrzostwo Kataru:
Sukcesy reprezentacyjne.
Mistrzostwa Ameryki Północnej, Środkowej i Karaibów:
Puchar Panamerykański:
Liga Światowa:
Igrzyska Panamerykańskie:
Puchar Ameryki:

</doc>
<doc id="558469" url="https://pl.wikipedia.org/wiki?curid=558469" title="David McKienzie">
David McKienzie

David McKienzie (ur. 5 lipca 1979 w Denver, Kolorado) – amerykański siatkarz.
Od sezonu 2005/2006 występował w Polskiej Lidze Siatkówki. W zespole AZS Częstochowa grał razem z dwoma innymi Amerykanami Brookiem Billingsem i Phillip'em Eathertonem. W sezonie 2006/2007 zmienił barwy klubowe na Fenerbahce Stambuł.
Rodzina.
Jego rodzice William i Elvira grali w siatkówkę, a następnie zostali trenerami. David zainteresował się siatkówką dzięki swojej siostrze Joy McKienzie-Fuerbringer, która grała dla Long Beach State University. Obecnie pracuje ona jako asystentka trenera UCLA women’s volleyball team. Mężem Joy jest amerykański siatkarz Matt Fuerbringer. Rodzice Dawida poznali się na Filipinach, gdzie William trenował tamtejszą drużynę narodową, w której grała wówczas Elvira. Wzięli ślub w 1971 na Filipinach, a następnie przeprowadzili się do USA, do stanu Kolorado. W 2001 David ukończył Long Beach State University.

</doc>
<doc id="558472" url="https://pl.wikipedia.org/wiki?curid=558472" title="Giba (siatkarz)">
Giba (siatkarz)

Giba, właśc. Gilberto Amauri de Godoy Filho (ur. 23 grudnia 1976 w Londrinie) – brazylijski siatkarz, grający na pozycji przyjmującego, wielokrotny reprezentant kraju.
Kariera.
Giba ośmiokrotnie wygrał ze swoją reprezentacją Ligę Światową, 3 razy Mistrzostwa Świata, Puchar Wielkich Mistrzów, 2 razy Puchar świata, a także zdobył złoty medal na Igrzyskach Olimpijskich w Atenach 2004.
Na mistrzostwach świata w Japonii w 2006 z reprezentacją Brazylii zdobył złoty medal. Został również wybrany MVP zawodów.
Jako dziecko cierpiał na białaczkę. W 2002 roku w jego organizmie wykryto marihuanę, która od 1992 znajduje się na liście środków dopingujących. W 2006 roku został wybrany sportowcem roku w Brazylii. Jego żoną była rumuńska siatkarka Cristina Pîrv. Ma z nią dwoje dzieci, córkę Nicol i synka Patricka. Obecnie jest związany z Maria Luiza Dautt. 2 sierpnia 2014 ogłosił koniec siatkarskiej kariery.
Sukcesy klubowe.
Mistrzostwo Brazylii:
Puchar Włoch:
Mistrzostwo Rosji:
Liga Mistrzów:
Puchar Mistrza (Copa Master):
Mistrzostwo Argentyny:
Mistrzostwo Anglii:
Sukcesy reprezentacyjne.
Mistrzostwa Ameryki Południowej Juniorów:
Mistrzostwa Świata Juniorów:
Mistrzostwa Ameryki Południowej:
Puchar Świata:
Puchar Wielkich Mistrzów:
Puchar Ameryki:
Igrzyska Panamerykańskie:
Liga Światowa:
Mistrzostwa Świata:
Igrzyska Olimpijskie:

</doc>
<doc id="558474" url="https://pl.wikipedia.org/wiki?curid=558474" title="Clayton Stanley">
Clayton Stanley

Clayton Stanley (ur. 20 stycznia 1978 w Honolulu) – amerykański siatkarz, reprezentant kraju, grający na pozycji atakującego. W reprezentacji USA zadebiutował w 2000 roku. Największy sukces z reprezentacją odniósł w 2008 roku, zdobywając Mistrzostwo Olimpijskie. W sezonie 2012–2013 miał grać dla rosyjskiego klubu Lokomotiw Nowosybirsk, ale ostatecznie spędził ten czas w swoim kraju, głównie na leczeniu kontuzji kolana
Życie prywatne.
Pochodzi z rodziny siatkarskiej jego matka – Sara Haine i dziadek – Tom Haine, reprezentowali Kanadę, a ojciec Jon Stanley – Stany Zjednoczone.
Sukcesy klubowe.
Mistrzostwo Grecji:
Superpuchar Grecji:
Puchar Grecji:
Liga Mistrzów:
Puchar Rosji:
Mistrzostwo Rosji:
Klubowe Mistrzostwa Świata:
Sukcesy reprezentacyjne.
Mistrzostwa Ameryki Północnej, Środkowej i Karaibów:
Puchar Wielkich Mistrzów:
Liga Światowa:
Puchar Ameryki:
Igrzyska Olimpijskie:

</doc>
<doc id="558475" url="https://pl.wikipedia.org/wiki?curid=558475" title="Franciszek Gruszka">
Franciszek Gruszka

Franciszek Gruszka (ur. 21 stycznia 1910 w Biłce Królewskiej, zm. 18 sierpnia 1940 w Wielkiej Brytanii) – porucznik pilot Wojska Polskiego i Polskich Sił Powietrznych w Wielkiej Brytanii, uczestnik bitwy o Anglię. Jeden z pierwszych lotników polskich latających na spitfire’ach. Poległ w czasie jednego ze swych pierwszych lotów bojowych.
Młodość i początki kariery.
Pochodził ze średniozamożnej rodziny chłopskiej: ojca było stać na posłanie trzech z pięciu synów na studia: Józef Gruszka, oficer zawodowy (wojnę spędził w oflagu w Murnau), został po wojnie prawnikiem, Piotr Gruszka był filologiem klasycznym, asystentem prof. Ryszarda Gansińca na Uniwersytecie Jana Kazimierza we Lwowie (podczas wojny w obronie Warszawy (KW), a następnie w szeregach AK), a Franciszek lotnikiem wojskowym.
Uczęszczał do Prywatnego Gimnazjum Męskiego Aleksego Zimowskiego w Łodzi, w 1933 r. zdał maturę w Państwowym Gimnazjum im. Mikołaja Kopernika w Łodzi.
Ukończył Szkołę Podchorążych Lotnictwa w Dęblinie (VIII Promocja). 4 sierpnia 1934 r. Prezydent RP mianował go podporucznikiem obserwatorem ze starszeństwem z 15 sierpnia 1934 r. i 54 lokatą w korpusie oficerów aeronautyki, a minister spraw wojskowych przydzielił do 6 pułku lotniczego we Lwowie. Po ukończeniu kursu pilotażu przydzielony został do III/6 dywizjonu myśliwskiego we Lwowie jako instruktor pilotażu. Na stopień porucznika został mianowany ze starszeństwem z 19 marca 1938 i 92. lokatą w korpusie oficerów lotnictwa, grupa liniowa. W marcu 1939 był dowódcą plutonu w eskadrze treningowej.
II wojna światowa.
Wybuch wojny zastał go na lotnisku Lwów-Skniłów, gdzie przeżył pierwsze bombardowanie. Później stacjonował na lotniskach w Zimnej Wodzie, Basiówce i Busku pod Lwowem.
17 września zgodnie z rozkazem Naczelnego Wodza przedostał się do Rumunii, gdzie 25 września otrzymał w konsulacie polskim w Bukareszcie paszport i pociągiem – przez Jugosławię i Włochy – wyjechał do Francji (w punkcie zbornym w koszarach Boissière w Paryżu zameldował się 8 października). W lutym 1940 roku, jako jeden z pierwszych lotników polskich, dostał się do Anglii, gdzie, po przeszkoleniu na samolotach Supermarine Spitfire i zakwalifikowaniu jako Flying Officer Volunteer (F/O VR – podporucznik ochotnik), został przydzielony do 65. dywizjonu „Indii Wschodnich” RAF w Hornchurch.
W pozostawionym po sobie pamiętniku tak zapisał swą pierwszą walkę: "„Front (sierpień). Latam walczyć. Pierwsze spotkanie. Chmura niemców nad nami, nas dwunastu (w tym tylko dwóch Polaków – ja i Władzio Szulkowski). Atakujemy bombowców, a nas z tyłu niemieckie myśliwce. Ja jestem na samym końcu. Atakuje mnie (nieczytelne) robię skręt, wychodzę mu na ogon, strzelam; poszedł w chmury, na dół, bezwładnie (walka odbywała się na 7000 m). W tym samym czasie dwóch atakuje mnie z boku. Muszę uciekać w chmury. Uciekłem. Wychodzę nad chmurę. Nikogo z naszych tylko płyną niemieckie bombowce. Wracam w dół do moich, [ale] nie wiem gdzie jestem. Znów chmura, nie wiem w jakim położeniu jest maszyna. Powoli opanowuję samolot, wychodzę z chmur na pełne morze. Nie ma brzegu, nie ma nic. Zaczynam myśleć, opanowuję zdenerwowanie, orientuję się i wracam nad ląd. Ląduję cało. Wszyscy wrócili. Latam dużo, jestem [nieczytelne] pogoda sprzyja niemcom. Jestem bardzo podniecony. Wiem, że zginąć tak łatwo, jak zestrzelić drugiego. Niemcy mają przewagę ilościową i lepszą taktykę, [ale] angielskie maszyny myśliwskie są lepsze od niemieckich...”" (tu zapis się urywa).
18 sierpnia 1940 roku wystartował na swoim Spitfire nr R6713 w składzie dywizjonu celem przechwycenia niemieckiej wyprawy bombowej. Widziano go w walce powietrznej między Canterbury a Manston, a następnie w pościgu za niemieckim myśliwcem. Z lotu nie wrócił. W związku z tym, że wśród meldunków tego dnia o samolotach zestrzelonych nad Anglią, nie było informacji o Spitfire nr R6713, wnioskowano, że zapędził się nad Francję, gdzie został zestrzelony i wzięty do niewoli lub też zginął nad Kanałem. Zgodnie z regulaminem RAF-u uznano go za zaginionego. Wspomniany wyżej kolega, Władysław Szulkowski, tak opisał ten dzień: "„Mieliśmy od godz. 13.00 mieć wolne. O 12.50 alarm. Wystartował cały dyon. Ostatni raz widziałem Franka na wys. 32 000 stóp nad Kanałem na poł. od Anglii. Po rozdzieleniu się w walce wracaliśmy pojedynczo. Franek nie wrócił. Czekałem do wieczora na jakiekolwiek wiadomości i czekam do dziś dzień. Brak zupełny wiadomości o jakimkolwiek rozbiciu czy wypadku. Zaginął, nie zginął. Może lądował we Francji – Bóg wie. Rzeczy wszystkie przekażę pchor. Zawerbnemu Stanisławowi, którego Franek mi wskazał dając adres na wszelki wypadek”".
Odnalezienie szczątków i pogrzeb.
Dopiero w marcu 1971 roku poszukiwacze pamiątek z okresu wojny odnaleźli szczątki samolotu w bagnach pomiędzy Preston Village a Stodmarsh. Wydobyli jedynie spadochron, który został wystawiony w zamku Chilham w hrabstwie Kent oraz dobrze zachowany silnik. W trzy lata później, 15 kwietnia 1974 roku zespół techniczny RAF wydobył szczątki samolotu i pilota. Specyfika bagienna sprawiła, że po 35 latach mundur, polska odznaka lotnicza i liczne drobiazgi zachowały się w dobrym stanie (do roku 1978 wystawione w Muzeum im. gen. Władysława Sikorskiego w Londynie, później przekazane rodzinie poległego). Natychmiastowe zidentyfikowanie poległego umożliwiło – znalezione w kieszeni munduru – połamane wieczne pióro, na którego złotej oprawce wygrawerowany był napis: "„ppor. F.Gruszce Najlepszemu Koledze por.M.Piotrowski – 16 VIII 1937”". Z powyższych dowodów oraz pomiarów kości dokonanych przez specjalistę patologa, Canterbury Coroner Court oficjalnie stwierdził, że bez wątpienia są to szczątki F/O Gruszki. W wyniku tego zmieniony został dotychczasowy zapis w dokumentach RAF z „missing – presumably killed” na „killed in action on 18.8.1940”.
Z analizy szczątków samolotu nie wynikało, by został on ostrzelany i trafiony (jakkolwiek przy uderzeniu rozpadł się). Jak twierdzą specjaliści brytyjscysamoloty Supermarine Spitfire Mk I miały jedną wadę: ze względu na konstrukcję gaźnika, nie mogły pracować przy przeciążeniach ujemnych, co z kolei odbijało się na zdolnościach manewrowych samolotów. Gdy nastąpiło to na znacznej wysokości pilot mógł wyjść z tego bez szwanku, ale podczas lotu tuż nad ziemią skutki były tragiczne. Czy tak właśnie stało się w przypadku por. Gruszki nie wiadomo. Jest to tylko jedna z hipotez.
F/O Franciszek Gruszka pochowany został 17 lipca 1975 roku z pełnymi brytyjskimi honorami wojskowymi cmentarzu w Northwood (grób nr H202). W pogrzebie honory pełniła kompania reprezentacyjna RAF, brali udział przedstawiciele władz brytyjskich, kombatanci, harcerze i liczna Polonia brytyjska. Władze PRL nie pozwoliły ambasadzie brytyjskiej na odnalezienie i powiadomienie krewnych. Mieszkający w Polsce brat Piotr Gruszka dowiedział się o pogrzebie z audycji radia BBC.
Nie jest znany zapis osiągnięć bojowych Franciszka Gruszki. Lot w dniu 18 sierpnia 1940 roku był jednym z jego pierwszych lotów w składzie 65. dywizjonu. Przyjaciel Gruszki, kpt. pil. inż. Bronisław Bernaś, tak napisał o poległym: "„Mam najwyższe uznanie dla tej awangardy pilotów polskich, gdyż bez znajomości języka, w warunkach kolosalnego napięcia nerwowego, wśród obcych, wykazali dużo osobistej odwagi i hartu ducha. Porucznik pilot Franciszek Gruszka miał te wszystkie wartości moralne oraz doskonałą znajomość swego rzemiosła, aby zasłużyć na imię bohatera i jednego z najlepszych synów naszej Ojczyzny”".

</doc>
<doc id="558478" url="https://pl.wikipedia.org/wiki?curid=558478" title="Językoznawstwo genetyczne">
Językoznawstwo genetyczne



</doc>
<doc id="558479" url="https://pl.wikipedia.org/wiki?curid=558479" title="Paleojęzykoznawstwo">
Paleojęzykoznawstwo



</doc>
<doc id="558480" url="https://pl.wikipedia.org/wiki?curid=558480" title="Alberto Cisolla">
Alberto Cisolla

Alberto Cisolla (ur. 10 października 1977 w Treviso) – włoski siatkarz, wielokrotny reprezentant Włoch, a także kapitan reprezentacji od 2007 roku, pierwsze powołanie do kadry narodowej otrzymał w 2000 roku. Gra na pozycji przyjmującego. W 2004 roku w Atenach zdobył srebrny medal olimpijski. Obecnie występuje w Atlantide Pallavolo Brescia.
Przebieg Kariery.
Kariera juniorska:
Kariera seniorska:

</doc>
<doc id="558481" url="https://pl.wikipedia.org/wiki?curid=558481" title="Colin Renfrew">
Colin Renfrew

Andrew Colin Renfrew, "Lord Renfrew of Kaimsthorn" (ur. 25 lipca 1937 w Stockton-on-Tees) – brytyjski archeolog, znany ze swoich prac w dziedzinie datowania radiowęglowego, archeogenetyki i paleojęzykoznawstwa.
Kariera naukowa.
Renfrew ukończył w roku 1962 St John’s College na Uniwersytecie Cambridge. W latach 1961–1963 pracował jako specjalista od obsydianu na stanowisku archeologicznym w Çatalhöyük w Anatolii pod kierownictwem Jamesa Mellaarta. W 1965 roku obronił pracę doktorską na temat epoki neolitu na Cykladach.
W 1972 roku został profesorem na Uniwersytecie w Southampton. W 1973 roku opublikował znaną książkę "Before Civilisation: The Radiocarbon Revolution and Prehistoric Europe", w której podał w wątpliwość hipotezę, że prehistoryczne zmiany kulturowe (zob. rewolucja neolityczna) dokonały się na Bliskim Wschodzie, a następnie rozprzestrzeniły na Europę.
W 1983 roku został profesorem archeologii na Uniwersytecie Cambridge i pełnił tę funkcję aż do przejścia na emeryturę w 2004 roku.
Obecnie jest członkiem McDonald Institute for Archaeological Research działającym przy Uniwersytecie Cambridge.
Hipoteza anatolijska.
Colin Renfrew zaproponował kilka hipotez dotyczących praojczyzny Indoeuropejczyków. W ostatniej z nich (2003 rok) przyjął, iż około 6500 lat p.n.e. język pra-proto-indoeuropejski, którym mówiono w Anatolii uległ rozpadowi na język anatolijski i pierwotny (archaiczny) praindoeuropejski, tj. język pra-proto-indoeuropejskich rolników, którzy wyemigrowali do Europy w pierwszej fazie rozprzestrzeniania się kultury rolniczej. Pierwotny (archaiczny) praindoeuropejski używany byłby na Bałkanach (kultura Starčevo-Körös-Criş, kultura starczewska), w dolinie Dunaju (kultura ceramiki wstęgowej) i prawdopodobnie w okolicach Bugu i Dniestru (wschodnia kultura ceramiki wstęgowej).
Około 5000 r. p.n.e. pierwotny (archaiczny) praindoeuropejski uległ rozpadowi na północno-zachodni-indoeuropejski (przodek języków italskich, języków celtyckich i języków germańskich), proto-indoeuropejski bałkański (odpowiadający staroindoeuropejskiej kulturze M. Gimbutas) oraz wczesnostepowy proto-indoeuropejski (przodek języków tocharskich).
Około 3000 r. p.n.e. proto-indoeuropejski bałkański uległ rozszczepieniu w grecki, ormiański, albański, języki indoirańskie oraz języki bałtosłowiańskie. Użytkownicy proto-greckiego wywędrowali na południe podczas gdy indo-irańskiego na północny wschód w stronę stepów.
Ów scenariusz oddziela niejako gałąź anatolijską od innych gałęzi (6500 lat p.n.e.). Do kolejnego rozszczepiania miałoby dojść 1500 lat później (5000 lat p.n.e.). Bałkany – byłyby w myśl tej koncepcji drugą praojczyzną.

</doc>
<doc id="558482" url="https://pl.wikipedia.org/wiki?curid=558482" title="Bionic tower">
Bionic tower



</doc>
<doc id="558483" url="https://pl.wikipedia.org/wiki?curid=558483" title="MZ">
MZ

MZ – Motorradwerk Zschopau, obecnie Motorenwerke Zschopau – niemiecki producent motocykli z fabryką w Zschopau na terenie dawnej NRD, obecnie Niemiec. Wchodził w skład zjednoczenia IFA. MZ jest obok czeskiej Jawy jedną z najbardziej znanych w Polsce marek motocykli produkowanych w byłym bloku wschodnim.
Historia.
Fabryka istnieje od 1906 roku, kiedy to Duńczyk Jørgen Skafte Rasmussenn kupił opuszczoną fabrykę włókienniczą. Produkcja motocykli zaczęła się jednak dopiero w 1922 roku, a firma działała wtedy pod nazwą DKW. Pierwszym motocyklem był Reichsfahrt o pojemności skokowej silnika 148 cm³ i mocy 2,5 KM. Po II wojnie światowej dotknięta zniszczeniami wojennymi fabryka DKW znalazła się w radzieckiej strefie okupacyjnej, a późniejszej NRD. Najpierw funkcjonowała w ramach grupy IFA, w roku 1956 zmieniła nazwę na MZ i tak działała do 1991 roku. To właśnie z tego okresu pochodzą najbardziej znane w Polsce modele: ES, TS i ETZ (MZ ETZ 150, MZ ETZ 250 i MZ ETZ 251), oraz mniej znane BK 350 oraz RT 125.
Przez całą swoją historię MZ przeżywała różnorakie wzloty i upadki. Po zjednoczeniu Niemiec w 1990 roku, przemysł wschodnioniemiecki się załamał, a z nim również fabryka MZ. Tego samego roku, zakłady zostały sprywatyzowane. Dotychczasowe oprzyrządowanie sprzedano tureckiej firmie Kanuni, która kontynuowała produkcję modeli z serii ETZ w Turcji. Przy sprzedaży osprzętu i technologii produkcji pozbyto się również znaku firmowego i nazwy, co spowodowało konieczność zmiany nazwy spółki na MZ Motorrad- und Zweiradwerk GmbH oraz użycia zastępczego oznaczenia „MuZ”. Jednak w 1999 roku prawa zostały odzyskane. MZ zostało przejęte przez malezyjski koncern Hong Leong, co zapewniało jej byt finansowy. Nowym produktem niemieckich zakładów był MZ 1000S.
W 2008 koncern Hong Leong zamknął fabrykę. Jednakże istnieją szanse na kontynuowanie produkcji motocykli MZ, gdyż w marcu 2009 spółkę, pod nową nazwą Motorenwerke Zschopau GmbH, zakupili dwaj niemieccy zawodnicy motocyklowi Ralf Waldmann i Martin Wimmer. Na razie firma oferuje tylko skutery elektryczne Elektroroller Charly.

</doc>
<doc id="558486" url="https://pl.wikipedia.org/wiki?curid=558486" title="Kazimierz Kosztirko">
Kazimierz Kosztirko

Kazimierz Kosztirko (ur. 1917, zm. 20 grudnia 1977) – prokurator generalny PRL.
Życiorys.
W latach 1938–1939 słuchacz XIII Kursu Wołyńskiej Szkoły Podchorążych Rezerwy Artylerii.
Absolwent Państwowego Studium Administracyjnego w Rzeszowie (1948) i Uniwersytetu Jagiellońskiego na kierunku prawo.
Członek PZPR, prokurator w Warszawie w czasach stalinowskich, następnie – w latach 1955–1961 – był zastępcą prokuratora generalnego PRL, a w okresie od 1 czerwca 1961 do 10 marca 1972 prokuratorem generalnym PRL. Był również przewodniczącym Delegatury Komisji Specjalnej do Walki z Nadużyciami i Szkodnictwem Gospodarczym w Rzeszowie.
W 1956 przewodniczył komisji badającej sprawę utajnionych pochówków mordowanych przez tzw. organa bezpieczeństwa wysokich wojskowych (zob. Kwatera na Łączce) stwierdzając w swoim protokole brak dokumentacji więziennej wskazującej, gdzie kogo pochowano. Członkami jego komisji byli także ppłk Marian Frenkiel – ówczesny szef III. Oddziału Naczelnej Prokuratury Wojskowej, któremu zarzuca się udział w mordach i Jan Barczak – wicedyrektor Centralnego Zarządu Więziennictwa. 
Odznaczony Orderem Sztandaru Pracy I klasy (1964), Krzyżem Oficerskim Orderu Odrodzenia Polski (18 lipca 1955) i dwukrotnie Złotym Krzyżem Zasługi (drugi raz 22 lipca 1950).
Mieszkał w Warszawie. Był żonaty z Marią Kosztirko z domu Krasną (1919-2012). Został pochowany na Powązkach Wojskowych w Warszawie (kwatera B4-tuje-17). 

</doc>
<doc id="558487" url="https://pl.wikipedia.org/wiki?curid=558487" title="Metoda kalkowa">
Metoda kalkowa

Metoda kalkowa – prosta i szybka metoda graficzna wyznaczania momentu minimum jasności gwiazd zmiennych. Została opracowana przez polskiego astronoma Kazimierza Kordylewskiego.
Metoda kalkowa polega na znalezieniu osi symetrii rozkładu punktów w okolicy minimum na wykresie przedstawiającym obserwowaną jasność gwiazdy w funkcji czasu. W metodzie tej przyjmuje się założenie, że kształt krzywej zmian jasności gwiazdy jest symetryczny względem momentu minimum. Metoda kalkowa umożliwia proste i efektywne znalezienie rozwiązania. Jej użycie powoduje zdwojenie ilości punktów ocen jasności, co pozwala na dokładniejsze oszacowanie minimum wykresu. Pomimo subiektywnej oceny dopasowania metoda kalkowa pozwala dość dokładnie oszacować błąd maksymalny otrzymanego rezultatu.
Kolejne etapy zastosowania tej metody to:
Metoda ta może być stosowana nie tylko poprzez użycie kalki – można w tym celu wykorzystać odpowiednie oprogramowanie, pozwalające na automatycznie „odbijanie” danych, ich aproksymację oraz wyznaczanie błędu.

</doc>
<doc id="558490" url="https://pl.wikipedia.org/wiki?curid=558490" title="Danny Glover">
Danny Glover

Danny Lebern Glover (ur. 22 lipca 1946 w San Francisco w stanie Kalifornia) – amerykański aktor, producent filmowy i reżyser, ambasador dobrej woli UNICEF.
Życiorys.
Dzieciństwo i młodość.
Aktor Danny Glover urodził się 22 lipca 1946 r. W San Francisco w Kalifornii. Jego rodzice, Carrie i James Glover, byli zarówno pracownikami pocztowymi, jak i aktywnymi członkami NAACP. Ich działalność wywarła duży wpływ na Danny'ego, który później sam stał się aktywistą walczącym o prawa czarnych Amerykanów. Podobnie jak ojciec od dziecka kochał sport.
Jako nastolatek zaczął chorować na padaczkę. Jednak jak sam stwierdził, dzięki technice pogłębionej koncentracji i autohipnozie udało mu się w wieku 35 lat powstrzymać jej napady.
Po skończeniu szkoły średniej rozpoczął studia na uniwersytecie stanowym San Francisco, gdzie poznał swoją przyszłą żonę, Asake Bomani. W 1975 wziął z nią ślub, a 5 stycznia następnego roku przyszła na świat ich jedyna córka, Mandisa. Na uniwersytecie należał do Związku Czarnych Studentów, który wraz z dwoma innymi stowarzyszeniami przez pięć miesięcy prowadził strajk, domagając się utworzenia wydziału czarnych studiów. Był to najdłuższy studencki strajk w amerykańskiej historii, w jego wyniku wydział utworzono.
Kariera.
Początkowo pracował w miejskiej administracji. Choć miał różne zainteresowania, nie myślał o aktorstwie. W wieku trzydziestu kilku lat zapisał się do grupy czarnych aktorów pracujących w American Conservatory Theater. Razem z Jeanem Sheltonem ćwiczył w Shelton Actors Lab. Później w jednym z wywiadów powiedział, że to dzięki niemu zdecydował się porzucić pracę w administracji i zostać aktorem. By dalej rozwijać swoje umiejętności wyjechał do Los Angeles.
Karierę zaczynał występując gościnnie w serialach i grając niewielkie role w filmach. Jego ekranowym debiutem był występ w sensacyjnej "Ucieczce z Alcatraz" Dona Siegela (1979), jednak na pierwszą dużą rolę musiał poczekać dopiero do 1985 roku, kiedy zagrał postać męża bohaterki (Whoopi Goldberg) w głośnym "Kolorze purpury" Stevena Spielberga. W swoim dorobku ma wiele rozmaitych produkcji, ale prawdziwą sławę przyniosła mu dopiero postać sierżanta Rogera Murtaugha w filmie "Zabójcza broń" (1987), w którym stworzył niezapomniany duet z Melem Gibsonem. Para powracała na ekrany kin jeszcze trzykrotnie - po raz ostatni w 1998 roku. Jego popularność wzrosła po pierwszym w swej karierze blockbusterze - drugiej części filmu "Predator 2" (1990), który okazał kasowym hitem. W tym samym roku gościnnie wystąpił w teledysku Michaela Jacksona do piosenki „Liberian Girl”. Nominację do nagrody Emmy przyniosła jemu w 1987 roku tytułowa rola w telewizyjnym dramacie HBO "Mandela" o życiu Nelsona Mandeli. Potem zagrał w reżyserskim debiucie Morgana Freemana "Bopha!" (1993) i "Świętym z Fortu Washington" (1993) u boku Matta Dillona. W 1994 wyreżyserował dla kanału Showtime krótkometrażowy film pt. "Override". W tym samym roku razem z aktorem Benem Guillorym stworzył w Los Angeles Robey Theatre Company.
Od lat 90. rzadko pojawiał się w telewizyjnych produkcjach, skupiając się bardziej na filmach. Wystąpił jako członek zwariowanego "Genialnego klanu" Wesa Andersona (2001). Początkowo niechętnie podchodził do współpracy z kontrowersyjnym Duńczykiem Larsem von Trierem, lecz ostatecznie zdecydował się jednak na udział w historii o kwestii niewolnictwa i jego następstwach "Manderlay" (2005). Pojawił się także jako Isaac Marshall w serialu "Bracia i siostry" (2007–2008). W katastroficznym filmie Rolanda Emmericha "2012" (2009) wcielił się w postać prezydenta USA Thomasa Wilsona. W niezależnym thrillerze sensacyjnym "Bad Asses" (2014) zagrał byłego hokeistę, który tworzy zabójczy duet z trenerem boksu (Danny Trejo).
Glover oprócz grania w filmach użycza głosu w produkcjach dla dzieci. Te najbardziej znane to "Mrówka Z", "Krowy na wypasie" i "Zakochany wilczek"
Debiut reżyserski.
Szukając materiału na swój reżyserski debiut, Glover postanowił, że nakręci biograficzny film o jednym z przywódców powstania na Haiti przeciwko Francuzom. Wybrał Toussainta L'Ouverture. W maju 2006 skompletowano obsadę, w której znaleźli się m.in. Jonathan Rhys Meyers, Wesley Snipes, Don Cheadle i Mos Def. Koszty produkcji oszacowano na 30 milionów dolarów, a zdjęcia miały się rozpocząć pod koniec 2006 r. w Południowej Afryce. W maju 2007 prezydent Wenezueli Hugo Chávez przeznaczył 18 milionów dolarów na sfinansowanie produkcji Glovera, co oburzyło wenezuelskich filmowców, którzy woleliby, żeby te pieniądze wsparły ich rodzime kino. Miesiąc później, kiedy aktor przyjechał do Caracas w poszukiwaniu miejsca do kręcenia zdjęć, filmowcy przekazali mu petycję, w której chcieli, by jeszcze raz rozważył wykorzystanie przyznanych mu funduszy. W kwietniu 2008 wenezuelskie Zgromadzenie Narodowe zatwierdziło dodatkowe 9 840 505 dolarów na produkcję filmu Glovera.

</doc>
<doc id="558491" url="https://pl.wikipedia.org/wiki?curid=558491" title="Aleksander Roman Boroński">
Aleksander Roman Boroński

Aleksander Roman Boroński (ur. 3 marca 1893 w Drohobyczu, zm. 3 lutego 1975 w Warszawie) – major artylerii Wojska Polskiego.
Życiorys.
Dzieciństwo i młodość.
Był synem Grzegorza i Antoniny z Jaremów. Miał trzech braci i trzy siostry. Ojciec był górnikiem naftowym. Bezpośrednio przed wybuchem I wojny światowej został skierowany do pracy na Bliski Wschód. Gdy rozpoczęła się wojna, był już w Grecji. Grecy internowali go jako obywatela Cesarstwa Austro-Węgierskiego w obozie na wyspie Korfu, gdzie nie doczekał końca wojny.
Aleksander Roman Boroński od 1901 uczęszczał najpierw do czteroklasowej szkoły powszechnej, a następnie do Gimnazjum Franciszka Józefa w Drohobyczu, gdzie w czerwcu 1913 zdał egzamin maturalny. Jak wielu drohobyckich gimnazjalistów, od września 1911 brał udział w działalności niepodległościowej jako zarzewiak oraz członek XXXVI Polskiej Drużyny Strzeleckiej. Po ukończeniu szkoły średniej został przyjęty na Wydział Prawa Uniwersytetu Franciszkańskiego we Lwowie.
I wojna światowa.
Nie było mu dane rozpocząć studiów, gdyż 1 sierpnia 1914 rozpoczęła się I wojna światowa. Trzy dni później został wcielony do 3 Galicyjskiego Pułku Artylerii Fortecznej Księcia Franza Ulricha Kinsky’ego w Przemyślu i skierowany do Szkoły Jednorocznych Ochotników przy tym oddziale. W czasie pierwszego oblężenia Twierdzy Przemyśl wraz ze swoją 12 baterią bronił fortu IX Ujkowice. Po zakończeniu oblężenia Szkoła Jednorocznych Ochotników została przeniesiona 1 listopada 1914 do Budapesztu.
21 maja 1915, po ukończeniu szkoły, został mianowany kadetem rezerwy i jednocześnie przeniesiony do Bisambergu pod Wiedniem na stanowisko oficera 6 baterii w 6 Dywizjonie Artylerii Fortecznej. Tam też 30 grudnia 1915 został awansowany do stopnia podporucznika rezerwy. W tym czasie brał udział w pracach fortyfikacyjnych w Wiedniu Północ. W lutym 1916 powierzono mu funkcję oficera ogniowego 10 baterii i skierowano najpierw do walki na froncie wołyńskim nad Styrem i Strypą, a po 9 miesiącach – na front włoski nad rzeką Isonzo. Po ciężkich walkach, w maju 1917 odesłano go na tyły do Wiednia, by w czerwcu ponownie skierować na front w Tyrolu Południowym, tym razem jako dowódcę baterii w 13 pułku artylerii ciężkiej. Po zakończeniu walk został urlopowany w celu podjęcia studiów.
Działalność niepodległościowa.
Do Drohobycza przybył 20 października 1918, gdzie wstąpił do Polskiej Organizacji Wojskowej. 3 listopada 1918 na czele oddziału Polskiej Organizacji Wojskowej brał czynny udział w zajmowaniu koszar w Drohobyczu, a także w rozbrajaniu ukraińskiej policji, po czym ukrywał się. Za jego ujęcie Ukraińcy wyznaczyli nagrodę. Zatrzymany przypadkowo, uciekł z transportu kolejowego. Tropiony przez ukraińskich żandarmów, 20 kwietnia 1919 przy pomocy państwa Jaklińskich z placówki Polskiej Organizacji Wojskowej w Schodnicy przedostał się przez Karpaty do Budapesztu wraz z Zygmuntem Apoloniuszem Grabowieckim i Kazimierzem Bronisławem Paszyńskim, a stamtąd do Krakowa.
W Wojsku Polskim.
1 maja zameldował się na Stacji Zbornej dla Oficerów w Krakowie. Otrzymał najpierw przydział do 2 pułku artylerii górskiej, a 25 maja 1919 – do 6 baterii 6 pułku artylerii polowej, którym dowodził ppłk Teodor Nałęcz-Tański. Objął w nim funkcję oficera ogniowego. W pierwszej połowie lipca ukończył w Modlinie francuski kurs artylerii polowej, który prowadził Francuz – mjr Jean Toussaint. 30 lipca 1919 został skierowany na II kurs Szkoły Oficerów Wojsk Samochodowych przy Autonaczelnictwie w Krakowie (dowódca szkoły – kpt. dr Tadeusz Piotrowski). Po jej ukończeniu powierzono mu obowiązki referenta w Sekcji Wojsk Samochodowych Departamentu Wojsk Technicznych Ministerstwa Spraw Wojskowych w Warszawie, którą kierował ppłk Wincenty Podgórski.
Służba w artylerii przeciwlotniczej.
Podczas wojny polsko-rosyjskiej na przełomie czerwca i lipca 1920 przystąpiono w Warszawie do tworzenia pierwszej polskiej jednostki artylerii przeciwlotniczej – Dywizjonu Szkolnego Artylerii Zenitowej. W związku z tym, że w dywizjonie znajdowało się 28 pojazdów samochodowych i 4 motocykle, potrzebny był oficer, który zarządzałby gospodarką samochodową w jednostce, a także znałby się na sprzęcie artyleryjskim. Najlepiej zatem byłby to artylerzysta z wykształceniem samochodowym, i takiego właśnie oficera znaleziono - był nim por. Aleksander Roman Boroński. Sekcja Wojsk Samochodowych z niechęcią oddała dobrego specjalistę.
1 lipca 1920 rozpoczął się w Warszawie kurs dla 12 oficerów – przyszłych przeciwlotników, prowadzony przez dwóch francuskich kapitanów: Louisa Benarda i Ernesta Jeana Renauda. W sierpniu pierwsze baterie użyto do obrony przeciwlotniczej Warszawy. Po zakończeniu działań wojennych w Dywizjonie Szkolnym Artylerii Zenitowej został utworzony (w styczniu 1921) Oddział Szkolny Samochodowy, dowodzenie którym powierzono por. Aleksandrowi Romanowi Borońskiemu. Tak więc oprócz zarządzania gospodarką samochodową otrzymał bardzo ważne zadanie szkolenia kierowców.
Po każdej wojnie następuje zazwyczaj demobilizacja. Zasada ta obowiązywała także po zakończeniu wojny polsko-rosyjskiej. 7 lipca 1921 por. Aleksander Roman Boroński złożył raport o zdemobilizowanie go. Mimo pozytywnych opinii przełożonych i propozycji pozostawienia w służbie stałej złożonej przez dowódcę Baterii Zapasowej Artylerii Zenitowej ppłk. Leopolda Izydora Połoszynowicza, por. Aleksander Roman Boroński podtrzymał swoją decyzję i 25 października 1921 został zwolniony do rezerwy.
Po demobilizacji.
Po powrocie do Drohobycza zamieszkał przy ul. Stryjskiej 43. Pracował najpierw jako robotnik w Kopalni Ropy Naftowej „Tryskaj” w Borysławiu, jednocześnie ucząc się w Krajowej Szkole Górniczej i Wiertniczej. Następnie był asystentem kierownika w kopalniach „Tryskaj” i „Milano”. Po ukończeniu szkoły pełnił obowiązki (p.o.) kierownika kopalni „Pontresina” w Borysławiu.
Ponownie w artylerii przeciwlotniczej.
2 grudnia 1925 Minister Spraw Wojskowych powołał kpt. rez. Aleksandra Romana Borońskiego do służby czynnej z dniem 21 stycznia 1926 w stopniu kapitana ze starszeństwem z dniem 1 lutego 1925 i 2. lokatą w korpusie oficerów zawodowych artylerii. Po czym skierowano go na trzymiesięczny kurs dla oficerów obrony przeciwlotniczej przy 1 Pułku Artylerii Przeciwlotniczej. Jeszcze w czasie kursu pod koniec lutego przejął referat samochodowy od kpt. Stanisława Krzywobłockiego. 31 października 1927 natomiast rozpoczął dowodzenie 5 baterią.
Rok 1928 obfitował w wiele wydarzeń. 11 lutego zawarł związek małżeński z Anną Michaliną Tomaszczyk w kościele Zbawiciela w Warszawie, 8 października urodził się mu syn Jerzy, kilka dni wcześniej kpt. Boroński przejął dowodzenie 1 baterią. 8 listopada 1930 powierzono mu dowodzenie I dywizjonem. Rok później urodziła się mu córka Izabela. W kwietniu 1932 został skierowany na kurs doskonalący do Szkoły Strzelania Artylerii w Toruniu.
Ważnym etapem jego służbie wojskowej było wyznaczenie na stanowisko I oficera Sztabu 11 Grupy Artylerii. Na stanowisku tym, zwłaszcza w latach 1936–1938, w których podległe jednostki zostały w krótkim czasie rozbudowane, a ponadto prowadzono intensywne prace nad wprowadzeniem do uzbrojenia nowych typów dział przeciwlotniczych, potrafił swoim niezmordowanym, wykraczającą daleko poza normy zwykłego obowiązku działaniem podołać zadaniom, jakie spadły na niego jako oficera sztabu. Biorąc udział w pracach wielu bardzo ważnych komisji zarówno w kraju, jak i za granicą (w grudniu 1935), wszędzie potrafił wykazać się głęboką znajomością rzeczy, a także racjonalnym i obiektywnym stosunkiem do każdego zagadnienia.
Na majora został awansowany ze starszeństwem z dniem 19 marca 1937 i 5. lokatą w korpusie oficerów artylerii. W 1938 objął dowodzenie IV dywizjonem 1 Pułku Artylerii Przeciwlotniczej w Warszawie. Na tym stanowisku czekało na niego wiele zadań, w tym przeniesienie do nowych koszar na Wawrzyszewie oraz zdobywanie doświadczeń szkoleniowych w procesie przygotowywania kadry i żołnierzy do pracy bojowej przy nowoczesnym sprzęcie, jakim były 75 mm armaty przeciwlotnicze wz. 36, a także szkolenie poligonowe oraz ćwiczenia z wojskami, doświadczalne i mobilizacyjne. Do tego można doliczyć dwukrotne bojowe rozwinięcie baterii dywizjonu w obronie przeciwlotniczej Warszawy na przełomie września i października 1938 oraz kwietnia i maja 1939.
Kampania wrześniowa.
W sierpniu 1939 powierzono mu z dniem 1 września dowodzenie nowo formowaną jednostką – 4 Dywizjonem Artylerii Przeciwlotniczej w Kutnie. Jednakże stanowiska tego nie zdążył już objąć. 24 sierpnia 1939 rozpoczęła się bowiem mobilizacja alarmowa jednostek artylerii przeciwlotniczej. W ramach przydziału mobilizacyjnego został skierowany do dowództwa Korpusu Interwencyjnego gen. bryg. Stanisława Skwarczyńskiego na stanowisko dowódcy obrony przeciwlotniczej. Brał udział w bitwie pod Iłżą w dniach 7–9 września, następnie przebijał się w kierunku południowo-wschodnim.
Internowanie na Węgrzech i niewola niemiecka.
18 września 1939 wraz z 200-osobową grupą żołnierzy przekroczył granicę węgierską na Przełęczy Tatarskiej, po czym został osadzony w obozie internowania w Egerze. Mimo trudnych warunków obozowych, zorganizował kurs mechaników samochodowych oraz nauki jazdy zarówno dla osób znajdujących się w obozach internowania, jak i dla Węgrów. W obozie tym przebywał do 19 listopada 1944, kiedy to wraz z grupą oficerów i szeregowych został wywieziony samochodami przez Niemców najpierw do Keisersteinbruch koło Eisenstadt w Austrii, później zaś do kilku innych oflagów i obozów pracy w Austrii oraz na terenie Niemiec. W ostatnim – w Oflagu III A w Genshagen pod Berlinem został oswobodzony przez wojska radzieckie. 22 czerwca 1945 opuścił obóz i powrócił do Ojczyzny.
W czasie wojny jego żona Anna Michalina przebywała z dziećmi w Dąbrówce pod Radzyminem. Tuż po wyzwoleniu dotknęła go tragedia rodzinna – 23 września 1944 zmarła córka Izabela.
3 lipca 1945 mjr Aleksander Roman Boroński stawił się przed Wojskową Komisją Poborowo-Rejestracyjną w Rejonowej Komendzie Uzupełnień Warszawa Miasto. Został skierowany na badania lekarskie, otrzymał kategorię zdrowia A oraz kartę rejestracyjną. Do czynnej służby wojskowej nie został jednak powołany mimo dwukrotnego zwracania się do Rejonowej Komendy Uzupełnień.
W cywilu.
W sierpniu 1945 podjął pracę cywilną w Polskich Liniach Lotniczych „Lot” początkowo w charakterze urzędnika, później zaś został kierownikiem oddziału. Od września 1945 był naczelnikiem Wydziału Ruchu Osobowego w Dyrekcji Państwowej Komunikacji Samochodowej w Warszawie, a od stycznia 1952 samodzielnym referentem w Warszawskich Zakładach Kinotechnicznych. W grudniu 1952 został zatrudniony w Państwowych Wydawnictwach Szkolnictwa Zawodowego w Warszawie na stanowisku redaktora, na którym przepracował 15 lat. 31 października 1967 odszedł na emeryturę.
Autor wspomnień pt.: "Skok w nieznane. Z wypraw do Madziarów".
Zmarł 3 lutego 1975 w Szpitalu Wolskim w Warszawie, został pochowany na cmentarzu parafialnym w Puszczy Mariańskiej koło Skierniewic.

</doc>
<doc id="558495" url="https://pl.wikipedia.org/wiki?curid=558495" title="Cykl nitryfikacyjny">
Cykl nitryfikacyjny



</doc>
<doc id="558499" url="https://pl.wikipedia.org/wiki?curid=558499" title="Stanisława Ryster">
Stanisława Ryster

Stanisława Ryster (ur. 2 maja 1942 we Lwowie) – polska prawniczka i prezenterka telewizyjna związana z Telewizją Polską, w latach 1975–2006 prowadząca teleturnieju "Wielka gra".
Życiorys.
Ukończyła II Liceum Ogólnokształcące im. Marii Konopnickiej w Katowicach, a następnie studia prawnicze na Uniwersytecie Warszawskim.
W 1966 rozpoczęła pracę w telewizji, gdzie początkowo prowadziła programy i teleturnieje młodzieżowe. W 1975 została gospodynią teleturnieju "Wielka gra" w TVP, który prowadziła nieustająco do 2006. W 2010 powróciła do Telewizji Polskiej, przygotowując program "Wielka gra – na bis" na antenie TVP Polonia.
Wzięła udział w kampaniach reklamowych Euro Banku oraz firmy ubezpieczeniowej 4Life Direct.
Życie prywatne.
Jest córką lekarza dermatologa. Była dwukrotnie zamężna, ma córkę.

</doc>
<doc id="558502" url="https://pl.wikipedia.org/wiki?curid=558502" title="Oblężenie Cambrai">
Oblężenie Cambrai

Oblężenie Cambrai – oblężenie, które miało miejsce od 28 marca 1677 do 17 kwietnia 1677 podczas wojny Francji z koalicją.
Twierdza położona we Flandrii broniona była przez garnizon hiszpański. W 20 dni po rozpoczęciu prac oblężniczych zdobyta została przez Francuzów.

</doc>
<doc id="558503" url="https://pl.wikipedia.org/wiki?curid=558503" title="Ciechanów Przemysłowy">
Ciechanów Przemysłowy

Ciechanów Przemysłowy – przystanek kolejowy w Ciechanowie, w województwie mazowieckim, w Polsce.
Przystanek powstał pomiędzy 1985 a 1986 rokiem. W roku 2017 przystanek obsługiwał 200–299 pasażerów na dobę.
Na przystanku istniała poczekalnia, która została rozebrana w 2015.

</doc>
<doc id="558504" url="https://pl.wikipedia.org/wiki?curid=558504" title="Jaka to melodia?">
Jaka to melodia?

Jaka to melodia? – polski teleturniej o tematyce muzycznej oparty na amerykańskim formacie "Name That Tune", emitowany na antenie TVP1 od 4 września 1997 roku.
Program realizowany jest w studiu 5 bloku F mieszczącym się w siedzibie Telewizji Polskiej w Warszawie.
Prowadzący.
Nieoficjalnie pierwszym prowadzącym program był Jacek Borkowski, który nagrał kilkanaście niewyemitowanych ostatecznie odcinków.
Od samego początku emisji we wrześniu 1997 roku do czerwca 2018 roku gospodarzem teleturnieju był Robert Janowski. W kwietniu 2001 roku w zastępstwie za Janowskiego sześć odcinków programu poprowadził Jacek Borkowski.
Latem 2018 roku, w powiązaniu między innymi ze zmianą producenta programu oraz planowanym odświeżeniem formuły teleturnieju, Robert Janowski zrezygnował z funkcji gospodarza programu; rolę tę przejął Norbert „Norbi” Dudziuk. W lipcu 2019 Telewizja Polska poinformowała, że od 7 września 2019 gospodarzem teleturnieju będzie Rafał Brzozowski, który dotychczas prowadził "Koło Fortuny" (nowym prowadzącym tego teleturnieju został Norbi). Media informowały o możliwym angażu Rafała Brzozowskiego jeszcze przed rezygnacją Roberta Janowskiego. 
Zasady programu.
By wziąć udział w teleturnieju, uczestnik musi zgłosić się na eliminacje w miejscu i czasie ogłoszonym przez organizatorów. W trakcie selekcji wypełnia ankietę oraz przechodzi rozmowę kwalifikacyjną połączoną z testem muzycznym. Organizatorzy nie pokrywają kosztów związanych z udziałem w eliminacjach.
Zadaniem uczestników zakwalifikowanych do odcinka jest rozpoznawanie na czas utworów muzycznych i podanie ich tytułów. W każdym odcinku teleturnieju bierze udział 3 uczestników. Gra składa się z czterech rund.
Reguły gry (2022).
Runda 1..
Jeden z graczy wybiera jedną spośród pięciu zagadek (w odcinkach specjalnych – najczęściej siedmiu, z rzadka pięciu). Stawka początkowa za każdą z nich to 100 zł. Po dokonaniu wyboru odtwarzana jest okołopiętnastosekundowa aranżacja linii melodycznej utworu, którego tytuł zawodnicy muszą rozpoznać. Nagroda za odpowiedź zwiększa się co nieco ponad sekundę o 10 zł (maksymalnie do 200 zł). Osoba, która jako pierwsza zasygnalizuje, że zna utwór (poprzez naciśnięcie przycisku znajdującego się na pulpicie), otrzymuje prawo do odgadnięcia tytułu. Jeżeli uczestnik poda prawidłowy tytuł, na jego konto wpływa stawka, na której zatrzymał się licznik. Kolejną zagadkę wybiera gracz, który jako ostatni odpowiedział poprawnie. W przypadku, gdy żaden zawodnik nie zgłosi się do odpowiedzi, nagroda nie jest przyznawana nikomu.
Jeżeli któryś z zawodników odpowie błędnie lub nie poda odpowiedzi w ciągu 5 sekund, wówczas nie bierze udziału w dalszym odgadywaniu tej samej i następnej zagadki. Jeśli wszyscy zawodnicy udzielą błędnej odpowiedzi na tę samą zagadkę (lub zgłoszą się, ale nie odpowiedzą w czasie), to wszyscy wracają do gry na następną zagadkę. Jeśli w związku z popełnionym w poprzedniej kolejce błędem zagadkę odgaduje tylko dwóch graczy i obaj się pomylą, to kolejną zagadkę odgaduje tylko powracający po błędzie gracz (to samo dzieje się, gdy gra jeden uczestnik).
Po zadaniu wszystkich zagadek rozgrywana jest runda druga, do której przechodzą wszyscy zawodnicy.
Runda 2..
Druga runda odbywa się na podobnych zasadach, co pierwsza. Różnicami w stosunku do rundy pierwszej są: wysokość stawki początkowej – 200 zł, zmniejszanie się stawki co nieco ponad sekundę o 10 zł (do 100 zł) oraz mniejsza liczba zagadek – trzy (w odcinkach specjalnych pięć, choć z rzadka tylko trzy).
Po rundzie drugiej odpada uczestnik z najniższym stanem konta. Zachowuje on dotychczasową wygraną.
Jeśli w wyniku remisu nie ma jednej osoby z najniższym stanem konta, to o awansie do rundy trzeciej decyduje dogrywka – dodatkowe hasło ze stawkami obowiązującymi w rundzie drugiej. Jeśli remis występuje między dwoma graczami, to kategorię zagadki wybiera trzeci gracz (który nie bierze udziału w zgadywaniu).
Runda 3..
Zawodnicy wybierają zagadki naprzemiennie spośród sześciu (ponumerowanych od 1 do 6). Gracz, który zdobył więcej pieniędzy po dwóch rundach licytuje pierwszy (nie dotyczy to osoby, która weszła do trzeciej rundy w wyniku dogrywki). Gdy dwóch graczy ma taką samą ilość pieniędzy, o tym, kto będzie rozstawiony, decyduje losowanie, które odbywa się poza kamerą.
Po wybraniu numerka na tablicy pojawia wykonawca utworu, który należy odgadnąć, a następnie prowadzący czyta podpowiedź naprowadzającą na poprawną odpowiedź. Rozgrywka w rundzie trzeciej opiera się na licytacji: gracze deklarują liczbę nut, która wystarczy im do odgadnięcia tytułu. Najwyższa liczba nut, jaką można zadeklarować to 7, a najniższa to 1. Licytacja trwa tak długo, aż któryś z zawodników zdecyduje się na jedną nutę lub dobrowolnie zrezygnuje z odgadywania. Za prawidłową odpowiedź zawodnik wygrywa 200 zł, w przypadku błędnej odpowiedzi 200 zł zdobywa przeciwnik. Gdyby jednak uzyskanie tych pieniędzy oznaczało wejście do finału, to wówczas uczestnik musi odgadnąć tytuł po liczbie nut, którą sam uprzednio zaproponował, a jeżeli nie brał udziału w licytacji, to po 7 nutach utworu. Osoba, która jako pierwsza zdobędzie przynajmniej 600 zł, przechodzi do rundy finałowej, jej przeciwnik natomiast kończy grę z dotychczasową wygraną i nagrodą pocieszenia.
Jedna z zagadek (pod losowym numerem) jest trudniejsza – prowadzący informuje wyłącznie o tym, czy zgadywany utwór jest polski, czy zagraniczny oraz kto go wykonuje: kobieta, mężczyzna, duet czy zespół. Ta zagadka warta jest 400 zł – tych pieniędzy nie można zdobyć z błędu przeciwnika.
W odcinkach specjalnych przy jednej z zagadek może pojawić się dodatkowy bonus w postaci 100 zł (co razem daje 300 zł za pytanie). W odcinkach przedstawiających rywalizację dwóch drużyn znaczenie mają stany kont po drugiej rundzie. Drużyna, która po pierwszych dwóch rundach będzie bogatsza, zyska możliwość wybrania reprezentantów obu drużyn do rundy trzeciej (i potencjalnie rundy czwartej), a także zdobędzie możliwość usłyszenia jednej dodatkowej (co najwyżej ósmej) nuty przy dowolnym (ale tylko jednym) utworze w trzecim etapie.
Runda 4. – finał.
W finale zawodnik musi odgadnąć 7 utworów w ciągu 30 sekund. Jeśli myśli, że zna utwór, to naciska przycisk na pulpicie – zegar jest zatrzymywany, a uczestnik podaje odpowiedź. W przypadku, gdy gracz nie zna tytułu, wstrzymuje zegar i informuje prowadzącego, by przejść do następnego utworu. Za każdą prawidłowo odgadniętą zagadkę zawodnik dostaje 250 zł. Jeśli uczestnik ominął którąś piosenkę, po przesłuchaniu numeru siódmego może do niej powrócić. W przypadku udzielenia choć jednej błędnej odpowiedzi, gra się automatycznie kończy, a gracz pozostaje z dotychczas zebraną kwotą. Za odgadnięcie wszystkich siedmiu tytułów zawodnik zdobywa nagrodę główną – 10 000 zł (doliczane do stanu konta). Dotarcie do finału odcinka gwarantuje udział w następnym odcinku, chyba że uczestnik wystąpił w trzech kolejnych wydaniach – wtedy kończy grę.
Wielokrotny udział.
Regulamin programu umożliwia udział zawodnika, który wystąpił wcześniej w programie. Okres karencji jest zmienny i wynosi od kilku miesięcy do paru lat.
Finalista odcinka ma prawo zagrać w następnym wydaniu programu, chyba że wystąpił w trzech kolejnych odcinkach – wtedy kończy grę.
Finał miesiąca.
W lipcu 1999 roku wprowadzono "finał miesiąca", do którego przechodzi trzech zawodników z najlepszymi wynikami finansowymi zdobytymi w danym miesiącu. Do grudnia 2018 roku nagrodą główną finału miesiąca był samochód osobowy i 10 000 złotych, a od stycznia 2019 roku jest nią 80 000 złotych. 
Kilkakrotnie finał miesiąca obejmował dwa miesiące kalendarzowe. Były to: wrzesień i październik 2001, luty i marzec 2002, sierpień i wrzesień 2004, maj i czerwiec 2010, kwiecień i maj 2020.
Finały miesiąca, które się nie odbyły:
Ponadto od 2005 z powodu wakacyjnych przerw w emisji nie odbywają się finały lipca i sierpnia (od 2011 także czerwca, z wyjątkiem roku 2020).
Finał roku.
W roku 2003 wprowadzono "finał roku". Udział w nim biorą trzy osoby, które wygrały najwięcej pieniędzy w danym roku kalendarzowym. W przypadku kilku startów w jednym roku pod uwagę bierze się występ z wyższą sumą wygranych. Nagrodą główną finału roku do 1 stycznia 2018 roku było 10 000 złotych i samochód osobowy; od 1 stycznia 2019 roku zwycięzca otrzymuje 80 000 złotych.
Lista zwycięzców finałów roku znajduje się w sekcji "Zwycięzcy finałów roku".
Okazjonalnie odbywają się dodatkowe turnieje dla najlepszych graczy z wielu lat.
Odcinki specjalne.
W teleturnieju biorą udział również goście specjalni, także gwiazdy i celebryci. . . . Od października 2006 odcinki specjalne są emitowane w większość sobót (o ile teleturniej jest w te dni nadawany), niedziel i świąt. Wygrane z odcinków specjalnych są z reguły przekazywane na cele charytatywne.
Emisja w telewizji.
Uwaga: tabela przedstawia wyłącznie informacje dotyczące pierwszej emisji telewizyjnej odcinków.
Ponadto we wrześniu 2018 roku nadawca zaczął udostępniać bieżące odcinki programu w serwisie wideo na życzenie TVP VOD (po ich pierwszej emisji telewizyjnej, w trakcie ich pierwszej emisji telewizyjnej lub w momencie planowego rozpoczęcia ich pierwszej emisji telewizyjnej).
Wielokrotnie, z różnych przyczyn, odwoływano emisję programu. Główne powody to między innymi: dni świąteczne (w szczególności Wielki Piątek, Wielka Sobota i Wszystkich Świętych), żałoba narodowa, Igrzyska Olimpijskie, skoki narciarskie, mecze siatkówki i piłki nożnej, pielgrzymki papieża Jana Pawła II, transmisje wydarzeń kulturalnych. Z powodu pandemii COVID-19 i związanych z nią ograniczeń odwołano emisję odcinków w okresie 6–9 kwietnia i 12 kwietnia–2 maja 2020.
Ponadto z powodu nieporozumień związanych z prawami autorskimi reżysera teleturnieju, Marka Bika, Telewizja Polska odcinka o numerze produkcyjnym 4257 (choć widnieje on w programie dla prasy w godzinach nocnych).
Oprawa muzyczna.
Zespoły muzyczne.
W programie od samego początku zawodnikom towarzyszy zespół muzyczny, który interpretuje utwory wykonywane w programie.
Od września 1997 do lutego 1998 występował zespół J. J. Combo.
Od marca 1998 do listopada 2004 za występy muzyczne odpowiadał zespół AKT w składzie:
W okresie listopad 2004–wrzesień 2005 grał zespół pod kierownictwem Zygmunta Kukli w składzie:
Od września 2005 do czerwca 2018 w zespole towarzyszącym artystom podczas programu grali:
Od września 2018 w skład zespołu wchodzą:
Grupa wokalna.
Od sierpnia 2000 utwory w programie wykonuje prowadzący lub grupa wokalna, która kilkakrotnie zmieniała swój skład. Każdy z członków śpiewa również indywidualnie piosenki, jak i we wszystkich możliwych układach osobowych. W skład zespołu wchodzą lub wchodzili:
Często w programie gościnnie występują bądź występowali również m.in. Natasza Urbańska, Patricia Kazadi, Modesta Pastiche, Mateusz Ziółko, Stefano Terrazzino, Sylwia Lorens, Monika Ambroziak, William Prestigiacomo, Monika Urlik, Bilguun Ariunbaatar, Aleksiej Jarowienko (2019).
Od sezonu 2018/2019 nie ma ustalonej grupy wokalnej, która byłaby głównym wykonawcą piosenek. Utwory wykonują zazwyczaj ich twórcy (piosenkarze, zespoły – zarówno polscy, jak i zagraniczni), prowadzący (od września 2019) lub powracający goście, a wśród nich między innymi: Marek Kaliszuk, Filip Lato, Stefano Terrazzino, Aleksandra Szwed, Magdalena Wasylik, Magdalena Waligórska-Lisiecka, Elżbieta Romanowska, Filip Gurłacz, Dagmara Bryzek, Katarzyna Glinka, Kasia Moś, Cleo, Anna Dereszowska, Jakub Szmajkowski, Karolina Stanisławczyk, Dagmara Jaworska, Paweł Skiba.
Goście specjalni programu.
Od początku emisji programu, tj. od września 1997, w teleturnieju gościnnie zaśpiewało wiele artystów polskiej oraz zagranicznej sceny muzycznej. Wśród międzynarodowych artystów, którzy wystąpili w programie znaleźli się m.in. Patricia Kaas, Helena Vondráčková, Kate Ryan, Dave Grohl, In-Grid, Brainstorm, Boney M., Afric Simone, Akcent, Katerine, Bonnie Tyler, Drupi, Thomas Anders (z zespołu Modern Talking), Europe, Bad Boys Blue, Danzel, Londonbeat, No Mercy, Pauline, Basshunter, Arash, Dr. Alban, Alphaville, Garou, Lutricia McNeal, Lou Bega, Belinda Carlisle, Tanita Tikaram, Demis Roussos, The Baseballs, Paolo Cozza, Velvet, Vitas, Oceana, Jason Donovan, Rick Astley, Simply Red, Red Box, Atomic Kitten, Opus, Limahl, Olivia Addams, Sandra, OMD, Samantha Fox, Ricchi e Poveri, Francesco Monte, Alizee, Frans, Toto Cutugno, Zucchero, Alvaro Soler, Danny, Måns Zelmerlöw, Pedro Santana, Senhit, Shanguy, Arrival from Sweden, Sophie Ellis-Bextor, Anastacia.
Wśród polskich wykonawców, którzy zaprezentowali się na scenie teleturnieju znaleźli się m.in.: Irena Jarocka, Halina Frąckowiak, Sława Przybylska, Bohdan Łazuka, Irena Santor, Zbigniew Wodecki, Bogusław Mec, Jakub Wocial, Krystyna Giżowska, Krzysztof Krawczyk, Wojciech Gąssowski, Andrzej Rosiewicz, Alicja Majewska, Ewa Bem, Maryla Rodowicz, Piotr Szczepanik, Kayah, Urszula, Andrzej Sikorowski, Jacek Lech, Danuta Rinn, Danuta Błażejczyk, Krystyna Prońko, Eleni, Krystyna Giżowska, Magda Steczkowska, Justyna Steczkowska, Małgorzata Ostrowska, Grzegorz Markowski, Patrycja Markowska, Beata Kozidrak, Ewa Kuklińska, Maciej Maleńczuk, Maciej Miecznikowski, Małgorzata Walewska, Michał Bajor, Michał Szpak, Barbara Kurdej-Szatan, Rafał Szatan, Włodzimierz Nahorny, Marek Torzewski, Bogusław Morka, Stanisław Sojka, Robert Rozmus, Ryszard Rynkowski, Witold Paszt, Andrzej Rybiński, Andrzej Piaseczny, Agnieszka Włodarczyk, Anna Dereszowska, Anna Jurksztowicz, Anna Wyszkoni, Ania Rusowicz, Ania Dąbrowska, Ania Karwan, Edyta Górniak, Halina Mlynkova, Honorata Skarbek, Julia Pietrucha, Patricia Kazadi, Izabela Trojanowska, Grzegorz Hyży, Mateusz Ziółko, Marcin Sójka, Marek Piekarczyk, Stachursky, Kasia Moś, Kasia Cerekwicka, Katarzyna Skrzynecka, Katarzyna Zielińska, Katarzyna Glinka, Maja Hyży, Daria, Dorota „Doda” Rabczewska, Ewa Farna, Ewelina Lisowska, Sylwia Grzeszczak, Natalia Szroeder, Natalia Kukulska, Natasza Urbańska, Margaret, Sarsa, Paulla, Lanberry, Cleo, Joanna Moro, Włodek Pawlik, Łukasz Zagrobelny, Jan Traczyk, Filip Gurłacz, Felicjan Andrzejczak, Kacper Kuszewski, Iwan Komarenko, Czadoman, Sławomir, Zenon Martyniuk, Michał Wiśniewski, Filip Lato, Roksana Węgiel, Viki Gabor, Ala Tracz, Laura Bączkiewicz, Dawid Kwiatkowski, Krzysztof Cugowski, Piotr Cugowski, Wojciech Cugowski i Chris Cugowski, a także zespoły: O.N.A., Krywań, Blue Café, Brathanki, Red Lips, Skaldowie, Budka Suflera, Leszcze, Trubadurzy, Ira, Czarno-Czarni, Big Cyc, Kombii, Kombi, Łzy, Łobuzy, Cugowscy, Bracia, Pectus, Feel, Wanda i Banda, Wawele, De Mono, Golec uOrkiestra (także z Gromeem), Ivan i Delfin, Ich Troje, Akcent, Boys, Classic, Enej, Future Folk, Weekend, Bayer Full, Vox, Video, Czerwone Gitary, Sound'n'Grace, Komodo, Piękni i Młodzi, Playboys, LemON, Zakopower.
Na scenie programu swoje umiejętności wielokrotnie pokazywali również tancerze, wśród których znaleźli się m.in. Justyna i Christopher Hawkinsowie, Anna Głogowska, Jan Kliment, Rafał Maserak, Tomasz Barański, Dorota Thomas oraz Michał Szuba. Wśród występujących zespołów tanecznych znalazły się grupy: „Volt” Agustina Egurroli, „Ego” Michała Szuby, „Next” Tomasza Barańskiego, „Santi Bello Group” Santiago Bello Labladora oraz „The Ones by Robert Kochanek”.
Zwycięzcy ważniejszych odcinków.
Zwycięzcy finałów roku.
Od roku 2003 rozgrywany jest "finał roku", w którym bierze udział trzech najlepszych uczestników z danego roku kalendarzowego. Zwycięzcami zostali:
Turniej z okazji 10-lecia programu.
Z okazji 10-lecia teleturnieju od 5 listopada do 26 grudnia 2007 odbywały się jubileuszowe rozgrywki, do których twórcy programu dobrali najbardziej rozpoznawalnych uczestników w dziesięcioletniej historii programu. Jubileuszowe odcinki nadawano w niedzielę. W turnieju udział wzięli:
Nagrodą główną turnieju był samochód osobowy. Finał dekady wygrał Sergiusz Matuszczyk ze Słupska.
Turniej z okazji 10-lecia obecności Polski w Unii Europejskiej.
Z okazji 10-lecia przystąpienia Polski do Unii Europejskiej, w dniach 2–5 czerwca 2014 odbył się turniej miast, które najbardziej rozwinęły się dzięki dofinansowaniom unijnym. Do gry zaproszono dziewięciu najlepszych zawodników w historii teleturnieju. Udział wzięli:
Wszyscy zawodnicy zostali uhonorowani Medalami im. Fryderyka Chopina za krzewienie kultury polskiej, przyznanymi przez Ruch Piękniejsza Polska oraz Ministra Kultury i Dziedzictwa Narodowego Bogdana Zdrojewskiego. Turniej wygrała Monika Łabędź z Warszawy.
Odcinek specjalny z okazji 20-lecia programu.
15 października 2017 wyemitowany został odcinek specjalny z okazji 20-lecia programu. Udział wzięli uczestnicy urodzeni w 1997. Na widowni znaleźli się najlepsi zawodnicy z przeciągu trwania wszystkich sezonów. Jego zwycięzcą został Łukasz Martyna ze Skawiny.
Oglądalność w telewizji linearnej.
Na podstawie badań przeprowadzonych przez Nielsen Audience Measurement. Podane liczby dotyczą wyłącznie oglądalności premier telewizyjnych, nie uwzględniając powtórek, wyświetleń w serwisach wideo na żądanie itp.
Najwyższą w historii oglądalność miał odcinek nadany w 1998 roku – jego widownia przekroczyła 8 milionów osób.
Według danych z 2017 roku, wiosenne odcinki 20. sezonu programu przyciągały średnio 1,91 mln telewidzów. Największą popularnością cieszyły się niedzielne wydania teleturnieju.
21. sezon (2017/2018) oglądało średnio 1,86 mln widzów. Tak jak wcześniej, najlepsze notowania zdobywały specjalne, niedzielne wydania teleturnieju.
W sezonie 2018/2019, kiedy prowadzącym teleturniej był Norbi, średnia oglądalność widowiska wynosiła 1,49 mln widzów, tj. o ok. 370 tys. mniej niż w poprzednim sezonie. Najchętniej oglądanym odcinkiem w sezonie (2,74 mln widzów) był finał roku 2018 (wyemitowany 1 stycznia 2019).
Po kolejnej zmianie prowadzącego średnia widownia wydań sprzed przerwy spowodowanej pandemią COVID-19 wzrosła do 1,67 mln. Dzięki temu Jedynka była liderem w paśmie emisji „Jakiej to melodii?”. Trzy najlepsze wyniki osiągnęły odcinki wyemitowane: 24 listopada 2019 r. (po konkursie Eurowizji Junior, 2,96 mln widzów), 1 stycznia 2020 (finał roku 2019, 2,72 mln widzów), 31 grudnia 2019 (finał grudnia, 2,45 mln widzów).
Średnia widownia odcinków sezonu 2020/2021 (w całości realizowanej w czasie pandemii) wyniosła 1,53 mln osób. Dwukrotnie widownia pojedynczego odcinka przekroczyła próg 2,5 mln widzów: 1 stycznia i 10 lutego 2021 roku.
Średnia widownia premierowych odcinków teleturnieju wyemitowanych w okresie od 3 września do 9 października 2022 roku wyniosła 1,08 mln osób (12,7% udziału w rynku w paśmie).
Nagrody.
W 2008 roku teleturniej otrzymał Laur Klienta, natomiast w 2010 program otrzymał Telekamerę w kategorii "Teleturniej". Sukces ten program powtórzył w 2011 i 2012 roku, otrzymując nagrodę w kategorii "Program rozrywkowy", w wyniku czego w 2013 roku teleturniejowi przyznano Złotą Telekamerę. Realizatorów programu uhonorowano także nagrodą ZAiKS-u za popularyzację polskiej muzyki rozrywkowej, Wiktorami i Telekamerami (w tym Janowskiego Złotą Telekamerą w 2009 roku).
Informacje dodatkowe.
Pierwszym reżyserem programu był Zbigniew Proszowski, następnie przez wiele lat funkcję tę pełnił Marek Bik. Producentem wykonawczym teleturnieju do 2018 roku była firma Media Corporation utworzona przez Józefa Węgrzyna (realizowała także takie formaty, jak m.in. "Europa da się lubić", "Euroquiz", "Między ziemią a niebem" oraz serial "Blondynka"), od września 2018 zaś produkcją zajmuje się ZPR Media.
 Program pojawił się wkrótce w nowej odsłonie, w przebudowanym studio, z odświeżoną oprawą i nową orkiestrą.
W 2007 roku nagrano jubileuszową piosenkę programu, do której słowa napisał Jacek Cygan, a muzykę skomponował Dariusz Janus. Bezpośrednie nawiązanie do programu „Jaka to melodia?” występuje także w piosence „Świąteczna melodia” Rafała Brzozowskiego – jej premiera odbyła się 6 grudnia 2020 roku na początku jednego z odcinków teleturnieju.
W czerwcu 2017 Telewizja Polska poinformowała, że wykupiła licencję na polską wersję lokalną teleturnieju.
21 października 2017 roku w Warszawie odbył się koncert jubileuszowy z okazji 20-lecia teleturnieju. Dzień później koncert ten nadano na antenie TVP1.
W roku 2018 ogłoszono, że formuła programu zostanie zmieniona. Po zapoznaniu się ze zmianami Robert Janowski zrezygnował z funkcji prowadzącego, a jego miejsce zajął Norbert „Norbi” Dudziuk. Z programem pożegnała się również część ekipy, m.in. wykonawcy utworów: Aneta Figiel, Magdalena Tul. Na początku 22. serii w studio zmieniono niektóre elementy scenografii oraz zmodyfikowano kilka zasad teleturnieju.
Od września 2018 do kwietnia 2020 część odcinków specjalnych przebiegała w innej formule: czterech gości (początkowo zwykłych uczestników, potem głównie celebrytów) dzielono na dwie drużyny. W pierwszych dwóch rundach uczestnicy grali w parach, do trzeciej rundy wybierano po jednym reprezentancie, a w finale grał jeden zawodnik (reprezentował swoją drużynę).
W okresie, gdy program prowadził Norbi, zawodników przedstawiał lektor, a po każdej rundzie (także po finale) pokazywano nagrane po grze wypowiedzi zawodników. Wraz z rozpoczęciem sezonu 2019/2020 zrezygnowano z wypowiedzi zawodników, a także z lektora (obecnie jego głos można usłyszeć tylko w odcinkach weekendowych, w których wygrane przeznaczane są na cel charytatywny; zawodników przedstawia prowadzący, ale w maju 2020 przedstawiającego lektora przywrócono na kilka standardowych wydań); ponadto zmieniono tło muzyczne w trakcie witania się z widzami i uczestnikami.
W marcu 2020 Telewizja Polska podjęła decyzję o zawieszeniu realizacji teleturnieju na czas nieokreślony z powodu rozprzestrzeniania się koronawirusa SARS-Cov2 w Polsce i wprowadzonego w kraju stanu epidemii. Ostatni przed przerwą premierowy odcinek programu TVP1 wyemitowała w sobotę, 11 kwietnia. Nowe odcinki powróciły na antenę 3 maja tego samego roku. Nagrania audycji zaczęto przeprowadzać bez udziału publiczności, a pulpity zawodników rozstawiono w większych odstępach – tak, aby zachować wymogi sanitarne.
W odcinku wyemitowanym 14 października 2012 r. Tomasz Bednarek ustanowił rekord czasowy odgadnięcia wszystkich siedmiu zagadek poprawnie – wynosi on 3 sekundy. Mężczyzna pobił swój własny rekord z 13 marca 2012 (wynoszący 4 sekundy).

</doc>
<doc id="558509" url="https://pl.wikipedia.org/wiki?curid=558509" title="Marma Polskie Folie Rzeszów">
Marma Polskie Folie Rzeszów



</doc>
<doc id="558510" url="https://pl.wikipedia.org/wiki?curid=558510" title="Romper Stomper">
Romper Stomper

Romper Stomper – film produkcji australijskiej z 1992 roku, w reżyserii Geoffreya Wrighta; w założeniu miał mieć antynazistowski charakter, ostatecznie stał się jednak kultowym filmem w środowisku skinheadów.
Fabuła.
Film opowiada o neonazistowskiej bandzie skinheadów z Melbourne. Przywódcą grupy jest charyzmatyczny Hando. Jego kompania prowadzi uliczną wojnę z wietnamskimi imigrantami.
Pewnego dnia Hando poznaje Gabe, dziewczynę z dobrego domu, która zakochuje się w Hando. Jednak przyjaciel Hando, Davey także jest zafascynowany Gabe.

</doc>
<doc id="558511" url="https://pl.wikipedia.org/wiki?curid=558511" title="Czuchów">
Czuchów



</doc>
<doc id="558512" url="https://pl.wikipedia.org/wiki?curid=558512" title="Derby Małopolski na żużlu">
Derby Małopolski na żużlu

Derby Małopolski (także: Derby Południa) – spotkania drużyn żużlowych: Stali Rzeszów i Unii Tarnów.
Wyniki spotkań derbowych.
W 75 dotychczasowych spotkaniach derbowych (ostatnie 19 czerwca 2022) 36 razy wygrywała drużyna z Rzeszowa, a 36 razy zawodnicy z Tarnowa. Trzykrotnie mecze zakończyły się remisem. 36 meczów rozegrano w najwyższej klasie rozgrywek żużlowych (20 zwycięstw Stali, 1 remis, 17 zwycięstw Unii; 1790:1591 +199 na korzyść Stali). 32 mecze było spotkaniami na szczeblu drugoligowym (15 zwycięstw Stali, 1 remis, 16 zwycięstw Unii; 1456,5-1362,5 +94 punkty na korzyść Stali).
2 mecze z 1984 roku były spotkaniami barażowymi (1 zwycięstwo Stali, 1 remis; 100:79 +21 na korzyść Stali).
Bilans wszystkich spotkań korzystny jest dla rzeszowskiej drużyny 2947,5:2529,5 (+420).
Największe zwycięstwo Unia odniosła w 2017 roku 62:28, najwyższą przegraną odnotowała w sezonie 2006 - 71:18. 

</doc>
<doc id="558513" url="https://pl.wikipedia.org/wiki?curid=558513" title="Czuchów (województwo mazowieckie)">
Czuchów (województwo mazowieckie)

Czuchów – wieś w Polsce położona w województwie mazowieckim, w powiecie łosickim, w gminie Platerów.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="558514" url="https://pl.wikipedia.org/wiki?curid=558514" title="Palcówka (cegła)">
Palcówka (cegła)

Palcówka – rodzaj cegły, w której odciśnięte były podłużne linie-zagłębienia, wyżłobione palcami rzemieślnika usuwającego z formy nadmiar gliny.
Cegła jest charakterystyczna dla średniowiecznych budowli polskich. Tworzyła wytrzymalszy mur niż cegła bez wyżłobień, wykańczana za pomocą deski.

</doc>
<doc id="558515" url="https://pl.wikipedia.org/wiki?curid=558515" title="Dyzma Bończa-Tomaszewski">
Dyzma Bończa-Tomaszewski

Dyzma Bończa-Tomaszewski herbu Bończa, pseud. i krypt.: "D. B.T.; Pisarz poematu „Rolnictwo"", (ur. 1 stycznia 1749 w Sandomierskiem, zm. 1825 w Popówce, Ukraina) – polski poeta, komedio- i dramatopisarz, tłumacz, publicysta polityczny i pamiętnikarz. Sekretarz konfederacji targowickiej, uczestnik konfederacji barskiej oraz sekretarz polskiego posła w Petersburgu Antoniego Augustyna Debolego. Działacz polityczny związany ze Stanisławem Szczęsnym Potockim.
Życiorys.
Urodził się w dzień Nowego Roku (1749) w województwie sandomierskim, jako syn Józefa, podczaszego wiślickiego. Pierwsze nauki pobierał u jezuitów w Sandomierzu. Wkrótce potem, dzięki staraniom wuja (K. Karasia) otrzymał posadę aplikanta w kancelarii królewskiej. Podczas konfederacji barskiej porzucił służbę na dworze królewskim. Wspierał konfederatów, walcząc w ich szeregach, jako rotmistrz w oddziale C.F. Dumourieza. W maju roku 1771 odniósł rany w bitwie pod Lanckoroną, gdzie trafił też do niewoli. Uwolniony dzięki wstawiennictwu Stanisława Augusta trafił ponownie do służby królewskiej. Po kilku miesiącach (1772) wyjechał do Petersburga, aby objąć tam stanowisko sekretarza rezydenta polskiego A. Debolego. W 1818 za "Jagiellonidę" otrzymał tytuł honorowego członka Uniwersytetu Wileńskiego.
Twórczość.
Debiutował komedią "Małżeństwo w rozwodzie" wystawiona w Warszawie w 1781. Był autorem m.in. broszury „Dyzmy Bończy Tomaszewskiego, komisarza cywilno-wojskowego województwa Bracławskiego, nad konstytucją i rewolucją dnia 3 maja 1791 uwagi” (1791), w której ostro zwalczał reformy, wprowadzone przez Konstytucję 3 maja. Była to jedna z najważniejszych i wydanych w największym nakładzie broszur antykonstytucyjnych, kolportowana w szczególności na ziemiach ukrainnych. Odpowiedź na tę broszurę dał poseł inflancki Antoni Trębicki w książeczce „Odpowiedź autorowi prawdziwemu uwag Dyzmy Bończy Tomaszewskiego nad konstytucją i rewolucją dnia 3 maja”, w której Trębicki sugerował, że prawdziwym autorem „Uwag” jest sam Szczęsny Potocki. Tomaszewski napisał też wierszowaną komedię obyczajową "Małżeństwo w rozwodzie" (wystawiona i wydana w 1781), poemat opisowy "Rolnictwo" (1801), epos historyczny "Jagiellonida" (1817), w 1822 wydał zbiór "Pisma wierszem i prozą". Tłumaczył z języka francuskiego (m.in. Delille'a i Roussea), angielskiego (Pope'a, Macphersona), niemieckiego (Schillera), łaciny (Cycerona, Horacego), greki (Safonę), włoskiego (Petrarkę). Jako klasycysta był ostro atakowany przez romantyków m.in. Adama Mickiewicza.
"Jagiellonida" realizowała klasyczny wzór epopei, jednak jej walory artystyczne zostały krytycznie ocenione przez współczesnych (m.in. Adama Mickiewicza). Utwór opowiada o chrzcie Litwy za Władysława Jagiełły, przedstawianym jako wyrok boski.
W 1801 napisał poemat dydaktyczny "Rolnictwo". Ucieczka na wieś bohatera – steranego w wojnach żołnierza – jest w nm wyrazem patriotyzmu, szansą na przetrwanie wartości po upadku ojczyzny poprzez pracę na roli.
Ważniejsze dzieła.
Wiersze swe ogłaszał w "Pamiętniku Lwowskim" 1816-1818. Ponadto wiersze w rękopisie znajdowały się w archiwach: Państwowe Centralne Archiwum Historyczne w Kijowie sygn. 49, 2, 13; 49, 2, 54 (autograf); Lw. Państw. Nauk. Biblioteka (Zbiory Baworowskich sygn. 313/III, k. 305, 325-326); Biblioteka Jagiellońska sygn. 7863 III (autografy). Tomaszewski był także redaktorem i stylistą manifestu konfederacji targowickiej oraz licznych jej uniwersałów i pozwów.
Przekłady.
Inne drobne przekłady ogł. w "Pamiętniku Lwowskim" (1816).

</doc>
<doc id="558516" url="https://pl.wikipedia.org/wiki?curid=558516" title="Wyzwanie (film 2003)">
Wyzwanie (film 2003)

Wyzwanie (tytuł oryg. "The Challenge") – amerykański film fabularny z 2003 roku z udziałem sióstr Olsen.
Opis fabuły.
Lizzie (Ashley Olsen) i Shane (Mary-Kate Olsen) różni prawdopodobnie wszystko. Lizzie jest bardzo konkretna i zawsze racjonalna, podczas gdy Shane – wręcz odwrotnie. Na dodatek druga z sióstr przywiązuje zdecydowanie większą wagę do ekologii i środowiska naturalnego. Shane mieszka w Los Angeles ze swoją mamą, a Lizzie w Waszyngtonie z tatą. Obie jednak biorą udział w nowym programie z cyklu reality show, w którym walczą o nagrodę w postaci stypendium. Producent postanawia umieścić je w jednym zespole. Dziewczyny szczerze się nienawidzą, nie rozmawiają ze sobą, a jeśli już, to rozmowa przybiera formę kłótni.

</doc>
<doc id="558517" url="https://pl.wikipedia.org/wiki?curid=558517" title="Szajchizm">
Szajchizm

Szajchizm (lub Szajkizm) – mistyczny nurt imamizmu założony formalnie w 1824 roku przez szejka Ahmada-i Ahsa'i.
Historia ruchu.
Początki ruchu są jednak dużo wcześniejsze. Wpisuje się on w ponad stuletnią tradycję podobnych poglądów o charakterze mahdystycznym, eschatologicznym i apokaliptycznym. Szajchizm zakładał, że zawsze na świecie istnieje osoba mająca kontakt z dwunastym imamem, za pomocą której udziela on wskazówek ludzkości. Tę funkcję miał pełnić Ahmad-i Ahsa'i oraz jego następcy. Ruch miał charakter mistyczny i zakładał, że każdy ma (w różnym jednak stopniu) kontakt z Bogiem i prawdą poprzez daną mu możliwość odczuwania świata duchowego. Po śmierci założyciela (w 1826) ruchem kierował Kazim Raszti, który z kolei zmarł w 1843 roku nie pozostawiając wskazówek co do osoby następnego lidera. Szajchizm podzielił się więc na 4 główne grupy uznające innych przywódców. Liderami tych ugrupowań byli:
Mírzá 'Alí-Muhammad Shírází (Báb) ogłosił się w 1844 roku mahdim, a wielu szajchistów przeszło na babizm. Mniejsza część ruchu pod przywództwem Karima Chana Kirmaniego odrzuciła Baba jako mahdiego. Znaczna część szajchistów niebędących liderami grupy pozostała przez pewien okres niezdecydowana. Ruch szajchistów niemal całkowicie zanikł po około 50 latach działalności, zbliżając się do głównego nurtu imamizmu oraz tracąc wyznawców na rzecz babizmu i bahaizmu. W XX wieku szajchizm powoli odnawiał się pod przywództwem następców Karima Chana Kirmaniego i obecnie jest uznawany za jeden z 3 głównych ruchów wewnątrz imamizmu – obok usulizmu i achbaryzmu. Ze względu na prawno-teologiczna bliskość do usulitów czasem jest jednak klasyfikowany jako ich podgrupa, mimo licznych historycznych sporów pomiędzy oboma odłamami imamizmu. Szajchizm ma również wpływ na mahdyjskie ruchy w łonie usulitów. Najwięcej szajchistów żyje obecnie w Iraku i Iranie. Ich liczbę szacuje się na kilkadziesiąt tysięcy.

</doc>
<doc id="558524" url="https://pl.wikipedia.org/wiki?curid=558524" title="16 Pułk Artylerii Lekkiej (PSZ)">
16 Pułk Artylerii Lekkiej (PSZ)

8 Pomorski Pułk Artylerii Lekkiej od 3 IX 1945 roku jako 16 Pułk Artylerii Lekkiej (16 pal) – oddział artylerii lekkiej Polskich Sił Zbrojnych.
6 stycznia 1945 roku na podstawie rozkazu dowódcy Artylerii 2 Korpusu Polskiego, gen. bryg. Romana Odzierzyńskiego został utworzony 8 Pomorski Pułk Artylerii Lekkiej. 
Formowanie i zmiany organizacyjne.
8 pułk artylerii lekkiej Polskich Sił Zbrojnych na Zachodzie po raz pierwszy formowano w styczniu 1942 roku w Polskich Siłach Zbrojnych w ZSRR w ramach 8 DP. Rozwiązano go w Palestynie dniu 14 czerwca 1942 roku. 
Po raz drugi 8 pułk artylerii lekkiej został sformowany w październiku-listopadzie 1942 roku w Chanaquin. Dowódcą pułku był ppłk Jan Giełgud-Axentowicz, zastępca dowódcy mjr Julian Królikiewicz. 8 pułk artylerii lekkiej był organizowany z kadry i nadwyżek osobowych 7 pal, baterii artylerii 22 i 23 pułków piechoty 7 DP i 200 szeregowych z 5 pal. Wchodził w skład Artylerii Dywizyjnej 5 Wileńskiej Dywizji Piechoty, otrzymał broń i sprzęt bojowy, prowadził intensywne szkolenie. W wyniku kolejnej reorganizacji Armii Polskiej na Wschodzie, w tym 5 WDP z dniem 11 marca 1943 roku 8 pułk artylerii lekkiej został rozwiązany. Jego III dywizjon wcielony został do 4 pal, 174 żołnierzy przekazano do 5 pal, część uzupełniła 7 i 9 pal, natomiast organa kwatermistrzowskie i część łącznościowców i innych żołnierzy weszła w skład 1 pułku pomiarów artylerii .
Z dniem 9 stycznia 1945 roku przystąpiono po raz trzeci do formowania 8 pułku artylerii lekkiej w San Domenico w południowych Włoszech. Pierwszym dowódcą i organizatorem pułku był mjr Antoni Pajdo, który 25 marca 1945 roku przekazał dowodzenie ppłk. Juliuszowi Możdżeniowi. Do pułku wcielono byłych żołnierzy niemieckich wziętych do niewoli przez Aliantów, którzy podali się za Polaków. Wszyscy dobrze władali językiem polskim i pochodzili z Pomorza oraz ze Śląska. Wcielono również po zakończeniu działań wojennych pewną liczbę żołnierzy Armii Krajowej z oswobodzonych niemieckich oflagów. Pod koniec marca pułk został ukompletowany w całości i w pełni uzbrojony i wyposażony. 10 kwietnia 1945 roku 8 pułk artylerii lekkiej wraz z 16 Pomorską kompanią saperów został wyłączony ze zgrupowania 16 Pomorskiej Brygady Piechoty i włączony w skład wojsk 2 KP. W trakcie domarszu pułku w kierunku frontu zakończyły się działania bojowe 2 KP w okolicach Bolonii.
Pułk składał się z trzech dwubateryjnych dywizjonów. Każda bateria była uzbrojona w cztery 25-funtowe armatohaubice (kalibru 87,6 mm) ciągnione o trakcji motorowej. 
Pułk był przeznaczony dla formującej się 2 Warszawskiej Dywizji Pancernej i w pierwszym okresie wchodził w skład zgrupowania 16 Pomorskiej Brygady Piechoty. Nie wziął już jednak udziału w działaniach wojennych. 15 sierpnia 1945 roku uczestniczył w wielkiej defiladzie 2 DPanc pod Loreto.
3 września 1945 roku rozkazem nr 43 dowódcy 2 Korpusu Polskiego pułk został przemianowany na 16 Pułk Artylerii Lekkiej. 18 maja 1946 jego dowódcą został ppłk Ludwik Sawicki. Do lata 1946 roku jednostka przeszła pełne przeszkolenie. W czerwcu–lipcu musiano przekazać sprzęt bojowy władzom brytyjskim. Po przeniesieniu do Wielkiej Brytanii i włączeniu w skład Polskiego Korpusu Przysposobienia i Rozmieszczenia, od 11 stycznia 1947 roku obowiązki dowódcy pułku pełnił mjr Henryk Ostrowski. W lutym 1947 roku, po połączeniu z 7 Pułkiem Artylerii Konnej, 16 Pomorski Pułk Artylerii Lekkiej przestał istnieć jako samodzielny oddział ewidencyjno-gospodarczy. Nowa jednostka otrzymała bowiem nazwę 7/16 Pułk Artylerii Konnej.

</doc>
<doc id="558525" url="https://pl.wikipedia.org/wiki?curid=558525" title="Oblężenie Douai (1710)">
Oblężenie Douai (1710)

Oblężenie Douai (pierwsze) – działania oblężnicze podczas hiszpańskiej wojny sukcesyjnej, trwające od 22 kwietnia do 25 czerwca 1710 roku.
Ważną francuską twierdzę flandryjskiego pogranicza obległa pod koniec kwietnia silna armia cesarsko-angielska (160 tysięcy żołnierzy) pod wspólnym dowództwem Eugeniusza Sabaudzkiego i księcia Marlborough. Część jej sił (40 tys.) przeznaczono do bezpośrednich działań oblężniczych, podczas gdy pozostałe miały obserwować nieprzyjaciela i zabezpieczać przed 80-tysięcznymi wojskami marszałka Villarsa. Broniącym miasta i twierdzy 8-tysięcznym garnizonem francuskim dowodził generał hr. d’Albergotti.
Prace oblężnicze, powstrzymywane wycieczkami dokonywanymi przez obrońców, przekształciły się w wojnę minerską. 5 czerwca oblegający zdobyli pod ziemią kilka magazynów broni, a następnie części ukrytej drogi. Na powierzchni ich baterie 15 i 16 czerwca skoncentrowały ostrzał na północno-zachodnich rawelinach twierdzy, podejmując następnie (20 czerwca) szturm na trzy raweliny, z których dwa Francuzi utrzymali, a trzeci odzyskali kontratakiem. W kolejnych dniach na stokach rawelinów prowadzono prace oblężnicze, co doprowadziło do utraty 2 rawelinów (22 czerwca), a w nocy dalszych dwóch. Nocą 24/25 czerwca oblegający rozpoczęli poprzedzające szturm sypanie grobli przez fosę. W tej sytuacji francuscy obrońcy, wygłodzeni i pozbawieni amunicji oraz nadziei na odsiecz, ogłosili 25 czerwca kapitulację. W trakcie oblężenia stracili 2,5 tysiąca ludzi, podczas gdy straty oblegających wyniosły 8 tysięcy ludzi.

</doc>
<doc id="558526" url="https://pl.wikipedia.org/wiki?curid=558526" title="Raidel Romero Poey">
Raidel Romero Poey

Raidel Romero Poey (ur. 20 lutego 1982 w Hawanie) – kubański siatkarz, były reprezentant Kuby, przyjmujący. W 2007 r. uciekł razem z Yasserem Portuondo ze zgrupowania reprezentacji Kuby w Bułgarii i otrzymał azyl polityczny. Po odbyciu dwuletniej karencji wrócił do gry w siatkówkę. Od sezonu 2019/2020 występuje we włoskiej drużynie Pool Libertas Cantù.
Sukcesy klubowe.
Puchar Czarnogóry:
Mistrzostwo Czarnogóry:
Sukcesy reprezentacyjne.
Puchar Ameryki:
Mistrzostwa Ameryki Północnej, Środkowej i Karaibów:

</doc>
<doc id="558527" url="https://pl.wikipedia.org/wiki?curid=558527" title="Port lotniczy Chicago-O’Hare">
Port lotniczy Chicago-O’Hare

Port lotniczy Chicago-O’Hare (, kod IATA: ORD, kod ICAO: KORD) – międzynarodowy port lotniczy położony 27 km na północny zachód od centrum Chicago w granicach administracyjnych miasta, w stanie Illinois, w USA. Jest głównym węzłem linii lotniczych United Airlines. Nosi nazwę na cześć amerykańskiego pilota wojskowego Edwarda „Butcha” O’Hare.
W 2005 w porcie lotniczym O’Hare wykonano 972 246 operacji lotniczych, czyli 2663 dziennie (z tego 64% to ruch rejsowy komercyjny, 33% to taksówki lotnicze, 3% to lotnictwo ogólne i &lt;1% to ruch lotniczy wojskowy). Do 2005 był pierwszym, lecz w 2005 został drugim portem lotniczym świata pod względem natężenia ruchu pasażerskiego – obsłużył wtedy ponad 76,5 mln pasażerów, niecałe 10 mln mniej niż port lotniczy Atlanta – Hartsfield-Jackson. Spadek ten został spowodowany przede wszystkim wprowadzeniem przez Federal Aviation Administration limitów lotów na O’Hare w celu zmniejszenia opóźnień w przylotach i odlotach. W porcie O’Hare obecnie ma miejsce ponad jedna szósta wszystkich zawieszeń lotów rejsowych w USA.
Obecnie, port lotniczy O’Hare nadal jest drugim co do wielkości przewozów portem lotniczym USA i trzecim na świecie, obsługując w 2006 76 248 911 pasażerów (-0,3% liczby z 2005).
Chociaż zdecydowana większość pasażerów lotniska podróżuje na liniach krajowych, port obsługuje ponad 60 międzynarodowych kierunków lotów, w tym do Warszawy i Krakowa (połączenie zawieszone w latach 2010–2017). W 2005 O’Hare było 4. lotniskiem USA pod względem ich liczby, za portem lotniczym im. Johna Kennedy’ego w Nowym Jorku, portem lotniczym w Los Angeles i portem lotniczym w Miami. Pod względem operacji towarowych (ang.: "cargo"), O’Hare był w 2005 15. portem na świecie.
Port lotniczy ma trzy pary równoległych dróg startowych, docelowo dróg ma być 8 (6 równoległych i para równoległych do siebie, pod kątem do pozostałych, bez krzyżowania, podobnie do układu portu lotniczego Dallas/Fort Worth). O’Hare ma 4 terminale lotnicze, z czego jeden obsługujący wyłącznie ruch międzynarodowy. Docelowo ma być wybudowany osobny nowy kompleks terminali z własnym dojazdem od zachodu.
Z portu lotniczego O’Hare korzystają regularnie 42 pasażerskie linie lotnicze oraz 27 linii cargo.
20 listopada 2008 roku oddana została – w ramach planu modernizacji – kosztem 450 milionów USA pierwsza z systemu nowych dróg startowych. Jej włączenie do eksploatacji ma zwiększyć łączną liczbę startów i lądowań do 900 tysięcy rocznie.
Komunikacja miejska.
Port O’Hare jest dobrze skomunikowany z centrum Chicago dzięki lotniskowej podziemnej stacji metra w Chicago. Darmowa przesiadka pozwala na dojazd metrem także do portu lotniczego Midway, jak i do wszystkich stacji metra w Chicago. Dzięki temu, cena szybkiego przejazdu z centrum do lotnisk komunikacyjnych w Chicago lub pomiędzy nimi jest jedną z najniższych gdziekolwiek: obecnie 2,25 USD (2009), a z lotniska do dowolnego punktu w mieście (do dwóch przesiadek autobusowych) – 2,50 USD.
Linie lotnicze i połączenia.
Terminal 1.
Terminal 1 ma 53 bramki w 2 pirsach ("concourse B" oraz "concourse C").
Uwaga: Przyloty z zagranicy są przyjmowane w Terminalu 5.
Pirs B ("Concourse B").
Pirs B ma 21 bramek: B1–B12, B14–B22.
Pirs C ("Concourse C").
Pirs C ma 32 bramki: C1-C12, C15, C16, C16A, C17, C18, C18A, C19-C32.
Terminal 2.
Terminal 2 ma 33 bramki w 2 pirsach.
Uwaga: Przyloty z zagranicy są przyjmowane w Terminalu 5.
Pirs E ("Concourse E").
Pirs E ma 16 bramek: E1, E1A, E2, E2A, E3, E4, E6–E15.
Pirs F ("Concourse F").
Pirs F ma 17 bramek: F1–F3, F4, F4A, F5–F10, F11A–F11C, F12, F12A, F14.
Terminal 3.
Terminal 3 ma 77 bramek w 4 pirsach.
Uwaga: Przyloty z zagranicy są przyjmowane w Terminalu 5.
Pirs G ("Concourse G").
Pirs G ma 27 bramek: G1A, G1B, G2A, G2B, G3, G4A, G4B, G5, G6A, G6B, G7–G14, G14A, G15–G19, G19A, G20, G21.
Pirs H ("Concourse H").
Pirs H ma 20 bramek: H1, H2, H3A, H3B, H4–H10, H11A, H11B, H12–H18.
Pirs K ("Concourse K").
Pirs K ma 22 bramki: K1–K5, K6A, K6B, K7–K10, K10A, K11–K20.
Pirs L ("Concourse L").
Pirs L ma 11 bramek: L1, L2A, L2B, L3-L10.
Terminal 4 (zlikwidowany; przyszły).
Terminal 4 stanowił tymczasowy terminal międzynarodowy od 1984 do 1993. Znajdował się na parterze głównego kilkupiętrowego parkingu lotniska. Pasażerowie lotów międzynarodowych zgłaszali się do Terminalu 4 i byli zabierani stamtąd bezpośrednio autobusami do samolotu. Od czasu oddania do użytku Terminalu 5, Terminal 4 został przeistoczony w zajezdnię autobusów miejskich, hotelowych i innego transportu ziemnego. Oznaczenie T4 zostanie zastosowane ponownie w przyszłości w ramach planowanej ekspansji portu.
Terminal 5 ("International Terminal 5").
Terminal 5 ma 21 bramek w jednym pirsie.
Uwaga: Terminal 5 obsługuje wszystkie przyloty międzynarodowe do portu O’Hare (oprócz lotów odprawianych w ramach zdalnej wejściowej odprawy celnej i granicznej USA, tzw. "border preclearance" – obecnie zastosowanej głównie w Kanadzie), jak i następujące odloty międzynarodowe:
Pirs M ("Concourse M").
Pirs M ma 21 bramek: M1–M21.

</doc>
<doc id="558531" url="https://pl.wikipedia.org/wiki?curid=558531" title="Port lotniczy Hongkong">
Port lotniczy Hongkong

Międzynarodowy Port Lotniczy Hongkong (, kod IATA: HKG, kod ICAO: VHHH) – duży przesiadkowy międzynarodowy port lotniczy w Hongkongu. Posiada jeden z największych terminali pasażerskich świata. Jest głównym węzłem linii lotniczych Cathay Pacific i Dragonair. W 2016 obsłużył ponad 75 mln pasażerów.
Zaprojektowany przez brytyjskie biuro architektoniczne sir Normana Fostera, port został oddany do użytku w 1998. Zastąpił dotychczasowe międzynarodowe lotnisko Hongkongu, Kai Tak, które ze względu na swoje położenie (w mieście) nie było w stanie obsłużyć rosnącego ruchu lotniczego.
Nowy port wybudowano niwelując poziom dwóch wysp i usypując platformę na której powstało lotnisko. Posiada dwie 3800-metrowe równoległe drogi startowe pozwalające na równoczesne starty i lądowania. Terminal został wzniesiony w układzie pirsowym, przywodzącym na myśl kształt samolotu. Na zachód od obecnego terminalu zaprojektowano miejsce na drugą część terminalu w kształcie litery X. Lotnisko posiada 2 wieże kontrolne, większą do obsługi ruchu międzynarodowego, drugą (mniejszą) do obsługi ruchu lokalnego, przy czym w razie awarii lub przeciążenia mniejsza wieża może przejąć do 45% ruchu lotniczego większej.
Przypisy.
 

</doc>
<doc id="558532" url="https://pl.wikipedia.org/wiki?curid=558532" title="Hynobiidae">
Hynobiidae



</doc>
<doc id="558533" url="https://pl.wikipedia.org/wiki?curid=558533" title="Antuza">
Antuza

Antuza – imię żeńskie pochodzenia greckiego, od gr. "Ανθουσα (Anthousa)", które pochodzi od słowa "ανθος (anthos)" – „kwiat”. Patronką tego imienia jest św. Antuza (ur. 751 w Konstantynopolu, zm. 801 także).
Antuza imieniny obchodzi 27 lipca.
Znane osoby noszące to imię: 

</doc>
<doc id="558534" url="https://pl.wikipedia.org/wiki?curid=558534" title="Anfisa">
Anfisa



</doc>
<doc id="558535" url="https://pl.wikipedia.org/wiki?curid=558535" title="Oblężenie Douai (1712)">
Oblężenie Douai (1712)

Oblężenie Douai (drugie) – działania oblężnicze trwające od 7 sierpnia do 8 września 1712 podczas wojny o sukcesję hiszpańską, zakończone zdobyciem (odzyskaniem) miasta przez Francuzów.
Ufortyfikowane miasto położone przy granicy z Niderlandami Hiszpańskimi zostało podczas wojny dewolucyjnej zdobyte przez Francuzów i traktatem akwizgrańskim przejęte przez Francję w 1668 roku. Latem 1710 roku po dwumiesięcznym oblężeniu Douai zostało zdobyte przez wojska koalicji antyfrancuskiej (brytyjskie i cesarskie), a następnie obsadzone przez sprzymierzonych Holendrów. Broniona przez ich słaby garnizon twierdza znalazła się na początku sierpnia 1712 w oblężeniu przez wojska francuskiego korpusu pod dowództwem generała d’Albergottiego. Holendrzy skapitulowali 8 września. Odzyskane Douai zostało postanowieniem pokoju utrechckiego (1713) na stałe włączone do Francji. Samo miasto mocno ucierpiało w trakcie obydwu oblężeń.

</doc>
<doc id="558537" url="https://pl.wikipedia.org/wiki?curid=558537" title="Samuelle Papi">
Samuelle Papi



</doc>
<doc id="558538" url="https://pl.wikipedia.org/wiki?curid=558538" title="Śląski Teatr Tańca">
Śląski Teatr Tańca

Śląski Teatr Tańca – jeden z pierwszych w Polsce teatrów tańca – obok Polskiego Teatru Tańca (PTT) z Poznania. Założony w 1991 przez Jacka Łumińskiego, tancerza i choreografa, który był dyrektorem teatru do 2013 roku. ŚTT został zlikwidowany przez władze Bytomia jesienią 2013 r.
Siedzibą Śląskiego Teatru Tańca był budynek przy ulicy Żeromskiego 27 w Bytomiu. Poza działalnością artystyczną, teatr angażował się w projekty edukacyjne i społeczne. Prowadził najstarszy i największy w Polsce festiwal taneczny – Międzynarodowa Konferencja Tańca Współczesnego. Projekty społeczne obejmowały warsztaty taneczne z niepełnosprawnymi, osobami starszymi, pracę z młodzieżą z trudnych środowisk.
Działalność edukacyjna i Międzynarodowa Konferencja Tańca Współczesnego.
Śląski Teatr Tańca ma duże zasługi na polu promocji tańca współczesnego w Polsce. Organizował regularne warsztaty dla tancerzy przez cały rok, zaś od 1994 na początku lipca odbywała się – przez dwa tygodnie – coroczna Międzynarodowa Konferencja Tańca Współczesnego i Festiwal Sztuki Tanecznej. Podczas Konferencji prowadzone były intensywne warsztaty taneczne, gromadzące ludzi z całego kraju, a prowadzone zarówno przez zespół ŚTT, jak i profesjonali stów z zagranicy. Zajęciom dla tancerzy towarzyszyły: warsztaty pisania o tańcu (dla krytyków) oraz warsztaty fotografii tańca i warsztaty menadżerów sztuki.
W ramach teatru funkcjonowało Studio Teatru Fizycznego, kształcące młodzież od 16. roku życia. Studio założył Leszek Stanek, 3 lipca 2006 miało ono swoją pierwszą premierę – spektakl "Villa Evra" pokazany w bytomskiej poniemieckiej willi przy ulicy Okulickiego, w ramach XIII Międzynarodowej Konferencji. Koordynacją studia zajmowała się m.in. Ewa Zawada.
Wyższa Szkoła Sztuk Performatywnych i biblioteka.
Śląski Teatr Tańca przyczynił się do otwarcia pierwszej w Polsce wyższej uczelni, kształcącej artystów zajmujących się teatrem tańca i tańcem współczesnym. Wyższa Szkoła Sztuk Perfomatywnych miała zostać otwarta w roku 2007. W październiku 2005 odbył się nabór do programu pilotażowego, mającego na celu wypracowanie rozwiązań i programu Szkoły. Zajęcia prowadzili polscy i zachodnioeuropejscy specjaliści w zakresie tańca, zarówno praktycy – tancerze ŚTT, Hilke Diemer, jak krytycy i teoretycy – Katja Schneider, Roman Arndt etc. Równolegle trwały prace nad otwarciem w Bytomiu biblioteki tanecznej, gromadzącej fachową literaturę.
22 września 2006 Jacek Łumiński i rektor krakowskiej PWST Jerzy Stuhr, zapowiedzieli na konferencji prasowej w Bytomiu, że projekt Wyższej Szkoły Sztuk Perfomatywnych przekształci się w wydział zamiejscowy krakowskiej szkoły teatralnej. Nabór na studia aktorsko-taneczne w Bytomiu miał ruszyć już od roku akademickiego 2007/08. W tymże roku akademickim studenci rozpoczęli jednak naukę na specjalizacji „aktor teatru tańca” w Krakowie, na razie bez tworzenia osobnej jednostki uczelnianej.
Tancerze.
Z reguły tancerzy tworzących ŚTT było dziewięcioro. Od roku 1993 przez zespół przewinęło się bardzo wielu tancerzy, działających obecnie w krajowych lub zagranicznych zespołach, ewentualnie jako tancerze niezależni.
Zespół Śląskiego Teatru Tańca tworzyli:

</doc>
<doc id="558539" url="https://pl.wikipedia.org/wiki?curid=558539" title="Lilioza">
Lilioza

Lilioza – imię żeńskie pochodzenia łacińskiego. Patronką tego imienia jest św. Lilioza z Kordowy, wspominana razem ze swoim małżonkiem, św. Feliksem.
Lilioza imieniny obchodzi 27 lipca.

</doc>
<doc id="558540" url="https://pl.wikipedia.org/wiki?curid=558540" title="Oblężenie Douai">
Oblężenie Douai



</doc>
<doc id="558541" url="https://pl.wikipedia.org/wiki?curid=558541" title="Legia cudzoziemska">
Legia cudzoziemska



</doc>
<doc id="558548" url="https://pl.wikipedia.org/wiki?curid=558548" title="Nowellon">
Nowellon

Nowellon – imię męskie pochodzenia łacińskiego, oznaczające "syn nowego". Patronem tego imienia jest bł. Nowellon, zakonnik (zm. w 1280 r.)
Nowellon imieniny obchodzi 27 lipca.

</doc>
<doc id="558550" url="https://pl.wikipedia.org/wiki?curid=558550" title="Salamandra atra">
Salamandra atra



</doc>
<doc id="558552" url="https://pl.wikipedia.org/wiki?curid=558552" title="Sterowanie odporne">
Sterowanie odporne

Sterowanie odporne, sterowanie krzepkie (ang. "robust control") – sposób sterowania, gwarantujący:
nawet w przypadku, gdy rzeczywisty obiekt regulacji różni się od założonego modelu.
Projektując regulatory krzepkie, otwarcie ujmuje się niepewność występującą w układzie regulacji. Układ krzepki ma działać prawidłowo o ile pewne parametry obarczone niepewnością lub zakłócenia pozostają w pewnym zbiorze (zwykle zbiorze zwartym). Metody odporne mają na celu uzyskanie krzepkiego działania lub krzepkiej stabilności w obecności ograniczonych błędów modelowania.
Odporność oznacza tolerancję dla błędów podczas identyfikacji (niewłaściwa struktura modelu) lub dla zmian parametrów obiektu (wzmocnienie układu, stałe czasowe, opóźnienie) w czasie. Nawet jeśli model matematyczny obiektu nie jest całkowicie prawidłowy, układ regulacji powinien być stabilny, a jego regulacja bliska optymalnej.
W niektórych przypadkach, odporność regulatora (np. PID) może oznaczać odpowiednią stabilność dla szerokiego pasma przenoszenia w odróżnieniu od stabilności optymalnej dla wąskiego pasma.
Rys historyczny.
Wczesne metody opracowane przez Hendrika Wade'a Bodego i innych badaczy ówczesnego okresu były stosunkowo krzepkie; metody zmiennych stanu opracowane w latach 60. i 70., jak czasami dowodzono, nie zapewniały krzepkości co dało impuls do badań nad ich ulepszeniem. W ten sposób powstała teoria sterowania odpornego, która rozwinęła się w latach 80. oraz 90. i nadal jest rozwijana.
W porównaniu ze sterowaniem adaptacyjnym, metodyka sterowania odpornego jest statyczna; nie polega więc na adaptacji regulatora do zmian w pomiarach, regulator projektowany jest do pracy z założeniem, że pewne zmienne będą nieznane, ale na przykład ograniczone.
W ujęciu potocznym mówi się, że regulator zaprojektowany dla określonego zbioru parametrów jest krzepki, jeśli pracowałby również poprawnie przy innym zbiorze założeń. Jednym z prostych przykładów metody sterowania krzepkiego jest układ ze sprzężeniem zwrotnym o dużym wzmocnieniu. W układzie takim, przy odpowiednim dużym wzmocnieniu, efekt dowolnych zmian parametrów będzie zaniedbywalny. Sprzężenie zwrotne o dużym wzmocnieniu to zasada, która pozwala na używanie w różnych zestawieniach uproszczonych modeli wzmacniaczy operacyjnych i tranzystorów bipolarnych o zdegenerowanym emiterze. Idea to była dobrze zrozumiana przez Bodego i Blacka już w 1927 roku.
Teoria sterowania odpornego rozwijana była od późnych lat 70. i wczesnych lat 80. Wkrótce powstało szereg metod zajmujących się ograniczoną niepewnością w układzie. Prawdopodobnie najważniejszy przykład metody sterowania odpornego to metoda kształtowania pętli H-nieskończoność, rozwinięta przez Duncana McFarlane'a i Keitha Glovera z Cambridge University. W metodzie tej minimalizuje się wrażliwość układu w spektrum częstotliwości, co gwarantuje, że układ taki zbytnio nie odchyli się od oczekiwanych trajektorii, jeśli zostanie poddany wpływowi zakłóceń.
Kolejny przykład to metoda sterowania LQR/LTR, którą rozwinięto by pokonać trudności powstające przy regulacji LQG.

</doc>
<doc id="558554" url="https://pl.wikipedia.org/wiki?curid=558554" title="Magdalena Zawadzka">
Magdalena Zawadzka

Magdalena Zawadzka-Holoubek (ur. 29 października 1944 w Filipowicach) – polska aktorka teatralna, filmowa i telewizyjna.
Życiorys.
Dokonania artystyczne.
Jako nastolatka występowała w telewizyjnym Młodzieżowym Studiu Poetyckim. W 1966 ukończyła studia w Państwowej Wyższej Szkole Teatralnej im. Aleksandra Zelwerowicza w Warszawie. Debiutowała w wieku 18 lat w filmie Jana Rybkowskiego "Spotkanie w Bajce" (1962). W 1966 zagrała główną rolę w komedii "Pieczone gołąbki" (1966) u boku Krzysztofa Litwina i w tym samym roku w komedii muzycznej "Mocne uderzenie" (1967) z Jerzym Turkiem. Popularność zdobyła dzięki roli Basi Wołodyjowskiej w filmie "Pan Wołodyjowski" (1969) i serialu "Przygody pana Michała" (1969). Zagrała m.in. w filmach "Rozwodów nie będzie" (1964), "Sublokator" (1967), "Klucze" (1973), "Mazepa" (1976), którego reżyserem i scenarzystą był Gustaw Holoubek, "Noce i dnie" (1975), "Łabędzi śpiew" (1988) czy "Goodbye Rockefeller" (1993).
Występowała gościnnie m.in. na deskach Teatru Scena Prezentacje w Warszawie.
Gościnnie wystąpiła w serialach telewizyjnych "Wojna domowa" (1965–1966), "Dziupla Cezara", "Plebania". W 1996 użyczyła głosu w kreskówce "Zakochany kundel".
W serialu "Samo życie" grała rolę Danuty Jankowskiej, matki Teresy. Wystąpiła jako matka Piotra Korzeckiego w 4. serii serialu "Magda M."
Życie prywatne.
Pierwszym mężem aktorki był operator filmowy Wiesław Rutowicz. Od 1973 żona Gustawa Holoubka (zm. 2008); matka Jana Holoubka.
Jej kuzynką jest australijska aktorka Magda Szubanski.

</doc>
<doc id="558555" url="https://pl.wikipedia.org/wiki?curid=558555" title="Krzysztof Szewczyk (dziennikarz)">
Krzysztof Szewczyk (dziennikarz)

Krzysztof Jacek Szewczyk (ur. 21 marca 1948 we Włocławku) – polski dziennikarz telewizyjny i radiowy, konferansjer, tłumacz języka szwedzkiego, przedsiębiorca (prezes firmy Baltic Company, dystrybuującej kosmetyki).
Życiorys.
Jako początkujący dziennikarz w Polskim Radiu prowadził wraz z Marią Szabłowską audycje Studia „Rytm”. W latach 80. prowadził wiele programów rozrywkowych w TVP, m.in. "Przeboje Dwójki, Wideoteka" i "Jarmark". W 1985 został laureatem nagrody Wiktora.
Po kilkuletniej przerwie, przez pięć lat tworzył nagrywany w Sopocie program "Dozwolone od lat 40", który początkowo prowadził sam, następnie z Marią Szabłowską. Program ten następnie został przekształcony w realizowany na żywo i nadawany w TVP2 program "Wideoteka dorosłego człowieka". Od września 2013 do czerwca 2014 prowadził audycję „Niedziela będzie dla was” w Radiu Złote Przeboje. W latach 2016-2019 współprowadził z Wojciechem Pijanowskim audycję „Pogodni Panowie” w Radiu Pogoda.
Uchodzi za autora polskiego określenia „teledysk” – jako odpowiednika angielskiego „videoclip”.
25 maja 2011 na uroczystości w siedzibie Ministerstwa Kultury i Dziedzictwa Narodowego został odznaczony przez ministra Bogdana Zdrojewskiego Srebrnym Medalem „Zasłużony Kulturze Gloria Artis”.
23 marca 2019 podczas „Wedding DJ Academy 2019”, Kapituła Polskiego Stowarzyszenia Prezenterów Muzyki – DJ Union odznaczyła go za wkład w popularyzację muzyki w Polsce najwyższym odznaczeniem „Exclusive DJ”.

</doc>
<doc id="558559" url="https://pl.wikipedia.org/wiki?curid=558559" title="Wólka Węglowa">
Wólka Węglowa

Wólka Węglowa – osiedle i obszar MSI w dzielnicy Bielany w Warszawie.
Do Warszawy przyłączone w 1951, początkowo w dzielnicy Żoliborz, od 1994 w dzielnicy Bielany. W Wólce Węglowej znajduje się jeden z największych cmentarzy w Warszawie, Komunalny Cmentarz Północny.
Popularne miejsce wyjścia do Kampinoskiego Parku Narodowego.
Historia.
Planowane jest tu też zbudowanie drogi łączącej Kiełpin i Dziekanów Leśny (droga krajowa nr 7 Warszawa – Gdańsk) z budowaną obwodnicą Warszawy w rejonie Powązek.

</doc>
<doc id="558560" url="https://pl.wikipedia.org/wiki?curid=558560" title="Podział administracyjny Litwy">
Podział administracyjny Litwy

Terytorium Litwy podzielone jest na 10 okręgów ("apskritis") dzielących się na 60 regionów ("savivaldybė"), w tym:
Rejony są podzielone na 546 gmin ("seniūnija").
Gminy.
Litwa podzielona jest na 546 gmin "seniūnijos". Gmina na Litwie może obejmować zarówno mały rejon obejmujący kilka wsi, jak i małe miasto czy część większego miasta. Kilka gmin tworzy rejon. Najbardziej zaludnione gminy Litwy to Šilainiai (Kowno) i Dainava (Kowno) o ludności powyżej 70 tys. mieszkańców, przewyższającej nawet wiele rejonów.
Założeniem jest, aby starosta stojący na czele gminy miał czas na kontakt z mieszkańcami swojej gminy. W przypadku miast gminy funkcjonują jako dzielnice, a starostowie są mianowani przez administrację samorządu miasta. Gminy są podzielone na "seniūnaitijos" (podgminy), w których działają "seniūnaičiai". W przypadku miasta Wilna, "seniūnaičiai" są wyłaniani w internetowym plebiscycie na stronie administracji miasta. 

</doc>
<doc id="558563" url="https://pl.wikipedia.org/wiki?curid=558563" title="Dąbie nad Nerem (stacja kolejowa)">
Dąbie nad Nerem (stacja kolejowa)

Dąbie nad Nerem – jedna ze stacji kolejowych na magistrali węglowej w Wiesiołowie, w gminie Dąbie (powiat kolski). Duża liczba torów stacyjnych. W grudniu 2008 r. kursowały przez Dąbie dwie pary pociągów osobowych relacji Zduńska Wola-Kutno (w Ponętowie zjeżdżały na linię nr 3 łącznicą Ponętów – Zamków), natomiast z Inowrocławia na południe uruchomiono tylko jedną parę pociągów Inowrocław – Babiak. Pomiędzy Babiakiem a Ponętowem ruch pociągów regionalnych zniknął.
Trzy tygodnie później skrócono bieg pociągów do Kutna i pozbawiony obsługi został także odcinek Kraski – Ponętów.

</doc>
<doc id="558566" url="https://pl.wikipedia.org/wiki?curid=558566" title="Czerwony kościół w Iławie">
Czerwony kościół w Iławie



</doc>
<doc id="558569" url="https://pl.wikipedia.org/wiki?curid=558569" title="Lipie Góry (stacja kolejowa)">
Lipie Góry (stacja kolejowa)

Lipie Góry (w latach 1939 - 1942 Lipie Gory, 1943 - 1945 Liebguhren) – stacja kolejowa w Lipich Górach (powiat kolski), położona przy linii kolejowej nr 131 Chorzów Batory - Tczew.
Informacje ogólne.
Stacja kolejowa w Lipich Górach leży na odcinku M linii kolejowej nr 131, obejmującym obszar pomiędzy Ponętowem a Inowrocławiem Rąbinkiem.
Znajduje się tutaj budynek stacyjny; kasy biletowe są zamknięte. Stacja składa się z dwóch peronów i trzech krawędzi peronowych. Nie ma przejść nadziemnych ani podziemnych.
Najbliżej leżące stacje kolejowe to Ponętów w gminie Olszówka (10,825 km na południe) i Babiak w gminie Babiak (9,398 km na północ).
Przy budynku dworcowym znajduje się przystanek autobusowy obsługiwany przez Przedsiębiorstwo Komunikacji Samochodowej w Koninie. W okresie nauki szkolnej realizowane są dziennie trzy połączenia – dwa do Kłodawy i jedno do Koła.
Historia.
Stacja kolejowa w Lipich Górach została otwarta 1 marca 1933 roku czyli tego samego dnia, w którym oddano do użytku część linii kolejowej nr 131 ze Zduńskiej Woli do Inowrocławia. 30 maja 1966 linia została zelektryfikowana.
Przebieg linii kolejowej pokrywa się z magistralą węglową, wybudowaną na potrzeby transportu towarowego z Górnośląskiego Okręgu Przemysłowego do Trójmiasta. Z tego powodu korzystały z niej głównie pociągi towarowe.
6 września 1939 niemiecka Luftwaffe zbombardowała i ostrzeliła pociąg ewakuacyjny z Wielkopolski Zachodniej i Pomorza znajdujący się na stacji. W zdarzeniu zginęło 61 osób, które zostały pochowane w zbiorowej mogile. Wydarzenie to upamiętnia pomnik w miejscowości Lipie Góry.
21 lutego 1962 na odcinku pomiędzy Babiakiem a Lipimi Górami doszło do wypadku - w czasie mijania się pociągu towarowego z osobowym doszło do eksplozji kotła w parowozie, w wyniku czego śmierć poniosła drużyna pociągu towarowego, a pasażerowie składu osobowego zostali ranni.
W grudniu 2008, ze względu na pogarszający się stan techniczny torowiska, zawieszono kursowanie pociągów osobowych na trasie pomiędzy Babiakiem a Ponętowem. Z dniem 11 grudnia 2011 wstrzymano również wszystkie połączenia pasażerskie pomiędzy Zduńską Wolą a Inowrocławiem i Toruniem Głównym. Latem 2011 na stacji zatrzymywała się jedna para pociągu pospiesznego Polregio, kursującego pomiędzy Katowicami a Gdynią Główną.
Od września 2011 stacja w Lipich Górach nie znajduje się w rozkładzie jazdy żadnego pociągu pasażerskiego.
16 marca 2012 Centrum Realizacji Inwestycji PKP PLK w Gdańsku ogłosiło przetarg na rewitalizację linii kolejowej nr 131 na odcinku Lipie Góry - Babiak, modernizację pięciu przejazdów kolejowo-drogowych i wymianę siedmiu rozjazdów na stacji Chełmce. 10 kwietnia 2014 ogłoszono, że projekt wykona firma "Eiffage Polska" i obejmie on odcinek Piotrków Kujawski - Zaryń, stację Lipie Góry i Chełmce.
Połączenia osobowe.
Ze względu na przeznaczenie magistrali węglowej głównie do celów towarowych, ruch pasażerski miał dla tej linii kolejowej mniejsze znaczenie. W XX wieku kursowały tu jednak regularnie pociągi osobowe pomiędzy Zduńską Wolą a Inowrocławiem i Toruniem Głównym. Po 2000 roku rozpoczęto masowe wycofywanie kursów osobowych, a w grudniu 2008 całkowicie zawieszono ruch pociągów osobowych na odcinku pomiędzy Babiakiem a Ponętowem. Realizację połączeń pasażerskich pomiędzy Zduńską Wolą a Inowrocławiem i Toruniem wstrzymano 10 grudnia 2011; pomimo protestów mieszkańców gminy Babiak nie zostały one przywrócone.
Inne pociągi.
Przez stację przejeżdżają bez zatrzymania pociągi pospieszne kursujące pomiędzy Trójmiastem a Śląskiem, a także niektóre jadące z Warszawy do Trójmiasta. W niedaleko leżącej miejscowości Borysławice, na tamtejszym posterunku odgałęźnym, istnieje możliwość zjechania przez te składy na linię kolejową nr 3, prowadzącą z Warszawy Zachodniej do Kunowic.
Stacja jest używana do realizowania przewozów towarowych.

</doc>
<doc id="558572" url="https://pl.wikipedia.org/wiki?curid=558572" title="Babiak (stacja kolejowa)">
Babiak (stacja kolejowa)

Babiak (w latach 1942–1945 Babenwald) – stacja kolejowa w Babiaku (powiat kolski), położona przy linii kolejowej nr 131 Chorzów Batory – Tczew.
W roku 2018 stacja obsługiwała 50-99 pasażerów na dobę.
Informacje ogólne.
Stacja kolejowa w Babiaku leży na odcinku M linii kolejowej nr 131, obejmującym obszar pomiędzy Ponętowem a Inowrocławiem Rąbinkiem.
Znajduje się tutaj otwarty budynek stacyjny, natomiast kasy biletowe od kilkunastu lat są zamknięte. Stacja składa się z trzech peronów i trzech krawędzi peronowych. Nie ma przejść nadziemnych ani podziemnych.
Historia.
Stacja kolejowa w Babiaku została otwarta dnia 1 marca 1933 roku, w dniu, w którym oddano do użytku część linii kolejowej nr 131 ze Zduńskiej Woli do Inowrocławia. 30 grudnia 1966 linia została zelektryfikowana.
Przebieg linii kolejowej pokrywa się z magistralą węglową, wybudowaną na potrzeby transportu towarowego z Górnośląskiego Okręgu Przemysłowego do Trójmiasta, stąd korzystały z niej głównie pociągi towarowe.
21 lutego 1962 na odcinku pomiędzy Babiakiem a Lipimi Górami doszło do wypadku – w czasie mijania się pociągu towarowego z osobowym doszło do eksplozji kotła w parowozie, w wyniku czego śmierć poniosła drużyna pociągu towarowego, a pasażerowie składu osobowego zostali ranni.
Ruch osobowy.
Ze względu na przeznaczenie magistrali węglowej głównie do przewozów towarowych, ruch pasażerski miał na tej linii kolejowej mniejsze znaczenie. W XX wieku kursowały tu jednak regularnie pociągi osobowe pomiędzy Mysłowicami, Częstochową, Katowicami, Zduńską Wolą a Inowrocławiem, Toruniem Głównym i Gdynią. Po 2000 roku rozpoczęto ograniczanie ruchu osobowego, a w grudniu 2008 ze względu na pogarszający się stan techniczny torów całkowicie zawieszono ruch pociągów osobowych na odcinku pomiędzy Babiakiem a Ponętowem.
10 grudnia 2011 mimo protestów mieszkańców odjechał z Babiaka ostatni pociąg osobowy w kierunku Inowrocławia. Zawieszenie połączeń spowodowane było niską frekwencją.
26 kwietnia 2015 pociąg PKP InterCity TLK "Kujawiak" kursujący pomiędzy Warszawą Wschodnią a Piłą Główną został pierwszym pociągiem pasażerskim od grudnia 2011, który zatrzymał się na stacji w Babiaku. W rozkładzie jazdy obowiązującym od stycznia do grudnia 2016 pociąg ten zastąpiono pociągiem TLK "Przybyszewski" kursującym pomiędzy Bydgoszczą Główną a Warszawą Wschodnią, a w grudniu 2016 pociągiem TLK "Kutrzeba" tej samej relacji.

</doc>
<doc id="558573" url="https://pl.wikipedia.org/wiki?curid=558573" title="Wyspa d’Urville’a">
Wyspa d’Urville’a

Wyspa d’Urville’a (, ) – ósma pod względem wielkości wyspa w archipelagu Nowej Zelandii. Położona jest przy północnym wybrzeżu Wyspy Południowej. Została nazwana nazwiskiem francuskiego podróżnika Jules’a Dumont d’Urville’a. Powierzchnia wyspy wynosi około 150 km², zamieszkana jest przez 52 osoby.

</doc>
<doc id="558576" url="https://pl.wikipedia.org/wiki?curid=558576" title="Grzegorz Knapp">
Grzegorz Knapp

Grzegorz Knapp (ur. 18 marca 1979 w Wąbrzeźnie, zm. 22 czerwca 2014 w Heusden-Zolder) – polski żużlowiec. Występował na torach klasycznych i lodowych.
Życiorys.
Był wychowankiem GKM-u Grudziądz, licencję zdobył w 1997 na torze w Ostrowie Wielkopolskim, w lidze zadebiutował 24 sierpnia 1997 w meczu ze Stalą II Rzeszów.
W sezonie 2011 awansował do Grand Prix w ice racingu.
Zmarł w wyniku rozległych obrażeń odniesionych podczas rozgrywania zawodów Ligi Holenderskiej. Upadek zawodnika występującego w barwach Lelystad Windmills nastąpił w piątym biegu. Mimo podjętej próby reanimacji zawodnik zmarł. Został pochowany w Radzyniu Chełmińskim.

</doc>
<doc id="558577" url="https://pl.wikipedia.org/wiki?curid=558577" title="Barłogi (stacja kolejowa)">
Barłogi (stacja kolejowa)

Barłogi (w latach 1939 - 1942 "Barlogi", 1943 - 1945 "Barloh") – stacja kolejowa w Barłogach (powiat kolski), położona przy linii kolejowej nr 3 Warszawa Zachodnia - Kunowice.
W roku 2017 stacja obsługiwała 50–99 pasażerów na dobę.
Informacje ogólne.
Stacja Barłogi położona jest w centrum miejscowości Barłogi w gminie Grzegorzew, powiecie kolskim, województwie wielkopolskim. Wjazd na stację możliwy jest od strony lokalnej drogi z Emilewa. Perony rozdzielone są przejazdem kolejowo-drogowym. Na stacji nie ma przejść nadziemnych ani podziemnych.
Najbliżej leżące stacje to Koło (9,55 km na zachód), Kłodawa (8,487 km na wschód), na Magistrali E20 oraz Ponętów (3,636 km na południowy zachód), na Magistrali Węglowej.
Kilka kilometrów od stacji w stronę wschodnią znajduje się skrzyżowanie linii kolejowej nr 3 z linią kolejową nr 131, także magistralą węglową. Umożliwia to pociągom mijającym Barłogi zmianę kursu w stronę Tczewa na północ lub Górnośląskiego Okręgu Przemysłowego na południe.
Historia.
Stacja kolejowa Barłogi istnieje od 1 listopada 1921 roku, a do 1939 roku znajdowała się pod dyrekcją warszawską.
Połączenia osobowe.
Od grudnia 2012 r. wszystkie połączenia osobowe z Barłóg realizowane są przez Koleje Wielkopolskie, które zastąpiły dotychczasowe składy Przewozów Regionalnych. Na stacji zatrzymują się pociągi kursujące z Poznania Głównego do Kłodawy lub Kutna i z powrotem, z postojem na stacjach we wszystkich miejscowościach na tej trasie.
W kolejnych zmianach rozkładów jazdy uruchamiane były także inne połączenia osobowe; w 2012 r. wyruszał z Kłodawy pociąg Przewozów Regionalnych do Opalenicy, przejeżdżał tędy również pociąg z Konina do Skierniewic, ze Skierniewic do Zbąszynka, a także przez krótki czas do Ostrowa Wielkopolskiego.
Od grudnia 2014 r. istnieje połączenie Kolei Wielkopolskich z Kutna do Zbąszynka.

</doc>
<doc id="558579" url="https://pl.wikipedia.org/wiki?curid=558579" title="Frosinone Calcio">
Frosinone Calcio

Frosinone Calcio – włoski klub piłkarski z siedzibą w mieście Frosinone w Lacjum, założony 5 marca 1906 jako Unione Sportiva Frusinate i reaktywowany w 1991.
Frosinone po raz pierwszy w historii było blisko awansu do Serie B w sezonie 2004/2005, jednak przegrało barażowy dwumecz z AC Mantova. W kolejnym sezonie "Kanarki" wywalczyły pierwszy, historyczny awans do Serie B. W rozgrywkach zasadniczych Serie C1/B zajęły drugie miejsce (za Napoli Soccer) i w barażach pokonali kolejno AC Sangiovannese i US Grosetto FC.
W sezonie 2014/2015 Frosinone Calcio, mimo pozycji beniaminka rozgrywek wywalczyło awans do najwyższej klasy rozgrywkowej we Włoszech, po raz pierwszy w historii. Występowała tam zaledwie przez rok, bowiem po zajęciu 19. miejsca w Serie A spadła o jeden poziom ligowy niżej. Powrót na najwyższy szczebel zajął dwa lata, kiedy to na koniec sezonu 2017/2018 udało się pokonać w barażu decydującym o awansie zespół US Palermo.

</doc>
<doc id="558580" url="https://pl.wikipedia.org/wiki?curid=558580" title="Nazariusz">
Nazariusz

Nazariusz, Nazary – imię pochodzenia łacińskiego, oznaczające "pochodzący z Nazaretu". Wśród patronów tego imienia, św. Nazariusz, męczennik z I lub III wieku.
Nazariusz i Nazary imieniny obchodzą 10 maja, 12 czerwca i 28 lipca.
Żeńskim odpowiednikiem jest Nazaria.
Znane osoby o imieniu Nazariusz:
Zobacz też:

</doc>
<doc id="558581" url="https://pl.wikipedia.org/wiki?curid=558581" title="Nazary">
Nazary

Nazariasz, Nazary — imię pochodzenia greckiego, oznaczające "oddany Bogu". Wśród patronów tego imienia — męczennik Nazary (I wiek).
Nazariasz i Nazary imieniny obchodzą 16 października.
Żeński odpowiednik: Nazaria
Znane osoby o tym imieniu.
Zobacz też:

</doc>
<doc id="558582" url="https://pl.wikipedia.org/wiki?curid=558582" title="Umar Ibn al-Chattab">
Umar Ibn al-Chattab



</doc>
<doc id="558583" url="https://pl.wikipedia.org/wiki?curid=558583" title="Kłodawa (stacja kolejowa)">
Kłodawa (stacja kolejowa)

Kłodawa – stacja kolejowa w Pomarzanach Fabrycznych w pobliżu Kłodawy (powiat kolski); położona przy linii kolejowej linii kolejowej nr 3 Warszawa Zachodnia – Kunowice. Według klasyfikacji PKP ma kategorię dworca lokalnego.
W roku 2017 stacja obsługiwała 100–149 pasażerów na dobę.
Informacje ogólne.
Stacja Kłodawa położona jest w miejscowości Pomarzany Fabryczne w gminie Kłodawa, powiecie kolskim, województwie wielkopolskim, w odległości ok. 4 km od centrum miasta Kłodawy. Wjazd na stację możliwy jest od strony lokalnej drogi, kilkaset metrów od drogi wojewódzkiej nr 263. Stacja składa się z dwóch peronów i czterech krawędzi peronowych, do których dotrzeć można przejściami podziemnymi lub przejściem dla osób niepełnosprawnych. Istnieją dodatkowe tory, które są zdatne do eksploatacji. Ze stacji odchodzi tor kolejowy do położonej w pobliżu Kopalni Soli „Kłodawa”.
Znajduje się tutaj otwarty budynek stacyjny z możliwością noclegu, kasy biletowe czynne są na kilkadziesiąt minut przed odjazdem pociągu.
Historia.
Stacja kolejowa Kłodawa istnieje od 1922 roku, kiedy to w odległości 4 kilometrów na południe od miasta, przez miejscowość Pomarzany Fabryczne przeprowadzono nowo wybudowany fragment linii kolejowej nr 3, prowadzący z Kutna do Strzałkowa.
30 października 2013 przez stację przejechał bez zatrzymania pociąg "Pendolino", odbywający testy na odcinku pomiędzy Warszawą a Koninem.
W czerwcu 2018 ruch osobowy na odcinku Kutno - Barłogi został zamknięty ze względu na prowadzone prace remontowe. Koleje Wielkopolskie uruchomiły połączenia autobusowej komunikacji zastępczej, które jednak nie dojeżdżają do stacji kolejowej w Kłodawie, ale mają swój przystanek w centrum miasta.
Pociągi osobowe.
Od grudnia 2012 roku wszystkie połączenia osobowe ze stacji Kłodawa realizowane są przez Koleje Wielkopolskie, które zastąpiły kursujące tu dotychczas składy Przewozów Regionalnych. Pociągi kursują docelowo do Kutna, Poznania Głównego i Zbąszynka, z rozkładowym postojem na wszystkich stacjach na tej trasie.
Wskutek sezonowych modyfikacji rozkładu jazdy pociągów, w 2012 uruchomiono również bezpośrednie połączenia Przewozów Regionalnych do Skierniewic, Opalenicy i Ostrowa Wielkopolskiego, które po kilku miesiącach zostały zawieszone.
Pociągi pospieszne kategorii TLK.
Od 14 listopada 2017, w rozkładzie jazdy 2016/2017 na stacji Kłodawa zatrzymują się pociągi kategorii Twoje Linie Kolejowe - 2 pary pociągów TLK: "Warta" w relacji Zielona Góra - Warszawa Wschodnia oraz "Podlasiak" Szczecin Główny - Suwałki. Umożliwiają bezpośredni dojazd do Warszawy, bez konieczności przesiadania na stacji Kutno

</doc>
<doc id="558584" url="https://pl.wikipedia.org/wiki?curid=558584" title="Nazaria">
Nazaria

Nazaria — imię żeńskie pochodzenia łacińskiego, oznaczające "pochodząca z Nazaretu". Patronką tego imienia jest św. Nazaria Ignacja March Mesa.
Nazaria imieniny obchodzi 6 lipca.
Męskie odpowiedniki: Nazariusz, Nazar i Nazary

</doc>
<doc id="558586" url="https://pl.wikipedia.org/wiki?curid=558586" title="Igor Gołaszewski">
Igor Gołaszewski

Igor Jarosław Gołaszewski (ur. 2 marca 1968 w Płońsku) – były polski piłkarz i trener.
Życiorys.
Wychowanek klubu Tęcza 34 Płońsk, zawodnik MKS Piaseczno, przez większą część kariery związany z klubem Polonia Warszawa, grał także w Śląsku Wrocław i Starcie Otwock. Został królem strzelców Pucharu Ligi który wygrał razem z Polonią pokonując w meczu finałowym Legię Warszawa. Z Polonią zdobył także: Mistrzostwo Polski, Puchar Polski, oraz Superpuchar Polski.
Gołaszewski w trakcie piłkarskiej kariery był zarówno napastnikiem, pomocnikiem jak i obrońcą. Znany z dobrego przygotowania fizycznego, z racji tego, że w młodości trenował lekką atletykę. Nawet w wieku ponad 35 lat utrzymywał kondycję pozwalającą na regularne występy w lidze. Łącznie w 222 spotkaniach piłkarskiej ekstraklasy Igor Gołaszewski zdobył 35 bramek. W sezonie 2007/2008 Gołaszewski występował w barwach IV-ligowej Tęczy 34 Płońsk, której jest wychowankiem. W tej samej drużynie grał jego syn, Bartłomiej Gołaszewski.
Po zakończeniu kariery, przez krótki okres, był trenerem rezerw Polonii Warszawa, a potem pracował w klubie jako dyrektor administracyjny. W 2014 był trenerem klubu Świt Nowy Dwór Mazowiecki. Od 4 maja 2015 jest trenerem drugoligowej Polonii Warszawa

</doc>
<doc id="558587" url="https://pl.wikipedia.org/wiki?curid=558587" title="Turzynów (przystanek kolejowy)">
Turzynów (przystanek kolejowy)

Turzynów - przystanek kolejowy w Turzynowie (powiat kolski). Położony przy linii kolejowej Warszawa Zachodnia - Kunowice.
W roku 2017 przystanek obsługiwał 10–19 pasażerów na dobę.

</doc>
<doc id="558589" url="https://pl.wikipedia.org/wiki?curid=558589" title="Celzjusz">
Celzjusz

Celzjusz – imię pochodzenia łacińskiego, powstałe od nazwy rzymskiego rodu Celsus, „wysoki, wyniosły”; cognomen rzymskie: "Celsus", „ten, który powinien zostać podwyższony”. Może to być również zlatynizowana forma imienia celtyckiego Cellach ("Kellach").
Wśród patronów św. Celsus, męczennik z I wieku, i św. Kelsos z IV wieku.
Celzjusz imieniny obchodzi 1 kwietnia, 10 maja i 28 lipca.

</doc>
<doc id="558590" url="https://pl.wikipedia.org/wiki?curid=558590" title="Budki Nowe">
Budki Nowe

Budki Nowe – przystanek kolejowy w Nowych Budkach (powiat kolski). Położony przy linii kolejowej Warszawa Zachodnia – Kunowice.
W roku 2017 przystanek obsługiwał 20–49 pasażerów na dobę.
Na stacji zatrzymują się tylko pociągi osobowe.

</doc>
<doc id="558596" url="https://pl.wikipedia.org/wiki?curid=558596" title="Bitwa pod Lund">
Bitwa pod Lund

Bitwa pod Lund – starcie zbrojne, które miało miejsce 4 grudnia 1676 podczas wojny szwedzko-duńskiej (1675–1679) będącej częścią wielkiej europejskiej wojny Francji z koalicją.
Bitwa rozegrała się pomiędzy inwazyjną armią duńską a armią szwedzką Karola XI. Duńska armia licząca około 12 300 żołnierzy była osobiście dowodzona przez 30-letniego króla Danii Chrystiana V, którego wspomagał radą generał Carl von Arensdorff, natomiast szwedzką armią liczącą około 8 000 żołnierzy dowodził feldmarszałek Simon Grundel-Helmfelt.
Wstęp.
Po klęsce Szwedów pod Fehrbellin i licznych duńskich sukcesach na morzu, Duńczycy dojrzeli okazję do odzyskania utraconej w 1658 na mocy traktatu w Roskilde Skanii. Wkroczyli do Skanii przez Helsingborg w końcu czerwca 1676 z armią liczącą 14000 żołnierzy, i spotkali się ze wsparciem miejscowych włościan. To znacznie utrudniło silniejszym liczebnie wojskom szwedzkim skuteczną obronę niedawno zdobytej prowincji. W ciągu miesiąca tylko Malmö pozostało w rękach Szwedów.
W sierpniu duńskie wojska spróbowały posunąć się na północ, lecz szwedzki król Karol XI przygotował nową armię w prowincji Smalandia, i duński pochód został zatrzymany w bitwie pod Halmstad. Szwedzi zebrali w październiku 14 000 żołnierzy – z czego aż 3/4 to kawaleria – gotowych do marszu na południe. Próbowali przerwać oblężenie Malmö. Nie udało się to jednak z powodu ciągłego zagrożenia linii komunikacyjnych przez częste przechwyty dokonywane przez miejscowych wieśniaków kierowanych przez duńskich oficerów.
Na początku listopada król Danii i jego armia rozłożyły się na leże zimowe w okolicach Lund, na południe od rzeki Kävlinge. Duńczycy kontrolowali wszystkie przeprawy, więc szwedzka armia zmuszona była założyć obóz na północnej stronie rzeki.
Sytuacja taka utrzymywała się już niemal miesiąc, lecz w końcu listopada zaczęły się opady śniegu a powierzchnia rzeki zaczęła zamarzać. Rankiem 3 grudnia szwedzki generał ds. fortyfikacji (tłum z ang. "General of Fortifications") Erik Dahlbergh zawiadomił króla że lód na rzece jest już dostatecznie mocny. Duńczycy przypuszczali, że Szwedzi odeszli do zimowego obozu i nie zaatakują aż do wiosny.
Król Szwecji Karol XI doszedł do wniosku, że jego głodująca armia nie wytrzyma już długo w Skanii i postanowił działać natychmiast.
Bitwa.
Przed zmrokiem szwedzka armia zwinęła obóz i rozpoczęła przygotowania do przeprawy przez rzekę pod osłoną bezksiężycowej nocy. Między 4:00 a 5:30 wszystkie szwedzkie wojska z powodzeniem przedostały się na drugi brzeg rzeki i stanęły w gotowości bojowej. Duńczycy niczego nie spostrzegli.
Według wstępnego planu Szwedzi powinni zaatakować pogrążony we śnie duński obóz za pomocą kawalerii atakującej w kierunku południowo-wschodnim, lecz patrole rozpoznawcze doniosły, że teren pomiędzy obiema armiami jest nieodpowiedni dla działań kawaleryjskich. Karol XI i jego generałowie przystąpili do narady. Większość wskazywała na fakt, że duńska armia posiadała więcej piechoty, więc nie byłoby rozsądnym atakować używając własnych nielicznych piechurów. Długi marsz w kierunku duńskiego obozu na pewno zaalarmuje nieprzyjaciela i Szwedzi stracą w ten sposób przewagę zaskoczenia. Większość szwedzkiej armii stanowiła kawaleria.
Król pragnął natychmiastowego ataku, lecz został powstrzymany przez swych doradców. Rozkazał swym wojskom posuwać się w kierunku pagórków tuż za północny mur Lund, by uzyskać taktyczną przewagę. Oznaczało to lepszy teren dla działań kawalerii, a samo miasto miało chronić szwedzką południową flankę. Jednak Duńczycy przebudzili się i wkrótce odgadli szwedzkie zamiary. Szybko zwinęli obóz i ruszyli pośpiesznie by wyprzedzić Szwedów w osiągnięciu położonych na północ od Lund wzgórz.
Pierwsze walki o opanowanie wzgórz odbyły się pomiędzy szwedzkim prawym skrzydłem a lewym skrzydłem Duńczyków. Żadna ze stron nie wygrała, ale to Szwedzi objęli swoją kontrolą wzgórza i odparli Duńczyków na wschód.
O godzinie 9:00 rozpoczęła się generalna bitwa. Front rozciągał się na kilometr z północy na południe, z Duńczykami na wschodzie i Szwedami na zachodzie. Duńską armię wspierało 56 dział różnego kalibru, podczas gdy Szwedzi mieli ze sobą jedynie 8 dział 6-funtowych i 4 działa 3-funtowe.
Gdy bitwa już się zaczęła, Karol XI osobiście poprowadził manewr oskrzydlający duńską lewą flankę. Podczas walki, duński wódz Carl von Arenstorff został ciężko ranny, a całe lewe skrzydło było zmuszone do odwrotu o godzinie 10:00, co razem stanowiło poważny wstrząs dla duńskiej armii. Szwedzki król, a także feldmarszałek Helmfelt użyli kawalerii do pościgu za uciekającą duńską piechotą. Straszny pościg ciągnął się przez 8 kilometrów, sięgając aż do rzeki. Niektórzy duńscy oficerowie próbowali jeszcze zorganizować jakiś opór przeciwko Szwedom, jednak wielu Duńczyków zostało zmuszonych do wejścia na lód. Lód nie wytrzymał i wielka liczba duńskich żołnierzy lewego skrzydła utonęła.
Jednak, gdy duńskie lewe skrzydło rzuciło się do ucieczki, prawe spychało Szwedów coraz bardziej do tyłu, aż w końcu i szwedzkie lewe skrzydło poszło w rozsypkę. Z powodu nieobecności króla Danii Chrystiana V oraz ponieważ generał Arenstorff był ranny, dowództwo nad armia duńską przejął Friedrich von Arenstorff, brat generała. Duński front w tym momencie obrócony był na południe, a szwedzkie siły znalazły się pod ciągłym atakiem i opierały się tyłem o mury Lund. W miarę trwania bitwy sytuacja Szwedów coraz bardziej się pogarszała. Do tego od wielu godzin nie było wiadomości od króla ani od kawalerii Househola ani od feldmarszałka. Szwedzi cały czas musieli walczyć z przeważającymi siłami wojsk duńskich. Napierający Duńczycy mieli 4 500 piechoty i 2 100 kawalerii, podczas gdy Szwedzi tylko 1 400 piechoty i 2 500 kawalerii. Zamiast zarządzić kolejny atak, Friedrich von Arenstorff rozkazał duńskiej armii by się przegrupowała, wstrzymując na krótko bitwę.
W tym czasie nad rzeką król Szwecji rozważał następne posunięcie. Wieści dochodzące z miasta były rzadkie i sugerowały, że cała duńska armia jest w ruchu.
Chociaż kusiło go dalsze gromienie uciekającej duńskiej kawalerii na drodze do Landskrony, zdołał się jednak opanować i zdecydował się wrócić do swej armii w Lund.
Bitwa pod Lund została wznowiona a Szwedzi byli spychani coraz bardziej. Jednak jeszcze przed zachodem słońca około godziny 15:00 wrócił z północy wraz ze swą kawalerią król Szwedów, łącząc się z częścią jednostek szwedzkiej kawalerii rozbitego lewego skrzydła. Zdecydował się spróbować okrążyć duńską armię w kierunku zachodnim, by połączyć się z resztkami szwedzkiego centrum. Duński wódz Arenstorff zdecydował się zatrzymać ofensywę na szwedzkie centrum i skierował się na północny zachód przeciwko nieprzyjacielskiej kawalerii. Obie strony uszykowane były podobnie jak na początku bitwy przed 6 godzinami.
Król Karol XI i jego generałowie postanowili przebić się przez duńską linię i połączyć z uszczuplonym szwedzkim centrum. Podczas gdy Arenstorff wciąż atakował kawalerię szwedzką na północy, powrót króla Szwecji tchnął nowego ducha w wyczerpane walką wojska, które uderzyły na Duńczyków od tyłu. Chociaż Duńczycy nadal mieli przewagę liczebną Arenstorff utracił inicjatywę i już po 30 minutach jego armia została rozbita. Karol XI chciał w pełni wykorzystać zwycięstwo i dokończyć Duńczyków. Resztki duńskiej kawalerii szybko ulotniły się w mrokach nadchodzącej nocy. Pomimo że duński generał Bibow dzielnie ochraniał odwrót duńskiej piechoty, masakra trwała i ginęło wielu duńskich piechurów do momentu, gdy feldmarszałek Helmfelt nakazał wstrzymanie rzezi i oszczędzenie otoczonych żołnierzy duńskich i holenderskich. O 17:00 ogłoszono zawieszenie broni.
Po bitwie.
Chociaż ciała były dokładnie liczone następnego dnia po bitwie, oryginalne zapiski zginęły, więc dokładne straty są nieznane. Ówczesne szwedzkie źródła szacują liczba zabitych na 8 300 do 9 000 ciał na polu bitwy, wyłączając z tego Duńczyków, którzy utonęli po załamaniu się lodu oraz tych rannych, którzy umarli w następnych tygodniach. Jedno z ówczesnych duńskich źródeł mówi o 9 300 zabitych. Biorąc pod uwagę wielkość obu armii, straty były niezwykle wysokie po obu stronach. Holenderska piechota zgodnie z różnymi źródłami poniosła szczególnie wysokie straty: na 1300 żołnierzy przeżyło tylko kilka tuzinów. Bitwa pod Lund ciężko uszkodziła obie armie i jest znana jako najkrwawsza w historii Skandynawii.
Szwedzkie zwycięstwo często przypisuje się składowi ich armii, która miała znacznie mniejszą liczbę najemników. Szwedzki zwyczaj mieszania kawalerii i piechoty pozwalał Szwedom na dokonywanie błyskawicznych kontrataków, w przypadku nieudanych ataków piechoty. Duńczycy z kolei nadal używali przestarzałej taktyki karakolu (chyba już jako jedyni w Europie), rujnując szybkość i zwinność swojej kawalerii.
Zwycięstwo pod Lund służyło jako znakomity przykład wysokiego morale szwedzkiej armii. Karol XI był krytykowany za to, że dał się ponieść swemu sukcesowi na prawym skrzydle, opuszczając na dłuższy czas swą armię pod Lund. Pomimo tego dzięki tej bitwie Karol XI zdobył sobie wielką popularność w swoich wojskach. Resztki duńskich sił zmuszone zostały do schronienia się w twierdzy Landskrona. Duńczycy zasileni wkrótce przez sprzymierzone siły cesarskie jeszcze raz zmierzyli się ze Szwedami w bitwie pod Landskroną.

</doc>
<doc id="558601" url="https://pl.wikipedia.org/wiki?curid=558601" title="Wysiedlenie Polaków z Kresów Wschodnich 1955–1959">
Wysiedlenie Polaków z Kresów Wschodnich 1955–1959

Wysiedlenie Polaków z Kresów Wschodnich 1955–1959 (na ziemie Polskiej Rzeczypospolitej Ludowej) – kolejna fala przesiedleń ludności polskiej ze wschodnich terenów II Rzeczypospolitej utraconych na rzecz ZSRR w wyniku "„Porozumienia między PKWN a rządem ZSRR o polsko-radzieckiej granicy”" z 27 lipca 1944 roku, którego postanowienia zostały potwierdzone na konferencji jałtańskiej (1945), ustalającej m.in. przebieg granicy polsko-radzieckiej.
W latach wcześniejszych miały miejsce trzy duże fale przesiedleń Polaków z Kresów Wschodnich:
Położenie ludności polskiej w ZSRR w okresie poprzedzającym falę kolejnego masowego wysiedlenia.
W latach 1947–1955 pozostała na terytorium ZSRR ludność polska, której liczebność można szacować od kilkuset tysięcy do miliona osób, znalazła się w położeniu niezwykle ciężkim i trudnym. Pozbawieni własnej inteligencji (która w zdecydowanej większości zmuszona została do wyjazdu w nowe granice Polski) Polacy musieli stawić czoła krwawym konfliktom jakie rozlewały się wówczas po zachodnich rubieżach ZSRR. W latach 1945–1956 w Litewskiej SRR trwała walka pomiędzy komunistami a niepodległościowym podziemiem litewskim i polskim, której ofiarami padło od kilkudziesięciu do kilkuset tysięcy osób – uśmierconych w walkach lub wywiezionych na Syberię.
W Białoruskiej SRR pomiędzy Grodnem a Nowogródkiem działały do początku lat 50. polskie oddziały partyzanckie wywodzące się z Armii Krajowej. Były to zgrupowania związane z takimi strukturami jak Samoobrona Wołkowyska, Samoobrona Nowogródzka oraz Obwód AK 49/67 w rejonie Szczuczyna i Lidy. Walka z nimi powodowała zaostrzanie się sowieckiego terroru wobec zamieszkujących tam osób narodowości polskiej.
Na wymienione wyżej konflikty nałożyła się polityka Stalina, który w latach 1948–1952 przystąpił do forsowania planu masowej kolektywizacji rolnictwa, co musiało uderzyć w rodziny chłopskie, w tym także polskie. Dlatego też w okresie kolektywizacji wywieziono na Syberię całe wsie polskie z Wileńszczyzny, Grodzieńszczyzny i Tarnopolszczyzny i innych regionów oraz licznych Polaków pozostających jeszcze we Lwowie. Po śmierci Stalina w 1953 roku terror radziecki nieco zelżał i pozwolono deportowanym na powrót do swoich dawnych miejsc zamieszkania.
Zmieniły się również wytyczne Kremla w stosunku do ludności polskiej na Wileńszczyźnie. Władze radzieckie starały się po zgnieceniu litewskiego oporu znaleźć w Litewskiej SRR przeciwwagę dla ludności litewskiej. Rolę tę miała pełnić ludność polska. Dlatego w 1953 roku zezwolono na zorganizowanie w tej republice ZSRR polskiego szkolnictwa podstawowego i średniego. Oddano do polskiej dyspozycji jedną wyższą uczelnię – Państwowy Wileński Instytut Pedagogiczny. Polacy uzyskali możliwość zakładania własnych ludowych zespołów pieśni i tańca oraz amatorskiego teatru ludowego. Otrzymali również jedną gazetę „Czerwony Sztandar” i prawo do krótkich audycji radiowych. Wszystkie te posunięcia miały służyć Kremlowi do wygrywania antagonizmów polsko–litewskich dla własnych korzyści, ale trzeba zaznaczyć, iż stworzono warunki do odrodzenia się polskiej inteligencji i kultury polskiej na Wileńszczyźnie. Były to warunki, jak na republiki ZSRR, wyjątkowe, o jakich nie mogliby pomarzyć Polacy w Białoruskiej czy Ukraińskiej SRR, a nawet na samej Litwie poza Wileńszczyzną. Na odrodzenie się polskiej warstwy inteligenckiej należało jednakże poczekać przynajmniej 20 lat.
Druga fala wysiedleń ludności polskiej z Kresów Wschodnich 1955–1959.
W roku 1955 w okresie „odwilży” po śmierci Stalina nowa ekipa rządząca ZSRR zainspirowała kampanię powrotu więźniów politycznych przetrzymywanych w łagrach do ich krajów macierzystych. Wstępem do akcji uwalniania więźniów była zawarta w 1955 roku umowa między Chruszczowem a Adenauerem o powrocie z ZSRR niemieckich jeńców wojennych. Ponieważ akcja objęła również przetrzymywanych Polaków, to już w końcu 1955 roku w granicach Polski znalazło się kilka tysięcy ludzi. Komunistycznemu rządowi polskiemu chodziło jednakże nie tylko o więźniów, ale i o ludność zamieszkałą na dawnych Kresach Wschodnich II RP, która nie została stamtąd przesiedlona w latach 1944–1946. W celu wyjednania u władz sowieckich zgody na ich przesiedlenie, do Moskwy udali się 15 listopada 1956 roku Władysław Gomułka oraz Józef Cyrankiewicz. Ich działania (do końca 1956 roku) doprowadziły do sprowadzenia w granice Polski następnej grupy 29 tysięcy Polaków. Ostateczne „porozumienie repatriacyjne” zawarli 25 marca 1957 roku ministrowie spraw wewnętrznych Władysław Wicha i Nikołaj Dudorow. Przewidywało ono przesiedlenie wszystkich osób, które przed 17 września 1939 posiadały obywatelstwo polskie oraz ich współmałżonków i dzieci. Posiadanie takiego obywatelstwa należało jednak udowodnić, co spadało na stronę polską. Mimo że porozumienie przygotowano od strony formalnej całkiem dobrze, to jednak akcja przesiedleńcza nie przebiegała sprawnie. Brakowało dokumentów – często zniszczonych w okresie stalinowskim, które miały udowodnić posiadanie polskiego obywatelstwa. Bardzo trudno było dotrzeć do rozrzuconej na kresach oraz w całym ZSRR ludności polskiej i poinformować ją o możliwości wyjazdu. Sprawę sabotował też „nadzwyczajny pełnomocnik rządu do spraw repatriacji” Stefan Kalinowski, który jako stalinowski prokurator sam przyczyniał się wcześniej do wywożenia ludzi na wschód.
Pomimo wynikłych problemów z roku na rok wzrastała liczba przesiedlonych:
W sumie w latach 1955–1959 przesiedlono łącznie 245 501 osób. Zaledwie 22 260 osób pochodziło z łagrów i miejsc osiedlenia w głębi ZSRR. Reszta pochodziła z Kresów Wschodnich.
Z Litewskiej SRR, a głównie Wileńszczyzny wyjechały 46 552 osoby, z Białoruskiej SRR (dawne ziemie grodzieńska i nowogródzka) 100 630 osób, z Ukraińskiej SRR 76 059 osób.
Przesiedleńców kierowano głównie na ziemie zachodnie (np. na ziemię lubuską) i zatrudniano w Państwowych Gospodarstwach Rolnych.
Po wysiedleniach na obszarze Ukraińskiej SRR zamieszkiwało nadal ok. 360 tys. Polaków (głównie w okolicach Żytomierza, Berdyczowa, Płoskirowa). Warto zauważyć, że w tym samym roku (1959) sowiecki spis zanotował we Lwowie 59,1 tysiąca Polaków. Ta znaczna jeszcze liczba osób narodowości polskiej (mimo represji i kilkakrotnych wysiedleń Polaków z tego miasta) była efektem napływu ludności polskiej z prowincji, jak i powrotu wielu zesłańców. W Białoruskiej SRR żyło ok. 540 tys., a w Litewskiej SRR ok. 230 tys. Polaków (głównie na Wileńszczyźnie i Grodzieńszczyźnie).
W czasie drugiej fali wysiedleń do PRL przybyło wiele znanych osobistości, m.in. Czesław Juliusz Wydrzycki znany potem jako Czesław Niemen, Lew Rywin, Bolesław Gleichgewicht, Władysław Kozakiewicz czy Aleksander Jurewicz.
Od roku 1958 po okresie w miarę harmonijnej współpracy z „instytucjami repatriacyjnymi” PRL władze sowieckie, zwłaszcza Białoruskiej SRR, zaczęły hamować proces migracji ludności polskiej na zachód wywierając presję psychologiczną na chętnych do wyjazdów i poprzez jej zastraszanie zniechęcały do tego. Powtórzyła się sytuacja poprzedniej fali wysiedleń z lat 1944–1946.
Wileńszczyzna po wysiedleniach.
W roku 1960 nastąpił kolejny zwrot w polityce władz ZSRR wobec polskiej ludności na Wileńszczyźnie. Została ona poddana silnej presji rusyfikacyjnej oraz sowietyzacji. Zmiana sytuacji geopolitycznej u schyłku lat osiemdziesiątych XX wieku spowodowała kres rusyfikacji i sowietyzacji Polaków, ale zapoczątkowała również wzmożenie na nich procesów lituanizacji. W roku 1988 wprowadzono bowiem nakaz nauki języka litewskiego na terenach z przewagą ludności polskiej.

</doc>
<doc id="558602" url="https://pl.wikipedia.org/wiki?curid=558602" title="Chrusty (województwo świętokrzyskie)">
Chrusty (województwo świętokrzyskie)

Chrusty – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość należała administracyjnie do województwa kieleckiego.
Przez miejscowość przebiega droga wojewódzka nr 750.
W miejscowości funkcjonuje Kompleks Świętokrzyska Polana, składający się ośrodka wypoczynkowo-rehabilitacyjnego, Krainy Zabawy, parku miniatur oraz Akwariów Oceanika ze zwierzętami wodnymi z całego świata.

</doc>
<doc id="558607" url="https://pl.wikipedia.org/wiki?curid=558607" title="Henryk Romanowski">
Henryk Romanowski

Henryk Romanowski (ur. 9 czerwca 1889 we Lwowie, zm. 30 listopada 1960 w Lublinie) – polski ekonomista rolny, profesor Uniwersytetu Marii Curie-Skłodowskiej w Lublinie.
Życiorys.
Był synem Aleksandra i Marii z Paralewiczów, starszym bratem Jadwigi (dyrektorki szkół pielęgniarskich). Ukończył gimnazjum we Lwowie i Akademię Rolniczą w Dublanach (z wyróżnieniem). Po studiach zarządzał gospodarstwami rolnymi. Od 1926 był asystentem w Katedrze Ekonomiki Rolniczej Politechniki Lwowskiej, w 1933 uzyskał doktorat (rozprawa "Próba organizacji gospodarstwa włościańskiego w powiecie żółkiewskim"), w 1936 habilitował się (rozprawa "Wpływ położenia na ustosunkowanie kapitałów gospodarstw wiejskich"). Do wybuchu II wojny światowej był docentem w Katedrze Ekonomiki Rolnictwa Politechniki Lwowskiej. Dekretem Ministra Rolnictwa i Reform Rolnych z 14 stycznia 1937 został mianowany radcą Lwowskiej Izby Rolniczej.
W czasie wojny wykładał maszynoznawstwo rolnicze w Dublanach (pod rządami rosyjskimi Akademia Rolnicza została przekształcona w Instytut Rolniczy, później Niemcy utworzyli zawodowe kursy rolnicze). Po wznowieniu działalności Instytutu Rolniczego w 1944 Romanowski został kierownikiem Katedry Genetyki i Selekcji Roślin.
W 1945 przeniósł się do Lublina. Organizował Katedrę Ekonomiki Rolnej Uniwersytet Marii Curie-Skłodowskiej (później Katedra Ekonomiki i Organizacji Rolnictwa na Wydziale Rolniczym) i kierował jej pracami, również po przekształceniu Wydziału Rolnictwa w Wyższą Szkołę Rolniczą (1955). W 1946 mianowany profesorem nadzwyczajnym, pełnił funkcje dziekana Wydziału Rolniczego UMCS (1947-1948) oraz prorektora ds. nauki Wyższej Szkoły Rolniczej (1956-1957). Przeszedł na emeryturę kilka miesięcy przed śmiercią w 1960.
Był członkiem Komitetu Ekonomiki Rolnictwa Polskiej Akademii Nauk, członkiem Rady Naukowej Instytutu Ekonomiki Rolnictwa, członkiem Lubelskiego Towarzystwa Naukowego, prezesem lubelskiego oddziału Polskiego Towarzystwa Ekonomicznego. Był odznaczony m.in. Orderu Sztandaru Pracy II klasy, Krzyżem Kawalerskim Orderu Odrodzenia Polski, Złotym Krzyżem Zasługi (1950). 
Był autorem szeregu prac z ekonomiki rolnictwa. W okresie międzywojennym zajmował się badaniami nad organizacją gospodarstw rolnych i zainicjował działalność inspektoratu gospodarstw małych przy Katedrze Ekonomiki Rolniczej Politechniki Lwowskiej. Inspektorat ten został włączony następnie do Lwowskiej Izby Rolniczej, a po utworzeniu Komitetu Organizacji Drobnych Gospodarstw przy Ministerstwie Rolnictwa i Reform Rolnych Romanowski stanął na jego czele (1934-1939). Z publikacji naukowych Romanowskiego można wymienić:
Rodzina.
Z małżeństwa z Jadwigą z Paparów (zm. 1977), zawartym w 1921, miał trzy córki – Marię (ur. 1921, zamężną Wartasiewiczową, specjalistkę przemysłowych zanieczyszczeń środowiska, docenta w Instytucie Podstaw Inżynierii Środowiska PAN w Zabrzu), Janinę (1925-1945, studentkę medycyny) i Teresę (ur. 1927, pedagoga, pracownika Prymasowskiego Instytutu Ślubów Narodu w Warszawie).

</doc>
<doc id="558609" url="https://pl.wikipedia.org/wiki?curid=558609" title="Tosława">
Tosława



</doc>
<doc id="558612" url="https://pl.wikipedia.org/wiki?curid=558612" title="Szlaki kajakowe Warmii">
Szlaki kajakowe Warmii

Szlaki znakowane.
 Szlak Dadaj – Barczewo – Olsztyn (43 km)
Przebieg szlaku.
Jezioro Dadaj – Dadaj – Jezioro Tumiańskie – Pisa Warmińska – Jezioro Wadąg – Wadąg (rzeka) – Łyna
Walory krajoznawcze.
Na Warmii trasy kajakowe znajdują się w gminie Purda, sąsiadującej z Olsztynem, oraz w gminie Barczewo. W obu gminach zachowała się unikalna przyroda, warmińskie grzybowe lasy oraz kilkanaście pięknych jezior. Trasy kajakowe przebiegają stuletnimi kanałami. Różne przeszkody zmuszają do brodzenia po pas w wodzie. Płynie się wśród dwumetrowych trzcin zasłaniających cały zewnętrzny świat. Z bliska można obserwować łabędzie, kaczki wodne, czaple i perkozy. Można też zaobserwować polujące kormorany.
Na jeziorach kwitną nenufary, lilie wodne żółte i białe. Trasy są bardzo urozmaicone. Można spotkać pruskie konstrukcje hydrologiczne z przełomu XIX i XX wieku, jak np. kanały Elżbiety i Wiktorii. Kanały te nazwano tak na pamiątkę córek cesarza Wilhelma. Kanałem Wiktorii można wpłynąć na jezioro Bogdany. Nad jeziorem tym znajduje się maleńka warmińska wieś o tej samej nazwie. Dalej szlak prowadzi przez jezioro Umląg, rzekę Kiermas i jezioro Kiermas. Dopływamy do Barczewa, przez które trzeba kajak przenieść. Warto zwiedzić Barczewo, gdyż jest to miasto ze średniowiecznym układem ulic i z wieloma zabytkami. W Barczewie urodził się w 1877 r. Feliks Nowowiejski – kompozytor, twórca "Legendy Bałtyku", melodii Roty do słów Marii Konopnickiej, marszów wojskowych. Obok Rynku znajduje się muzeum biograficzne poświęcone Feliksowi Nowowiejskiemu. Nazwa miasta upamiętnia księdza Walentego Barczewskiego, proboszcza z Brąswałdu.
Dalej płyniemy Pisą przez najstarszą na Warmii wieś Maruny i wieś Barczewko, zwaną niegdyś Starym Wartemborkiem. Dopływamy do jeziora Wadąg, gdzie czeka już na nas "król ryb z jeziora wadęskiego", o którym legendę napisała warmińska poetka Maria Zientara-Malewska. Wadąg jest jeziorem rynnowym o pow. 4,98 km² (w tym dwie wyspy o pow. 4 ha).
Średnia głębokość jeziora wynosi 12,7 m, maksymalna 35,5 m. Płynąc kajakiem należy trzymać się lewego brzegu, aż do momentu, gdy po prawej stronie minie się pola i pierwsze zabudowania wsi Myki, w gwarze warmińskiej zwaną "Miki".
W tym miejscu należy przepłynąć na prawy brzeg jeziora i wpłynąć na rzekę Wadąg, która przepływa przez wieś o tej samej nazwie. Niegdyś (poł. XIX w.) w Wadągu znajdowała się fabryka papieru, która produkowała papier I kategorii na eksport do Królestwa Polskiego. Wadąska papiernia z czasem podupadła i w roku 1923 w jej budynkach uruchomiono elektrownię wodną, zarządzaną przez olsztyńskie przedsiębiorstwo tramwajów i omnibusów. Wówczas Wadąg był chętnie odwiedzany przez letników. Ale świata omnibusów już nie ma. Dziś nad Wadąg przybywają zmotoryzowani turyści. Omnibusy i letników możemy znaleźć jedynie na starych pocztówkach.

</doc>
<doc id="558616" url="https://pl.wikipedia.org/wiki?curid=558616" title="Brzezie (Racibórz)">
Brzezie (Racibórz)

Brzezie () – dzielnica Raciborza oddalona o około 5 km na wschód od centrum miasta, dawniej wieś, włączona w 27 maja 1975 r. do Raciborza.
Geografia.
Brzezie leżało kiedyś tuż nad starym korytem Odry. W Brzeziu znajdują się stawy hodowlane oraz rozlewiska żwirowni, od strony czeskiej znajdują się lasy. Od strony dzielnicy Brzezie rozlewiska zamyka struga Plinc.
Nazwa dzielnicy.
Od najdawniejszych czasów wioska nazywana jest "Brzeza" lub "Brzesa". Według nauczyciela Heinricha Adamy’ego nazwa miejscowości pochodzi od polskiej nazwy drzewa „"brzozy"” – "von brzoza, brzezina" = „"Birke"”. W swoim dziele o nazwach miejscowych na Śląsku wydanym w 1888 roku we Wrocławiu wymienia pierwotną nazwę w obecnej polskiej formie „"Brzezie"” podając jej znaczenie „"Birkendorf"” czyli tłumacząc na polski „"Brzozowa wieś"”. Nazwa wsi została później zgermanizowana na "Hohenbirken" i utraciła swoje pierwotne znaczenie.
Spis geograficzno-topograficzny miejscowości leżących w Królestwie Prus z 1835 r., którego autorem jest J.E. Müller notuje obecnie używaną, polską nazwę miejscowości "Brzezie" jako jedyną, funkcjonującą zarówno w języku polskim jak i niemieckim.
Historia.
W VIII w. osada Brzezie służyła jako wioska służebna grodom w Raciborzu i Lubomi. Wieś wzmiankowana w 1223 r. Średniowiecze do 1561 roku, to okres, w którym wieś była własnością rycerzy służących u książąt piastowskich. Otrzymywali oni wieś z prawem dziedziczenia za godną służbę. W 1223 r. wioska zapisana jako Breza, Bresa, została wymienione jako uposażenie kościoła Zbawiciela w Rybniku, który został wybudowany na potrzeby klasztoru cysterek. W średniowieczu właścicielami miejscowości był szlachecki ród Trachów z Brzezia. Od 1725 r. wioska stała się własnością miasta, a została włączona do niego dopiero 27 maja 1975 r.
W Prusach istniała gmina (Gemeinde) i posiadłość (Gut) Hohenbirken, które po plebiscycie śląskim (za Polską głosowały wówczas 733 osoby, a za Niemcami 707) i powstaniach śląskich włączono w granice Polski (uroczyste przejęcie przez polską administrację miało miejsce 4 lipca 1922 roku).
Grób Sługi Bożej S. Marii Dulcissimy Hofmann.
Grób Heleny Hoffmann, Sługi Bożej jest usytuowany przy kościele pw. św. Apostołów Mateusza i Macieja. Była ona zakonnicą, przebywała przez dłuższy czas w klasztorze Zgromadzenia Sióstr Maryi Niepokalanej, dlatego też tutaj zmarła 18 maja 1936 r. Grób jest miejscem licznych odwiedzin przez pielgrzymów.

</doc>
<doc id="558620" url="https://pl.wikipedia.org/wiki?curid=558620" title="Ćmok">
Ćmok

Ćmok – osiedle Mysłowic. Część dzielnicy Janów Miejski-Ćmok.
W dzielnicy znajdują się zabudowania domków jednorodzinnych, kilka bloków, tereny przemysłowo-usługowe, fragment obwodnicy miasta oraz prywatne ogródki działkowe (tzw. Huta Rozalii).
Historia.
Powstała przez dołączenie skromnego osiedla domków jednorodzinnych do granic miasta i ekspansję Mysłowic na zachód. Wcześniej znajdowały się tu dwie małe huty: „Rozalia” i „Aleksander”, oraz mały biedaszyb „Stanisław”. Na terenie dzielnicy były także lasy, spora ich część istnieje do dziś (las słupecki). Biegła tu linia kolejki konnej (Janów – Przemsza).
Problemy z nazwą.
Nazwa dzielnicy zawsze wzbudzała wątpliwości i często też była mylona z nazwą "Ćmoki".
W teleturnieju Lingo nadawanym w telewizji TV4 doszło do takiej właśnie pomyłki. Zawodniczka na zadane przez prowadzącego pytanie odpowiedziała "ćmoki". Prowadzący nie był pewny, co to słowo oznacza, więc zadał pytanie tzw. „głosowi”, który sprawdza, czy w słowniku języka polskiego istnieje takie słowo. „Głos” odpowiedział, że "ćmoki" to wyraz bliskoznaczny do słowa "ćmok", oraz że "ćmoki" to dzielnica Mysłowic.

</doc>
<doc id="558621" url="https://pl.wikipedia.org/wiki?curid=558621" title="Prezydenci Cypru">
Prezydenci Cypru



</doc>
<doc id="558622" url="https://pl.wikipedia.org/wiki?curid=558622" title="Prezydenci Cypru Północnego">
Prezydenci Cypru Północnego

Prezydenci Cypru Północnego są wybierani w powszechnych wyborach na 5-letnią kadencję. 

</doc>
<doc id="558624" url="https://pl.wikipedia.org/wiki?curid=558624" title="Janów Miejski">
Janów Miejski

Janów Miejski (zwana też po prostu "Janowem" lub "Podmiastem") – osiedle Mysłowic położone najdalej na zachód. Część dzielnicy Janów Miejski-Ćmok.
W praktyce stanowi fragment Śródmieścia. Graniczy z Ćmokiem i Bończykiem. Powstało głównie w okresie powojennym. Na terenie osiedla znajduje się szkoła podstawowa, technikum, kościół Niepokalanego Poczęcia Najświętszej Maryi Panny i św. Maksymiliana Marii Kolbe, zbór Świadków Jehowy, domki jednorodzinne, bloki mieszkalne i małe tereny przemysłowe (giełda warzywna).

</doc>
<doc id="558628" url="https://pl.wikipedia.org/wiki?curid=558628" title="Serie C1/B">
Serie C1/B



</doc>
<doc id="558630" url="https://pl.wikipedia.org/wiki?curid=558630" title="Prospera">
Prospera

Prospera (z łac. "prosperus" – pomyślny, szczęśliwy) – imię żeńskie pochodzenia łacińskiego, odpowiednik imienia Prosper, znanego w Polsce do średniowiecza. Jego patronem jest m.in. św. Prosper, biskup Orleanu (V wiek).
Prospera imieniny obchodzi 25 czerwca i 29 lipca.

</doc>
<doc id="558631" url="https://pl.wikipedia.org/wiki?curid=558631" title="Dioda krzemowa">
Dioda krzemowa

Dioda krzemowa – dioda półprzewodnikowa, której materiałem półprzewodnikowym jest krzem. Produkowanych jest wiele typów i rodzajów diod krzemowych.

</doc>
<doc id="558633" url="https://pl.wikipedia.org/wiki?curid=558633" title="Stadio Diego Armando Maradona">
Stadio Diego Armando Maradona

Stadio Diego Armando Maradona (do 4 grudnia 2020 Stadio San Paolo, w latach 1959–1963 Stadio del Sole) – wielofunkcyjny (piłkarsko-lekkoatletyczny) stadion w Neapolu z trybunami o pojemności 54 726 miejsc, wybudowany w latach 1952–1959 i otwarty 6 grudnia 1959. Od tego momentu domowy obiekt SSC Napoli. Kilkukrotnie przebudowywany (1979, 1989, 2010, 2018–2019), w szczytowym okresie posiadał około 90 000 miejsc (głównie stojących), będąc tym samym drugim pod względem wielkości obiektem sportowym we Włoszech (po Stadionie Olimpijskim w Rzymie). Jeden ze stadionów-gospodarzy piłkarskich mistrzostw świata 1990, mistrzostw Europy w 1968 i 1980, turnieju piłkarskiego Igrzysk Olimpijskich 1960, Igrzysk Śródziemnomorskich 1963, a także Letniej Uniwersjady 2019. 23 oficjalne spotkania międzypaństwowe rozegrała na nim również piłkarska reprezentacja Włoch. 4 grudnia 2020 zmieniono jego oficjalną nazwę ze Stadio San Paolo (obowiązującą od 1963 r. na część Pawła Apostoła) na Stadio Diego Armando Maradona dla uczczenia pamięci Diego Maradony, legendy miejscowego klubu.

</doc>
<doc id="558635" url="https://pl.wikipedia.org/wiki?curid=558635" title="Kobieta w islamie">
Kobieta w islamie

Artykuł analizuje religijną, społeczną i kulturową sytuację kobiet w społeczeństwach muzułmańskich.
Kobieta w Koranie.
Koran zawiera pozytywne i humanitarne, ale także negatywne i kontrowersyjne opinie i zalecenia dotyczące kobiet. Fragmenty Koranu (w tłumaczeniu Jana Murzy Tarak-Buczackiego) są w tym rozdziale cytowane dosłownie. Mogą być one różnie interpretowane przez różne ośrodki studiów koranicznych; szczególnie tak kontrowersyjne zalecenia jak bicie żon. Ocena przesłania Koranu jako pozytywnego lub kontrowersyjnego oparta jest na normach, przyjętych w Powszechnej Deklaracji Praw Człowieka ONZ.
Negatywne przesłanie.
Koran podkreśla różnice między płciami, wyraźnie określając kobiety jako gorsze od mężczyzn:
Szariat.
Prawo islamskie wprowadza dalsze uściślenia sytuacji kobiet:
W znacznej większości krajów muzułmańskich (z wyjątkiem Turcji, Tunezji i krajów postkomunistycznych, takich jak Albania) prawo karne i cywilne w różnym stopniu inspiruje się szariatem. W niektórych krajach, np. w Sudanie i Afganistanie, szariat stosowany jest bezpośrednio.
Obrzezanie kobiet (polegające na wycięciu najbardziej zewnętrznych części narządów rodnych) nie ma uzasadnienia w Koranie ani w Szariacie, ale jest rozpowszechnionym prawem zwyczajowym, głównie wśród muzułmanów z Egiptu, Sudanu, Somalii, Etiopii i innych krajów Afryki subsaharyjskiej (do równika). Praktyka ta wynika z przekonania, że kobieta jest z natury „rozwiązła” i wymaga „poskromienia” (zabieg ten może prowadzić do śmierci z powodu zakażenia).
Uzasadnienie sytuacji kobiet w islamie.
Ubiór.
Wielu muzułmanów twierdzi, że kwestia ubioru należy raczej do adat, niż wyższych źródeł prawa (Koran i sunna). Nie jest to prawdą, ponieważ Koran zawiera wyraźne wskazania ("hidżab"), dotyczące skromności:
„Powiedz wierzącym kobietom, żeby spuszczały skromnie swoje spojrzenia i strzegły swojej czystości; i żeby pokazywały jedynie te ozdoby, które są widoczne na zewnątrz; i żeby narzucały zasłony na piersi, i pokazywały swoje ozdoby jedynie swoim mężom lub ojcom, albo ojcom swoich mężów, albo swoim synom lub synom swoich mężów, albo swoim braciom, albo synom braci, lub synom swoich sióstr; lub ich żonom, lub tym, którymi zawładnęły ich prawice; albo swoim służącym spośród mężczyzn, którzy nie są owładnięci pożądaniem cielesnym; albo też chłopcom, którzy nie poznali nagości kobiet. I niech one nie stąpają tak, aby było wiadomo, jakie ukrywają ozdoby. Nawracajcie się wszyscy do Boga, o wy wierzący! Być może, będziecie szczęśliwi!” (24:31).
Ponadto obnażania się zakazują hadisy:
U Tuaregów kobiety nie zakrywają twarzy, lecz robią to mężczyźni. Jednak Tuaregowie są tylko marginalną i nieliczną grupą mało ortodoksyjnych wyznawców islamu. W wielu krajach muzułmańskich kobiety pokazują się z odkrytą twarzą, a nawet z nieprzykrytymi włosami (szczególnie w Turcji, Maroku i Libanie), podczas gdy w Iranie i Arabii Saudyjskiej kobieta pokazująca się w miejscu publicznym bez czadoru podlega karze (dotyczy to wszystkich kobiet- bez względu na wyznawaną religię). W krajach takich jak Czeczenia, Dagestan i Uzbekistan, obserwuje się powrót kobiet do hidżabu, mimo że za rządów sowieckich ubierały się one przeważnie na modłę europejską.
Istnieje tradycja, że pierwsze zalecenia zakrywania całego ciała wyszły od A’iszy- żony Mahometa, która twierdziła, że jeżeli kobiety będą się okrywały razem z twarzą, to mężczyźni przestaną zwracać uwagę na ich ciało, a będą je kochali za zalety duszy i umysłu. Obecnie wielu muzułmanów uważa, że nakazy islamu dotyczące ubioru kobiet pozwalają kobietom uniknąć napastowania seksualnego i innych niestosownych zachowań ze strony mężczyzn. Przepisy dotyczące skromności istnieją również w judaizmie (tak zwane ceni'ut) i u mormonów. Z kolei w krajach kultury europejskiej takie nakazy uważa się za przejaw ograniczenia wolności jednostki.
Traktowanie kobiet.
Koran zawiera inne kwestie regulujące pozycję kobiet w społeczeństwie. Z jednej strony Koran dopuszcza bicie kobiet (nie zawiera takiego przyzwolenia ani Tora, ani zawierająca ją mozaistyczna czy chrześcijańska Biblia), z drugiej strony jest w nim napisane, że dobry mąż jest miły i uprzejmy dla swojej żony nawet wtedy, kiedy jej zachowanie jest nieznośne. W podobnym duchu wypowiada się zresztą Biblia, która nakazuje – żony bądźcie posłuszne swoim mężom, mężowie szanujcie swoje żony.
Muzułmanin ma prawo mieć do czterech żon pod warunkiem zgody każdej kolejnej. Musi je równoważnie kochać. Równouprawnienie płci w ustawodawstwie nastąpiło w krajach kultury europejskiej już od lat 1920., a dzisiaj np. w krajach skandynawskich istnieje parytet w rządzie i administracji (liczba kobiet w tych resortach musi odpowiadać procentowi kobiet wśród wyborców). Kraje muzułmańskie są bardzo dalekie od tych standardów. Jedynie Turcja wprowadziła pełne równouprawnienie płci; w praktyce jest ono przestrzegane tylko w największych miastach i w wyższych warstwach społecznych.
Zarówno Koran, jak i Sunna zawierają elementy, które ustawiają kobiety często powyżej pozycji, które miały przez setki lat (do początku XX wieku) kobiety chrześcijańskie: kobiety mają prawo do własnego majątku i mają prawo nim samodzielnie zarządzać. Mężczyzna ma obowiązek zaspokajać potrzeby żony w stopniu takim samym, jak swoje własne, nie ma żadnych zakazów pełnienia przez kobiety funkcji publicznych czy zdobywania wykształcenia (w historii było wiele wykształconych muzułmanek i nawet kilka kobiet rządzących, włącznie z Benazir Bhutto, premierka Pakistanu).
W krajach muzułmańskich silna jest jednak tradycja oparta na hadisach, która zabrania kobietom działalności publicznej i pracy zawodowej, ograniczając aktywność kobiet tylko do roli żon, matek i gospodyń domowych. W ortodoksyjnych społecznościach islamskich kobiety żyją zamknięte w domach, a wychodzić na zewnątrz mogą bardzo rzadko i przeważnie tylko do meczetu, nawet zakupy robią mężczyźni. W wielu krajach islamu kobieta nie może sama wejść np. do restauracji i innych lokali publicznych. 
W opinii wielu muzułmanów sytuacja kobiet w niektórych krajach islamskich zaczęła gwałtownie pogarszać się w XX wieku (to zjawisko nasiliło się od lat 1980. np. w Iranie, Afganistanie i Libanie, a także wśród muzułmańskich imigrantów w krajach Europy Zachodniej). Trudno ocenić, co spowodowało takie ograniczenie ich praw, ale niewykluczone, że jest to reakcja na coraz intensywniejsze kontakty z kulturą i krajami Zachodu, gdzie kobiety zyskiwały coraz większą swobodę i równocześnie zachowywały się w sposób, zdaniem muzułmanów, uwłaczający godności kobiecej. Mogło to być także spowodowane obawą, że europejski model rodziny doprowadzi do zniszczenia religii i kultury islamskiej. W innych krajach islamskich (np. w Turcji, Tunezji czy Libanie) kobiety zdobywają współcześnie prawa zbliżone do męskich, a hidżab nie jest wymuszany prawem.
Postępowy islam.
Od końca XIX wieku istnieje wśród muzułmanów wiele ruchów, które głoszą konieczność reformowania islamu przez odejście od dosłownej interpretacji Koranu i hadisów. Twierdzą oni, że przyczyną niepowodzeń muzułmanów jest m.in. „zamrożenie” ich rozwoju społecznego na epoce średniowiecza. Te tezy spotykały się z okresowym życzliwszym przyjęciem w krajach takich jak Egipt, Indonezja czy Pakistan. Turcja jest jedynym krajem muzułmańskim, którego prawodawstwo ustanawia pełne równouprawnienie płci.
Kobiety rządzące w krajach islamu.
Nielicznym muzułmankom w historii udało się przełamać zwyczajowy zakaz działalności publicznej:
&lt;poem&gt; Urwa ibn az-Zubajr powiedział:
 Nie widziałem większego uczonego w nauczaniu Koranu niż Aisza, obowiązki, słuszne i niesłuszne sprawy, poezja i literatura, arabska historia i genealogia.
Abu Musa al-Aszari powiedział:
 Kiedy my, Towarzysze Proroka*, napotykaliśmy trudności w sprawie jakiegoś Hadisu, przedstawialiśmy ten problem Aiszy. Ona zawsze miała sprecyzowaną wiedzę na ten temat.
Hafiz Ibn Hajar powiedział:
 ... mówi się, że ćwierć nakazów Szariatu zostało przekazane przez nią.&lt;/poem&gt;
Współcześnie najważniejsze funkcje w rządzie pełniły:
Prawo głosu dla kobiet.
Od połowy XX wieku do dziś obserwować można w większości krajów muzułmańskich złagodzenie tradycyjnego sprzeciwu wobec prawa głosu dla kobiet w wyborach. W innych krajach, takich jak Iran i Liban, dzieje się przeciwnie. Trzeba podkreślić, że nawet w krajach, gdzie takie prawo kobiety mają, w praktyce jest ono często ograniczane, np. mąż może głosować w imieniu żony i innych kobiet w rodzinie. Arabia Saudyjska i Liban przyznają prawo głosu tylko kobietom wykształconym.

</doc>
<doc id="558637" url="https://pl.wikipedia.org/wiki?curid=558637" title="Gilad Szalit">
Gilad Szalit

Gilad Szalit (hebr. גלעד שליט, fr. "Guilad Schalit"; ur. 28 sierpnia 1986 w Naharijji w Izraelu) – żołnierz armii izraelskiej ("CaHaL").
Wychował się w Micpe Hilla w Zachodniej Galilei, posiada podwójne izraelskie i francuskie obywatelstwo. Jest pierwszym izraelskim żołnierzem porwanym przez Palestyńczyków od czasu porwania w 1994 roku Nachsona Wachsmana.
Porwanie.
Wczesnym niedzielnym porankiem 25 czerwca 2006 roku, "rabat" Szalit został porwany przez palestyńskich bojowników, którzy zaatakowali posterunek armii izraelskiej po przekroczeniu granicy Strefy Gazy i Izraela przez tunel niedaleko Kerem Szalom. W czasie porannego ataku dwóch żołnierzy "CaHaL" zostało zabitych, a czterech innych odniosło rany, nie licząc samego Szalita, który złamał lewą rękę i odniósł rany lewego ramienia. Mohamed Abdel Al, rzecznik palestyńskich Ludowych Komitetów Oporu, ujawnił iż akcja ta była planowana przez prawie dwa miesiące.
Porywacze Szalita wydali oświadczenie w poniedziałek 26 czerwca 2006, w którym oferowali informacje o stanie żołnierza, jeżeli władze izraelskie zgodzą się wypuścić uwięzione palestyńskie kobiety i osadzonych poniżej 18 roku życia. Oświadczenie to zostało wydane przez Brygady Izz ad-Din al-Kassam (zbrojne skrzydło rządzącej palestyńskiej partii Hamas), Ludowe Komitety Oporu (w skład których wchodzą członkowie Fatahu, Islamskiego Dżihadu i Hamasu) i Armię Islamu.
Będąc w niewoli został dwukrotnie awansowany, najpierw do stopnia sierżanta sztabowego, a następnie do stopnia starszego sierżanta sztabowego. Dzień przed terminem uwolnienia awansowano go do stopnia sierżanta-majora.
1 lipca Palestyńczycy wysunęli kolejne żądania, domagając się uwolnienia tysiąca więźniów (poza wspomnianymi kobietami i niepełnoletnimi). Dwa dni później porywacze wystosowali 24-godzinne ultimatum, grożąc iż w razie jego niespełnienia Szalita dotkną niesprecyzowane konsekwencje. Kilka godzin później Izrael odrzucił ultimatum, stwierdzając iż "„nie będzie negocjacji w sprawie uwolnienia więźniów.”"
Próba ratunku.
Izraelskie siły zbrojne wkroczyły do Chan Junus 28 czerwca w celu odnalezienia Szalita. Jak powiedział David Siegel, rzecznik ambasady Izraela w USA, "„Izrael uczynił wszystko, co mógł w celu wyczerpania wszystkich dyplomatycznych możliwości i dał Mahmudowi Abbasowi szansę na zwrócenie porwanego Izraelczyka... Ta operacja może zostać zakończona natychmiast, warunkiem jest uwolnienie Gilada Szalita.”"
29 czerwca dowódca południowego okręgu armii izraelskiej, gen. Jo’aw Galant potwierdził informacje, iż Shalit pozostaje w Gazie. Izraelski minister sprawiedliwości, Chajjim Ramon dodał, iż żołnierz przetrzymywany jest najprawdopodobniej na południu Strefy Gazy. Natomiast korespondent wojskowy izraelskiego kanału informacyjnego IBA stwierdził, iż z jego informacji wynika, że kapral przetrzymywany jest w Rafah. Jednak rzecznik "CaHaL", gen. Miri Regew powiedziała „nie jesteśmy przekonani, że jest on przetrzymywany w południowej Gazie... (tylko) że jest przetrzymywany w Gazie”.
1 lipca BBC doniosło, iż Szalit otrzymał pomoc lekarską z powodu odniesionych obrażeń brzucha i ramienia. Ta informacja została zdementowana przez Palestyńczyków. Tymczasem przedstawiciele izraelskich władz zagrozili, iż "„niebo runie”", jeżeli Szalitowi stanie się krzywda.
Uwolnienie.
18 października 2011 Gilad Szalit został uwolniony na podstawie wynegocjowanej wymiany. Izrael zwolnił z więzień 1027 Palestyńczyków, m.in. członków Hamasu.

</doc>
<doc id="558639" url="https://pl.wikipedia.org/wiki?curid=558639" title="Akcent (rumuński zespół muzyczny)">
Akcent (rumuński zespół muzyczny)

Akcent – rumuński zespół muzyczny tworzący muzykę dance i pop, powstały w 1999 roku.
Historia.
Rumuński zespół Akcent powstał w 1999. Stworzył go Adrian Claudiu Sînă, DJ z radia Contact, który tym samym rozpoczął własny projekt. Chwilę potem dołączyła do niego Ramona Barta i razem wydali album „Senzatzia” („Sensation”). Singiel z płyty „Ultima vara” („Last summer”) stał się przebojem rumuńskiej listy przebojów.
Dwa lata później, w 2001 zespół przeszedł reorganizację. Dotyczyła ona nie tylko składu, który stworzyli sami mężczyźni, ale również stylu muzyki i samego wyglądu. Wydali oni swój pierwszy album „In culori” („In Bright Colors”), a singiel „Ţi-am Promis” („I Promised you”) promował płytę. Album bardzo szybko uzyskał status platynowej płyty.
Po dwóch latach od swojego pierwszego albumu Akcent wydał kolejny – „100 BPM”, który oznaczał puls człowieka w trakcie pocałunku. Album promowały single „Buchet de trandafiri” („Rose Bouquet”) i „Suflet pereche” („Soul Mate”).
W 2004 został podpisany kontrakt z wytwórnią Media Records Italy. Wydali ponadto singiel „Azi plang numai eu” („I’m the only one crying today”), który został zamieszczony na kompilacji Gigi d’Agostino „Benessere”. Wydali również swój trzeci album „Poveste de viata” („Life story”).
Międzynarodowy sukces zespołu przyniósł z kolei album „S.O.S.”. Singiel „Dragoste de inchiriat”, wydany w Europie jako „Kylie”, zajmował pierwsze miejsca na listach przebojów Holandii, Francji, Finlandii, Grecji czy też Turcji. Zaraz po tym wydarzeniu wydali kolejny, przeznaczony już na międzynarodowy rynek, album "French Kiss with Kylie", który zawierał hity „Kylie”, „JoKero”, „French Kiss” (2006). Resztę roku Akcent spędził na tournée po Rosji.
Po powrocie do kraju w 2007 zespół rozpoczął pracę nad albumem w stylu lat 80. „King of Disco” to tytuł zarówno albumu, jak i tytuł singla promującego tę płytę. W tym samym roku sporo czasu zespół spędził na promocji w Polsce, Rosji oraz na północy Europy.
W 2008 Marius Nedelcu opuścił zespół, aby rozpocząć solową karierę. Opóźniło to nieco wydanie ich nowego singla „Umbrela ta” („Your Umbrella”), który ukazał się w sieci. Reszta zespołu, czyli trójka Adrian Claudiu Sînă, Mihai Gruia oraz Sorin Stefan Brotnei nagrała również singiel „Stay with Me”, wydany w kilku wersjach – w zależności od kraju wydania. W sierpniu 2013 w wyniku konfliktu dotyczącego praw do "AKCENT" Mihai i Sorin przegrali sprawę w sądzie o prawa do zespołu z Adrianem. Ostatecznie w grupie pozostał tylko Adrian Sînă, wykonujący muzykę nadal pod tą nazwą.

</doc>
<doc id="558640" url="https://pl.wikipedia.org/wiki?curid=558640" title="Dioda stałoprądowa">
Dioda stałoprądowa

Dioda stałoprądowa – dioda półprzewodnikowa, składająca się z tranzystora JFET, w którym źródło i bramka są ze sobą połączone. Działa ona jako ogranicznik prądu lub źródło prądowe, analogicznie do diody Zenera, która jest elementem ograniczającym napięcie.
Diody stałoprądowe są też w skrócie nazywane CRD (ang. "current-regulating diode") lub CLD (ang. "current-limiting diode").

</doc>
<doc id="558641" url="https://pl.wikipedia.org/wiki?curid=558641" title="Morgi (Mysłowice)">
Morgi (Mysłowice)

Morgi – zachodnia dzielnica Mysłowic.
Sąsiaduje z dzielnicami: Brzezinka, Larysz, Wesoła i Ćmok, zamieszkuje ją około 2500 osób. Przez morgowski las przebiega autostrada A-4. Najwyższym wzniesieniem Morgów – punktem widokowym jest wzgórze przy ulicy Granicznej mające 334 m n.p.m., a także wzgórze zwane „Traugott” przy ulicy Skałki mające 331 m n.p.m.
Dzielnicę charakteryzują duże obszary leśne i skomponowane z nimi, szczególnie nowe, budownictwo jednorodzinne lub wielorodzinne niskiej intensywności z przylegającymi do domów ogrodami i polami. Tania ziemia (dawniej uprawna) oraz dobra lokalizacja (blisko do centrum i Katowic) sprawiają, że szybko powstają tu nowe domy. W obrębie rejonu znajduje się szkoła podstawowa nr. 12 (z salą gimnastyczną, placem zabaw i boiskami) oraz Miejski Ośrodek Kultury i Sportu, jak również kościół katolicki, kilka sklepów i barów.
Komunikacja.
Do dzielnicy dojechać można autobusem linii ZTM nr 76 z centrum Mysłowic oraz innych dzielnic miasta (przystanek docelowy Katowice ul. Wojciecha Korfantego) a także autobusem nr 160 (spod przystanku Sosnowiec Urząd Miasta).

</doc>
<doc id="558643" url="https://pl.wikipedia.org/wiki?curid=558643" title="Maksyma (imię)">
Maksyma (imię)

Maksyma – imię żeńskie pochodzenia łacińskiego, utworzone od przymiotnika "maximus" – „największy”, przydomka Jowisza. Wśród patronek tego imienia – św. Maksyma (zm. w 304 roku).
Maksyma imieniny obchodzi 26 marca, 8 kwietnia, 30 lipca, 1 października i 16 października.
Żeński odpowiednik imienia Maksym.
Znane osoby, noszące imię Maksyma:

</doc>
<doc id="558647" url="https://pl.wikipedia.org/wiki?curid=558647" title="Ochmistrz (żegluga)">
Ochmistrz (żegluga)

Ochmistrz – podstawowe stanowisko oficerskie w dziale hotelowym na statku pasażerskim. Kiedyś również oficer ten nadzorował pracę działu hotelowego oraz był odpowiedzialny za administrację i gospodarkę na statku towarowym. W innych flotach jego odpowiednikami są:
W przypadku rozbudowanego działu hotelowego (promy, statki pasażerskie, statki szkolne, statki bazy), mogą również występować stanowiska umiejscowione wyżej w hierarchii statkowej np.:
Również w tym przypadku w skład załóg może wchodzić wielu ochmistrzów nadzorujących części gospodarki i administracji statkowej. Występują też stanowiska asystentów hotelowych (najniższy stopień oficerski), będących o jeden stopień niżej w hierarchii statkowej niż funkcja ochmistrza.
Kwalifikacje ochmistrza.
Od oficerów działu hotelowego wymaga się dużej interdyscyplinarności – wiedza na temat organizacji żywienia, technologii gastronomicznej, usług hotelarskich, elementów protokołu dyplomatycznego, towaroznawstwa, rozliczeń finansowych, znajomości przepisów celno – dewizowych wielu państw morskich, marketingu, przechowalnictwa żywności. Łatwość nawiązywania kontaktów, komunikatywność, odporność psychiczna oraz praktyczna znajomość języków obcych jest szczególnie pożądana na tym stanowisku. Jeszcze na początku lat 90. XX wieku oficerowie działu hotelowego w Polsce musieli legitymować się dyplomami morskimi. Potem jednakże z uwagi na brak wymagań ze strony przepisów międzynarodowych oraz likwidacji funkcji ochmistrza na statkach towarowych, od tych wymogów odstąpiono. Do tego czasu Wyższa Szkoła Morska w Gdyni kształciła oficerów w tym kierunku na wydziale administracji – specjalność intendentura morska. Ochmistrzami mogli zostać również absolwenci innych szkół wyższych oraz techników gastronomicznych (policealnych szkół hotelarsko – gastronomicznych), po zdaniu egzaminu przed komisją urzędu morskiego i wypływaniu odpowiedniej praktyki morskiej. W obecnej chwili tam gdzie to stanowisko istnieje, kwestia zasad awansu oraz zatrudnienia na tym stanowisku zależy wyłącznie od polityki kadrowej i potrzeb armatora. Wymagane są jedynie świadectwa stopnia wyższego, określone w konwencji SOLAS dla załóg uprawiających żeglugę pasażerską oraz żeglugę pasażerską na statkach typu RORO.
Zakres obowiązków ochmistrza.
Pierwotnie we flocie angielskiej (XIX wiek) był członkiem załogi odpowiedzialnym za prowadzenie kasy statkowej. Potem doszły mu obowiązki związane z dostarczaniem towarów niebędących prowiantem dla załogi (tytoń, alkohol). Stopniowo wraz z upływem lat przybywało mu zajęć. W połowie XX wieku, gdy załogi statków były stosunkowo liczne, a państwa morskie rozbudowały znacząco swoje przepisy i administrację morską oraz warunki bytowe załóg zaczęły odpowiadać naszym obecnym wyobrażeniom, stanowisko ochmistrza występowało w większości flot świata. W tym czasie zajmował się tak jak jego XIX wieczni poprzednicy kasą statkową czyli przeprowadzał na polecenie kapitana gotówkowe transakcje finansowe:
Oprócz tego zajmował się:
Takie były obowiązki ochmistrza na statkach towarowych. Dokonujący się postęp techniczny, informatyzacja oraz redukcja załóg pływających spowodowała, że stopniowo ich obowiązki zaczęli przejmować inni członkowie załóg. Odprawy portowe, sporządzanie części dokumentacji przejął radiooficer, blok prowiantowy kucharz okrętowy, młodszy steward kantynę, a resztę kapitan. Załogi z 30 do 50 członków stopniały do niecałych 20. Proces ten trwa dalej, ostatnio powszechność zastosowania komputerów, nowych środków łączności przyczyniły się do dalszych redukcji załóg nawet do kilkunastu osób (m.in. zredukowano stanowisko radiooficera). Stanowisko ochmistrza pozostało jedynie na statkach uprawiających żeglugę pasażerską, pasażersko – towarową lub mających bardzo liczne obsady (statki szkolne, bazy rybackie).
Zakres obowiązków ochmistrza w żegludze pasażerskiej.
Specyfika obowiązków nie zmieniła się znacząco w stosunku do jego odpowiedników na statkach towarowych sprzed około 15 lat. Jedynie ze względu na ilość pracy i cechy szczególne tych statków, linii, obowiązki musiały zostać podzielone na kilka stanowisk oficerskich. Rozwój technologii i w tym przypadku przyczynił się do zmniejszenia liczby tych stanowisk, jednakże pozostały one do dnia dzisiejszego na dużych statkach szkolnych, bazach rybackich, statkach typu ROPAX, pasażerskich, promach kolejowych. Aby zobrazować te zmiany najlepiej posłużyć się przykładami z polskiej floty ostatniego 20-lecia:
Zakres obowiązków, nazwa dla każdego z nich może się zmieniać w zależności od:
Sami ochmistrze mogą zmieniać swoje specjalizacje w zależności od polityki kadrowej armatora.
Obecnie na statkach towarowych obowiązki ochmistrza przejął kapitan.

</doc>
<doc id="558649" url="https://pl.wikipedia.org/wiki?curid=558649" title="Siły Obrony Izraela">
Siły Obrony Izraela



</doc>
<doc id="558650" url="https://pl.wikipedia.org/wiki?curid=558650" title="Dioda PIN">
Dioda PIN

Dioda PIN (od ang. P-type, Intrinsic, N-type semiconductor) jest diodą półprzewodnikową, w której pomiędzy warstwami o przewodnictwie typu p i typu n znajduje się szeroka, słabo domieszkowana warstwa o przewodnictwie samoistnym. Odróżnia to diodę PIN od innych diod. Warstwy zewnętrzne są silnie domieszkowane, gdyż spełniają rolę kontaktu omowego z wyprowadzeniami.
Zasada działania.
Dla prądu o małej częstotliwości, gdy nośniki w warstwie pośredniej zdążą się zrekombinować diody PIN zachowują własności prostownicze. 
Natomiast dla prądu wysokiej częstotliwości koncentracja nośników nie nadąża za zmianą tego prądu pozostając praktycznie stałą. W tych warunkach dioda zachowuje się jak opornik, którego rezystancja jest zależna od koncentracji nośników. Dla polaryzacji w kierunku zaporowym diody PIN, dzięki niskiej koncentracji nośników, charakteryzuje się ona wysoką rezystancją (typowo 10 kΩ) oraz niską pojemnością rzędu 1 pF. W przypadku polaryzacji w kierunku przewodzenia koncentracja nośników w zależności od płynącego prądu może zwiększyć się o kilka rzędów co powoduje spadek rezystancji poniżej 0,1 Ω. 
Zastosowanie.
Wewnętrzna warstwa półprzewodnika samoistnego sprawia, że diody PIN mają gorsze od innych diod właściwości prostownicze. Jednakże dzięki niej, diody te można wykorzystać w zakresie wysokich częstotliwości w tłumikach o regulowanym tłumieniu, szybkich przełącznikach, szybkich detektorach promieniowania (od dalekiej podczerwieni po rentgenowskie) oraz w wysokonapięciowych układach energoelektronicznych. Diody PIN mogą także zabezpieczać przed przesterowaniem wejścia urządzeń wysokiej częstotliwości. Przy roboczym sygnale niespolaryzowana dioda połączona równolegle z wejściem zachowuje się jak kondensator o pojemności rzędu 1 pF. Przy dużym sygnale w-cz dioda zaczyna przewodzić bocznikując wejście, co ogranicza dalszy wzrost napięcia. Są też stosowane w optoizolatorach przeznaczonych do pracy z wysokimi częstotliwościami.

</doc>
<doc id="558653" url="https://pl.wikipedia.org/wiki?curid=558653" title="Dioda ładunkowa">
Dioda ładunkowa

Dioda ładunkowa - dioda półprzewodnikowa składająca się z trzech warstw półprzewodnika. Wykorzystuje zjawisko, w którym przy niewielkiej zmianie ładunku między warstwami P i N następuje gwałtowna zmiana rezystancji diody, co powoduje powstanie impulsów prądu o bardzo stromych zboczach. Impuls taki pozwala otrzymać wiele częstotliwości harmonicznych przebiegu podstawowego. Znajduje zastosowanie w powielaczach wysokich częstotliwości.

</doc>
<doc id="558654" url="https://pl.wikipedia.org/wiki?curid=558654" title="Leopolda">
Leopolda

Leopolda – imię żeńskie pochodzenia germańskiego; żeński odpowiednik imienia Leopold, które wywodzi się od słowa oznaczającego "lud".
Leopolda imieniny obchodzi 2 kwietnia i 30 lipca.
Znane osoby noszące to imię:

</doc>
<doc id="558655" url="https://pl.wikipedia.org/wiki?curid=558655" title="Filtracja (matematyka)">
Filtracja (matematyka)

Filtracja – rodzina indeksowana podstruktur ustalonej struktury (z uporządkowanym liniowo zbiorem indeksów), w której podstruktury o dalszych (większych) indeksach zawierają te o wcześniejszych (mniejszych). Tego rodzaju filtracje nazywa się "niemalejącymi" w opozycji do filtracji "nierosnących", w których podstruktury o dalszych (większych) indeksach są zawarte w tych o wcześniejszych (mniejszych) indeksach.
Ścisłe definicja zależy od kontekstu i dziedziny matematyki, w której pojęcie to jest rozważane; zawsze jednak podstruktury tworzą łańcuch. Niżej omówione zostaną definicje i zastosowania w teorii miary i teorii prawdopodobieństwa, algebrze.
Probabilistyka.
Niech formula_1 oznacza pewien uporządkowany liniowo zbiór indeksów (zwykle przedział formula_2), w tym wypadku interpretowany zwykle jako czas. Filtracją przestrzeni probabilistycznej formula_3 nazywa się niemalejącą rodzinę σ-ciał formula_4 zawartą w formula_5 tzn.
Zdarzenia z σ-ciała formula_9 można interpretować jako zdarzenia obserwowalne do chwili formula_10 przy czym, zgodnie z intuicją, dostępna wiedza rośnie z czasem (informacje w niej zawarte nie ulegają zmianie, ale stają się jedynie bardziej szczegółowe).
Jeśli formula_11 jest procesem stochastycznym, to "filtracją generowaną" przez formula_12 nazywa się rodzinę formula_13 daną wzorem
tzn. σ-ciało odpowiadające chwili formula_10 jest generowane przez zdarzenia do chwili formula_10 włącznie. Intuicyjnie filtracja zawiera wyłącznie informacje o samym procesie.
Proces formula_11 jest "zgodny" z filtracją lub "adaptowany" do filtracji formula_4, gdy dla wszystkich formula_19 zmienna losowa formula_20 jest mierzalna względem formula_21 Sam proces formula_12 jest zgodny z formula_4 wtedy i tylko wtedy, gdy formula_24 dla formula_25 Oznacza to, że proces jest zgodny z filtracją, gdy w danym momencie zawiera ona wszystkie informacje o przebiegu procesu (choć może zawierać też dodatkowe). W szczególności każdy proces jest zgodny z generowaną przez siebie filtracją.
Niech formula_26 Filtracja formula_27 spełnia "warunki zwykłe", gdy jest
oraz
Algebra.
Filtracją grupy formula_34 nazywa się niemalejący (względem zawierania) ciąg jej podgrup, tzn.
zwykle nazywa się ją "ciągiem" podgrup tej grupy. Jeśli każda podgrupa jest normalna w kolejnej,
to ciąg nazywa się "ciągiem normalnym" (podobnie gdy każda podgrupa jest charakterystyczna w kolejnej ciąg nazywa się "charakterystycznym" itd.). Najczęściej wymaga się jednak, by wszystkie były normalne w grupie formula_37 tj.
mówi się wtedy o "ciągu podnormalnym" podgrup grupy formula_39
Definicje te przenoszą się wprost na pierścienie (ciała), moduły, czy przestrzenie liniowe; w ostatnim przypadku filtracje znane są szerzej jako "flagi", w pozostałych rozpatruje się również filtracje niemalejące (przytoczone definicje dla grup są przykładami filtracji nierosnących).

</doc>
<doc id="558658" url="https://pl.wikipedia.org/wiki?curid=558658" title="Fabiusz">
Fabiusz

Fabiusz - imię męskie pochodzenia łacińskiego. Wywodzi się nazwy rzymskiego rodu Fabiuszów, która z kolei pochodzi od łacińskiego "faba" - "bób". Wśród patronów tego imienia — św. Fabiusz, wspominany razem ze swoimi towarzyszami, św. Bassusem, Maksymem i Antymem. 
Fabiusz imieniny obchodzi 11 maja i 31 lipca.
Żeński odpowiednik: Fabia
Znane osoby noszące imię Fabiusz:
Znane osoby noszące nazwisko Fabiusz:

</doc>
<doc id="558659" url="https://pl.wikipedia.org/wiki?curid=558659" title="Spezia Calcio">
Spezia Calcio

Spezia Calcio – włoski klub piłkarski z siedzibą w mieście La Spezia. Klub zdobył Mistrzostwo Włoch w 1944 roku.

</doc>
<doc id="558662" url="https://pl.wikipedia.org/wiki?curid=558662" title="Stadio Alberto Picco">
Stadio Alberto Picco

Stadio Alberto Picco – stadion piłkarski znajdujący się w mieście La Spezia we Włoszech. 
Swoje mecze rozgrywa na nim zespół Spezia Calcio. Jego pojemność wynosi 10 000.

</doc>
<doc id="558664" url="https://pl.wikipedia.org/wiki?curid=558664" title="Stadio Comunale (Frosinone)">
Stadio Comunale (Frosinone)

Stadio Comunale (inaczej Stadio Matusa) - stadion piłkarski znajdujący się w mieście Frosinone we Włoszech.
Swoje mecze rozgrywa na nim zespół Frosinone Calcio. Jego pojemność wynosi 9 680.

</doc>
<doc id="558665" url="https://pl.wikipedia.org/wiki?curid=558665" title="Tworzysława">
Tworzysława

Tworzysława – imię żeńskie, nienotowane w staropolszczyźnie, stanowiące żeński odpowiednik staropolskiego imienia Tworzysław. Składa się z członu "Tworzy-" ("tworzyć") "-sława" ("sława"). Oznacza prawdopodobnie "tę, która stwarza (kreuje) sławę". Imię to wystąpiło we współczesnym zasobie imienniczym jednokrotnie. 
Tworzysława imieniny obchodzi 18 sierpnia.

</doc>
<doc id="558667" url="https://pl.wikipedia.org/wiki?curid=558667" title="Józef Brodowski (starszy)">
Józef Brodowski (starszy)

Józef Brodowski (starszy) (ur. w 1772 w Warszawie, zm. w 1853 w Krakowie) – polski malarz, przedstawiciel klasycyzmu w malarstwie.
Dzięki poparciu księżnej Izabeli Czartoryskiej podjął studia artystyczne w Wiedniu u Josefa Abela i Jana Chrzciciela Lampiego. Od 1805 przebywał w Łańcucie, gdzie malował portrety i sceny z przedstawień teatralnych. W 1811 roku został mianowany nauczycielem rysunków w gimnazjum św. Anny w Krakowie, a następnie profesorem tamtejszej szkoły malarstwa.
Malował obrazy: historyczne, rodzajowe, religijne oraz portrety.
Ważniejsze prace:
Był członkiem czynnym loży wolnomularskiej Przesąd Zwyciężony.

</doc>
<doc id="558675" url="https://pl.wikipedia.org/wiki?curid=558675" title="Bitwa morska pod Olandią (1676)">
Bitwa morska pod Olandią (1676)

Bitwa morska pod Olandią – starcie zbrojne, które miało miejsce 1 czerwca 1676 podczas wojny szwedzko-duńskiej (1675–1679) będącej częścią wielkiej europejskiej wojny Francji z koalicją.
Zwycięstwo połączonej floty duńsko-holenderskiej (25 liniowców i 10 fregat oraz mniejsze jednostki, 5 branderów, 1652 działa) pod wodzą admirała Trompa nad szwedzką flotą (26 liniowców i 12 fregat oraz mniejsze jednostki, 7 branderów, 1678 dział) dowodzoną przez barona , fińskiego szlachcica. Szwedzka flota uciekła po bitwie. Klęska Szwedów była całkowita.
Potężny admiralski okręt "Kronan" uzbrojony aż w 126 dział wywrócił się i eksplodował (zginęło 800 ludzi załogi, a wraz z nimi wódz floty szwedzkiej Lorenz Creutz), drugi w kolejności wielki okręt "Svärdet" (94 działa) został ogarnięty przez pożar i także eksplodował, 2 okręty osiadły na mieliźnie ("Trumslagaren" – 34 działa oraz "Solen" – 54 działa), 4 okręty zostały ciężko uszkodzone. Bitwa pod Olandią usunęła w niebyt szwedzkie plany uderzenia na Kopenhagę.

</doc>
<doc id="558676" url="https://pl.wikipedia.org/wiki?curid=558676" title="Tết">
Tết

Święto Tết ("Tết Nguyên Đán") – wietnamski Nowy Rok oparty na chińskim kalendarzu, przypada w styczniu lub lutym.
Święto Tết jest najważniejszym wietnamskim świętem, rozpoczyna się w ostatnim dniu starego roku i trwa przez następne trzy dni nowego roku.
Święto Tết początkowo trwało 2 dni, podczas których urządzane były huczne zabawy. Tradycyjną potrawą na Tết jest Bánh chưng, rodzaj ciasta z ryżu kleistego, wieprzowiny i fasoli złocistej (mung) gotowanego w opakowaniu z liści bananowych.

</doc>
<doc id="558677" url="https://pl.wikipedia.org/wiki?curid=558677" title="Majłuu-Suu">
Majłuu-Suu

Majłuu-Suu (; ) – miasto górskie i przemysłowe w zachodnim Kirgistanie, w obwodzie dżalalabadzkim, na przedgórzu Gór Fergańskich. W 2009 roku liczyło ok. 17 tys. mieszkańców.
Miejscowość otrzymała prawa miejskie w 1956 roku. 
Miasto zostało zbudowane obok największej w Kirgistanie kopalni uranu (3,4 tys. ton U3O8).
Wydobycia uranu zaprzestano w 1968; kopalnię zburzono przez eksplozje. W mieście istnieją 23 składowiska zawierające w sumie 1,9 mln metrów sześciennych odpadów uranu; składowiska te znajdują się w wąwozach górskich zatamowanych przez groble. Składowiska odpadów radioaktywnych są narażone na osuwiska. W 1958 ze składowiska nr 7 do rzeki wylało się 600 tys. metrów sześciennych radioaktywnej pulpy; radioaktywna powódź błotna przeszła kilkadziesiąt kilometrów w dół rzeki; były ofiary w ludziach. Głównym problemem stało się skażenie radioaktywne rozległych terenów używanych do uprawy ryżu. W 1994 osuwisko spowodowało wyciek 1 tys. metrów sześciennych radioaktywnej pulpy i skażenie kilkudziesięciu kilometrów kwadratowych terenu.
Demografia.
Populacja miasta wynosiła (według wyników spisów ludności):
Spadek wartości populacji miasta w okresie 1999-2009 był spowodowany głównie przez to, że w 2003 roku z miasta wyodrębniono jedno osiedle typu miejskiego oraz trzy inne osiedla zaliczane do obszarów wiejskich; wszystkie te osiedla pozostawiono w obrębie terenu administrowanego przez radę miejską Majłuu-Suu. Sumaryczna ludność terenu administrowanego przez radę miejską wynosiła 22 853 (według wyników spisu 2009).

</doc>
<doc id="558678" url="https://pl.wikipedia.org/wiki?curid=558678" title="Ofensywa Tết">
Ofensywa Tết

Ofensywa Tết (wiet. "Sự kiện Tết Mậu Thân 1968") – jeden z najważniejszych epizodów wojny wietnamskiej.
Ofensywa armii Demokratycznej Republiki Wietnamu i Wietkongu była zaskoczeniem dla wojsk amerykańskich, bowiem nastąpiła w okresie wcześniej zapowiedzianego zawieszenia broni podczas radośnie obchodzonego Nowego Roku Księżycowego. Zarówno Demokratyczna Republika Wietnamu, jak i Południowy Wietnam zapowiedziały przez radio dwudniowe zawieszenie broni z okazji święta. Wietkong złamał porozumienie, przypuszczając atak właśnie w dniu "Tết Nguyên Đán". W języku wietnamskim ofensywa nazywana jest ("Generalnym Natarciem i Powstaniem") lub też ("Rokiem Małpy").
Amerykanie spodziewali się wprawdzie, że atak nastąpi na początku 1968 roku, ale przypuszczali, że dotknie on najdalej na północ wysuniętego "I Taktycznego Okręgu Korpuśnego". Głównodowodzący, gen. William Westmoreland był wręcz przekonany, że Wietnamczycy uderzą na wielką bazę US Army w Khe Sanh. W rzeczywistości oddziały dowodzone przez gen. Võ Nguyên Giápa okrążyły Khe Sanh, ale nie było to jedyne miejsce walk.
Przebieg.
Atak Wietkongu i regularnej armii Demokratycznej Republiki Wietnamu rozpoczął się we wczesnych godzinach rannych 30 stycznia 1968 roku, w dniu święta Tết. Walki objęły wszystkie większe miasta leżące na południe od strefy zdemilitaryzowanej na 17 równoleżniku.
Bój o Sajgon.
Garnizon stolicy Wietnamu Południowego liczył 1000-osobowy batalion amerykańskiej "Military Police", z czego zaledwie 250 patrolowało nocą ulice 3-milionowego miasta, a także około 7000 miejscowych policjantów i 8 batalionów piechoty armii Demokratycznej Republiki Wietnamu, rozmieszczonych poza centrum. Stołecznego lotniska strzegł 2 Batalion Bezpieczeństwa ARW, a przypadkiem znalazło się tam kilka kompanii południowowietnamskich spadochroniarzy oczekujących na przerzut do Đà Nẵng.
Atak 35 batalionów Wietkongu nastąpił o 2 rano. Początkowo był prawie niezauważony z powodu sztucznych ogni wystrzeliwanych przez świętujących Nowy Rok. 11 batalionom – prowadzonym przez znających miasto przewodników – wyznaczono cele w sercu Sajgonu: pałac prezydencki, kwaterę główną Marynarki Wojennej WP, siedzibę Szefostwa Połączonych Sztabów ARW i ambasadę amerykańską.
Pierwszym zaatakowanym obiektem było Szefostwo Połączonych Sztabów. Partyzantom, którzy podjechali autobusem pod bramę nr 5, sprzyjało szczęście – brama była otwarta. W chwili jednak, gdy zaczęli wyskakiwać z pojazdu, pojawił się amerykański zmotoryzowany patrol. Wywiązała się strzelanina, co wykorzystali będący na służbie żołnierze ARW, którzy zatrzasnęli bramę i zaczęli razić napastników ogniem karabinów maszynowych z bunkra. Zdziesiątkowany oddział Wietkongu wycofał się do miasta. Drugi oddział, który miał zaatakować bramę nr 4, pogubił się w ciemnościach i dotarł do celu dopiero o godz. 7. Partyzanci dwoma pociskami granatnika rozbili bramę i wtargnęli do kompleksu zajmując dwa budynki, które wzięli omyłkowo za kwaterę główną. Przybyłe w ciągu dnia oddziały spadochroniarzy i piechoty morskiej odbiły budynki 31 stycznia przed południem.
Budynek Radia Sajgon został zdobyty przez partyzantów przebranych w mundury policyjne. Dzięki technikowi wieży nadawczej, położonej kilka kilometrów dalej, nie udało im się nadać orędzia władz północnowietnamskich, wzywającego do powszechnego powstania. Po dwóch dniach rozgłośnia została odbita. Sajgońskie lotnisko zostało obronione, ale chińska dzielnica "Chợ Lớn" została prawie całkowicie zniszczona.
Ambasada amerykańska zaatakowana została o godzinie 3.30. Ataku dokonało 19 żołnierzy Vietkongu, w tym dwóch oficerów. Do ambasady dotarli o 2.47. Przy użyciu granatnika przeciwpancernego RPG-7 wybili dziurę w murze, przez którą dostali się na dziedziniec. W początkowej fazie ataku zginęli dwaj Amerykanie, wietnamski szofer i jeden Wietnamczyk z Vietkongu. W trakcie dalszych walk w których uczestniczyły m.in. dwa plutony ze 101 Dywizji Powietrznodesantowej, polegli pozostali partyzanci Vietkongu. W obronie ambasady zginęło 5 Amerykanów, jeden został ranny.
Bitwa o Huế.
Najcięższe walki toczyły się w Huế, zdobytym najpierw przez wojska Demokratycznej Republiki Wietnamu, a następnie odbite przez armię Wietnamu Południowego i Amerykanów. W czasie krótkiego władania miastem Wietkong przeprowadził czystkę, masakrując zwolenników południa.
Bitwa o Huế trwała 26 dni. Straty armii południowowietnamskiej wyniosły 384 zabitych i 1800 rannych, Amerykanie stracili 214 ludzi, a 1364 odniosło rany, w tym 142 zabitych i 857 rannych Marines. Straty Wietkongu szacowane są na 5000 zabitych i 98 jeńców. Zginęło także 5800 cywilów, a dawna stolica cesarska zamieniła się w ruinę.
Oblężenie Khe Sanh.
Atak na bazę Marines pod Khe Sanh, który nastąpił 21 stycznia – wcześniej niż inne uderzenia w ramach styczniowej ofensywy – mógł służyć jednemu z dwóch celów: zdobyciu tego ważnego strategicznie punktu oporu Amerykanów lub dywersji mającej odwrócić ich uwagę od gęsto zaludnionych terenów nizinnych, będących rzeczywistym kierunkiem uderzenia – podstępowi „posiadającemu pozory prawdopodobieństwa i łatwemu w przygotowaniu”. Zdaniem gen. Westmorelanda ta wysunięta, silnie ufortyfikowana baza, miała sprowokować siły północnowietnamskie do podjęcia długotrwałej i bezowocnej konfrontacji, w trakcie której silny ostrzał artyleryjski i naloty samolotów amerykańskich zadałyby im ciężkie straty. W ostatnich miesiącach 1967 roku – przewidując takie właśnie działania – dowództwo wojsk amerykańskich w Wietnamie (MACV) skierowało do tego słabo zaludnionego regionu blisko połowę swych batalionów uderzeniowych.
Westmoreland (a za nim media amerykańskie, które z wielkim zainteresowaniem śledziły akcje militarne w pobliżu Strefy Zdemilitaryzowanej) chętnie porównywał przyszły bój o Khe Sanh z bitwą pod Điện Biên Phủ, kiedy to oblężona baza francuska została w maju 1954 roku zdobyta przez siły Việt Minhu dowodzone przez generała Giápa. Westmoreland, który znał skłonność Hồ Chí Minha do prowadzenia operacji na wielką skalę, wierzył, że wietnamski przywódca będzie chciał powtórzyć tamto zwycięstwo. Jego zamiarem było doprowadzenie do „odwrotnego Điện Biên Phủ”.
Baza Khe Sanh, z załogą składającą się z 6000 żołnierzy Korpusu Marines, armii i pomocniczych oddziałów południowowietnamskiej ARVN, była otoczona przez dwie lub trzy dywizje północnowietnamskie liczące około 20 000 ludzi. Podczas całego oblężenia, które trwało do 8 kwietnia, była celem ciężkiego ostrzału artyleryjskiego z wykorzystaniem moździerzy i pocisków rakietowych krótkiego zasięgu, czemu towarzyszyły sporadyczne wypady piechoty atakującej wysunięte punkty oporu. Jednak, z wyjątkiem zdobytego przez Wietnamczyków obozu amerykańskich sił specjalnych w Làng Vây, baza nie była celem poważniejszych ataków wojsk lądowych, a bitwa sprowadzała się głównie do pojedynków artyleryjskich oraz zmasowanych uderzeń z powietrza w wykonaniu amerykańskich samolotów. Do końca oblężenia samoloty US Air Force, US Marine Corps i US Navy zrzuciły w obronie bazy 39 179 ton bomb i pocisków.
Gdy naziemne drogi zaopatrzenia bazy zostały poprzecinane, a loty powolnych samolotów transportowych stały się zbyt niebezpieczne ze względu na silny północnowietnamski ostrzał przeciwlotniczy, Amerykanie wymyślili tzw. „Super Gaggles”, system polegający na współdziałaniu szybkich bombowców z dużą liczbą śmigłowców zaopatrzeniowych; nadto Air Force przystosowały transportowe samoloty C-130 Hercules, wprowadzając nowatorską metodę zrzutów z niskiej wysokości (tzw. LAPES); w rezultacie zaopatrywanie bazy nigdy nie ustało.
Nawet po rozpoczęciu Ofensywy MACV wierzyło, że głównym celem ataku jest nadal Khe Sanh. Zawieszenie broni, ogłoszone z okazji święta Tết, zostało w rejonie przygranicznym odwołane w oczekiwaniu na atak sił Vietkongu, który jednak nigdy nie nastąpił. Ofensywa ominęła Khe Sanh, ale Westmoreland był przekonany o ważności bazy nawet wtedy, gdy walki zaczęły toczyć się wokół niego, na ulicach Sajgonu. 1 lutego, gdy ofensywa osiągnęła swe największe natężenie, sporządził notatkę dla swych sztabowców (nigdy nie została im dostarczona), w której twierdził, że „nieprzyjaciel traci inicjatywę... Podejrzewam, że stara się odwrócić uwagę nas wszystkich od obszaru najbardziej zagrożonego na północy. Pragnę ostrzec wszystkich, by nie dali się zwieść”.
Ostatecznie 8 kwietnia wielka ekspedycja ratunkowa ("Operacja Pegasus") dotarła do Khe Sanh, ale siły północnowietnamskie właśnie się stamtąd wycofywały. Nawet wówczas Westmoreland nie był w stanie przyznać się do pomyłki: nieprzyjacielska próba powtórzenia Điện Biên Phủ zakończyła się niepowodzeniem. Obie strony twierdziły później, że osiągnęły zamierzone cele. Według danych amerykańskich ponad 8000 żołnierzy północnowietnamskich poległo, znacznie więcej odniosło rany; Amerykanie stracili 730 zabitych i 2642 rannych.
Skutki ofensywy.
Ofensywa nie przyniosła Wietkongowi spodziewanych korzyści i zakończyła się militarną przegraną Demokratycznej Republiki Wietnamu. Zadała jednak ciężkie straty zarówno południowym Wietnamczykom, jak i Amerykanom. Po ofensywie poparcie społeczne dla amerykańskiej polityki względem Wietnamu spadło do 35% i spadało nadal. Kandydat na prezydenta Richard Nixon obiecywał "nowe rządy" które doprowadzą do zawarcia pokoju. Opinia publiczna w USA przestała popierać udział US Army w wojnie wietnamskiej, Pentagon stracił zaufanie, co stopniowo prowadziło do politycznej kompromitacji Stanów Zjednoczonych, a wreszcie wycofania jej wojsk z Półwyspu Indochińskiego.

</doc>
<doc id="558679" url="https://pl.wikipedia.org/wiki?curid=558679" title="Odróżnianie pereł naturalnych od hodowanych">
Odróżnianie pereł naturalnych od hodowanych

Odróżnianie pereł naturalnych od hodowanych
Wygląd zewnętrzny pereł naturalnych i hodowanych jest taki sam i tylko wprawne oko może je odróżnić. Zasadnicza różnica polega na tym, że w powstawaniu perły hodowanej bierze udział człowiek, wprowadzając do perłopława tkankę nabłonkową płaszcza innego małża (oraz opcjonalnie jądra perły), która ma stanowić wzorzec kształtu. Pomimo zewnętrznego podobieństwa perły naturalne i sztuczne nie są identyczne.
Aby odróżnić perły naturalne od pereł hodowanych powszechnie stosuje się dwie metody identyfikacyjne:
Perły naturalne.
1.W perle naturalnej wszystkie warstwy układają się koncentrycznie (jak okręgi współśrodkowe).
2. W perle naturalnej brak jest jądra – badanie przeprowadza się prześwietlając perłę
3. Powierzchnia perły jest gładka.
4. Gęstość jest niższa niż u hodowanych.
5. Po przepuszczeniu przez perłę promieni Roentgena z każdej strony (można stosować do pereł całych i przewierconych) – obraz jest sześciobokiem utworzonym z czarnych punktów. Różnica między obrazami powstaje w wyniku różnego rozszczepienia przechodzących promieni (krystaliczna struktura płytek aragonitowych).
6. Badając perłę nowszą metodą rentgenowską (radiografia) – przy oświetlaniu naturalnej perły powstaje jasna plama.
Jest to metoda, przy której jakakolwiek pomyłka jest wykluczona; jest niezwykle szybka (badanie trwa około 1 minuty); stosuje się ją do badania sznurów pereł.
7. metoda luminescencji (niezbyt pewna) – perły naturalne wykazują świecenie niebieskie, żółtawe, zielonkawe, i różowawe pod wpływem dalekiego i bliskiego UV. Perły słodkowodne wykazują zawsze barwne świecenie.
8. Perły naturalne rzucone na szklaną płytę z wysokości 70 cm odbijają się od niej na wysokość
30 –40 cm.
9. Dzięki pewnej przezroczystości powierzchniowej warstwy perły powstają zjawiska optyczne, które wywołują połysk i grę barw. Najpiękniejszy połysk mają te perły, których warstwa powierzchniowa jest utworzona tylko z masy perłowej. W perłach, w których pod powierzchnią nagromadziła się konchiolina, połysk jest słabszy i bardziej matowy.
Perły hodowane.
1.W perle hodowanej jądrowej obserwujemy obecność jądra, oraz koncentrycznych warstw masy perłowej na zewnątrz. Perłę hodowaną bezjądrową możemy zidentyfikować tylko za pomocą badania radiofotograficznego – w odróżnieniu od pereł naturalnych (w których możemy stwierdzić obecność zarodka) w jej centralnej części pozostanie niewielki pusty obszar.
2. Jądro jest jaśniejsze od warstw zewnętrznych – gdy w przewiercony kanalik wprowadzi się silny promień światła (i zbada endoskopem) – na powierzchni perły, w miejscu przebicia powstaje plamka świetlna. Jest to spowodowane tym, że światło przebiega równolegle wzdłuż warstewek sztucznego jądra. Takie zjawisko nie powstaje w przypadku perły naturalnej.
3. Na powierzchni pereł hodowanych można czasem zaobserwować małe, brodawkowate i niekiedy ostro zaostrzone nabrzmienie – są to ślady wygięć tkanki nabłonkowej płaszcza, która wytwarza masę perłową, powstałe przy odsunięciu się od jądra od wszczepionej tkanki
4. Gęstość jest wysoka i wynosi ponad 2,73
5. Po przepuszczeniu przez perłę promieni Roentgena (można stosować do pereł całych i przewierconych) – obraz jest czworobokiem utworzonym z czarnych punktów.
6.Badając perłę nowszą metodą rentgenowską (radiografia) – przy oświetlaniu hodowanej perły powstaje plama, której środek (odpowiadający jądru) jest jasny i odcina się wyraźnie od zewnętrznych części. Między jaśniejszą i ciemniejszą częścią plamy przebiega czarna linia graniczna.
7. metoda luminescencji – perły hodowane wykazują świecenie tylko jądra (zbudowanego ze słodkowodnej masy perłowej) – świecenie żółtawe w promieniach rentgenowskich – zielonkawe; jeśli osłonka jest grubsza, zjawisko może nie wystąpić.
8.Perły hodowane rzucone na szklaną płytę z wysokości 70 cm odbijają się od niej wyżej niż naturalne (ponad 30 –40 cm).

</doc>
<doc id="558680" url="https://pl.wikipedia.org/wiki?curid=558680" title="The Eraser">
The Eraser

The Eraser – pierwszy solowy album muzyczny Thoma Yorke'a, wokalisty grupy Radiohead, wydany w lipcu 2006 przez niezależną brytyjską wytwórnię XL Recordings.
11 maja 2006 Yorke na oficjalnej stronie Radiohead zamieścił bez komentarza link do strony theeraser.net. Dwa dni później, w e-mailu wysłanym do właścicieli kilku fanowskich stron Radiohead, zapowiedział wydanie albumu i wyjawił niektóre dotyczące go szczegóły.
Producentem albumu, zawierającego utwory autorstwa i w wykonaniu Yorke'a, był Nigel Godrich. Album zawiera "więcej elektronicznych brzmień" i opatrzony jest okładką projektu Stanleya Donwooda przedstawiającą króla Kanuta Wielkiego próbującego bezskutecznie zapanować nad oceanem.
Reżyser Richard Linklater powiedział w wywiadzie dla magazynu filmowego "Premiere", że ścieżka dźwiękowa jego filmu pt. "Przez ciemne zwierciadło" (A Scanner Darkly) (zrealizowany w 2006 rok) będzie zawierać pochodzący z albumu Yorke'a utwór "Black Swan".

</doc>
<doc id="558685" url="https://pl.wikipedia.org/wiki?curid=558685" title="Tureniusz">
Tureniusz



</doc>
<doc id="558688" url="https://pl.wikipedia.org/wiki?curid=558688" title="Amadeo">
Amadeo

Amadeo – polska grupa muzyczna wykonująca muzykę z gatunku eurodance ref name="amadeo"&gt;

</doc>
<doc id="558689" url="https://pl.wikipedia.org/wiki?curid=558689" title="Akantostega">
Akantostega

Akantostega ("Acanthostega") – jeden z pierwszych czworonogów, ogniwo pośrednie pomiędzy rybami a płazami.
Żyła pod koniec dewonu, ok. 365 mln lat temu. Posiadała 4 kończyny (każda z nich miała 8 palców), ale nie potrafiła jeszcze poruszać się po lądzie. Kończyny nie posiadały stawów skokowych umożliwiających unoszenie ciężaru zwierzęcia na lądzie, wyglądały raczej jak wiosła i służyły wyłącznie do poruszania się w wodzie. Posiadała zarówno skrzela, jak i płuca. Ciało miała zakończone dużym wiosłowatym ogonem, z którego wyrastały długie kostne promienie - rusztowanie płetwy ogonowej.
Dane: Nazwa: akantostega Czas: dewon, 365 mln lat temu Miejsce znaleziska: Grenlandia Długość: ok. 60 cm Pożywienie: ryby, owady Siedlisko: jeziora i rzeki

</doc>
<doc id="558691" url="https://pl.wikipedia.org/wiki?curid=558691" title="Równość szans">
Równość szans

Równość szans – prawo do sprawiedliwego dostępu do różnych życiowych możliwości. Z równością szans związany jest w szczególności zakaz dyskryminacji (na przykład ze względu na płeć, wyznanie religijne, narodowość) gwarantowany prawami człowieka. 
Podczas gdy w naturze szanse są zależne od statystycznie opisywalnych reguł, od przypadku albo od przewagi silniejszego lub pierwszego, to szanse w społecznościach ludzkich są regulowane przez samych ludzi. W dążeniach do równości szans wyraża się idea postrzegania sprawiedliwości jako zasady demokratycznej. Niesprawiedliwe układy wynikające z braku równości szans mogą zagrażać pokojowi społecznemu. 
Unia Europejska traktuje priorytetowo równość szans: kwestie dotyczące równości zostały zapisane w Karcie praw podstawowych Unii Europejskiej a rok 2007 został ogłoszony Europejskim Rokiem Równych Szans dla Wszystkich. Prace Komisji Europejskiej w tym zakresie koordynuje Dyrekcja Generalna Komisji Europejskiej ds. Zatrudnienia, Spraw Społecznych i Równości Szans.
Stanowiska ideologiczne co do idei równości szans.
Wyróżnić można co najmniej cztery podstawowe prądy myślowe, gdzie w każdym inaczej postrzega się ideę równości szans:
Środkami do osiągnięcia równości szans mogą być na przykład gender mainstreaming, kwoty i wspieranie równego dostępu do szkolnictwa.

</doc>
<doc id="558692" url="https://pl.wikipedia.org/wiki?curid=558692" title="Acanthostega">
Acanthostega



</doc>
<doc id="558695" url="https://pl.wikipedia.org/wiki?curid=558695" title="William Westmoreland">
William Westmoreland

William Childs Westmoreland (ur. 26 marca 1914 w Spartanburgu, zm. 18 lipca 2005 w Charleston) – amerykański generał, od 1964 do 1968 dowódca wojsk amerykańskich w Wietnamie Południowym, od 1968 do 1972 szef Połączonych Sztabów Sił Zbrojnych USA. Człowiek Roku 1965 według magazynu „Time”.

</doc>
<doc id="558696" url="https://pl.wikipedia.org/wiki?curid=558696" title="Behind the Curtain">
Behind the Curtain

Behind the Curtain – pierwszy pełny album polskiej grupy StrommoussHeld.
Utwory "Materia of Depression" i "Solar Scream" zostały zremiksowane na następnym albumie, "Halfdecadance" EP.
Część utworów z płyty wykorzystano w ścieżce dźwiękowej do sztuki Michała Ratyńskiego "Trainspotting" w Teatrze Śląskim (na podstawie powieści Irvine'a Welsh'a o tym samym tytule).

</doc>
<doc id="558698" url="https://pl.wikipedia.org/wiki?curid=558698" title="TVR Bryza">
TVR Bryza

TVR Bryza – nieistniejąca obecnie lokalna telewizja działająca na Pomorzu Zachodnim, należąca do sieci TV Odra, uruchomiona w 1995.
Początkowo swoje programy nadawała na przemian ze wspólnymi pasmami przeznaczonymi dla stacji należących do sieci. Od 1998 retransmitowała program Naszej TV (od 1 kwietnia 2000 – TV 4), uzupełniając go własnymi pasmami lokalnymi. Program dla "TVR Bryza" Polsat 2 nadawał w negatywie w nocy.
Wiadomości Koszalińskie.
Program ten był serwisem informacyjnym tej stacji. W 1999 roku program emitowany był o godzinie 17:15 oraz około godziny 23:40 (od 2000 roku zamiast 23.40 program emitowany był o godzinie 23.00). Powtórzenie o godzinie 7:15 następnego dnia (wtorek - sobota).
Ludzie.
Prezenterzy:
Dyrektor techniczny Ośrodka TVR Bryza w Koszalinie:
Dyrektor techniczny Ośrodka TVR Bryza w Szczecinie:
Historia.
Stacja rozpoczęła nadawanie w systemie PAL, w IV paśmie, w Koszalinie na kanale 52, a w Szczecinie na kanale 25. Koncesję TVR Bryza dostała 2 grudnia 1994 roku, później jeszcze pół roku trwały prace przygotowawcze do uruchomienia działalności i od 1 czerwca 1995 roku zagościła w domach mieszkańców dawnych województw: szczecińskiego i koszalińskiego. Od początku twórcom TVR Bryza zależało, z jednej strony na zawartości merytorycznej, z drugiej na tworzeniu wzajemnie korzystnych warunków współpracy między pracownikami telewizji a jej klientami – tymi, którzy wybrali to właśnie medium jako środek przekazu informacji o swojej firmie lub jej produktach (z archiwalnej strony TVR Bryza).
Szczecińskie studio TVR Bryza znajdowało się na Niebuszewie-Bolinku przy ul. Bronisławy 14a.
Studio emisyjne w obiekcie Pazim, a zestaw nadawczy na tym obiekcie.
Nadajniki.
Nadajniki analogowe zostały wyłączone 1 lutego 2007

</doc>
<doc id="558700" url="https://pl.wikipedia.org/wiki?curid=558700" title="Bitwa w zatoce Køge (1710)">
Bitwa w zatoce Køge (1710)

Bitwa morska w Zatoce Køge – starcie zbrojne, które miało miejsce 7 października 1710 podczas III wojny północnej.
Eskadra duńska admirała Ulrika Christiana Gyldenløve'a (44 jednostki, w tym 26 liniowców – 1700 dział) stoczyła bitwę z eskadrą szwedzką admirała Hansa Wachtmeistera (21 okrętów liniowych). Po krótkiej walce, w której flagowy okręt duński "Danebrog" eksplodował (700 ofiar), Gyldenløve cofnął się do Kopenhagi. Szwedzi odzyskali panowanie na południowym Bałtyku.
Skład flot w bitwie w zatoce.
Duńczycy.
Okręty liniowe:&lt;br&gt;
"Elephanten" 90 (flagowy, Gyldenløve)&lt;br&gt;
"Fredericus IV" 110&lt;br&gt;
"Christianus V" 100&lt;br&gt;
"Dannebroge" 94 - wyleciał w powietrze&lt;br&gt;
"Justitia" 90&lt;br&gt;
"Norske Løve" 84&lt;br&gt;
"Mars" 80&lt;br&gt;
"Tre Løver" 78&lt;br&gt;
"Prinds Christian" 76&lt;br&gt;
"Sophia Hedvig" 76&lt;br&gt;
"Wenden" 72&lt;br&gt;
"Dronning Louisa" 70&lt;br&gt;
"Haffru" 70&lt;br&gt;
"Beskjermer" 64&lt;br&gt;
"Ebenetzer" 64&lt;br&gt;
"Charlotte Amalia" 60&lt;br&gt;
"Svan" 60&lt;br&gt;
"Anna Sophia" 60&lt;br&gt;
"Fredericus III" 56&lt;br&gt;
"Oldenborg" 52&lt;br&gt;
"Sværdfisk" 52&lt;br&gt;
"Tomler" 52&lt;br&gt;
"Nelleblad" 52&lt;br&gt;
"Fyen" 50&lt;br&gt;
"Delmenhorst" 50&lt;br&gt;
"Island" 50
Szwedzi.
Okręty liniowe:&lt;br&gt;
"Göta Lejon" 90 (flagowy, Wachtmeister)&lt;br&gt;
"Enigheten" 94&lt;br&gt;
"Tre Kronor" 86 - wpadł na mieliznę, spalony następnego dnia&lt;br&gt;
"Wenden" 82&lt;br&gt;
"Sverige" 82&lt;br&gt;
"Prinsessan Hedvig" 80&lt;br&gt;
"Prinsessan Ulrika" 80 - wpadł na mieliznę, spalony następnego dnia&lt;br&gt;
"Gota" 76&lt;br&gt;
"Nordstjernan" 76&lt;br&gt;
"Prins Carl" 76&lt;br&gt;
"Prins Carl Fredrik" 72&lt;br&gt;
"Småland" 70&lt;br&gt;
"Karlskrona" 70&lt;br&gt;
"Skåne" 68&lt;br&gt;
"Bremen" 64&lt;br&gt;
"Fredrika Amalia" 62&lt;br&gt;
"Westmanland" 62&lt;br&gt;
"Pommern" 56&lt;br&gt;
"Södermanland" 56&lt;br&gt;
"Wachtmeister" 56&lt;br&gt;
"Werden" 54&lt;br&gt;

</doc>
<doc id="558703" url="https://pl.wikipedia.org/wiki?curid=558703" title="Władysław Łuszczkiewicz">
Władysław Łuszczkiewicz

Władysław Łuszczkiewicz (ur. 3 września 1828 w Krakowie, zm. 23 maja 1900 tamże) – polski malarz, pedagog, historyk sztuki, muzeolog i konserwator zabytków.
Życiorys.
Syn Mateusza Michała (1800–1883), nauczyciela w Gimnazjum św. Anny, a od 1850 dyrektora Instytutu Technicznego w Krakowie, i Emilii Antoniny Józefy z Krzyżanowskich (1807–?); brat Antoniego (1838–1886) – architekta i Stanisława (1831–1862) – lekarza medycyny oraz trzech sióstr (Lucyny, Elżbiety i nieznanej z imienia).
W latach 1838–1843 uczęszczał do Gimnazjum św. Anny. Następnie w latach 1843–1845 ukończył na Uniwersytecie Jagiellońskim dwuletnie studia w zakresie filozofii i historii. Równocześnie pobierał naukę rysunku i malarstwa w krakowskiej Szkole Sztuk Pięknych, gdzie w latach 1839–1847 kształcił się pod kierunkiem Wojciecha Kornelego Stattlera. W 1846 odbył podróż artystyczną do Drezna i Berlina, aby zwiedzić tamtejsze galerie obrazów. Postępami i zdolnościami artystycznymi rychło zwrócił na siebie uwagę, czego wyrazem stało się stypendium na dalsze studia zagraniczne, przyznane mu przez Wacława Zaleskiego, gubernatora Galicji. Dzięki temu Łuszczkiewicz – jako stypendysta rządowy – wyjechał do Paryża, gdzie w latach 1849–1850 uczęszczał na zajęcia teoretyczne i praktyczne w École des Beaux Arts; tam właśnie zaprzyjaźnił się m.in. z Henrykiem Rodakowskim. Z listem polecającym od Stattlera, odwiedził w lutym (lub na początku marca) 1849 roku Juliusza Słowackiego, z którym odbył długą dyskusję na temat wyższości poezji nad malarstwem. W drodze powrotnej do kraju zatrzymał się na dłużej w Antwerpii, gdzie być może pracował czas jakiś w pracowni Louisa Gallaita (1810-1887), głośnego w owym czasie (1850) portrecisty i malarza historycznego. Wtedy też zwiedził muzea i galerie malarstwa w Brukseli, Gandawie, Kolonii i Düsseldorfie, oraz powtórnie – galerię berlińską i drezdeńską.
W 1858 zawarł związek małżeński z Malwiną Ramloff, z którą miał czworo dzieci: Napoleona (1859-1905) – architekta, Zofię (1860-1923?), Wojciecha Józefa (1862-1938?) – lekarza oraz Marię (1871-1911).
Lata od powrotu do Krakowa w 1850 roku, do śmierci w 1900, wypełniła Łuszczkiewiczowi podziwu godna aktywność zawodowa, artystyczna, naukowa i społeczna, którą realizował na wielu ściśle ze sobą powiązanych polach, jako artysta-malarz, pedagog szkół krakowskich, uczony, muzeolog i konserwator zabytków.
Pochowany został na cmentarzu Rakowickim w Krakowie, w grobowcu rodzinnym, w kwaterze 23.
Malarz.
Łuszczkiewicz uprawiał przede wszystkim tematykę historyczną, był prekursorem historyzmu w malarstwie polskim – nie tylko za sprawą własnych zainteresowań przeszłością, ale także doświadczeń nabytych w pracowniach Paryża i Antwerpii. Malował zatem przede wszystkim kompozycje historyczne, obrazy religijne, portrety (zwłaszcza członków swojej rodziny), rzadziej sceny rodzajowe i krajobrazy. Na długo przed Janem Matejką – który wielokrotnie przyznawał się do młodzieńczych fascynacji twórczością Łuszczkiewicza – przedstawiał wybitnych Polaków i sceny z przeszłości narodu ("Obrona Częstochowy, Zygmunt August i Barbara, Ścięcie Samuela Zborowskiego, Jan Kochanowski i Urszulka, Kazimierz Wielki odwiedzający Esterkę" (zob. foto), "Chrzest Litwy, Towarzysze kurkowi..., Wjazd do Moskwy" itd.).
Twórczość malarska Łuszczkiewicza charakteryzuje się doskonałą znajomością realiów i rekwizytów historycznych, co Stanisław Tomkowicz określał wręcz jako "wierność archeologiczną". Niezmiernie ważną dziedziną aktywności twórczej Łuszczkiewicza były ponadto niezliczone rysunki inwentaryzacyjne, architektoniczne i pomiarowe, odnoszące się badanych przezeń dzieł sztuki i zabytków z terenu wszystkich trzech zaborów.
Obrazy Łuszczkiewicza wielokrotnie wystawiane były na wystawach krakowskiego i lwowskiego Towarzystwa Przyjaciół Sztuk Pięknych, w warszawskim Salonie Krywulta itd.
Pod koniec życia niechętnie chwytał za pędzel, a na zachęty znajomych odpowiadał: "jest dużo takich, którzy malują lepiej ode mnie, ale mało takich, którzy by się zajmowali zabytkami naszej sztuki".
Nauczyciel i pedagog.
Już w trakcie swej nauki w krakowskiej Szkole Sztuk Pięknych Łuszczkiewicz nauczał rysunków w Ludowej Szkole Ewangelickiej w Krakowie (1846). Po powrocie z Paryża, od 1852 uczył bezpłatnie rysunku i perspektywy w krakowskiej Szkole Sztuk Pięknych. W 1853 objął dwuletnie zastępstwo swego niedawnego profesora Wojciecha Kornelego Stattlera, ponadto wykładał w Szkole anatomię i historię powszechną. Kiedy w 1857 Stattler odszedł na emeryturę, Łuszczkiewicz został mianowany stałym zastępcą profesora w stopniu suplenta i kierował oddziałem malarstwa. Od tej chwili był faktycznym kierownikiem Szkoły Sztuk Pięknych – do 1873 roku, kiedy na stanowisko to powołano Jana Matejkę. Dopiero w 1877 Łuszczkiewicz otrzymał nominację profesorską i przynależne jej uposażenie, w ramach czego objął klasę rysunku, a także wykłady o stylach architektonicznych. Po śmierci Matejki od 1893 do kwietnia 1895 ponownie został obrany dyrektorem w Szkole Sztuk Pięknych, a następnie w październiku 1895 spensjonowany przez Juliana Fałata (nowego dyrektora Szkoły) i wysłany na emeryturę, jednak bez swojej woli i z poczuciem wyrządzonej mu tym krzywdy.
W ciągu 44 lat nieprzerwanej pracy pedagogicznej Łuszczkiewicz wykształcił kilka pokoleń polskich malarzy. Miał prawo mówić z dumą, że "był profesorem Matejki". Wybitnymi jego wychowankami byli ponadto: Artur Grottger, Andrzej Grabowski i Aleksander Kotsis, a w latach późniejszych – Jacek Malczewski, Stanisław Wyspiański, Józef Mehoffer, Karol Maszkowski, Wojciech Weiss i wielu innych. "Łuszczkiewicz interesował się uczniami, lubił wpływać na ich miłowania, na kierunek ich zapatrywań i myśli". Swego pedagogicznego oddziaływania nie ograniczał przy tym do murów szkolnych – był w Polsce prekursorem wychodzenia w plener (wpływ barbizończyków), a w toku naukowo-artystycznych wycieczek nie tylko kształcił artystycznie i historycznie swoich uczniów, ale też gromadził kapitalny materiał ilustracyjny (rysunkowy, opisowy i pomiarowy) dla odwiedzanych i badanych na prowincji zabytków sztuki. Cenną inicjatywą profesora było też wydawanie w latach 1884–1885 serii „Świat Polski w zabytkach sztuki. Kartki rysunkowe zbierane staraniem uczniów krak. Szkoły Sztuk Pięknych przy współudziale prof. Władysława Łuszczkiewicza” (siedem kolejnych zeszytów), w których publikowano szczególnie wartościowe zabytki sztuki polskiej w rysunkach artystów tej miary, co: Jan Matejko i Władysław Łuszczkiewicz, a także uczniów: Włodzimierza Tetmajera, Wojciecha Gersona, Włodzimierza Wodzinowskiego czy Franciszka Daniszewskiego.
W Szkole Sztuk Pięknych Łuszczkiewicz uczył przez półwiecze niemal wszystkich wykładanych tam przedmiotów: perspektywy (był niepospolitym znawcą jej zagadnień), anatomii, aktu z żywego modela, stylów artystycznych i architektonicznych, historii powszechnej oraz historii Polski itd. Do prawie wszystkich z tych przedmiotów napisał też i opublikował odrębne skrypty, zwykle bardzo wysoko oceniane.
Prócz macierzystej Szkoły, czynny był też Łuszczkiewicz jako nauczyciel w innych placówkach: bezpłatnie uczył rysunku rękodzielników w szkole niedzielnej (1858-1881), w miejskiej Szkole Przemysłowej Dietla (1859-1879) i w tzw. Szkole powtarzania Św. Ducha. Miał liczne lekcje prywatne oraz popularne wykłady zimowe w krakowskim Muzeum Przemysłowym im. Adriana Baranieckiego (1868-1890). Na organizowanych przy tym Muzeum wyższych kursach dla kobiet, Łuszczkiewicz wykładał historię sztuki, estetykę, naukę rysunku, anatomii i perspektywy, a także prawa harmonii i kurs o kontrastach barw. Już pod koniec życia, wykładał bezpłatnie klerykom seminarium diecezjalnego style architektoniczne (1893-1895) i zagadnienia tzw. encyklopedii sztuk pięknych w zastosowaniu kościelnym (1898-1900). Miewał nadto niezliczone wystąpienia publiczne i odczyty z historii oraz historii sztuki, zarówno w Krakowie, jak i Warszawie czy Lwowie. Bardzo chętnie podejmował się organizacji wycieczek do mniej znanych obiektów zabytkowych Krakowa i okolicy, połączonych z niezwykle sugestywnym i mistrzowskim oprowadzaniem uczestników po zgromadzonych tam zbiorach sztuki.
Uczony.
Był pierwszym w Polsce nowoczesnym historykiem sztuki. Z dyscypliną tą – której jednak nigdy nie studiował i był w tym sensie samoukiem – zetknął się wcześnie, w trakcie studiów paryskich, kiedy to latem 1849 zwiedził romańskie zabytki południowej Francji, zapoznając się jednocześnie z problematyką ich konserwatorskiego utrzymania. Później zainteresowania naukowe Łuszczkiewicza zorientowane były jednak niemal wyłącznie na sztukę polską, zwłaszcza architekturę – średniowieczną i renesansową – a przede wszystkim romańską. Łuszczkiewicz, jako pierwszy, wprowadził do nauki polskiej pojęcie romanizmu (w miejsce enigmatycznej "sztuki bizanckiej"), ponadto dorobkiem jego są naukowe monografie niemal wszystkich zabytków romańskich w Polsce. Publikacje tego odkrywcy romańskiej architektury polskiej zachowały do dziś pełną aktualność i nadal współtworzą kanon polskiej literatury naukowej z dziedziny historii sztuki. W pracach swych posługiwał się Łuszczkiewicz własnoręcznymi pomiarami i rysunkami architektonicznymi, wykorzystywał też i wnikliwie interpretował archiwalne źródła pisane, analizując przy tym formę zabytku na przestrzeni dziejów, z wykorzystaniem metody filologiczno-historycznej i komparatystyki.
Zadebiutował w „Czasie”, publikując w 1856 roku apel o ratowanie trzynastowiecznego kapitularza opactwa cysterskiego w Jędrzejowie. W 1860 został przyjęty w poczet członków Towarzystwa Naukowego Krakowskiego, z polecenia i za wstawiennictwem Józefa Łepkowskiego i Karola Rogawskiego. W Towarzystwie szybko osiągnął pozycję wybitną, będąc czynnym w większości powoływanych komisji specjalistycznych, pełniąc ponadto obowiązki sekretarza Oddziału Archeologii TNK (1866-1872). Łuszczkiewicz był też inicjatorem najróżniejszych działań dotyczących inwentaryzacji i opieki nad zabytkami. W roku 1864, sekretarzując komisji powołanej w celu poszukiwania reliktów krakowskiej Akademii Kazimierzowskiej, złożył obszerne sprawozdanie z przeprowadzonych badań terenowych. Równolegle, skatalogował ryciny ze zbiorów Muzeum Starożytności, a następnie przygotował spis jego zbiorów z zakresu malarstwa i rzeźby.
Rok później, zachęcony przez Pawła Popiela – pierwszego konserwatora zabytków w Galicji Zachodniej, rozpoczął czasochłonne zbieranie w terenie materiałów naukowych do serii „Zabytki dawnego budownictwa...”.
Łuszczkiewicz, wspierany przez J. Matejkę i Karola Estreichera, złożył 20 grudnia 1870 roku Projekt utworzenia Komisji Dziejów Sztuki w Polsce, która powstać miałaby w ramach Towarzystwa Naukowego Krakowskiego. Wśród zadań tej Komisji Łuszczkiewicz upatrywał sporządzenie specjalistycznych bibliografii tematycznych, prowadzenie odrębnych inwentarzy zabytków, gromadzenie książek do dziejów sztuki, rysunków, fotografii i odlewów gipsowych, przygotowywanie rozpraw i artykułów, publikowanych następnie w specjalistycznym periodyku. Program Łuszczkiewicza przyszło realizować w zmienionych warunkach, gdyż TNK zostało w 1872 roku przekształcone w Akademię Umiejętności. W niespełna rok później, staraniem Józefa Szujskiego – sekretarza generalnego, powstała w ramach Wydziału Filologicznego AU nowa Komisja do Badania Historii Sztuki w Polsce.
Wśród pierwszych członków widzimy Lucjana Siemieńskiego – przewodniczącego, W. Łuszczkiewicza – sekretarza, Józefa Kremera, Józefa Łepkowskiego i Pawła Popiela. Działalność Komisji od początku zdominowała była jednak przez Łuszczkiewicza, cieszącego się niekwestionowanym autorytetem. Po śmierci Siemieńskiego, Łuszczkiewicz obrany został przewodniczącym Komisji na lata 1878–1892, a wspomagany był przez sekretarzy: Mariana Sokołowskiego (kadencja 1878-1882) i Stanisława Tomkowicza (kadencja 1882-1892). Bieżące zainteresowania badawcze Łuszczkiewicza stały się w tym czasie programem prac Komisji, zaś publikacje jego niemal bez reszty wypełniały pierwsze zeszyty „Sprawozdań Komisyi...”.
Były to głównie monografie budowli średniowiecznych, przygotowywane na bazie gruntownych oględzin i długich studiów na miejscu, bowiem Łuszczkiewicz nigdy nie pisał o zabytkach nieznanych sobie z autopsji. Prócz romańszczyzny, przyczynił się do badań nad gotykiem polskim, dostrzegł i szczegółowo omówił konstrukcyjne odrębności gotyckich kościołów krakowskich (tzw. system filaroszkarpowy), interesował się rzeźbą (przede wszystkim architektoniczną), a szczególnie malarstwem tej epoki. Poza renesans badaniami swymi nie wykraczał, natomiast barok uważał za objaw zepsutego smaku, co nie dziwi zbytnio, gdyż walory tego stylu dostrzegać poczęła dopiero następna generacja badaczy.
Stanisław Tomkowicz, współpracujący z Łuszczkiewiczem na niejednym polu, napisał o nim tak:
W 1874 roku doszło do naukowej współpracy Łuszczkiewicza i Sokołowskiego, której celem było zbadanie wczesnośredniowiecznych reliktów architektonicznych na Ostrowie Lednickim. Praca ta, do której Łuszczkiewicz dostarczył tablic rysunkowych i zdjęć pomiarowych, była doktoratem Sokołowskiego i ukazała się drukiem w 1876 roku.
Trwałym dorobkiem Łuszczkiewicza jest osiem zorganizowanych przez niego wycieczek naukowo-artystycznych po Galicji i Królestwie Polskim (1888-1893), w których – jako rysownicy – wzięli udział jego ówcześni uczniowie, później zaś niejednokrotnie wybitni artyści polscy: Stanisław Wyspiański, Józef Mehoffer, Karol Maszkowski, Wojciech Weiss, Stefan Matejko, Sylweriusz Saski, Celestyn Czynciel, Jan Bukowski, Władysław Maślakiewicz, Tadeusz Okoń, Karol Polityński, Leon Kowalski, Jan Piszcz, Jan Bąkowski, Alfons Karpiński, Stanisław Jarocki, Franciszek Marszałek, Wiktor Sołomowicz, Bronisław Szańkowski, Mieczysław Wierszyłowski i Bronisław Żukowski. Pomysłodawcą tych najczęściej dwutygodniowych eskapad był ówczesny ck konserwator zabytków Stanisław Tomkowicz, który nie tylko zakupił następnie od autorów większość kapitalnych tek rysunkowych z tych badań, ale też szkicowniki te uchronił tym samym przed rozproszeniem.
Nie posiadając własnej katedry uniwersyteckiej, uczniów po sobie Łuszczkiewicz nie pozostawił, trwałym jednak jego dorobkiem jest co najmniej 200 publikacji z lat 1856–1900, których spis, zapewne niepełny, zestawił Stanisław Tomkowicz. Doceniali osiągnięcia Łuszczkiewicza również współcześni, czego wyrazem było uchwała przyznająca profesorowi doktorat honoris causa Uniwersytetu Jagiellońskiego. Wręczenie dyplomu zaplanowano na 7 czerwca 1900 roku (pięćsetlecie odnowienia Uniwersytetu przez Władysława Jagiełłę), czego niestety Łuszczkiewicz nie doczekał, gdyż zmarł dwa tygodnie wcześniej, po krótkiej chorobie.
Stanisław Tomkowicz nie jeden raz wykazywał wielki podziw dla osiągnięć i metod pracy Łuszczkiewicza, kreśląc charakterystykę profesora z najwyższym uznaniem:
Na prośbę Zygmunta Glogera napisał do jego Encyklopedii staropolskiej trzy hasła z dziedziny architektury: Baldachim, Balustrada oraz Blanki. Jego nazwisko jako współtwórcę tej encyklopedii wymienia autor w posłowiu tomu IV.
Muzeolog i konserwator zabytków.
Wiedza Łuszczkiewicza, a przede wszystkim jego autopsja gdy idzie o dzieła sztuki, bardzo wcześnie wykorzystywana była w różnych działaniach organizacyjnych i wystawienniczych na terenie Krakowa. W 1854 roku powołano go na członka Towarzystwa Przyjaciół Sztuk Pięknych, a od 1873 działał w składzie dyrekcji tego Towarzystwa. W tym samym roku był też współzałożycielem Stowarzyszenia Wzajemnej Pomocy Artystów w Krakowie, od 1875 członkiem honorowym Towarzystwa Zachęty Sztuk Pięknych, w 1879 współzałożycielem Towarzystwa Świętego Łukasza w Krakowie.
W 1854 zorganizował Łuszczkiewicz w Krakowie wystawę obrazów starych mistrzów, w 1873 działał w krajowej komisji wystawy wiedeńskiej, w 1891 otworzył wystawę portretów osobistości z czasu Sejmu Czteroletniego, w 1883 czynny był przy organizowaniu ekspozycji zabytków z czasów Jana III Sobieskiego, a rok później – Jana Kochanowskiego oraz kolejnej – poświęconej insurekcji kościuszkowskiej. W 1894 był też komisarzem działu historii i rzemiosła artystycznego oraz działu starożytności na Powszechnej Wystawie Krajowej we Lwowie, na krótko przed śmiercią pracował także nad wystawą zabytków sztuki z epoki jagiellońskiej.
Łuszczkiewicz był pierwszym dyrektorem, zawiązanego w 1879 roku w Krakowie, pierwszego Muzeum Narodowego na ziemiach polskich, którego kierownictwo objął 27 lipca 1883. Placówka ta miała wówczas 50 eksponatów, wobec ponad 10 tysięcy muzealiów, których doliczono się w chwili śmierci pierwszego dyrektora. Łuszczkiewicz zorganizował w Muzeum Narodowym dział sztuki średniowiecznej, gromadzący odkryte w czasie wycieczek terenowych zabytki sztuki romańskiej i gotyckiej, pozyskał dla Muzeum wiele ikon cerkiewnych z XV-XVIII wieku, zorganizował zbiór rycin i rysunków, a także dział sztuki współczesnej, składający się z dzieł wszystkich bez wyjątku ważniejszych artystów polskich XIX wieku. To właśnie Łuszczkiewicz pozyskał dla Muzeum Narodowego kolekcję gemm K. Schmidta-Ciążyńskiego, pamiątki po Adamie Mickiewiczu, liczne zbiory monet, medali i pieczęci. "Hołdował zapatrywaniu, że Muzeum narodowe to nie źródło rozkoszy i pożytku dla nielicznych wybranych, to nie skarb, który powinien być zazdrośnie strzeżony dla uczonych i artystów, ale to miejsce, gdzie ogół powinien szukać godziwej przyjemności i wykształcenia".
Choć nigdy swego okręgu konserwatorskiego nie posiadał, Łuszczkiewicz wiele razy brał udział w różnorakich komisjach i pracach konserwatorskich, powoływanych zarówno dla zabytków Krakowa, jak i pozostałych ziem polskich. W latach 1865–1868 brał udział komitecie nadzorującym konserwację ołtarza Wita Stwosza w Kościele Mariackim, przy okazji czego zebrał informacje do broszury „O treści rzeźb i znaczeniu artystycznem ołtarza Mariackiego”. Rok później napisał wydany przez TNK zbiór porad praktycznych dla administratorów zabytkowych świątyń. Powrócił do tych kwestii w 1887, kiedy to opublikował zaktualizowany „Poradnik dla zajmujących się utrzymaniem i restaurowaniem kościołów i kościelnych sprzętów”. W latach 1870–1876 zasiadał w komitecie restauracji Sukiennic, od 1893 czynny był (m.in. wraz ze Stanisławem Tomkowiczem) w tzw. Komitecie Parafialnym, nadzorującym konserwację i powstawanie nowej polichromii wnętrza (pędzla Jana Matejki) w Kościele Mariackim.
Łuszczkiewicz zasiadał też w niejednym sądzie konkursowym: w 1861 – na pomnik generała Skrzyneckiego, w 1889 – na rzeźby dekoracyjne dla gmachu sejmowego we Lwowie, w 1884 wchodził w skład komitetu budowy pomnika A. Mickiewicza w Krakowie. Prócz tego należał do najróżniejszych konwentykli konserwatorskich – parafialnych i diecezjalnych – tak w Galicji, jak w Poznańskiem czy w Królestwie, bo jak zaświadcza Tomkowicz:
W 1888 roku Łuszczkiewicz został członkiem założonego właśnie Grona Konserwatorów Galicji Zachodniej w Krakowie, rok później widzimy go wśród członków korespondentów wiedeńskiej C.K. Komisji centralnej do badania i konserwacji zabytków sztuki i pomników historycznych ("K.K. Central-Commission zur Erforchung und Erhaltung der Kunst- und historischen Denkmale").
Uwolniony od obowiązków pedagogicznych w Szkole Sztuk Pięknych, oddał się Łuszczkiewicz w jeszcze większym stopniu pracy dot. pamiątek Krakowa, czego wyrazem było wiceprezesowanie krakowskiemu Towarzystwu Numizmatycznemu, a przede wszystkim – założenie w 1896 roku Towarzystwa Miłośników Historii i Zabytków Krakowa. Łuszczkiewicz był jego współzałożycielem, a od 1898 prezesem. W kilka lat później członkowie Towarzystwa postanowili uczcić odejście swego wybitnego przewodniczącego poświęconą mu tablicą pamiątkową, umieszczoną na południowej ścianie Kościoła Mariackiego (zob. foto). Portretowy medalion na tym epitafium wykonał w 1902 roku Alojzy Bunsch. W czasie egzekwi, nad grobem Zmarłego, wyrażano powszechnie przeświadczenie, że "przez długie lata nauka polska budować będzie na podwalinach założonych przez Łuszczkiewicza, a historia cywilizacyi w Polsce o nim nie zapomni".

</doc>
<doc id="558706" url="https://pl.wikipedia.org/wiki?curid=558706" title="Między nami bocianami">
Między nami bocianami

Między nami bocianami – serial animowany powstały przy udziale Studia Filmów Rysunkowych w Bielsku-Białej i TVP S.A w latach 1997-2003 na podstawie scenariuszy Andrzeja Orzechowskiego. Nakręcono 13 odcinków o długości 21-24 minut (późniejsze odcinki miały z reguły 24 minuty). Serial opowiada o życiu rodziny bocianów z wioski Bocianowo.

</doc>
<doc id="558709" url="https://pl.wikipedia.org/wiki?curid=558709" title="Kopa Radziechowska">
Kopa Radziechowska

Kopa Radziechowska lub Kopa to lokalna nazwa wzgórza o wysokości około 580 m n.p.m., położonego w południowo-zachodniej części Kotliny Żywieckiej, poniżej wschodniej krawędzi Beskidu Śląskiego, na północ od wsi Radziechowy i na południe od wsi Twardorzeczka. 
W szczytowych partiach wzniesienia oraz na jego zachodnich zboczach znajdują się wyrobiska po nieczynnych już kamieniołomach, w których pozyskiwano wapienie cieszyńskie. Produkowano z nich wapno w pobliskich piecach wapienniczych (ruina jednego z takich pieców znajduje się u podnóża wzniesienia).
Na północnym zboczu Kopy Radziechowskiej znajduje się mała kapliczka, zwana przez miejscowych „U Dziadka”, gdzie rokrocznie ma miejsce odpust w dniu 26 lipca (dzień poświęcony Świętej Annie). 
Na Kopie Radziechowskiej panują dobre warunki do rozpoczęcia nauki latania na paralotni. Są tu także uprawiane sporty motorowe (np.: enduro, motocross, downhill). W roku 2006 na Kopie Radziechowskiej odbyły się zawody "Rodeo Cross Country".

</doc>
<doc id="558714" url="https://pl.wikipedia.org/wiki?curid=558714" title="Katepanat Italii">
Katepanat Italii

Katepanat Italii – historyczna prowincja Cesarstwa Bizantyńskiego w południowej części Półwyspu Apenińskiego, powstała ponad dwieście lat po upadku Egzarchatu Rawenny.
Początki utworzenia tej jednostki podziału administracyjnego należy wiązać z odzyskaniem przez Cesarstwo Bizantyńskie kontroli nad strategicznym miastem Bari, które w 873 zostało odbite z rąk Saracenów. Katepanat Italii wykształcił się z połączenia uprzednio kontrolowanego przez Cesarstwo obszaru znanego jako Kalabria oraz temu Longobardii, który wykształcił się z ziem regionu Apulii, położonego nieopodal Bari. Po roku 965 strateg miasta Bari (tytuł odpowiadający rangą dzisiejszym generałom lub admirałom) otrzymał stopień wojskowy "katepano Italii", połączony z tytułem cywilnym "patrikios". Oznaczało to powstanie jednostki administracyjnej obejmującej więcej niż jeden tem, którą w historiografii określa się jako katepanat, zaś sam stopień "katepano" zaczął oznaczać cesarskiego gubernatora, odpowiadając mniej więcej urzędowi prokonsula z czasów Cesarstwa Rzymskiego. 
Katepanat Italii rozciągał się od gór Gargano na północy do Zatoki Salerno na południu. Prowincja objęła południową część dawnego Egzarchatu Rawenny – południową część Półwyspu Apenińskiego.
W 828 r. w wyniku najazdu Arabów Cesarstwo Bizantyńskie utraciło Sycylię. W 890 wojska bizantyjskie pokonały wojska arabskie pod Bari. Od 1016 katepanat był najeżdżany przez Normanów. W wyniku wojny od katepanatu stopniowo oddzielały się mniejsze księstwa. W kwietniu 1071 r. upadło Bari, co ostatecznie położyło kres bizantyńskiemu panowaniu w Italii.

</doc>
<doc id="558715" url="https://pl.wikipedia.org/wiki?curid=558715" title="Morawka">
Morawka



</doc>
<doc id="558716" url="https://pl.wikipedia.org/wiki?curid=558716" title="Tożsamość płciowa">
Tożsamość płciowa

Tożsamość płciowa (ang. "gender identity"), tożsamość płci, płciowa identyfikacja – termin oznaczający osobiste poczucie własnej płci społeczno-kulturowej. Czyjeś wewnętrzne pojęcie „ja” jako mężczyzna, kobieta, kombinacja obu tych pojęć lub żadna z nich – to, jak jednostki postrzegają siebie i jak siebie określają. Jest ona tożsamością jednej z ról płci, która zaczyna się kształtować w okresie wczesnodziecięcym, kiedy to jednostka uczy się dostrzegać i odpowiadać na kierowane pod jej adresem społeczne oczekiwania. Tożsamość płciowa może być taka sama lub inna niż płeć przypisana przy urodzeniu. U większości ludzi tożsamość płciowa jest zgodna z płcią biologiczną i takie osoby określane są jako cispłciowe. Osoby, u których taka zgodność nie występuje lub występuje w mniejszym zakresie, określa się jako transpłciowe lub transseksualne.
Każde społeczeństwo posługuje się zestawem kategorii płci, które mogą służyć jako podstawa kształtowania się tożsamości społecznej osoby w odniesieniu do innych członków społeczeństwa. W większości zachodnich społeczeństw istnieje binarność płciowa, społeczna dychotomia, która wymusza dostosowanie się do ideałów męskości i kobiecości we wszystkich aspektach płci – tożsamości i ekspresji płciowej oraz płci biologicznej. Niektóre społeczeństwa mają tak zwaną trzecią kategorię płci, która może być użyta jako podstawa tożsamości płciowej przez ludzi którzy czują się niekomfortowo z płcią biologiczną; w innych społeczeństwach przynależność do każdej z kategorii jest otwarta na osoby bez względu na ich płeć. Australijska agencja rządowa do spraw równości w 2008 roku rozważała dodanie w dokumentach, poza męską i żeńską, tak zwanej „trzeciej płci” dla osób interpłciowych. O dodanie kolejnego typu wnioskowały środowiska transpłciowe proponując kategorię: „inne” – dla płci osób, których nie obrazują trzy powyższe oraz dla osób deklarujących brak identyfikacji płciowej.
Historia i definicje.
Początki pojęciowe.
W 1905 roku Sigmund Freud zaprezentował teorię rozwoju psychoseksualnego w „Trzech esejach z teorii seksualnej”. Freud wykazał, że człowiek w okresie wczesnodziecięcym nie rozróżnia swej płci: zakłada, że rodzice posiadają tę samą płeć i te same umiejętności rozrodcze. Na tej podstawie wywnioskował, że biseksualizm jest pierwotną orientacją seksualną, oraz że heteroseksualizm jest rezultatem okresu fallicznego (między 5 a 7 rokiem życia), podczas którego ustalana jest tożsamość płciowa. Według Freuda, podczas fazy fallicznej dziecko rozwija kompleks Edypa, gdzie ma fantazje seksualne związane z rodzicem płci przeciwnej, przy jednoczesnej niechęci do rodzica tej samej płci. Nienawiść ta przekształca się (nieświadomie) identyfikację ze znienawidzonym rodzicem, który zarówno jest wzorcem zaspokajającym impulsy seksualne oraz zagrażającym pozbawienia zdolności dziecka do zaspokojenia tych impulsów. W 1913 roku Carl Jung zaproponował kompleks Elektry. Wierzył, że biseksualizm nie leży u źródeł życia psychicznego i że Freud nie podał odpowiednich opisów dla okresu fallicznego dziewczynek. Propozycja ta została jednak odrzucona przez Freuda.
W latach 50. i 60. XX wieku psycholodzy zaczęli studia nad rozwojem płci u małych dzieci, by zrozumieć pochodzenie homoseksualizmu (który był postrzegany jako zaburzenia psychiczne). W 1958 roku stworzono „Gender Idendity Research Project” na UCLA Medical Center w ramach badań nad interpłciowością i transseksualizmem. Psychoanalityk Robert Stoller uogólnił wiele ustaleń projektu w swojej książce „Sex and Gender: On the Development of Masculinity and Femininity (1968)”. Jest również uważany za wprowadzenie pojęcia tożsamości płciowej na Międzynarodowym Kongresie Psychoanalitycznym w Sztokholmie w 1963. Psycholog behawioralny John Money także odegrał ogromną rolę w rozwoju wczesnej teorii tożsamości płciowej. Jego praca na Johns Hopkins Medical School’s Gender Identity Clinic (utworzonej w 1965 roku) spopularyzował teorię tożsamości płciowej, sugerując że do pewnego wieku tożsamość ta jest stosunkowo płynna i podlega ciągłej negocjacji. Jego książka „Man and Woman, Boy and Girl” (1972) zaczęła być używana jako podręcznik w szkołach, mimo że wiele teorii Money’ego zostało zakwestionowanych.
W późnych latach 80. XX wieku Judith Butler rozpoczęła regularne wykłady na temat tożsamości płciowej. W latach 90. opublikowała swoją przełomową pracę „Uwikłani w płeć: feminizm i polityka tożsamości”, która wniosła znaczący wkład z filozofii po latach 50. i doprowadziła do radykalnej krytyki niedoskonałości feminizmu. Główna z tez Butler mówi, że tożsamość płciowa nie przeciwstawia się biologii seksualnej, wręcz przeciwnie, przedstawia możliwość istnienia czegoś innego niż mężczyzna czy kobieta. Praca ta jest często używana jako najbardziej przełomowa z prac nad teorią feminizmu i badań nad płcią.
Podczas gdy pojęcie tożsamości płciowej ogólnie odnosi się do kategorii płci inni uczeni dodatkowo używają tego pojęcia do określenia kategorii orientacji seksualnej i tożsamości seksualnej takich jak gej, lesbijka czy biseksualista.
Literatura medyczna.
Pod koniec XIX wieku w literaturze medycznej kobiety, które postanowiły nie wpasowywać się do oczekiwań roli płciowej były nazywane lesbijkami, które były wysoce zainteresowane nauką, a niezainteresowane, a nawet niezdolne do robótek ręcznych. W połowie XX wieku lekarze popychali takie osoby do terapii mającej na celu „naprawienie” tych zachowań, które nie odpowiadały płci biologicznej danej osoby. Celem terapii było sprowadzenie dzieci z powrotem do ich „właściwych” cech roli płciowej, a tym samym ograniczenie ilości dzieci transpłciowych.
Tożsamość płciowa w DSM.
Pojęcie tożsamości płciowej pojawiło się w trzeciej edycji „Diagnostic and Statistical Manual of Mental Disorders”, DSM-III (1980), w postaci dwóch psychiatrycznych diagnoz płciowej dysforii: zaburzenia tożsamości płciowej w
dzieciństwie (GIDC) i transseksualizmu (dla młodzieży i dorosłych). W podręcznikowej wersji DSM-III-R z roku 1987 pojawiła się trzecia diagnoza: zaburzenie tożsamości płciowej okresu
dorastania i dorosłości, typu nie transseksualnego. Diagnoza ta została usunięta z kolejnej nowelizacji DSM-IV (1994), która również obaliła GIDC i transseksualizm w nowej diagnozie zaburzeń tożsamości płciowej.
Autorzy pracy akademickiej z 2005 roku zakwestionowali klasyfikacje problemów identyfikacji płciowej jako zaburzeń psychicznych spekulując, że niektóre wersje DSM mogły być dokonywane w oparciu o zasadę wzajemności, podczas gdy pewne grupy nalegały o usunięcie homoseksualizmu z kategorii zaburzeń. Sprawa ta pozostaje kontrowersyjna, zdecydowana jednak większość dzisiejszych specjalistów od zdrowia psychicznego zgadza się z obecnymi klasyfikacjami DSM.
Międzynarodowe Pakty Praw Człowieka.
Międzynarodowe Pakty Praw Człowieka wykorzystują definicję płci kulturowej podaną w Zasadach z Yogyakarty. We wstępie „płeć kulturowa” rozumiana jest jako odnosząca się do głębokich odczuć każdej z osób i indywidualnego odczucia własnej płciowości, które może, ale nie musi odpowiadać płci przypisanej biologicznie przy porodzie. Włączając w to poczucie cielesności (co może obejmować modyfikację wyglądu ciała przy pomocy medycyny, zabiegów chirurgicznych etc.) oraz innego doświadczania płci włączając strój, mowę i manierę. Ponadto, zasada trzecia mówi, że „osobiście definiowana tożsamość płciowa jest integralną częścią osobowości i jest jednym z najbardziej podstawowych aspektów określenia samego siebie, godności i wolności.” W regule osiemnastej jest mowa o tym, że „Jednakże klasyfikacje mówią co innego, płeć kulturowa nie jest sama w sobie schorzeniem medycznym, nie da się jej wyleczyć czy stłumić.” Nawiązując do tego, zasady „prawoznawcza adnotacja do Zasad Yogyarta” stwierdzają, że „płeć kulturowa różniąca się od tej przypisanej biologicznie była traktowana jako forma choroby psychicznej. Patologizacja różnic doprowadziła do zamykania w zakładach psychiatrycznych i poddawania terapii elektrowstrząsami dzieci i młodzieży transgresywnej. „Przewodnik działacza Zasad Yogyarta” podkreśla, że „ważne jest aby pamiętać, że „orientacja seksualna” była zdeklasyfikowana jako choroba psychiczna w wielu krajach, jednak „tożsamość płciowa” lub „zaburzenie tożsamości płciowej” wciąż pozostaje do rozważenia.” Zasady te wpłynęły na deklarację ONZ w sprawie orientacji seksualnej i płci kulturowej.
Kształtowanie się tożsamości płciowej.
Tożsamość płciowa jest zazwyczaj kształtowana do trzeciego roku życia i jest niemal niemożliwa do zmiany po tym okresie. Kształtowanie na ogół kończy się między czwartym a szóstym rokiem życia. Na kształtowanie tożsamości wpływa otoczenie, interakcja społeczna i osobiste zainteresowania dziecka. Rozumienie płci może być podzielone na cztery części: (1) rozumienie pojęcia płci, (2) nauka standardów ról płciowych i stereotypów, (3) identyfikacja z rodzicami, oraz (4) formowanie preferencji płci. Trzylatek może utożsamiać się jako chłopiec bądź dziewczynka, nie wiedząc iż płeć jest trwała. Tożsamość płciowa jest kształtowana jako dziecięce poszukiwania wskazówek i przejawów akceptacji dla innych, opartych na płci z którą się to dziecko utożsamia. Badania sugerują, że dziecko rozwija swą
tożsamość w trzech etapach: jako małe dziecko i przedszkolak, w
którym napotyka uspołecznione aspekty płci; ujednolicenie, podczas
którego tożsamość staje się nienaruszalna, między piątym a siódmym rokiem życia; po tym etapie płynność powraca i społeczne
określenie roli płciowej nieco się rozluźnia.Mimo że pojęcie „tożsamości płciowej” pierwotnie było medycznym pojęciem wyjaśniającym operację korekty płci, dziś jest częściej używane w psychologii jako rdzeń tożsamości płciowej. Kształtowanie się tożsamości nie jest całkowicie zrozumiane, istnieje wiele czynników, które mogą wpływać na jej rozwój. Czynniki biologiczne, które mogą mieć wpływ na tożsamość płciową, włączają przed- i poporodowy poziom hormonów oraz geny.
Czynniki wpływające na kształtowanie się tożsamości płciowej.
Do czynników społecznych mogących wpływać na tożsamość należą wyobrażenia dotyczące ról płciowych przekazywanych przez rodzinę, autorytety, media i inne osoby wpływające na życie dziecka. Innym czynnikiem który odgrywa istotną rolę w procesie identyfikacji płci jest język. Istnieją zabiegi, przez które niektóre słowa są powiązane z konkretną
płcią. „Związek pomiędzy językiem a płcią ma ogromne odzwierciedlenie w praktyce językowej, wśród innych rodzajów i praktyk wykorzystywane są w budowaniu tożsamości społecznej powiązanej z kwestią męskości i kobiecości.” (Adegoju, 2000). Dzieci podczas nauki języka uczą się odróżniać cechy męskie od kobiecych oraz nieświadomie dostosowywać własne zachowanie do narzuconych im ról. Dzieci są często kształtowane przez osoby je otaczające, które próbują naśladować. Społeczna teoria nauki zakłada, że dziecko rozwija swoją tożsamość przez obserwację i naśladowanie zachowań przypisanych poszczególnej płci, a następnie bycie karanym bądź nagradzanym za te zachowania. Tożsamość płciowa niektórych osób może być niezgodna z ich płcią biologiczną, czego skutkiem jest własny sposób ubioru i bycia, postrzegany przez innych jako odstający od normy. Można nazwać to wariantem płci bądź transgenderyzmem.
Ponieważ rozwój tożsamości płciowej jest kształtowany przez wiele czynników, istnieje wiele diagnoz, chorób i stanów związanych z nimi. Jedną z głównych diagnoz jest zaburzenie tożsamości płciowej (GID), definiowane przez stałe poczucie niezgodności między odczuwaną tożsamością płciową a płcią przypisaną w chwili urodzenia oraz silną identyfikację z płcią przeciwną. Aby stwierdzić występowanie GID spełnione muszą być również inne kryteria diagnostyczne, między innymi zaburzenie nie może wynikać z nieprawidłowości chromosomalnych i musi powodować klinicznie istotne cierpienie lub ograniczenie funkcjonowania w ważnych dziedzinach życia. Zaburzenie tożsamości płciowej może występować u osób w różnych grupach wiekowych i objawiać się inaczej w zależności od wieku – na przykład dziewczynki mogą wyrażać pragnienie bycia chłopcami, twierdzić, że nimi są, lub zapewniać, że gdy dorosną będą mężczyznami. Mogą również preferować zabawki, ubrania czy fryzury typowe dla chłopców. W przypadku chłopców mogą występować zachowania analogiczne. Osoby dorosłe mogą przyjmować zachowania, nawyki i sposoby ubierania się charakterystyczne dla płci z którą się utożsamiają.
Przed wiekiem XX płeć człowieka mogła być zdeterminowana jedynie na podstawie narządów płciowych, ale od kiedy zaczęto rozumieć rolę chromosomów i genów, zaczęły być one pomocne w określeniu płci – definiowane jako damskie, dwa chromosomy X oraz jako męskie, chromosom X i chromosom Y. Niemniej jednak, niektóre osoby posiadają połączenie tych chromosomów, hormonów i genitaliów, które nie są jednoznacznie zdefiniowane jako „męskie” lub „żeńskie”. Ponadto, osoby takie mogą posiadać więcej niż jeden typ narządów. Także inne, cielesne cechy związane z płcią osoby (kształt ciała, owłosienie twarzy, wzrost, głęboki głos etc.) mogą, ale nie muszą, wpasowywać się w kategorie społeczne jako męskie czy żeńskie. Na przykład osoba z żeńskimi narządami płciowymi, niskim głosem i zarostem na twarzy może mieć trudności z określeniem płci z którą się identyfikuje. Przegląd literatury z okresu 1955-2000 sugeruje, że jedna na sto osób może mieć cechy obu płci.
Czynniki wpływające na tożsamość płciową.
Czynniki biologiczne.
Niektóre z dzisiejszych badań wykazują, że rozwój tożsamości płciowej jest powiązany z genetyką bądź wpływem hormonów. Biochemiczna teoria sugeruje, że naszą tożsamość płciową nabywamy bardziej przez czynniki genetyczne i hormonalne niż przez socjalizację. W artykule Lynda Birke zatytułowanym „In Pursuit Of Difference, scientific studies of women and men” autorka sugeruje że hormon determinujący płeć jest wytwarzany we wczesnym stadium rozwoju płodu. „Jajniki i jądra produkują hormony” oraz „jądra wytwarzają wyższy poziom pewnych hormonów (androgenów) niż jajniki”. „Jeśli poziom androgenów jest wysoki to penis i moszna się rozwiną; jeśli poziom jest niski rozwinie się łechtaczka i wargi sromowe”. Kiedy poziomy hormonów prenatalnych są zmienne rozwój fenotypu może być również zmienny. Dlatego naturalne predyspozycje mózgu ku jednej płci mogą nie pasować do składu genetycznego płodu bądź jego zewnętrznych narządów płciowych. Liczne stany i zmiany, które mają swoje podłoże w fazie prenatalnej mogą ostatecznie wpłynąć na tożsamość płciową osoby. Możliwe stany mogą wynikać ze zmian chromosomowych, w których dziecko nie ma ani kobiecych chromosomów XX ani męskich XY.
Oprócz wpływu hormonów na płeć kulturową, geny także odgrywają znaczącą rolę. Gen jest „zlokalizowanym obszarem gnomicznej sekwencji odpowiadającej za jednostkę dziedziczną znalezioną na ludzkich chromosomach.” U ludzi tysiące genów jest dziedziczonych od rodziców i układanych w 23 pary chromosomów. Jedną z nich jest para chromosomów odpowiedzialnych za płeć. Kobiety mają zazwyczaj dwa chromosomy X: każde z produkowanych jajeczek zawiera jeden X. Mężczyźni zazwyczaj mają jeden chromosom X i jeden Y. 
Różnice w zdolnościach werbalnych i przestrzennych, pamięć i agresja są powiązane z różnicami w wydzielaniu hormonów u kobiet i mężczyzn. W artykule “In Pursuit Of Difference, scientific studies of women and men” Lynda Birke sugeruje, że ludzkie mózgi i wydzielanie hormonów mają wzajemny wpływ. Podczas wczesnego stadium rozwoju płodu, specyficzne hormony wchodzą do mózgu i „trwale wpływają na działanie podwzgórza”. Podobnie jak wcześniej, wysoki poziom hormonów, znanych jako androgeny, wstrzymuje podwzgórze od organizowania cykli hormonalnych. Cykle będą występować gdy poziom androgenów będzie niski”. Tak wczesny wpływ na mózg determinuje inną częstotliwość wydzielania hormonów w późniejszym życiu osoby. „Oczywiście, hormony płciowe kobiety zazwyczaj następują w cyklu miesięcznym”, podczas gdy „męskie hormony płciowe nie podążają za tym wzorem.” Wzajemny wpływ między hormonami i mózgiem najlepiej ilustruje hormonalny wpływ na tożsamość płciową.
Niektóre badania próbowały stworzyć powiązanie między zmiennością biologiczną a transpłciowością i transseksualizmem. Jednak badania te były ograniczone, a ich wyniki niepewne. Zhou i współautorzy zasugerowali w 1995 roku, że różnice między płciami w jądrze łożyskowym prążka krańcowego (BNST) mogą służyć jako biologiczny znacznik tożsamości płciowej. Objętość BNST jest większa u mężczyzn niż u kobiet i transseksualistów.
Inne badania sugerują, że te same hormony, które pozwalają na rozróżnienie między organami płciowymi w macicy, także wywołują dojrzewanie płciowe, jak również wpływają na rozwój tożsamości płciowej. Różne ilości hormonów męskich bądź żeńskich w człowieku powoduje różnice w zachowaniu i zewnętrznych narządach płciowych, które nie pasują do płci rzeczywistej i mogą one wyglądać i zachowywać się jak płeć przeciwna.
Czynniki społeczne i środowiskowe.
Płeć kulturowa jest także mocno powiązana z czynnikami społecznymi i środowiskowymi takimi jak: jaki typ rodzica wychowuje dziecko i w jakiej kulturze ono dorasta. Pogląd rodziców i autorytetów na seksualność i płeć ma ogromny wpływ na zachowanie dziecka, jego zainteresowania i własną identyfikację. Dziecko uczy się poprzez obserwację i reprodukcję, i będzie powtarzać działania i pomysły, które podpatrzą u dorosłych w ich życiu. Rodzice, którzy nie wspierają niezgodności płciowej prawdopodobnie będą mieli dzieci, których poglądy będą podobne do ich poglądów. Nawet jeśli rodzice popierają niezgodność płciową, zazwyczaj popierają ją do czasu. Najnowsza literatura o rodzicielskim kodowaniu zabawek jako męskie, żeńskie bądź neutralne wskazuje na to, że rodzice coraz częściej przypisują kuchni i, w niektórych przypadkach lalkom, rolę bardziej neutralną niż dziewczęcą. W badaniach Emily Kane bardziej powszechnym zjawiskiem było pokazywanie przez rodziców negatywnych reakcji na przedmioty, aktywności lub atrybuty, które mogłyby być uważane za ikony kobiecości. Jej badania wykazały znacząco, że wielu rodziców próbuje trzymać na dystans swych synów od wszystkiego co ma związek kobiecością. Badania Kane ukazały również, że powiązanie między performatywnością płci i orientacją seksualną nie występuje spontanicznie u córek. Oznacza to, że gdy córki identyfikują się z cechami męskimi nie niepokoi to w tym samym stopniu rodziców co identyfikacja ich synów z cechami kobiecymi. Niezależnie czy było to związane z odgrywaniem płci czy nie. Sugeruje to jak mocno zgodność płciowa i heteroseksualność są powiązane z hegemoniczną konstrukcją męskości. Zwłaszcza że pozytywna reakcja rodziców była ograniczona jedynie do paru cech przypisanych kobietom, takich jak umiejętności domowe, wychowanie i empatia.”
Środowisko, w którym dorasta dziecko w odniesieniu do płci jest kreowane zanim to dziecko się urodzi. Dzisiejsza technologia, taka jak USG, pozwala rodzicom dowiedzieć się jaka jest biologiczna płeć dziecka jeszcze przed porodem co wpływa na przygotowania do bycia rodzicami. Dziecko przychodzi na świat z określoną nazwą płci, zabawkami, a nawet ambicjami. Kiedy płeć dziecka jest określona, większość z nich dorasta jako mężczyzna bądź kobieta, z powiązanymi rolami społecznymi oparty na marzeniach rodziców. Antropolog LaFreniere oznajmia „przed 3-4 rokiem życia dziecko wytwarza wyobrażenie o samym sobie jako o chłopcu lub dziewczynce.” Według Emily Kane „dziecko staje się aktywnym uczestnikiem w procesie kształtowania płci jeszcze gdy jest nieświadome społecznego znaczenia płci, zwykle przed 2 rokiem życia. Takie myśli dziecka kreowane są przez rodziców, nauczycieli, rówieśników, gry i zabawki, którymi bawią się w dzieciństwie. Socjolog Dobo twierdzi, że przed 5 rokiem życia dziewczynki wykazują zainteresowanie lalkami, akcesoriami dla lalek, rysowaniem i maskotkami, podczas gdy chłopcy będą woleć klocki, małe pojazdy, narzędzia i głośne zabawy. Wielu rodziców powołuje się na biologię, próbują wyjaśnić płciowe tendencje ich dzieci. Dzieci będą się bawić w sposób, który prowadzi do pozytywnych reakcji ich rodziców i będą zmieniać swoje zachowanie, gdy się ono rodzicom nie spodoba. Badania Emily Kane wykazały, że „rodzicielskie próby oddzielenia tego co damskie i męskie ewidentnie ogranicza wolny wybór ich synów, a separowanie chłopców od dziewczynek dewaluuje czynności uważane za kobiece, a tym samym wzmacnia nierówności płci i heteronormatywność”.
Chwiejność ról płciowych i tożsamości nie jest łatwa. Kształtowanie tożsamości nie jest czymś co kończy się w momencie, gdy osoba identyfikuje siebie jako mężczyznę czy kobietę. Kształtowanie płci kulturowej trwa przez całe życie jednostki. Badania zostały uznane za udane, gdy jednostka poradziła sobie z wykreowaniem tożsamości, która podtrzymuje ich poczucie własnej wartości i która jest akceptowana społecznie. Jednym z obszarów gdzie kształtowanie tożsamości jest obecna to zmiana pracy. Kształtowanie tożsamości jest rozróżniane podczas zmiany pracy na trzy sposoby. Te sposoby to kulturowo dostępne narracje o zmianie kariery uważane za heroiczne. Niektórzy respondenci przyjmują płeć kulturową konieczną do zmiany pracy i wynik kształtowania takiej tożsamości ujawnia się w walce między sprzecznymi stanowiskami które mogą być rozróżniane na płeć. Przez heroiczne historie rozumie się przyjęcie roli płciowej, dzięki której unika się problemów zawodowych i wzmacnia się tę tożsamość, bez związku z tym czy jej zmiana wystąpiła naprawdę czy nie. Oznacza to, że rozmowa o zmianie kariery jest sposobem przejścia z ofiary i przyjęcia tymczasowej pozycji heroicznego aktora. Przyjmując odmienną pozycję zdeterminowaną płcią przez konieczność zmiany pracy może się zdarzyć gdy powód do bycia nieautentycznym w pracy może być adekwatny do płci. Rola płci w czasie zmiany również dotyczy wznowienia narracji życiowej, kiedy to zmiana ta jest tłumaczona zmianami w życiu osobistym. W tym przypadku, narrator był zadowolony z poprzedniej kariery, ale potrzeba rozwoju zawodowego wynika z rozwodu, kryzysu wieku lub dorastających dzieci. W końcu walka pomiędzy konfliktem tożsamości może wywołać negocjacje między pozycją tożsamości, w której jest ulokowany i nowo pożądanej, lub między dwoma pożądanymi, ale niekompatybilnymi pozycjami. Przykładem może być chęć studiowania w starszym wieku w celu usamodzielnienia się, podczas gdy przez tę szkołę jesteś uzależniony finansowo od małżonka. Są to dwie sprzeczne tożsamości, które jednak mogą być przyczyną zmiany która także napędza walkę tożsamości. Walka ta wynika z różnego pojęcia dobrej kariery i życia. Podczas nauki o społecznej konstrukcji kształtowania tożsamości płciowej ważne jest by pamiętać, że „sposób w jaki kształtowanie płci kulturowej może być ukończone oraz jak jego zasoby są genderowane jest zależne od określonego kontekstu kulturowego”. Oznacza to, że ważne jest aby zrozumieć każdy z kontekstów indywidualnie lub obserwować kształtowanie się płci kulturowej.
Poglądy współczesne.
Społeczeństwo.
Generacja XXI wieku jest pierwszym pokoleniem, które w różnym
stopniu akceptuje chłopców otwarcie bawiących się strojami
uważanymi za dziewczęce. Coraz większej liczbie dzieci pozwala się
pozostać w przestrzeni „pomiędzy” tradycyjnym wiekiem chłopięcym i dziewczęcym z zabawami oraz zabawkami zarówno dziewczęcymi, jak i chłopięcymi.
Rząd.
Płeć kulturowa i powiązane z nią tematy są nieustannie przedmiotem dyskusji politycznych. Ostatnio zadecydowano w związku z Ustawą o Dostępie do Opieki Zdrowotnej, że zamiana ubezpieczenia zdrowotnego będzie miała możliwość do zbierania danych demograficznych dotyczących seksualnej i płciowej tożsamości wśród badanej ludności. Pytania będą nieobowiązkowe, ale pomogą decydentom lepiej rozpoznawać potrzeby społeczności LGBT (lesbijskiej, gejowskiej, biseksualnej oraz transpłciowej) i udowodnić, że celem jest zapewnienie ubezpieczenia dla wszystkich. Pytania są legalne i ułożone w taki sposób, by nikt nie poczuł się dyskryminowany.
Podłoże medyczne.
Dziś istnieje wiele odmiennych poglądów dotyczących najlepszego sposobu radzenia sobie z niezgodnością płci. Wiele osób ze środowiska medycznego, a także zwiększająca się liczba rodziców nie wierzy w ideę terapii naprawczych, które są uznawane za co najmniej nieetyczne. Psycholodzy i psychiatrzy sugerują, że neutralność płciowa powinna być popierana, dzięki czemu człowieka nie będzie wyróżniać jego płeć. Uważa się, że podwyższyłoby to pewność siebie i poczucie własnej wartości u dzieci. Z drugiej strony wciąż istnieje ogromna liczba lekarzy, którzy wierzą, że powinno się interweniować w związku z niezgodnością płciową u dzieci. Wierzą, że stereotypowe zabawki i gry przypisane poszczególnej płci zachęcają dzieci do zachowania zgodnego z ich płcią biologiczną.
Osoby identyfikujące się jako transpłciowe czasem chcą poddać się operacji, by przekształcić swe pierwotne cechy płciowe, ponieważ czują się bardziej komfortowo jako płeć przeciwna do tej, którą nadano im przy narodzeniu. Może to obejmować usunięcie penisa, jąder bądź piersi, lub kształtowanie penisa, pochwy lub piersi. W przeszłości operacja korekty płci była przeprowadzana na dzieciach, których płci nie można było określić na podstawie genitaliów. Jednakże obecna opinia medyczna stawia się mocno przeciw takiej procedurze, gdyż wielu dorosłych z tych dzieci żałowało decyzji podjętej za nich. Dziś operacja korekty płci jest przeprowadzana na osobach, które chcą aby anatomia pasowała do tożsamości płciowej. Zazwyczaj takie operacje kończą się powodzeniem, a osoba, która się na nią zdecydowała czuje się bardziej komfortowo z samym sobą.
Płeć kulturowa (ang. "gender") a płeć biologiczna (ang. "sex").
Gdy u człowieka płeć kulturowa charakteryzuje jedną z płci człowieka, a ciało określa drugą to wysoko prawdopodobne jest, że będzie się on zmagał z dysforią płciową. Niektórzy ludzie czują, że ich płeć kulturowa nie odpowiada płci biologicznej, włączając w to osoby transseksualne, transpłciowe oraz wiele osób interpłciowych. Komplikacje w związku z tym powstają, gdy społeczeństwo domaga się by taka osoba przyjęła akceptowaną przez nich rolę w społeczeństwie, przez którą żyje ona w sprzeczności ze swoją prawdziwą tożsamością płciową. Problemy powstają wraz z pojawieniem się stereotypów lub przypisywaniem konkretnych zachowań do poszczególnych typów płci, podczas gdy osoba identyfikuje się z inną płcią. Dysonans ten prowadzi do zaburzeń tożsamości płciowej.
Jednym z powodów takich niezgodności w interseksualności ludzi jest posiadanie przez niektóre osoby jednostki chromosomów, które nie są dopasowane do narządów zewnętrznych, bądź innych nieprawidłowości występujących podczas znaczącego okresu ciąży. Osoba taka może być postrzegana przez innych jako przedstawiciel jednej płci jednocześnie czując przynależność do innej. Przyczyny transgenderyzmu są mniej jasne; było ono przedmiotem wielu spekulacji, jednak żadna z psychologicznych teorii nie było udowodniona, a teorie zakładające różność płci w mózgu są stosunkowo nowe i trudne do potwierdzenia, ponieważ wymagają destrukcyjnych działań w strukturze mózgu.
W ostatnich dekadach pojawiły się operacje umożliwiające chirurgiczną korektę płci. Osoba, która doświadczyła dysforii płciowej, może poddać się tym zabiegom medycznym, aby dopasować swą płeć kulturową do płci biologicznej. Niektórzy ludzie doświadczający zaburzeń tożsamości płci, pozostają przy swojej płci biologicznej, jednak przyjmują rolę zgodną z ich płcią kulturową.
Niebinarne tożsamości płciowe.
Niektórzy ludzie oraz niektóre społeczeństwa nie konstruują płci jako binarnej, w której każdy jest albo chłopcem, albo dziewczyną albo mężczyzną, albo kobietą. Ci, którzy funkcjonują poza ramami binarnymi, są określani jako osoby nie-binarne lub genderqueer. Koncepcja niebinarności ma swoje korzenie w przekonaniu, że tożsamość płciowa leży raczej na spektrum niż na zasadzie opozycji. Oznacza to, że istnieją różne stopnie identyfikacji z byciem mężczyzną lub kobietą.
Agender.
Pewne jednostki, a także społeczności, wykazują w swej charakterystyce rzeczywistą lub teoretyczną cechę kulturową, która przejawia się w niewytworzeniu, nieotrzymaniu albo zrezygnowaniu z identyfikacji rodzajowych – tożsamości opartych na rozróżnieniu płci biologicznych: męskiej i żeńskiej. Zjawisko to związane jest zwykle z niezaistnieniem lub odrzuceniem zwyczaju kształtowania i postrzegania rzeczywistości społeczno-kulturowej przez pryzmat ludzkich płciowości. Zostało ono ujęte m.in. w teorii queer i w różnych odmianach postgenderyzmu.
Od listopada 2013 r. w Niemczech zaniechano kategoryzacji genderowej w przypadku narodzin dzieci interpłciowych. Oznacza to stworzenie realnej możliwości nieokreślenia się poprzez pojęcia „męskości” i „kobiecości” oraz prawne uznanie osoby o statusie „genderless” (tj. „bez rodzaju”), nieokreślonej płciowo. Brak identyfikacji genderowej traktowany jest opcjonalnie nie tylko wobec cis-genderyzmu, ale także wobec transpłciowości, androgynii, rodzajów trzeciej płci i pozostałych określeń genderowych. Jednocześnie zjawisko to ma charakter alternatywny, znajduje się w opozycji do wszelkich tożsamości genderowych. Wśród osób deklarujących tę postawę znajdują się przedstawiciele płci biologicznie żeńskiej, męskiej, jak i osoby transseksualne oraz interpłciowe.
Bigender.
Osoby, które identyfikują się w podobnym stopniu jako kobieta, co jako mężczyzna mogą określać siebie, jako osoby bigender
Demigender.
Osoby, które są osobami nie-binarnymi, ale do pewnego stopnia identyfikują się z konkretną płcią, mogą opisać siebie jako demigender. Różne odmiany tożsamości demigender obejmują między innymi: demiboy, demigirl, demifluid.
Niezachodnie.
Faʻafafine.
W niektórych społeczeństwach polinezyjskich faʻafafine są postrzegani jako „trzecia płeć”, połączenie kobiety i mężczyzny. Biologicznie są to mężczyźni, których ubiór i zachowanie są typowo kobiece. Według Tamasailau Suaalii-Sauni faʻafafine w Samoa często są fizjologicznie niezdolni do reprodukcji. Faʻafafine są akceptowani jako płeć naturalna oraz nie są dyskryminowani. Faʻafafine często opierają swoje poczucie kobiecości jedynie o fakt bycia atrakcyjnym seksualnie dla mężczyzn. Byli i na ogół nadal są na początku identyfikowani z perspektywą preferencji pracowniczych, ponieważ wykonują większość prac domowych typowych dla kobiet. Minister Samoa jest patronem Stowarzyszenia Samoańskich Faʻafafine. W dosłownym tłumaczeniu faʻafaine oznacza „W sposób kobiecy”.
Hidźra.
W niektórych kulturach azjatyckich Hidźra jest postrzegany jako
osoba, która nie jest ani kobietą ani mężczyzną. Większość z nich biologicznie jest albo mężczyzną, albo osobą interpłciową. Zdarzają się przypadki kiedy biologicznie jest to kobieta. Hidźra kształtuje trzecią płeć, jednakże nie cieszy się takim samym uznaniem i akceptacją co kobiety i mężczyźni w ich kulturach. Prowadzą własne gospodarstwa domowe, zatrudniają się jako piosenkarze, tancerze, kucharze, kelnerzy, czasem też oferują swe usługi seksualne mężczyznom. Bywają porównywani do transwestytów i drag queen. W Lipcu 2012 aktywista gender Gopi Shankar wymyślił regionalne pojęcie dla genderqueer, osób które nie identyfikują się z żadną płcią, w języku tamilskim. Gopi stwierdził, że poza kobietą i mężczyzną istnieje jeszcze ponad 20 typów płci kulturowej, takie jak transmężczyzna, transkobieta, obojnak, trigender itd. Zaraz po angielskim, język tamilski jest jedynym językiem który nazwał wszystkie rodzaje płci kulturowej.
Xanith.
Xanith (także Khanith lub Khaneeth) jest akceptowaną trzecią płcią w Omanie. Xanith to homoseksualne męskie prostytutki noszące męskie ubrania o pastelowych barwach (poza białym, który jest noszony przez mężczyzn), lecz posiadające manierę kobiety. Xanith prowadzą własne gospodarstwa domowe wykonując wszystkie prace domowe (kobiece i męskie). Xanith może poślubić kobietę i poprzez konsumpcję małżeństwa zmienić swój status na mężczyznę. Jednak w przypadku śmierci lub rozwodu mężczyzna może powrócić do swego statusu Xanith.

</doc>
<doc id="558718" url="https://pl.wikipedia.org/wiki?curid=558718" title="Microsoft Windows NT 5.2">
Microsoft Windows NT 5.2



</doc>
<doc id="558722" url="https://pl.wikipedia.org/wiki?curid=558722" title="Chingy">
Chingy

Chingy, właściwie Howard Bailey Jr. (ur. 9 marca 1980 w Saint Louis w stanie Missouri) – amerykański raper. Zaczynał jako hypeman Nelly'ego. W 2003 roku Ludacris wpisał go do swojej wytwórni DTP, w której wydał album "Jackpot". W 2004 popadł z nim w konflikt z powodu sprzeczek na temat pieniędzy.Zagrał w filmie "Straszny film 4" ("Scary Movie 4").
Współpracował z takimi wykonawcami jak Murphy Lee, Tity-Boi, Janet Jackson, R. Kelly, David Banner, Snoop Dogg, Nate Dogg, Lil Wayne, Ludacris czy Bun B.

</doc>
<doc id="558728" url="https://pl.wikipedia.org/wiki?curid=558728" title="(20161) 1996 TR66">
(20161) 1996 TR66

(20161) 1996 TR66 – planetoida z Pasa Kuipera, krążąca wokół Słońca w rezonansie orbitalnym 1:2 z Neptunem (twotino).
Odkrycie i nazwa.
Planetoida (20161) 1996 TR66 została odkryta przez Davida C. Lewitta, Chada Trujillo, Jane Luu i Jun Chen w dniu 8 października 1996 roku w obserwatorium astronomicznym na Mauna Kea. Nie ma ona jeszcze nazwy własnej, ale oznaczenie prowizoryczne i ma nadany stały numer.
Orbita.
Orbita (20161) 1996 TR66 nachylona jest pod kątem 12,4˚ do ekliptyki, a jej mimośród wynosi 0,401. Ciało to krąży w średniej odległości 47,9 j.a. wokół Słońca, na co potrzebuje niemal 332 lata ziemskie. Peryhelium tego obiektu znajduje się w odległości 28,7 j.a., a aphelium zaś 67,1 j.a. od Słońca.
Planetoida ta orbituje w rezonansie 1:2 z Neptunem. Tego typu obiekty nazywa się twotino.
Właściwości fizyczne.
Absolutna wielkość gwiazdowa tej planetoidy wynosi ok. 7,5. Rozmiary jej zostały oszacowane na ok. 140 km.

</doc>
<doc id="558729" url="https://pl.wikipedia.org/wiki?curid=558729" title="Elektrownia Bobrowice I">
Elektrownia Bobrowice I

Elektrownia Bobrowice I - elektrownia wodna zaliczana do klasy MEW o łącznej mocy 2 MW, powstała w latach 1924-1925 na rzece Bóbr w okolicy Jeleniej Góry. Powstałe na skutek spiętrzenia Jezioro Modre znajduje się obecnie na terenie Parku Krajobrazowego Doliny Bobru. Elektrownia wyposażona została w trzy turbozespoły z bliźniaczymi turbinami Francisa o łącznej mocy 2 MW.

</doc>
<doc id="558730" url="https://pl.wikipedia.org/wiki?curid=558730" title="1996 TR66">
1996 TR66



</doc>
<doc id="558732" url="https://pl.wikipedia.org/wiki?curid=558732" title="Worms (gra)">
Worms (gra)



</doc>
<doc id="558734" url="https://pl.wikipedia.org/wiki?curid=558734" title="Dom Steffensów w Gdańsku">
Dom Steffensów w Gdańsku

Dom Steffensów – zabytkowa kamienica położona przy Drodze Królewskiej w Gdańsku na Głównym Mieście. Bywa nazywana domem Speymanna lub Złotą kamienicą.
Historia.
Kamienica została wzniesiona w latach 1609–1618, przy Długim Targu 41, na zamówienie ówczesnego burmistrza Gdańska Johanna Speymanna, według projektu architekta Abrahama van den Blocke.
Fasada posiada złocone kamienne płaskorzeźby, wykonane przez warsztat Abrahama van den Blocka, w którym działał domniemany autor scen batalistycznych, Jan Voigt z Rostocku. Na ścianie frontowej umieszczono płaskorzeźby ze scenami batalistycznymi oraz postaciami władców, w tym Zygmunta III Wazy i Władysława Jagiełły. W centralnej części fasady znalazły się herby używane przez Speymanna.
Żona burmistrza Speymanna – Judyta Maria miała w 1623 przyjmować tutaj króla Zygmunta III wraz z małżonką Anną Austriaczką.
Po 1660 kamienicę kupił kolejny burmistrz Gdańska Piotr Henrich. W czasie gdy była jego własnością w tym budynku miano dyskutować nad kształtem pokoju oliwskiego. W latach 1786-1918 kamienica była własnością gdańskiego rodu Steffensów. 
Od 1938 do 1945 r. była siedzibą Zachodniopruskiego Muzeum Prowincjonalnego. 
Kamienica została zniszczona w 1945 roku. Zrekonstruowano ją na podstawie pozostałości fasady w postaci wąskiego muru o wysokości trzech kondygnacji.

</doc>
<doc id="558736" url="https://pl.wikipedia.org/wiki?curid=558736" title="Świętokradztwo">
Świętokradztwo

Świętokradztwo – termin religijny, który określa znieważenie miejsca, przedmiotu, osoby poświęconej Bogu lub innych rzeczy związanych z religią.
Katolicyzm.
Świętokradztwo w rozumieniu teologii katolickiej definiuje Katechizm Kościoła Katolickiego w punkcie 2120: „Świętokradztwo polega na profanowaniu lub niegodnym traktowaniu sakramentów i innych czynności liturgicznych, jak również osób, rzeczy i miejsc poświęconych Bogu”.
Kan. 916 KPK pozwala w szczególnym przypadku na przystąpienie do Komunii Świętej bez uprzedniego odpuszczenia grzechów ciężkich w sakramencie pokuty. Takie przyjęcie Eucharystii nie będzie uważane za świętokradzkie.
Świętokradztwo popełnione przeciw Eucharystii jest grzechem ciężkim, ponieważ jest w niej obecny Chrystus.
Zgodnie z kan. 1382 § 1 KPK znieważenie postaci eucharystycznych poprzez: porzucenie albo zabieranie lub też przechowywanie w celu świętokradczym wiąże się z ekskomuniką "latae sententiae"
Prawo świeckie.
Świętokradztwo może być czynem podlegającym karze także w świetle prawa świeckiego. Dla przykładu w polskim kodeksie karnym świętokradztwu odpowiada występek obrazy uczuć religijnych, który jest zagrożony karą grzywny, ograniczenia wolności albo pozbawienia wolności do 2 lat.

</doc>
<doc id="558743" url="https://pl.wikipedia.org/wiki?curid=558743" title="Ludwik Łętowski">
Ludwik Łętowski

Ludwik Łętowski, pseudonim „Bartłomiej Podgórzanin” (ur. 13 września 1786 roku w Bobowej na Sądecczyźnie, zm. 25 sierpnia 1868 roku w Krakowie) – biskup pomocniczy krakowski, historyk i literat, członek Senatu Rzeczypospolitej Krakowskiej.
Życiorys.
Urodził się jako syn Franciszka Łętowskiego herbu Ogończyk z Łętowa i Teresy z Balickich.
W 1806 r. uczeń szkoły oficerskiej w Wiedniu. Od 1811 r. porucznik w wojsku Księstwa Warszawskiego. Od 1815 r. w armii Królestwa Kongresowego. W Wilnie dostał się do niewoli. Wstąpił do seminarium duchownego w Kielcach w 1816 r. Święcenia kapłańskie przyjął w 1818 r. Był proboszczem w Końskich, a od 1821 roku wykładał w kieleckim seminarium historię i teologię.
W 1825 r. mianowany kanonikiem krakowskim, od 1841 r. administrator diecezji krakowskiej, następnie jej biskup pomocniczy, był biskupem tytularnym Joppy. W czasie powstania krakowskiego 1846 r. zalecał uległość wobec zaborcy, następnie uciekł do Wiednia. W 1848 r. zrzekł się administrowania częścią kielecką diecezji, rok później również częścią krakowską i poświęcił pracy naukowej i działalności charytatywnej.
W swych "Wspomnieniach pamiętnikarskich" zawarł wiele ciekawych informacji na temat swej młodości w Bobowej, którą w 1806 r. sprzedał Michałowi Miłkowskiemu – dziedzicowi Siedlisk.
Żywo uczestniczył w życiu kulturalnym i towarzyskim Krakowa, prowadząc przy ulicy Kanoniczej salon, w którym bywali: Aleksander Fredro, Wincenty Pol, Lucjan Siemieński, Karolina Wojnarowska.
Doktor honoris causa teologii (1829) na Uniwersytecie Jagiellońskim.
Odznaczony Orderem Świętego Stanisława I klasy w 1829 roku.
Najważniejsze publikacje.
Pochowany w katedrze wawelskiej, następnie przeniesiony do zabudowań klasztornych Szarytek na Kleparzu.

</doc>
<doc id="558747" url="https://pl.wikipedia.org/wiki?curid=558747" title="Wietnam Południowy">
Wietnam Południowy

Wietnam Południowy (oficjalnie Republika Wietnamu) − państwo wietnamskie istniejące w latach 1955−1975.
Historia.
Wietnam Południowy został proklamowany 23 kwietnia 1949 roku w Kochinchinie, na podstawie porozumienia zawartego między utworzonym tam antykomunistycznym Centralnym Rządem Tymczasowym i francuskimi władzami kolonialnymi. Głową państwa został były cesarz Wietnamu, Bảo Đại.
Konflikt z rządem proklamowanej na północy Demokratycznej Republiki Wietnamu doprowadził do wybuchu I wojny indochińskiej. Faktyczny podział państwa został utrwalony przez postanowienia konferencji genewskiej, która odbyła się w 1954 roku. Wietnam został podzielony wzdłuż 17 równoleżnika. Porozumienie genewskie nakazywało przeprowadzenie w obu częściach Wietnamu wyborów, po których miało nastąpić zjednoczenie państwa. Władzę w państwie oficjalnie sprawował cesarz Bảo Đại, którego w 1955 roku odsunął od władzy jego premier Ngô Đình Diệm, który stał się tym samym prezydentem z woli Stanów Zjednoczonych. Ngô Đình Diệm wycofał się z pomysłu przeprowadzenia wyborów, co spowodowało powstanie pod koniec lat 50. lewicowej partyzantki Wietkong. Wietkong zyskał wsparcie rządu komunistycznego na północy. Ngô Đình Diệm nie radził sobie z postępującym rozkładem państwa, a ponadto wszedł w konflikt ze stanowiącymi większość mieszkańców państwa buddystami, czego źródłem był jego fanatyczny katolicyzm. Represje stosowane wobec buddystów spowodowały utratę przez Ngô Đình Diệma poparcia ze strony władz Stanów Zjednoczonych. W 1963 roku agenci Centralnej Agencji Wywiadowczej (CIA) zorganizowali pucz, w wyniku którego rząd Wietnamu Południowego zastąpiono rządem jeszcze bardziej uzależnionym od woli Administracji Stanów Zjednoczonych. Utworzenie nowego rządu umożliwiło interwencję wojsk amerykańskich w Wietnamie Południowym. Wojska amerykańskie rozpoczęły akcje przeciwko lewicowym partyzantom, co wywołało II wojnę indochińską. , który w 1969 roku powołał Tymczasowy Rząd Rewolucyjny Wyzwolenia Wietnamu Południowego. 30 kwietnia 1975 roku wojna zakończyła się zwycięstwem sił armii północnowietnamskiej i Wietkongu. Przejęcie władzy na południu przez Wietkong umożliwiło w 1976 roku utworzenie zjednoczonej Socjalistycznej Republiki Wietnamu.
Ludność.
Wietnamczycy (ok. 80%), Chińczycy, Khmerowie, Tajowie.
Religia.
Podział religijny w Wietnamie Południowym w 1963 r. (dane szac.) Wśród 14 mln mieszkańców następujące religie wyznawało::
Łącznie chrześcijanie stanowili ok. 14,28% populacji.

</doc>
<doc id="558748" url="https://pl.wikipedia.org/wiki?curid=558748" title="Brec'h">
Brec'h



</doc>
<doc id="558750" url="https://pl.wikipedia.org/wiki?curid=558750" title="Ensenada (Meksyk)">
Ensenada (Meksyk)

Ensenada (pełna nazwa Ensenada De Todos Santos, także Port of Ensenada) – miasto w północno-zachodnim Meksyku, na Półwyspie Kalifornijskim, nad zatoką Todos Santos Oceanu Spokojnego. Trzecie pod względem ludności miasto stanu Kalifornia Dolna, stolica największej gminy Meksyku, której powierzchnia wynosi blisko 52 tys. km². W spisie ludności z 2005 r. miasto liczyło 689 075 mieszkańców przy 801 956 mieszkańcach całej gminy.
Miejscowość turystyczna, znajduje się tam m.in. duży port, lotnisko wojskowe, kampusy uczelni wyższych, fabryka gitar Fendera.
W mieście rozwinął się przemysł papierniczy, cementowy, spożywczy oraz stoczniowy.

</doc>
<doc id="558752" url="https://pl.wikipedia.org/wiki?curid=558752" title="Sawney Bean">
Sawney Bean

Sawney Bean, Alexander Bean (lub Beane; "Sawney" oznacza w języku scots piaskowy) – legendarny szkocki kanibal. Twierdzi się, że on, jego żona i ich 46 potomków zanim zostali złapani, zabili i zjedli ponad tysiąc osób.
Historia pojawia się w "Newgate Calendar", katalogu przestępstw i przestępców, którzy przeszli przez więzienie Newgate w Londynie. Chociaż historycy nie wierzą w istnienie Sawneya Beana, jego historia stała się legendą, a zarazem atrakcją turystyczną w Edynburgu.
Początek.
Zgodnie z legendą Aleksander Bean urodził się w East Lothian podczas panowania króla Szkocji Jakuba I (początek XV stulecia), chociaż niektóre źródła mówią o czasach wcześniejszych. Jego ojciec był kopaczem, a matka strzygła żywopłoty. Aleksander próbował pracować jak rodzice, ale szybko okazało się, że uczciwa praca nie jest dla niego.
Bean opuścił dom z kobietą, która według jednej z wersji legendy była wiedźmą zwaną Czarną Agnes Douglas. Ona także podzielała jego poglądy na pracę. Ostatecznie zamieszkali w jaskini w Bannane Head niedaleko Galloway (obecnie South Ayrshire). Jaskinia sięgała prawie 200 metrów w głąb skały, a podczas przypływu wejście było zalane. Identyfikuje się ją z jaskinią "Bannane Cave" w Ballantrae w Ayrshire. On i jego rodzina mieli tam mieszkać niezauważeni przez 25 lat.
Kanibalizm w rodzinie Sawneya.
Początkowo Aleksander i Agnes utrzymywali się z obrabowywania podróżników. Wydawali ich pieniądze, natomiast kosztowności gromadzili, ponieważ mogły być łatwo rozpoznane. Mieli bardzo dużo dzieci, a później także wnuków, które pochodziły ze związków kazirodczych. Tuż przed ich złapaniem rodzina liczyła ośmiu synów, sześć córek, osiemnastu wnuków i czternaście wnuczek. Było to razem 46 potomków.
Potrzebując żywności, a nie posiadając żadnych umiejętności czy też chęci do uczciwej pracy, jego rodzina szybko wybrała jedyną możliwą w tej sytuacji drogę – zbrodnię. Ich metoda ataku była prosta i skuteczna, w nocy układali się na ziemi przy gościńcu i cierpliwie czekali na małe grupy lub pojedynczych ludzi, a kiedy ci zbliżyli się dostatecznie, atakowali ich z zaskoczenia. Jako że byli rodziną dość liczną mogli odciąć wszystkie możliwe drogi ucieczki.
Niestety mizerny dochód z tych rabunków nie był wystarczający dla utrzymania ciągle rosnącej liczby członków klanu, więc zamiast marnować ciała obrabowanych zaczęli je jeść. Ich ofiary były obrabowywane, mordowane, zabierane do jaskini, a tam ćwiartowane i zjadane. Beanowie marynowali resztki z tych uczt. Ostatecznie ich metody stały się tak dobre, że wyrzucali niejadalne części ciał do oceanu, gdzie były zmywane przez fale.
Znikający ludzie i pojawiające się na plażach resztki ciał nie mogły przejść niezauważone przez okoliczną ludność, ale nikt nie domyślał się kto popełniał te zbrodnie. Członkowie klanu Beansów nie wypuszczali się poza jaskinię w czasie dnia, a ofiary zabijali w nocy. Byli tak dobrze ukryci, że nikt z okolicy nie wiedział, że mają rodzinę 48 morderców jako sąsiadów.
Wielu przypadkowych podróżnych padło ofiarą linczów mieszkańców, ale zniknięcia nie ustawały. Szczególna podejrzliwość padła na karczmarzy, którzy widywali zaginionych jako ostatni.
Złapanie i egzekucja.
Po 25 latach tajemnego okrucieństwa i życia poza prawem, historia rodziny zbliżała się do końca. Pewnej nocy czaili się na małżeństwo wracające przez las z lokalnego festynu. Beansowie zaatakowali ich tak jak zwykle, ale mężczyzna okazał się bardzo trudnym przeciwnikiem – zdołał przez jakiś czas utrzymać w oddali swoich przeciwników, mając do dyspozycji tylko miecz i konia. Mimo to jego żona została zdjęta z rumaka i natychmiast zabita. Wtedy mężczyzna zaczął walczyć jak nigdy wcześniej, a jednocześnie duża grupa ludzi wracająca z festynu pojawiła się na gościńcu. Zmusiło to Beansów do wycofania się.
Niedługo po ujawnieniu ich istnienia zostało urządzone ogromne polowanie. Po usłyszeniu o potwornościach, zdecydował się mu przewodzić sam król Jakub IV. Prowadził 400 ludzi i wiele psów uczestniczących w poszukiwaniach, w końcu odnaleźli jaskinię. Był to przerażający widok, śladów morderstw i aktów kanibalizmu na ponad 1000 osobach. Kości i inne części ludzkich ciał były porozrzucane po co całej jaskini.
Cała rodzina została zabrana do więzienia Tolbooth w Edynburgu. Dzieci były tak przyzwyczajone do kanibalizmu i morderstw, że nie wyobrażały sobie innego życia. Szybko zostali przeniesieni do Leith lub Glasgow, gdzie zabito ich bez sądu. Mężczyznom obcięto dłonie i stopy i pozwolono im się wykrwawić na śmierć, natomiast kobiety i dzieci po obejrzeniu tego zostały spalone żywcem.
W mieście Girvan krąży dodatkowy element tej opowieści. Otóż jedna z córek Sawneya miała uciec od rodziny i osiedliła się w tym mieście, posadziła tam drzewo nazwane "The Hairy Tree". Jednak po odkryciu jej krewnych została zidentyfikowana i wściekli mieszkańcy powiesili ją właśnie na tym drzewie. "The Hairy Tree" ciągle rośnie przy ulicy Dalrymple Street.
Źródła i autentyczność.
Niezależnie od prawdziwości lub nie, legenda o Sawneyu Beanie weszła do folkloru brytyjskiego. Prawdziwość tych podań jest podawana w wątpliwość, szczególnie z powodu braku źródeł pisanych. Uważa się, że zbrodnia takiej skali, trwająca tak długo, w której położeniu końca brał udział król, powinna pozostawić co najmniej jakieś notatki. Są nawet niepewności co do tego, który król uczestniczył w obławie, niektórzy mówią o Jakubie IV lub nawet wcześniejszych. Brak także wpisów w pamiętnikach na temat masowych zaginień. Poza tym możliwość ukrywania się tak dużej grupy ludzi przez tak długi czas zasiała ziarno zwątpienia wśród historyków. Twierdzą oni także, że masowe zaginięcia podróżnych powinny doprowadzić do jakiegoś śledztwa. Tu legenda broni się, mówiąc że organizowane obławy nigdy nie docierały do jaskini. Zwraca się szczególnie uwagę na słabe ulokowanie w czasie tych wydarzeń.
Wiele osób wskazuje, na to, że legenda mogła powstać jako brytyjska propaganda antyszkocka po ich powstaniach na początku XVIII wieku.
Wiadomo jednak, że w trakcie epidemii dochodziło do aktów kanibalizmu w okolicy. Zresztą cała okolica Ayrshire słynie z mrocznego folkloru. Być może legenda ma ziarno prawdy, ale z czasem obrosła i zmieniła się, w wyniku czego liczba ofiar przekroczyła tysiąc.
Sawney Bean w popkulturze.
Opowieść o rodzinie kanibali zainspirowała wielu pisarzy i filmowców.
Film.
Zrealizowano kilka niskobudżetowych filmów opartych na tej legendzie:

</doc>
<doc id="558753" url="https://pl.wikipedia.org/wiki?curid=558753" title="Ōmuta">
Ōmuta

 – miasto portowe w Japonii, w prefekturze Fukuoka, na wyspie Kiusiu; port nad zatoką Ariake-kai.
Historia.
1 kwietnia 1889 roku, w wyniku połączenia kilku wiosek w powiecie Miike, powstała miejscowość Ōmuta, a 1 marca 1917 roku zdobyła status miasta.
Populacja.
Zmiany w populacji terenu miasta w latach 1970–2015:

</doc>
<doc id="558755" url="https://pl.wikipedia.org/wiki?curid=558755" title="Kurume">
Kurume

 – miasto w Japonii, w prefekturze Fukuoka (dawny region Chikugo), w północnej części wyspy Kiusiu ("Kyūshū"), nad rzeką Chikugo. 
Historia.
Kurume ma długą historię, ludzie zamieszkiwali te tereny około 20 tys. lat temu. Uważa się, że uprawa ryżu rozpoczęła się tu wcześniej niż gdziekolwiek indziej w Japonii, dzięki ciepłemu klimatowi, obfitości wody i gleby. 
W okresie Edo (1603–1868) znaczną część prowincji Chikugo zdominowała rodzina Arima, rezydując w centralnej części ("honmaru") zamku Kurume. Była to drewniana budowla 
bez głównego donżonu ("tenshukaku"), otoczona siedmioma wieżyczkami ("yagura"). 
W związku z całkowitą reformą państwa (restauracja Meiji), zniesieniem domen feudalnych i utworzeniem prefektur ("haihan-chiken") zamek zamknięto w 1871 roku, a wszystkie budynki zostały zniszczone. W 1889 roku wraz z 38 miastami w całym kraju Kurume otrzymało administracyjną rangę "-shi" (市) i zostało włączone do prefektury Fukuoka.
W 2005 roku przyłączono do miasta Kurume cztery miasteczka z powiatów: Mii, Mizuma, Ukiha.
Gospodarka.
Toshiba.
W Kurume urodził się Hisashige Tanaka (1799–1881), inżynier mechanik, wybitny wynalazca, założyciel Shibaura Engineering Works, pierwszej prywatnej fabryki maszyn w Japonii i poprzednik jednego z największych w kraju producentów ciężkich maszyn elektrycznych (ob. Toshiba Corporation). Wśród wielu wynalazków, które stworzył, jak m.in. mechaniczne lalki "karakuri-ningyō", Tanaka produkował mistrzowskie zegary, w tym najsłynniejsze arcydzieło "mannen-jimeishō" ("mannen-dokei", „wieczny zegar”). Poza podstawowymi funkcjami zegarów zachodnich i japońskich, „wieczny zegar” posiada dzwonek alarmowy, wyświetla dni tygodnia, dwadzieścia cztery godziny dobowe, dwanaście znaków chińskiego zodiaku (daty w roku starego kalendarza) oraz wskazuje roczne ruchy Słońca i Księżyca widziane z Kioto. Wszystkie ruchome tarcze poruszają się dzięki sile sprężyny.
Bridgestone.
W 1931 roku Shōjirō Ishibashi (1889–1976) założył w Kurume przedsiębiorstwo Bridgestone Tire Co. Ltd., które z biegiem lat stało się jednym z największych producentów opon na świecie. W 1937 siedziba główna została przeniesiona z Kurume do Tokio. W 1984 nazwa została zmieniona na Bridgestone Corporation i przyjęto nowe logo firmy, a w 1988 Bridgestone połączył się z Firestone Tyre &amp; Rubber Company, drugim co do wielkości producentem opon w USA.
MoonStar.
Firma MoonStar wytwarza od XIX wieku w Kurume różne rodzaje obuwia, w tym gumowego. Sukcesem firmy było wypuszczenie na rynek "jika-tabi" czyli płóciennych butów roboczych z oddzielonym wielkim palcem i gumowymi podeszwami. Są one powszechnie używane m.in. przez: robotników budowlanych, rolników, ogrodników, leśników.
Rzemiosło.
W całym regionie Chikugo panuje duch tradycyjnego rzemiosła. Poczynając od "kurume-kasuri", rodzaju bawełny w kolorze indygo, tkanej według pomysłu kilkunastoletniej dziewczynki o imieniu Den Inoue, która stworzyła nowy wzór w swoich projektach. Został on wyznaczony jako ważny, niematerialny zasób kultury narodowej. 
Innym rzemiosłem jest "rantai-shikki" ("rantai" → „użycie bambusowego kosza jako podstawy”, "shikki" → „wyroby z laki”) rodzaj techniki polegającej na ciasnym wyplataniu przedmiotów (tacek, koszyczków, torebek) z wąskich pasków bambusowych i pokrywaniu ich warstwami laki. 
Innym, tradycyjnym rzemiosłem rozwiniętym w Kurume jest "jōjima-onigawara", dekoracyjna dachówka kalenicowa z wizerunkiem diabła, demona ("oni").
Kultura.
Tuż za centrum miasta Kurume znajduje się świątynia Daihonzan Naritasan Kurume Bun’in, której głównym elementem jest 62-metrowy posąg bogini miłosierdzia kołyszącej dziecko, Miłosiernej Matki Kannon. Wewnątrz posągu znajdują się spiralne schody. Otwarte okna pozwalają spojrzeć we wszystkich kierunkach. Pod posągiem znajduje się Muzeum Piekła i Raju, w którym znajdują się dramatyczne, graficzne rekonstrukcje scen przedstawiających buddyjskie niebo i piekło. Równie imponująca jest sama świątynia z marmurowymi schodami o 88 stopniach, prowadzących przez kilka bram. Największa z nich nazwana jest Wysadzaną Klejnotami Bramą Szczęścia.
W pobliżu stacji kolejowej Kurume znajduje się chram Suiten-gū, którego historia liczy ponad 360 lat. Jest czczony jako sanktuarium strażnika mórz i boga bezpiecznego porodu. Co roku w sierpniu odbywa się festiwal sztucznych ogni, poświęcony temu sanktuarium.
W 1928 roku w mieście utworzono szkołę medyczną, która jako uczelnia powstała po dołączeniu do niej Wydziału Handlu. Obecnie jest to wszechstronna prywatna uczelnia o nazwie Kurume University ("Kurume Daigaku").
Inne trzy uczelnie to: kształcący pielęgniarki St. Mary’s College ("Sei-Maria Gakuin Daigaku"), Kurume Institute of Technology ("Kurume Kōgyō Daigaku"), żeński Kurume Shin-Ai Women's College ("Kurume Shinai Jogakuin Tanki Daigaku").

</doc>
<doc id="558756" url="https://pl.wikipedia.org/wiki?curid=558756" title="Kokotek (przystanek kolejowy)">
Kokotek (przystanek kolejowy)

Kokotek – zlikwidowany przystanek osobowy oraz posterunek odstępowy w Lublińcu. Położony w południowej części miasta. Został otwarty w dniu 30 września 1952 roku razem z linią kolejową z Lublińca do Paczyny. Na przystanku zatrzymywały się do 23 maja 1971 roku tylko pociągi osobowe relacji Lubliniec – Gliwice, a także pociągi relacji Lubliniec – Katowice przez Gliwice, Zabrze.
Przystanek leży na magistrali węglowej Gliwice – Lubliniec.

</doc>
<doc id="558760" url="https://pl.wikipedia.org/wiki?curid=558760" title="Thanh Hóa">
Thanh Hóa

Thanh Hóa – miasto w północno-wschodnim Wietnamie, w pobliżu Zatoki Tonkińskiej, ośrodek administracyjny prowincji Thanh Hóa. W 2009 roku liczyło 147 559 mieszkańców.

</doc>
<doc id="558763" url="https://pl.wikipedia.org/wiki?curid=558763" title="Huế">
Huế

Huế − miasto w środkowym Wietnamie, nad rzeką Hương, 11 km od jej ujścia do Morza Południowochińskiego, ośrodek administracyjny prowincji Thừa Thiên-Huế. W 2009 roku liczyło 302 983 mieszkańców. Do XVII w. nazywane Phú Xuân. Siedziba rzymskokatolickiej archidiecezji Huế.
Pod koniec XVI w. Wietnam, nominalnie rządzony przez dynastię Lê, został podzielony między dwa rody magnackie: Trịnh i Nguyễnów. Nguyễnom przypadło południe Wietnamu, dawne ziemie Czamów, zajęte wówczas do przełęczy Cù Mông. W 1687 r., Nguyễnowie założyli nową siedzibę, stolicę domeny, w miejscowości Phú Xuân, leżącej nad rzeką Perfumową, kilkanaście kilometrów od ujścia. W pobliżu miasta wybudowano ogromną cytadelę, na terenie której dwór Nguyễnów rezydował do 1775 r. Na przełomie 1774 i 1775 r. Trịnhowie wykorzystując zamieszanie spowodowane powstaniem Tajsonów niespodziewanym atakiem przekroczyli, rozdzielający domeny, mur Đồng Hới. Dwór Nguyễnów w panice porzucił Phú Xuân i przeniósł się do Gia Định. Miasto znalazło się pod panowaniem Tajsonów. W początkach grudnia 1788 r. średni z braci Nguyễn Huệ ogłosił się cesarzem północy. Tymczasową stolicę swojego cesarstwa ustanowił w Phú Xuân. Panowanie Tajsonów było krótkie. 15 czerwca 1801 r. miasto zostało zdobyte przez wojska Nguyễn Ánha, który nie czekając na opanowanie Hanoi ogłosił się cesarzem, a stolicę Wietnamu przeniósł do swojego rodzinnego miasta. Pochodzenie nazwy Huế nie jest znane. Pojawiła się w dokumentach już w XVII w., a z czasem wyparła całkiem poprzednią.
Jako stolica Huế funkcjonowało do 1945 r. 2 września rząd Hồ Chí Minha proklamował republikę ze stolicą w Hanoi. Po konferencji genewskiej Huế znalazło się w bezpośredniej bliskości linii demarkacyjnej, co przyniosło fatalny skutek. W czasie wojny wietnamskiej było wielokrotnie niszczone przez obie strony. Tragiczny skutek miała ofensywa Tết w 1968 r. Miasto zostało zdobyte przez komunistyczną Wietnamską Armię Ludową i Việt Cộng 31 stycznia 1968 r. Następnie w ciągu 24 dni okupacji specjalne grupy Việt Cộngu dokonały masowych aresztowań i egzekucji ludzi uznanych za wrogów komunizmu:południowowietnamskich urzędników, policjantów,nauczycieli, intelektualistów. Zabito także wielu duchownych i kilku cudzoziemców. Łącznie komuniści zamordowali w Huế 3 000-4 500 osób (liczbę zaginionych oszacowano na 5000). Masowe groby ofiar tej masakry zaczęto odkrywać kilka miesięcy później. Do 26 lutego 1968 r. miasto zostało odbite przez siły USA i ARW, lecz w wyniku ciężkich walk i bombardowań było kompletnie zniszczone. Komuniści zajęli Huế ostatecznie w marcu 1975 r. podczas decydującej ofensywy na Południowy Wietnam.
Po wojnie miasto odbudowano, restaurując również cytadelę i zakazane purpurowe miasto, w czym spory udział miał zespół polskich konserwatorów kierowany przez Kazimierza Kwiatkowskiego.

</doc>
<doc id="558765" url="https://pl.wikipedia.org/wiki?curid=558765" title="Đà Nẵng">
Đà Nẵng

Đà Nẵng − miasto w środkowym Wietnamie, nad Morzem Południowochińskim. Jedno z pięciu miast wydzielonych na prawach prowincji i największy port morski w tej części kraju. W okresie kolonialnym miasto nosiło nazwę Tourane. W 2019 roku trzecie co do wielkości miasto Wietnamu z blisko 1 milionem mieszkańców.
Historia.
Pochodzenie miasta sięga czasów, kiedy dolina rzeki Thu Bồn była nazywana Świętą Ziemią Amarawati i należała do Czamów. Do XVIII w. miasto nie miało jednak dużego znaczenia zdominowane przez leżący w sąsiedniej odnodze rzecznej port Faifo (Hội An). Na początku XIX w. port w Đà Nẵng zaczął się rozrastać. Jednocześnie nastąpiła intensyfikacja działalności katolickich misjonarzy, co sprowokowało niechętny europejczykom dwór cesarski do podjęcia represji. Niechętny początkowo Indochinom rząd francuski w latach 40. XIX w. zmienił politykę i zgodził się na podjęcie interwencji. Port w Đà Nẵng stał się głównym terenem konfliktu. 15 kwietnia 1847 r. Francuzi zbombardowali port zatapiając wietnamskie statki i powodując wiele ofiar. Francuskie zainteresowanie Wietnamem było z początku dalekie od spraw gospodarczych i koncentrowało się głównie na obronie misjonarzy i szerzeniu wiary katolickiej. Dopiero 1 września 1858 r., na rozkaz Napoleona III flota francuska zaatakowała Đà Nẵng, zdobyła miasto i ustanowiła przyczółek dla późniejszej ekspansji kolonialnej. Nazwę miasta zmieniono na Tourane. Po upadku Francuzów i podziale kraju miasto znalazło się w Wietnamie Południowym. W czasie wojny wietnamskiej pełniło rolę głównej bazy lotniczej dla wojsk południowowietnamskich i amerykańskich. Liczba ludności w tym czasie, zasilana również w dużej mierze uchodźcami z Huế, znacząco wzrosła.
Po zjednoczeniu miasto znalazło się w granicach prowincji Quảng Nam-Đà Nẵng. Od 1997 r. jest miastem wydzielonym na prawach prowincji. 
Współczesność.
Obecnie miasto jest dużym ośrodkiem uniwersyteckim i gospodarczym. Jest to również bardzo atrakcyjne centrum turystyczne. W pobliżu miasta znajdują się uznane za zabytki światowego dziedzictwa UNESCO sanktuarium Czamów w Mỹ Sơn, oraz Hội An − starożytny port znany jako Faifo z unikalną zabudową chińską, wietnamską i japońską pochodzącą z XV-XIX wieku. W samym mieście znajduje się założone w 1936 roku przez Francuzów z L’École Française d’Extrême-Orient unikalne muzeum sztuki czamskiej. Warte zobaczenia są również malownicze widoki, pagody i sanktuaria religijne położone w grotach na terenie pobliskich gór Marmurowych. 
Miasto leży wzdłuż jednej z najpiękniejszych w tej części świata plaż, nazwanej przez żołnierzy amerykańskich "china beach" (chińska plaża). Niektóre ze znajdujących się tu hoteli można zaliczyć do najekskluzywniejszych na świecie, a na bijących w „chińską plażę” falach rozgrywane są zawody surferów.

</doc>
<doc id="558767" url="https://pl.wikipedia.org/wiki?curid=558767" title="Nha Trang">
Nha Trang

 – miasto w południowym Wietnamie, przy ujściu rzeki Sông Cài do Morza Południowochińskiego, ośrodek administracyjny prowincji Khánh Hòa. W 2009 roku liczyło 292 693 mieszkańców.

</doc>
<doc id="558768" url="https://pl.wikipedia.org/wiki?curid=558768" title="Kartauna">
Kartauna

Kartauna, zwana także kartaną – ogólna nazwa odprzodowych dział artyleryjskich używanych od XVI do XVIII wieku.
Były to działa o średniej długości lufy - 14 – 27 kalibrów, wykonane ze spiżu lub żeliwa. Mając lufę krótszą od kolubryny, miały mniejszy zasięg. Dlatego stosowano je do walki na bliższą odległość, często przeciwko piechocie ładowane były kartaczami.
W zależności od kalibru kartauny dzieliły się na: 
Masa lufy kartauny wynosiła od 1000 kg (oktawa kartauna) do 6400 kg (kartauna podwójna).

</doc>
<doc id="558769" url="https://pl.wikipedia.org/wiki?curid=558769" title="Ruiny">
Ruiny

Ruina lub ruiny (z łac. "ruere" – przewracać się) – widoczne pozostałości zniszczonego, lecz niecałkowicie rozebranego obiektu budowlanego.
Ruiny powstają na skutek opuszczenia przez użytkowników budowli lub budynków, których dalsze użytkowanie nie jest możliwe lub opłacalne. Proces przekształcania obiektu w ruinę może być również zainicjowany przez zniszczenia wojenne czy klęski żywiołowe. Dalsze niszczenie następuje na przykład poprzez wpływ warunków atmosferycznych lub pozyskiwanie elementów budowlanych z opuszczonego obiektu (kamień, złom stalowy i tym podobne).
Wiele zabytków architektury lub innych obiektów cennych ze względów historycznych zachowanych jest obecnie w stanie trwałej ruiny. O ile niegdyś pozostawiano ruiny własnemu losowi, co umożliwiało ich dalszą erozję, obecnie w przypadku obiektów zabytkowych nierzadko dokonuje się konserwacji, a przynajmniej inwentaryzuje je. Znacznie częściej niż dawniej, w przypadku likwidowanych zabudowań, dokonuje się ich rozbiórki. Procesy naturalnego przekształcania w ruinę nadal jednak występują, na przykład w przypadku budynków o niejasnych stosunkach własnościowych, takich jak obiekty upadłych zakładów przemysłowych czy zlikwidowane garnizony Armii Radzieckiej.

</doc>
<doc id="558770" url="https://pl.wikipedia.org/wiki?curid=558770" title="Ruina">
Ruina



</doc>
<doc id="558771" url="https://pl.wikipedia.org/wiki?curid=558771" title="Vũng Tàu">
Vũng Tàu

Vũng Tàu – miasto w południowym Wietnamie, w prowincji Bà Rịa-Vũng Tàu, nad Morzem Południowochińskim. W 2009 roku liczyło 282 415 mieszkańców.

</doc>
<doc id="558777" url="https://pl.wikipedia.org/wiki?curid=558777" title="Kaczynski">
Kaczynski



</doc>
<doc id="558779" url="https://pl.wikipedia.org/wiki?curid=558779" title="Trener">
Trener

Trener – osoba zajmująca się przygotowaniem fizycznym i psychicznym swoich podopiecznych (najczęściej grupy) w wielu dziedzinach życia, m.in. sportu. Najczęściej wyspecjalizowany jest w jednej, konkretnej dyscyplinie (np. piłka nożna, koszykówka czy gimnastyka). Jego zadaniem jest umotywowywanie i wyszkolenie osób, z którymi pracuje.
W kształceniu ustawicznym trenerem nazywa się osobę prowadzącą szkolenie, którego celem jest nie tyle przekazanie wiedzy, co trenowanie odpowiednich umiejętności i zachowań, np. prowadzenie rozmowy sprzedażowej, publiczne przemawianie czy też umiejętne planowanie czasu. Zawód trenera nie jest jednoznaczny z zawodem coacha, gdyż inna jest rola coacha i trenera. Według Coaching Institute, rolą coacha jest głównie odkrycie wiedzy w kliencie, jego własnych rozwiązań oraz jego potencjału.
W kształceniu policealnym trenerem nazywa się osobę prowadzącą zajęcia praktyczne, których celem jest kształtowanie umiejętności praktycznych i świadczenie usług w zakresie opanowanych umiejętności.

</doc>
<doc id="558782" url="https://pl.wikipedia.org/wiki?curid=558782" title="Prowincja Quảng Ngãi">
Prowincja Quảng Ngãi

Quảng Ngãi – prowincja Wietnamu, znajdująca się we wschodniej części kraju, w Regionie Wybrzeża Południowo-Środkowego.
Podział administracyjny.
W skład prowincji Quảng Ngãi wchodzi trzynaście dystryktów oraz jedno miasto.

</doc>
<doc id="558784" url="https://pl.wikipedia.org/wiki?curid=558784" title="Szyberdach">
Szyberdach

Szyberdach – rodzaj okna zainstalowanego w dachu samochodu.
Wbrew powszechnemu przekonaniu, nazwa nie ma nic wspólnego z szybą, tylko z "szybrem" (niem. "Schieber" – suwak; "schieben" – przesunąć, spychać), czyli rodzajem uchylanej klapy. Szyberdach może być uchylany do góry lub przesuwany ku tyłowi samochodu, może także łączyć obie te funkcje. Szyberdach ułatwia wietrzenie pojazdu. Bardzo przydatny, gdy w upalny dzień zostawiamy auto na parkingu. Dzięki wymianie powietrza, temperatura w środku jest niższa niż w autach bez wentylacji.

</doc>
<doc id="558791" url="https://pl.wikipedia.org/wiki?curid=558791" title="Wielofunkcyjny Moduł Logistyczny">
Wielofunkcyjny Moduł Logistyczny

Wielofunkcyjny Moduł Logistyczny (MPLM z ang. "Multi-Purpose Logistics Module") – duży hermetyczny kontener używany w misjach zaopatrzeniowych amerykańskich wahadłowców do przewozu ładunków do/z Międzynarodowej Stacji Kosmicznej (ISS). Moduł był wynoszony na orbitę w ładowni wahadłowca i na czas trwania misji dołączany do jednego z wolnych węzłów cumowniczych Unity, następnie wyładowywano z niego narzędzia i sprzęt potrzebny na stacji, a umieszczano w nim zużyte elementy stacji i odpadki. Na koniec misji moduł wracał do ładowni wahadłowca.
Powstały trzy bliźniacze moduły logistyczne, które nazwano: "Leonardo", "Raffaello" i "Donatello".
W porównaniu do statków Progress, MPLM oferują dużo większą objętość magazynową, przez co pozwalają na przewożenie większych elementów wchodzących w skład zaopatrzenia. Jego wyposażenie stanowi m.in. 16 regałów, w tym specjalne zamrażarki do przewożenia próbek doświadczeń. MPLM może przewozić około 9 ton ładunku użytecznego. Żaden z modułów nie posiada własnego systemu zasilania, natomiast każdy z nich jest hermetyczny, utrzymujący sztuczną atmosferę na czas lotu na orbitę oraz na czas powrotu na Ziemię (maksymalnie MPLM może pozostawać na orbicie do 16 dni – będąc przyłączonym do ISS).
Po misji STS-131 MPLM Leonardo został przebudowany w Stały Moduł Wielofunkcyjny (PMM – "Permanent Multipurpose Module"), który poleciał wraz z misją STS-133 (ostatni lot promu Discovery). Wśród wprowadzonych zmian znalazły się wzmocnione osłony modułu chroniące przed uderzeniami mikrometeoroidów. Przebudowa pozwoliła na stałe połączenie z ISS przez nieograniczony czas - tym samym PMM pełnił funkcję dodatkowego magazynu na ISS.
MPLM zostały zbudowane na zlecenie NASA przez Włoską Agencję Kosmiczną (ASI) i są własnością strony amerykańskiej. W rozliczeniu ASI otrzymała dostęp do części należącego do USA czasu badawczego na ISS. Sama idea powstania modułu zrodziła się jeszcze w fazie projektowania nigdy nie powstałej Stacji Kosmicznej "Freedom". Pierwotnie projekt miał zrealizować Boeing, ale w 1992 r. ASI ogłosiła gotowość podjęcia się tego typu projektu. Wstępne plany zostały zmienione i w 1993 r. powstał projekt tego modułu w dwukrotnie większej wersji, który ostatecznie zaakceptowano. Budowę Leonardo rozpoczęto w kwietniu 1996 r. w fabryce Alenia Aerospazio w Turynie. Został on dostarczony do KSC w sierpniu 1998 r. samolotem Airbus Beluga. Raffaello dostarczono w sierpniu 1999 r., a Donatello w lutym 2001 r.
Moduł Donatello nie został nigdy użyty do lotu, a niektóre z jego części zostały wykorzystane do przebudowy modułu Leonardo w PMM.
Sam MPLM ma formę cylindrycznej hermetyzowanej dużej puszki, mającej 6,4 m długości i 4,6 m średnicy. Objętość wynosi 31 m³. Pusty ma masę 4082 kg, ale może dostarczać 9,1 ton towarów.

</doc>
<doc id="558793" url="https://pl.wikipedia.org/wiki?curid=558793" title="Bitwa w zatoce Køge (1677)">
Bitwa w zatoce Køge (1677)

Bitwa morska w Zatoce Køge – starcie zbrojne, które miało miejsce 1 lipca 1677 podczas wojny szwedzko-duńskiej (1675–1679) będącej częścią wielkiej europejskiej wojny Francji z koalicją.
Bitwa.
Po utracie kontroli nad Bałtykiem przed rokiem w bitwie pod Olandią, Szwedzi postanowili ją odzyskać. Flota duńska dowodzona przez Nielsa Juela miała 19 liniowców, 17 mniejszych jednostek, 1 354 działa i 6 700 ludzi, podczas gdy flota szwedzka dowodzona przez Henrika Horna – 25 liniowców, liczne jednostki mniejsze, transportowce z 3 000 żołnierzy, 1 792 działa i 8 260 ludzi.
Celem floty szwedzkiej było wysadzenie desantu na Zelandii.
Szwedzka flota opuściła Dalaro pod Sztokholmem 9 czerwca 1677. Dnia 13 czerwca dołączył do niej okręt "Kalmar" z Olandu oraz "Andromeda" i "Gustavus", resztki eskadry Sjoblada.
Duńska flota opuściła Kopenhagę 24 czerwca 1677. Jednak wkrótce potem musiała rzucić kotwice z powodu braku wiatru. O świcie 29 czerwca obie floty dostrzegły się nawzajem.
Około 8:00 30 czerwca Horn podniósł kotwice i pożeglował z wiatrem południowo-południowo-zachodnim w kierunku duńskiej floty. Obie strony zachowywały dystans, a Szwedzi za przykładem Duńczyków uszykowali się w linię. Juel przez całą noc próbował na próżno ustawić się korzystnie w stosunku do wiejącego wiatru.
Dnia 1 lipca o świcie, nie zważając na to, że niektóre jego statki zostały z tyłu, Juel przystąpił do bitwy. Walki rozpoczęły się około 5:00. Horn posłał brandery, lecz Duńczycy zdołali odciągnąć je na bok. Admirał Juel umiejętnie manewrował, wykorzystując znajomość wód, starając się zepchnąć Szwedów na mielizny koło Zelandii.
Gdy floty zbliżyły się do brzegu przy cyplu Stevna, spełniła się cicha nadzieja Juela, że Szwedzi spróbują stanąć w kierunku strony nawietrznej i zostaną zepchnięci na mieliznę.
Szwedzi stracili 8 okrętów liniowych, kilka mniejszych jednostek i ponad 3 000 ludzi. Większość straconych okrętów osiadła na mieliźnie. Duńczycy w bitwie nie stracili żadnego okrętu, tylko około 100 ludzi zginęło a 275 było rannych. Jednak dwa okręty zostały tak ciężko uszkodzone, że następnego dnia zatonęły w sztormie.
Bitwa w Zatoce Køge znana jest jako największe zwycięstwo Duńczyków i Norwegów na morzu uzyskane bez cudzej pomocy.

</doc>
<doc id="558794" url="https://pl.wikipedia.org/wiki?curid=558794" title="Bitwa morska w Zatoce Køge">
Bitwa morska w Zatoce Køge



</doc>
<doc id="558797" url="https://pl.wikipedia.org/wiki?curid=558797" title="Lisowice (przystanek kolejowy)">
Lisowice (przystanek kolejowy)

Lisowice – przystanek kolejowy w Lisowicach, w gminie Pawonków, w powiecie lublinieckim. Został przeniesiony w dniu 20 lipca 1987 roku ze stacji Lipie Śląskie.

</doc>
<doc id="558798" url="https://pl.wikipedia.org/wiki?curid=558798" title="MPLM">
MPLM



</doc>
<doc id="558799" url="https://pl.wikipedia.org/wiki?curid=558799" title="Bazylika św. Antoniego w Rybniku">
Bazylika św. Antoniego w Rybniku

Bazylika św. Antoniego Padewskiego w Rybniku (nieformalnie "Katedra Ziemi Rybnickiej") – kościół w śródmieściu w Rybniku, zbudowany w latach 1903-1906. W 1993 roku papież Jan Paweł II nadał jej tytuł bazyliki mniejszej. Jest najwyższą świątynią na Górnym Śląsku, wieże bazyliki wznoszą się na wysokość 95 metrów.
Historia.
Pozwolenie na budowę tej świątyni uzyskał rybnicki proboszcz ks. Franciszek Brudniok, budowniczym zaś był ks. dr Tomasz Reginek. Neogotycką świątynię zaprojektował Ludwig Schneider, architekt rejencyjny z Opola. Wysokogatunkowa cegła, z której zbudowano kościół pochodziła z cegielni przy ul. Strąkowskiego w Wielopolu. 
29 sierpnia 1907 roku nowa świątynia została poświęcona (konsekracji kościoła dokonano 29 września 1915 roku).
27 września 1907 r., dzięki zaangażowaniu ks. Franciszka Brudnioka w bogato zdobionych relikwiarzach umieszczono niewielki fragment Krzyża Świętego, relikwie św. Jacka, św. Jadwigi i św. Antoniego, oraz wycinki materiałów z szat św. Franciszka i św. Klary.
Wybudowanie nowej świątyni w Rybniku doprowadziło do powstania nowych dróg oraz wielu ważnych budynków w okolicy. Neogotycką świątynię z rejonem dworca kolejowego połączyła nowo zaprojektowana i powoli realizowana ulica, dziś znana jako ul. Kościuszki (ówcześnie "Kaiser Wilhelm Straße"). Na odcinku pomiędzy obu obiektami rozpoczął się proces zabudowywania pustych działek, trwający kilkadziesiąt lat. Tuż przed I wojną światową do użytku oddano Gimnazjum Publiczne (obecnie siedziba I Liceum Ogólnokształcące im. Powstańców Śląskich).
22 czerwca 1921 r. wskutek eksplozji ośmiu ton materiałów wybuchowych na dworcu kolejowym w Rybniku kościół doznał poważnych uszkodzeń (popękały mury, jedna z wież uległa przechyleniu). Świątynia została zamknięta na dłuższy czas, gdyż spadające cegły powodowały niebezpieczeństwo dla zdrowia i życia wiernych oraz przechodzących w pobliżu osób. 
Działania wojenne w 1945 r. znacznie zniszczyły rybnicką świątynię, szkody zostały ocenione jako wielkie, przez co kościół początkowo był przeznaczony do rozbiórki. Zniszczeniu uległy okna, elementy architektoniczne, część poszycia dachowego, prezbiterium (szczególnie od strony północnej, ulicy Mikołowskiej). Zniszczeniu uległa również większość wyposażenia świątyni, w tym ławki wykorzystywano jako barykady na pobliskich ulicach. Ponadto po zajęciu Rybnika przez Armię Czerwoną wewnątrz bazyliki urządzono warsztat dla broni pancernej.
Od 1 lutego 1952 r. funkcjonowała przy kościele kuracja, która 28 maja 1957 r. przekształcona została w samodzielną parafię pw. św. Antoniego z Padwy. Tego dnia bp Stanisław Adamski mianował ks. Sylwestra Durczoka administratorem parafii Rybnik z tytułem proboszcza. Z ambony rybnickiej świątyni regularnie były wygłaszane antykomunistyczne hasła, przez co proboszcz Sylwester Durczok był często nękany przez Służby Bezpieczeństwa PRL.
14 października 1959 r. spłonęła północna wieża kościoła. Szpic wieży miał konstrukcję stalową, obitą jednak deskami i blachą miedzianą. Łatwopalne elementy spadały w okolicy, powodując zagrożenie dla tłumu gapiów. Rybniccy strażacy bezsilnie przyglądali się żywiołowi, gdyż dysponowali tylko kilkunastometrowymi drabinami, zaś wieża paliła się na wysokości 60-95 metrów. Z powodu pożaru uszkodzone zostały organy, sklepienia i sprzęty liturgiczne. 
Mimo otwartego sporu z władzami komunistycznymi, pozyskano niezbędne funduszy do naprawienia szkód po tragicznym pożarze północnej wieży kościoła. Wiosną 1960 r. rozpoczęły się prace dekarskie, w tym całą stalową konstrukcję pomalowano i poobijano blachą miedzianą. Po remoncie świątynia stała się centrum życia religijnego Rybnika.
30 stycznia 1981 roku w salce akademickiej odbyło się pierwsze zebranie Klubu Inteligencji Katolickiej, którego działalność została zawieszona z chwilą ogłoszenia stanu wojennego. Po jego ogłoszeniu ks. proboszcz Alojzy Klon wraz z grupą parafian zajął się pomocą internowanym w ramach Biskupiego Komitetu Pomocy Uwięzionym i Internowanym. Działalność rybnickiej filii Klubu Inteligencji Katolickiej została reaktywowana w kwietniu 1983 roku. Oddany do użytku w 1988 r. Dom Katechetyczny stał się ośrodkiem kultury chrześcijańskiej.
W 1991 roku rybnicka świątynia została sklasyfikowana w poczet zabytków sztuki. Decyzją Państwowej Służby Ochrony Zabytków w Katowicach, Wojewódzki Konserwator Zabytków orzekł wpisać do rejestru zabytków dawnego województwa katowickiego Kościół parafialny pw. św. Antoniego w Rybniku, "posiadający wybitne walory architektoniczne i urbanistyczne w skali miasta i regionu".
W czerwcu 1993 roku Jan Paweł II specjalną bullą ustanowił kościół pod wezwaniem św. Antoniego Padewskiego bazyliką mniejszą. Rybnicka świątynia w ten sposób dołączyła do trzech innych górnośląskich kościołów - Bazyliki NMP w Piekarach Śląskich, św. Ludwika w Panewnikach oraz Narodzenia Najświętszej Marii Panny w Pszowie - noszących ten sam tytuł.
Rybnicka bazylika coraz częściej była wykorzystywana w ramach inicjatyw kulturalnych. 27 listopada 1999 roku zagrała tutaj swój pierwszy koncert reaktywowana rybnicka orkiestra (zabrzmiało m.in. oratorium "Mesjasz" Georga Friedricha Händla, a orkiestrę oraz połączone chóry poprowadził Mirosław Jacek Błaszczyk).
Na przełomie lat 1999 i 2000 w bazylice przeprowadzono montaż nowych witraży okiennych – łączna ich powierzchnia wynosi ok. 300 m². Witraże w prezbiterium przedstawiają sceny z życia patrona – św. Antoniego Padewskiego.
16 października 2005 roku - w 27 rocznicę wyboru kardynała Karola Wojtyły na papieża - odsłonięto znajdujący się przed bazyliką Pomnik Jana Pawła II.
10 kwietnia 2011 roku w świątyni odsłonięto tablicę pamiątkową poświęconą ofiarom katastrofy polskiego Tu-154 w Smoleńsku.
W 2014 r. zmieniono oświetlenie bazyliki, do tego czasu wykorzystywane były tradycyjne reflektory zainstalowane na ziemi. Zostały one zastąpione przez znacznie tańsze w eksploatacji lampy ledowe, z których część dla podkreślenia walorów architektonicznych świątyni została zamontowana na jej murach. Nowego oświetlenia doczekał się również stojący przed bazyliką pomnik papieża Jana Pawła II.
Kalendarium budowy.
Rok 1903
Rok 1904
Rok 1905
Rok 1906
Rok 1907
Organy.
Organy wybudowała w latach 1960-1965 firma Biernacki z Krakowa. Składają się one z dwóch instrumentów: głównego i bocznego umieszczonego za ołtarzem głównym W 2009 roku organy zostały bardzo poważnie uszkodzone poprzez uderzenie pioruna. Organy zostały ponownie uruchomione w 2012 roku. 
Dyspozycja organów głównych:
Dzwony.
7 października 1906 r. w trakcie poświęcenia przywiezionych dzwonów kościelnych, na placu przed świątynią doszło do napięć pomiędzy ludnością polską i niemiecką, gdyż pierwotnie do uczestnictwa w uroczystości dopuszczeni zostali tylko niemieccy urzędnicy i ich najbliżsi. 
W trakcie I wojny światowej trzy mniejsze dzwony - "Sancta Maria", "Sancta Nothburga" i "Sancta Zitta" - zostały zarekwirowane przez wojsko w celu ich przetopienia i wykorzystania do celów militarnych. Pozostałych pięć dzwonów - z powodu silnego sprzeciwu mieszkańców - nie spotkał podobny los i nie dotrwały do dnia dzisiejszego.
Obecnie bazylika posiada 6 dzwonów. Z okazji jubileuszu 100-lecia świątyni ofiarowano dzwon „Miłosierdzia Bożego”, ważący 3,5 tony. Odlano go w ludwisarni Grassmayr koło Innsbrucka. Posiada płaskorzeźby Katedry Ziemi Rybnickiej, Jezusa Miłosiernego i głowę papieża Jana Pawła II. W listopadzie 2007 r. dzwon zamontowano w południowej wieży. Odzywa się on w każdy piątek o godzinie 15:00 oraz o północy w Wigilię Świąt Bożego Narodzenia. Jest jednym z największych dzwonów na terenie śląska. Zainstalowano także 15 carillonów (dzwonów strojonych), odlanych w Ludwisarni Rudolfa Pernera w Pasawie, wygrywających melodię pieśni „Antoni, patronie ty nasz”.
Oprócz wspomnianego dzwonu Miłosierdzia Bożego w wieży północnej wisi 5 mniejszych dzwonów wykonanych przez Odlewnię dzwonów Jana Felczyńskiego w 2000 roku.
Figura św. Antoniego.
W ołtarzu głównym bazyliki znajduje się figura św. Antoniego, który jest patronem ziemi rybnickiej. Jest to rzeźba ludowo-barokowa, datowana na XVI lub XVII wiek. Pochodzi ona prawdopodobnie z dawnego kościoła farnego leżącego w parku na górce, przy ul. Gliwickiej (obecny Kościół akademicki Wniebowzięcia Najświętszej Maryi Panny). 
W latach 1828-1906 figurka znajdowała się w kaplicy wzniesionej u zbiegu ulic Mikołowskiej i Żorskiej (w miejscu dzisiejszych szerokich schodów, prowadzących na plac koło bazyliki). 

</doc>
<doc id="558801" url="https://pl.wikipedia.org/wiki?curid=558801" title="Cechy płciowe">
Cechy płciowe

Cechy płciowe – właściwości organizmu (genetyczne, anatomiczne i fizjologiczne) związane z jego zdolnością do rozrodu. 
Podział.
W praktyce zarówno klinicznej, jak i poznawczej przyjęło się wyróżniać: 
Pierwszorzędowe cechy płciowe – wyznaczane przez chromosomy płciowe, wchodzące w skład zygoty. Należy przypomnieć, że jeden z chromosomów płciowych pochodzi od ojca (X lub Y), natomiast drugi od matki (zawsze X), zatem można powiedzieć, że o płci dziecka decyduje chromosom płciowy przekazywany przez ojca. Obecność tych chromosomów warunkuje rozwój wewnętrznych oraz zewnętrznych narządów i dróg wyprowadzających. 
Drugorzędowe cechy płciowe – stanowią zespół różnic somatycznych oraz czynnościowych, które różnią kobietę i mężczyznę. Drugorzędowe cechy płciowe rozwijają się pod wpływem hormonów płciowych. Cechy te dotyczą różnic w proporcjach budowy, rozwoju umięśnienia, tworzeniu się warstwy tłuszczowej, budowie szkieletu, budowie krtani i barwie głosu, sposobie owłosienia, które różnią kobietę i mężczyznę. Drugorzędowe cechy płciowe są wspólnymi dla ogółu ludzi określonej płci. 
Trzeciorzędowe cechy płciowe – podobnie jak drugorzędowe wyrażają płeć somatyczną i czasem są z nimi łączone. Podobnie jak poprzednie, warunkowane są one aktywnością układu wydzielania wewnętrznego. Nie podlegają wpływom środowiska. Trzeciorzędowe cechy płciowe kształtują się w okresie dojrzewania.
Czwartorzędowe cechy płciowe – są czynnikami kulturowo-cywilizacyjnymi lub psychicznymi, które uzupełniają płeć somatyczną. Do cech czwartorzędowych płciowych można zaliczyć choćby formy językowe on - ona, określone cechy ubioru, sposób czesania włosów, dokonywanie wyboru zabawek przez dziecko, określone formy aktywności sportowej obu płci, czy wreszcie rodzaje wykonywanej pracy. Cechy te podkreślane są również w sferze zachowań. Mówi się w tym przypadku choćby o instynkcie opiekuńczym i odwadze w przypadku mężczyzny, natomiast czułości, uległości czy wstydliwości kobiety. Czwartorzędowe cechy płciowe ukształtowały się w rozwoju historycznym ludzkości i oddziałują na wszystkich ludzi już od momentu urodzenia.
Cechy płciowe u ludzi.
U ludzi generalnie da się wyróżnić następujące cechy płciowe:
Spotyka się też typologię dwustopniową, w której wymienione wyżej cechy pierwszo- i drugorzędowe zalicza się do pierwszorzędowych, a trzeciorzędowe do drugorzędowych. Te ostatnie bywają też nazywane ornamentem płciowym.

</doc>
<doc id="558807" url="https://pl.wikipedia.org/wiki?curid=558807" title="Emil Bartoschek">
Emil Bartoschek

Emil Bartoschek (ur. 30 lipca 1899 r. w Czuchowie, zm. 26 lutego 1969 r. w Waldbrunn – miejscowości w paśmie górskim Westerwald w Hesji w Niemczech) – niemiecki malarz.
Życiorys.
Był niemieckim malarzem, uczniem Johannesa Ittena na Bauhausie w Weimarze i uczniem mistrzowskim Otta Muellera i Oskara Molla na Państwowej Akademii Sztuk i Rzemiosła Artystycznego we Wrocławiu (Staatliche Akademie für Kunst und Kunstgewerbe).
Emil Bartoschek naukę malarstwa rozpoczął w 1914 roku jako malarz dekorator (Dekorationsmaler) w Czerwionce, gdzie otrzymywał także naukę malarstwa i rysunku przy malarzu akademickim Gotschlichu. Pierwsze jego prace zostały wystawione w 1919 roku na wystawie zbiorowej w Zabrzu. W 1920 roku rozpoczął studium z przedkursem przy Johannesie Ittenie na Bauhausie w Weimarze.
Młodemu artyście zachęty dodawali Paul Klee i Wasilij Kandinskij. Z powodu politycznie niespokojnego położenia w pasie granicznym między Polską a Górnym Śląskiem opuścił Weimar i przeniósł się na studium we Państwowej Akademii Sztuki i Rzemiosła Artystycznego we Wrocławiu (Staatliche Akademie für Kunst und Kunstgewerbe). Został uczniem mistrzowskim Ottona Muellera, członka „Die Brücke” i Oskara Molla. 
Od 1925 roku żył jako swobodnie tworzący malarz we Wrocławiu, miał pojedyncze wystawy, oraz brał udział w wystawach zbiorowych. Właściwie był poza okresem ekspresjonistycznym, ale przylgnięcie do ekspresjonizmu jest dostrzegalne w obrazach z czasów jego wczesnej twórczości. Bartoschek pracował we wspólnej pracowni z Alexandrem Camaro. W 1930 roku poślubił Elsę Lichter.
W 1937 roku przeprowadził się do Berlina, gdzie miał dobrze prosperującą pracownię blisko Tiergarten. Powodzeniem cieszyły się jego obrazy impresjonistyczne i naturalistyczne, przeważnie przedstawiał motywy z brandenburskiego otoczenia. Obrazy znajdowały swoich kupców w galerii Sarcandra i Kallide w pasażu Friedrichstrasse. W 1939 roku nabył grunt w Groß-Schönebeck w Schorfheide, gdzie wybudował domek weekendowy w którym mógł pracować bez przeszkód. W 1942 roku jego berlińska pracownia została zniszczona przez bomby lotnicze, a wraz z nią przepadła olbrzymia część jego twórczości. Po tym wszystkim usunął się do swojego domku w Schorfheide.
W 1945 roku musiał uciekać przed zbliżającą się Armią Czerwoną wraz ze swoimi nielicznymi ocalałymi narzędziami malarskimi do znajomych w Grevenbrück. Jego cała wcześniejsza twórczość złożona w berlińskim schronie została zniszczona podczas działań wojennych. W Grevenbrück jego uczennicą była Hildegarda Grunert urodzona w 1920 r. w Soldin (Myśliborzu), która później została jego drugą żoną.
W 1947 r. został członkiem Künstlervereinigung Hagenring w Hadze, a dwa lata później - w 1949 r. rozwiódł się ze swoją pierwszą żoną. W 1951 roku przeprowadził się do Kolonii wraz z Hildegardą Grunert, która rozpoczęła studium ceramiki i malarstwa artystycznego przy kolońskich szkołach sztuk pięknych. W Kolonii powstały liczne impresjonistyczne, abstrakcjonistyczne, ekspresjonistyczne, jak także surrealistyczne obrazy olejne, rysunki, akwarele, obrazy malowane farbami temperowymi, węglem, kredą, grafitem, które były wystawiane na pojedynczych oraz zbiorowych wystawach. Właściciele kolońskich galerii dobrze sprzedawali jego dzieła, jednak już nie można było mówić o takim powodzeniu jak w Berlinie. Był jednym z malarzy, który mieli zaszczyt ozdobienia swoimi dziełami katedry w Bonn.
Hildegarda Grunert otworzyła pracownię ceramiki. Pobrali się w 1965 roku, po czym opuścili Kolonię by wyprowadzić się do starej chałupy w Waldbrunn w górach Westerwald, gdzie żyli samotnie jako swobodnie tworzący artyści aż do śmierci Emila w lutym 1969 roku.
Krytyk sztuki Horst Richter napisał odnośnie do jego wystawy w Kolonii w „Kölner Kulturspiegel” z dnia 12 kwietnia 1960 roku:
[...] ""Bartoschek poznał wartość wyrażania malarskiej abstrakcji w czasie w którym oznaczało to jeszcze ryzyko zupełnego wygnania przedmiotu z obrazu. Jego duchową ojczyzną była w gruncie rzeczy berlińska "Sturm", aczkolwiek ani przy Walden nie był wystawiany, ani też nie należał do tego koła artystycznego. Ślązak bił się jako twórczy pustelnik przez całe życie, także przez artystycznie suche lata III Rzeszy, uprawiał na zewnątrz malarstwo dla chleba („Brotmalerei“), by móc cichaczem wykończać obecnie skazywane na wygnanie abstrakcyjne środki wyrazu"." [...]
Jego prace znajdują się w posiadaniu prywatnym, , Deutsches Kultur- und Bildungszentrum e. V. w Heisterbacherrott.

</doc>
<doc id="558813" url="https://pl.wikipedia.org/wiki?curid=558813" title="Stanisław Hryniewiecki">
Stanisław Hryniewiecki

Stanisław Hryniewiecki (ur. 29 listopada 1896 w Samarze, zm. 8 października 1943 na Atlantyku) – polski komandor porucznik i morski oficer pokładowy okrętów nawodnych. W okresie od 1912 do 1917 służył w Imperatorskiej Marynarce Wojennej Rosji, a następnie wstąpił do odrodzonej polskiej Marynarki Wojennej. Brał udział w I wojnie światowej i wojnie polsko-bolszewickiej. Dowodził wieloma okrętami oraz dywizjonem niszczycieli. Zginął jako dowódca ORP „Orkan” na Oceanie Atlantyckim podczas drugiej wojny światowej.
Życiorys.
Służba wojskowa.
Stanisław Hryniewiecki urodził się 29 listopada 1896 w Samarze. W 1912 ukończył Morski Korpus Kadetów w Petersburgu i przez 5 lat pływał na rosyjskim pancerniku „Połtawa”. W 1917 został w stopniu miczmana zwolniony ze służby w carskiej Marynarce Wojennej.
W 1919 zgłosił się do Wojska Polskiego i otrzymał przydział do Flotylli Pińskiej. Podczas wojny polsko-bolszewickiej dowodził początkowo baterią artylerii nadbrzeżnej i zatopił w Skrygłowie statek „Wołga”. W 1920 był oficerem artylerii, a następnie dowódcą na statku pancernym „Pancerny 1”, rzadziej określany w dokumentach jako „P-1”. Przyczynił się do zatopienia rosyjskiej kanonierki „Gubitielnyj” pod Czarnobylem i uszkodzenia kolejnych dwóch. Po samozatopieniu „P-1” i odwrocie Flotylli Pińskiej, podczas którego dowodził statkiem uzbrojonym „Pancerny 2”, przydzielono go na dowódcę monitora rzecznego ORP „Horodyszcze” we Flotylli Wiślanej. Od 1922 do 1923 dowodził monitorem ORP „Warszawa”. W 1923 został przeniesiony do Pucka na zastępcę dowódcy torpedowca ORP „Kujawiak”. Następnie był kierownikiem ćwiczeń i oficerem kursowym II rocznika w Oficerskiej Szkole Marynarki Wojennej w Toruniu, a także dowódcą kanonierki ORP „Generał Haller”. Po odbyciu we Francji stażu na niszczycielach otrzymał przydział na ORP „Wilia”. Od 1928 brał udział w budowie niszczyciela ORP „Wicher”, po czym przez krótki czas dowodził torpedowcem ORP „Podhalanin”. W 1930 był zastępcą dowódcy ORP „Wicher” w pierwszej załodze i został skierowany na Oficerski Kurs Taktyczny. Następnie pełnił funkcję zastępcy dowódcy Flotylli Wiślanej. Od 1936 pracował w komisji odbioru niszczyciela ORP „Grom”, a rok później powierzono mu obowiązki dowódcy tego okrętu. W latach 1937–1938 był jednocześnie dowódcą dywizjonu kontrtorpedowców. Po przekazaniu dowództwa dywizjonu i okrętu wyznaczono go na kierownika Warsztatów Portowych Marynarki Wojennej w Gdyni. 29 sierpnia 1937 odniósł ciężkie obrażenia w wypadku drogowym po zderzeniu prowadzonego przez siebie auta z ciężarówką. Na początku 1939 został przeniesiony w stan spoczynku.
W przededniu II wojny światowej otrzymał rozkaz mobilizacyjny do Dowództwa Floty na Helu. Podczas kampanii wrześniowej, 1 września przejął dowodzenie stawiaczem ORP „Gryf”. Po zatopieniu okrętu został oficerem łącznikowym dowódcy Floty kadm. Józefa Unruga przy dowódcy Lądowej Obrony Wybrzeża płku Stanisławie Dąbku. Podczas oblężenia Kępy Oksywskiej uciekł z Babich Dołów do Lipawy na kutrze rybackim „Albatros”, internowany 14 września 1939 roku na Łotwie. Przez Estonię i Szwecję przedostał się na początku 1940 do Wielkiej Brytanii. Po przybyciu do Londynu początkowo znajdował się w dyspozycji szefa Kierownictwa Marynarki Wojennej kadm. Jerzego Świrskiego. Następnie został wyznaczony p.o. dowódcy dywizjonu kontrtorpedowców i zaokrętowany na ORP „Grom”. Po zatopieniu tego okrętu w kampanii norweskiej pełnił obowiązki dowódcy niszczyciela ORP „Błyskawica”. Od końca 1940 do 1941 był ostatnim dowódcą dywizjonu kontrtorpedowców. W 1942 jako dowódca niszczyciela ORP „Piorun” brał udział w konwojach atlantyckich. Pod koniec 1942 został dowódcą niszczyciela ORP „Orkan”. Uczestniczył w konwojach do Islandii i Nowej Fundlandii oraz patrolach w Zatoce Biskajskiej.
Zginął 8 października 1943 na Atlantyku w wyniku storpedowania „Orkana” przez niemiecki okręt podwodny U-378 torpedą akustyczną nowego typu.

</doc>
<doc id="558818" url="https://pl.wikipedia.org/wiki?curid=558818" title="Jan Jeleń">
Jan Jeleń

Jan Jeleń (ur. 1808 w Cisownicy. zm. 7 lutego 1874 we Lwowie) – polski księgarz.
Był synem Jana, chłopa. Ukończył gimnazjum ewangelickie w Cieszynie. W 1824 r. rozpoczął praktykę. Później pracował w księgarniach Jana Milikowskiego we Lwowie, Stanisławowie i Tarnowie. W 1836 r. starał się o prowadzenie antykwariatu w Przemyślu. W 1846 r. otworzył księgarnię w Przemyślu. Od 1849 prowadził ją wraz ze swoim bratem Pawłem pod nazwą "Bracia Jeleniowie". Bracia zasilali darowiznami biblioteki na Śląsku Cieszyńskim oraz Ossolineum we Lwowie.
Po śmierci Jana księgarnie prowadzili jego brat Paweł i bratanek Gustaw.

</doc>
<doc id="558822" url="https://pl.wikipedia.org/wiki?curid=558822" title="Kancelaria Premiera">
Kancelaria Premiera



</doc>
<doc id="558825" url="https://pl.wikipedia.org/wiki?curid=558825" title="High Fidelity">
High Fidelity



</doc>
<doc id="558829" url="https://pl.wikipedia.org/wiki?curid=558829" title="Sacro polo">
Sacro polo

Sacro polo (także: Kato polo) – sarkastyczne określenie gatunku muzycznego, charakteryzującego się prostą formą (gitara akustyczna, organy elektroniczne, chórki dziecięce) oraz prostą "wpadającą w ucho" melodią, posiadającego tematykę religijną. Określenie powstało przez analogię do nazwy nurtu disco polo o tematyce miłosnej i sielankowej, a utworzyli je przeciwnicy i krytycy tego gatunku.
Sacro polo z założenia ma korzenie we współczesnej kulturze chrześcijańskiej, stąd też dominuje tematyka religijna – cytaty z Biblii, kolędy podane jednakże w bardzo uproszczonej formie. Zdarzają się też piosenki, których tematem jest rodzina, przyjaciele, zwierzęta.
Wśród wykonawców zaliczanych do nurtu sacro polo można wymienić między innymi Magdę Anioł i ks. Stefana Ceberka. Niektórzy obserwatorzy i krytycy muzyczni (np. Anna Szulc w tygodniku Przekrój) zaliczają do tego gatunku także realizacje kompozytora i dyrygenta Piotra Rubika.

</doc>
<doc id="558830" url="https://pl.wikipedia.org/wiki?curid=558830" title="Krystian Barański">
Krystian Barański

Krystian Barański (ur. 23 września 1987 w Toruniu) – polski żużlowiec.
Kariera sportowa.
Licencję uzyskał w barwach GTŻ Grudziądz pod koniec sezonu 2004, co sprawiło, że w swoim pierwszym sezonie nie miał zbyt wielu okazji do startów. Udało mu się jednak zadebiutować w lidze i regionalnych rozgrywkach młodzieżowych. W sezonie 2005 awansował do finału Młodzieżowych Indywidualnych Mistrzostw Polski, w którym zajął XV miejsce. W 2005 i 2006 r. był podstawowym juniorem GTŻ-tu Grudziądz. W 2007 r. występował w Lotosie Gdańsk.

</doc>
<doc id="558831" url="https://pl.wikipedia.org/wiki?curid=558831" title="Libiamo ne' lieti calici">
Libiamo ne' lieti calici

Libiamo ne' lieti calici – duet z opery "La Traviata" Giuseppe Verdiego
Słynny duet "Libiamo ne' lieti calici" ("Więc pijmy na chwałę miłości") pochodzi z I aktu opery "La Traviata". Alfred, poproszony o wzniesienie toastu początkowo wzbrania się, lecz za namową Violetty zaczyna pieśń o radości, zabawie i miłości. Stopniowo dołączają do niego goście (chór), a następnie Violetta. W pewnym momencie śpiew staje się polemiką między Alfredem a Violettą (fragment ten wiele wnosi do rysu psychologicznego bohaterów). Duet ten jest powszechnie znany, głównie dzięki wspaniałej, radosnej muzyce.
Libretto.
Tekst włoski autorstwa Francesco Maria Piave. 
Alfred:
Libiamo, libiamo ne' lieti calici
che la belleza infiora.
E la fuggevol, fuggevol ora s'inebrii
a voluttà.
Libiamo ne' dolci fremiti
che suscita l'amore,
poiché quell'ochio al core omnipotente va.
Libiamo, amore, amore fra i calici
più caldi baci avrà.
Chór:
I calici più caldi baci avrà
I calici più caldi baci avrà
Violetta:
Tra voi tra voi saprò dividere
il tempo mio giocondo;
Tutto è follia, follia nel mondo ciò
che non è piacer.
Godiam, fugace e rapido
è il gaudio dell’amore,
è un fior che nasce e muore,
ne più si può goder.
Godiamo, c'invita, c'invita un fervido
accento lusighier.
Chór:
Godiamo, la tazza, la tazza e il cantico,
la notte abbella e il riso;
in questo, in questo paradiso ne scopra il nuovo dì.
Violetta:
La vita è nel tripudio
Alfredo:
quando non s'ami ancora.
Violetta:
Nol dite a chi l'ignora,
Alfredo:
È il mio destin così ...
Wszyscy:
Godiamo, la tazza, la tazza e il cantico
la notte abbella e il riso;
in questo, in questo paradiso ne scopra il nuovo dì.

</doc>
<doc id="558832" url="https://pl.wikipedia.org/wiki?curid=558832" title="Microsoft Windows for Workgroups 3.11">
Microsoft Windows for Workgroups 3.11



</doc>
<doc id="558833" url="https://pl.wikipedia.org/wiki?curid=558833" title="Prohaireza">
Prohaireza

Prohaireza to wyróżniona przez Epikteta zdolność pozwalająca odróżnić istoty ludzkie od innych stworzeń. W swoich diatrybach definiuje ją jako samookreśloną, niezniewoloną, niepodległą, zdolną do używania wrażeń i rozumiejącą ich użycie - zdolność umysłową, której podlegają wszystkie inne ludzkie zdolności.
Ludzka prohaireza jest w pełni aktywna w momencie odczuwania pragnienia lub zniechęcenia, pociągania lub odrazy, zgody lub niezgody. 
Prohaireza może przybrać dwie różne formy: 

</doc>
<doc id="558834" url="https://pl.wikipedia.org/wiki?curid=558834" title="Windows NT 3.1">
Windows NT 3.1

Windows NT 3.1 – pierwsze wydanie w pełni 32-bitowego systemu operacyjnego Windows NT wydanego przez firmę Microsoft. System swoją nazwę zawdzięcza systemowi Windows 3.x, ponieważ posiadał taki sam interfejs użytkownika. Premiera systemu miała miejsce 27 lipca 1993 r. i mógł on być uruchamiany na komputerach z procesorami Intel x86, DEC Alpha i MIPS R4000.
Historia.
Windows NT 3.1 wpierw miał być nazwany OS/2 3.0 jako trzecia wersja systemu operacyjnego opracowywanego przez Microsoft i IBM. Kiedy jednak Windows 3.0 został wydany w maju 1990 r., Microsoft zdecydował się na zmianę interfejsu systemu Windows NT. To właśnie spowodowało konflikt między Microsoftem a IBM-em, a jego konsekwencją był rozpad i zakończenie współpracy. IBM od tego momentu kontynuował rozwój OS/2 w pojedynkę, podczas gdy Microsoft od nowa zaczął opracowywać Windows NT 3.1.
Pierwszy pokaz Windows NT zwanego „Windows Advanced Server for Lan Manager” miał miejsce na konferencji developerów w sierpniu 1992 r. i produkt formalnie został ogłoszony wiosną 1993 r. na targach COMDEX w Atlancie, stan Georgia.
27 Października 1994 Microsoft wydał ostatni 3 Service Pack o numerze: 3.1.528
Wsparcie techniczne.
31 grudnia 2001 firma Microsoft zakończyła wsparcie dla tego systemu.

</doc>
<doc id="558835" url="https://pl.wikipedia.org/wiki?curid=558835" title="Triturus helveticus">
Triturus helveticus



</doc>
<doc id="558836" url="https://pl.wikipedia.org/wiki?curid=558836" title="Windows NT 3.5">
Windows NT 3.5

Windows NT 3.5 (znany też pod nazwą kodową "Daytona") – drugie wydanie systemu operacyjnego Windows NT. Premiera systemu miała miejsce 21 września 1994.
Jeden z głównych celów, które twórcy chcieli osiągnąć podczas tworzenia systemu było zwiększenie prędkości działania. Jest to pierwsza wersja NT, która przyjęła nazwy "Windows NT Workstation" i "Windows NT Server". Poprzednie edycje Windowsa NT (Windows NT 3.1) nazywane były "Windows NT" i "Windows NT Advanced Server".
Nowością w Windows NT 3.5 był nowy ekran ładowania systemu oraz interfejs użytkownika przejęty z Windows for Workgroups. W lipcu 1995 roku Windows NT 3.5 z Service Packiem 3 został sklasyfikowany przez National Security Agency jako spełniający kryteria TCSEC C2. 21 Czerwca 1995 roku Microsoft Wydał Ostatni Service Pack o numerze: 3.5.807
Wsparcie techniczne.
31 grudnia 2001 firma Microsoft zakończyła wsparcie dla tego systemu.

</doc>
<doc id="558837" url="https://pl.wikipedia.org/wiki?curid=558837" title="Windows NT 3.51">
Windows NT 3.51

Windows NT 3.51 – trzecie wydanie systemu operacyjnego Windows NT. Premiera systemu miała miejsce 30 maja 1995, dziewięć miesięcy po premierze Windows NT 3.5. System posiadał taki sam interfejs użytkownika jak jego poprzednik.
Historia.
Windows NT w wersji 3.51 został określony jako "wydanie dla Power PC". Pierwotnie planowano wydać wersję 3.5 dla komputerów Power PC. Edycja 3.51 została wydana dla architektur x86, MIPS i Alpha.
Pomimo że NT posiada zupełnie inne jądro, w Windows NT 3.51 możliwe jest uruchamianie aplikacji Win32.
19 Września 1996 roku Microsoft Wydał Ostatni Service Pack o numerze: 3.51.1057
Następcy systemu.
Bezpośrednim następcą systemu Windows NT 3.51 jest system Windows NT 4.0.
Wsparcie techniczne.
31 grudnia 2001 firma Microsoft zakończyła wsparcie dla tego systemu.

</doc>
<doc id="558839" url="https://pl.wikipedia.org/wiki?curid=558839" title="Microsoft Windows CE 2.0">
Microsoft Windows CE 2.0



</doc>
<doc id="558840" url="https://pl.wikipedia.org/wiki?curid=558840" title="Microsoft Windows CE 3.0">
Microsoft Windows CE 3.0



</doc>
<doc id="558841" url="https://pl.wikipedia.org/wiki?curid=558841" title="Microsoft Windows CE 4.0">
Microsoft Windows CE 4.0



</doc>
<doc id="558842" url="https://pl.wikipedia.org/wiki?curid=558842" title="Microsoft Windows CE 5.0">
Microsoft Windows CE 5.0



</doc>
<doc id="558844" url="https://pl.wikipedia.org/wiki?curid=558844" title="Microsoft Windows CE 6.0">
Microsoft Windows CE 6.0



</doc>
<doc id="558845" url="https://pl.wikipedia.org/wiki?curid=558845" title="Repertuar">
Repertuar

Repertuar – lista utworów prezentowanych w określonej placówce kulturalnej w określonym czasie lub takich, które dany wykonawca jest w stanie wykonać na zamówienie. 
W przenośni, w kontekście artysty lub grupy artystów, mówi się o repertuarze w sensie jego ogólnych możliwości wykonawczych. Repertuarem nazywa się też w teatrach, kinach i filharmoniach druki akcydensowe (plakaty, ulotki, foldery), których główną część stanowi lista proponowanych utworów z ich omówieniem.

</doc>
<doc id="558848" url="https://pl.wikipedia.org/wiki?curid=558848" title="Folikulotropina">
Folikulotropina



</doc>
<doc id="558849" url="https://pl.wikipedia.org/wiki?curid=558849" title="Stowarzyszenie Prokuratorów Rzeczypospolitej Polskiej">
Stowarzyszenie Prokuratorów Rzeczypospolitej Polskiej

Stowarzyszenie Prokuratorów Rzeczypospolitej Polskiej – pierwsze stowarzyszenie prokuratorów o zasięgu ogólnokrajowym.
Siedzibą władz naczelnych jest Warszawa (do roku 2012 był nią Poznań). Prezesem Głównego Zarządu stowarzyszenia był od 2002 Krzysztof Parulski, następnie Mikołaj Przybył, obecnie prezesem jest Grzegorz Kiec.
Celami SPRP są reprezentowanie środowiska prokuratorów, działalność na rzecz praworządności i edukacja członków, a także "kształtowanie właściwej postawy moralno-etycznej i zawodowej prokuratorów".
Członkowie stowarzyszenia dzielą się na:
Organizacja wydaje kwartalnik „Prokurator” i organizuje konkurs "Prokurator Roku".

</doc>
<doc id="558851" url="https://pl.wikipedia.org/wiki?curid=558851" title="Pedro Ramírez">
Pedro Ramírez

Generał Pedro Pablo Ramírez Machuca (ur. 1884, zm. 1962) – argentyński wojskowy i polityk, jeden z inicjatorów czerwcowego zamachu stanu w 1943 roku, wprowadzającego rządy junty wojskowej. W latach 1943-1944 pełnił urząd prezydenta Argentyny.
W 1943 roku był jednym z liderów Grupy Zjednoczonych Oficerów, proniemieckiego zrzeszenia oficerów głównie niższego stopnia, które 4 czerwca obaliło dotychczasowego prezydenta Ramóna Castillo i wprowadziło rządy wojskowe. Od 1942 do 1943 roku był ministrem wojny w rządzie Castillo. Funkcję tę sprawował również w gabinecie Artura Rawsona, pierwszym po zamachu 1943 roku.
Po obaleniu Rawsona przejął obowiązki prezydenta kraju. W połowie 1944 roku po serii porażek wojsk Trzeciej Rzeszy na froncie zachodnim i wschodnim, i coraz bliższej wizji zakończenia wojny, jego rząd podjął decyzję o zerwaniu stosunków dyplomatycznych z Japonią i Niemcami. W obozie wojskowych cały czas trwała walka o władzę i tę ostatnią decyzję wykorzystał przeciw Ramírezowi generał Edelmiro Farrell, który został nowym prezydentem.

</doc>
<doc id="558852" url="https://pl.wikipedia.org/wiki?curid=558852" title="Pedro Ramirez">
Pedro Ramirez



</doc>
<doc id="558853" url="https://pl.wikipedia.org/wiki?curid=558853" title="Stanisław Srokowski (pisarz)">
Stanisław Srokowski (pisarz)

Stanisław Srokowski (ur. 29 czerwca 1936 w Hnilczu) – polski pisarz, poeta, prozaik, dramaturg, krytyk literacki, tłumacz, nauczyciel akademicki i publicysta.
Życiorys.
Rodzice zajmowali się rolnictwem. W 1945 przesiedleni z Kresów osiedlili się w Mieszkowicach (ówczesne województwo szczecińskie). Szkołę podstawową ukończył w 1951 w Mieszkowicach, liceum w 1955 w Dębnie. W 1954 został usunięty ze studiów w Wyższej Szkole Służby Dyplomatycznej za chodzenie do kościoła i odmowę wstąpienia do PZPR. Przez rok (1955–1956) pracował jako nauczyciel w wiejskiej szkole w Zielinie.
Zadebiutował jako poeta i prozaik w 1958 w Opolu. W 1960 ukończył filologię polską w Wyższej Szkole Pedagogicznej w Opolu. Pracował jako nauczyciel w Technikum Elektroenergetycznym w Legnicy w latach 1960–1968.
Po wydarzeniach marcowych 1968 został z powodów politycznych zmuszony do opuszczenia szkoły. W latach 1968–1969 pracownik Klubu Seniora we Wrocławiu. W latach 1970–1981 dziennikarz działu kultury tygodnika „Wiadomości”. Przez pewien czas redaktor naczelny „Kultury Dolnośląskiej”. W stanie wojennym został zwolniony z pracy i pozostawał bezrobotny przez blisko dwa lata. W okresie 1983–1989 przebywał w Zagłębiu Miedziowym w Lubinie. W latach 1990–1993 wykładowca Uniwersytetu Wrocławskiego. W okresie 1993–1994 bezrobotny. Od 1995 jest redaktorem naczelnym założonego przez siebie czasopisma edukacyjno-twórczego, tworzonego przez dzieci i młodzież w wieku 8–16 lat „Nowe Twarze” (wcześniejszy tytuł: „Gazeta Dzieci”).
Przez wiele lat należał do Związku Literatów Polskich oraz ZAIKS-u. Po rozwiązaniu ZLP po stanie wojennym nie uczestniczył w życiu organizacyjnym związków literackich. Obecnie należy do Stowarzyszenia Tłumaczy Polskich.
W swoich powieściach "Ukraiński kochanek" (2008) i "Zdrada" (2009) oraz zbiorze opowiadań "Nienawiść" (2006) nawiązuje do wydarzeń z 1943 roku, kiedy to ziemie wschodnie II Rzeczypospolitej ogarnęła fala ludobójstwa, dokonywanego przez ukraińskich nacjonalistów na Polakach. Na kanwie "Nienawiści" powstał w 2016 roku film pt. Wołyń w reżyserii Wojciecha Smarzowskiego.
Był założycielem NSZZ „Solidarność” w redakcji „Wiadomości”. Doradzał Niezależnemu Samorządnemu Związkowi Zawodowemu „Solidarność” Rolników Indywidualnych we Wrocławiu. Był rzecznikiem prasowym rolniczej „Solidarności”. Od 1982 działał w Solidarności Walczącej.
Współorganizator Związków Twórczych i Stowarzyszeń Naukowych we Wrocławiu, przewodniczący klubu „Odrodzenie”. Współtwórca stowarzyszenia kulturalnego współpracy polsko-ukraińskiej „Biały Ptak”. Twórca i pierwszy prezes Towarzystwa Polsko-Greckiego we Wrocławiu. Współzałożyciel Instytutu Wincentego Witosa. Prezes Towarzystwa Miłośników Kultury Kresowej. Publikuje m.in. w „Warszawskiej Gazecie”, „Magna Polonia”.
W 2010 otrzymał Krzyż Solidarności Walczącej. W 2020 otrzymał od Instytutu Pamięci Narodowej nagrodę „Semper Fidelis”.

</doc>
<doc id="558854" url="https://pl.wikipedia.org/wiki?curid=558854" title="Komórka Sertolego">
Komórka Sertolego

Komórka Sertolego (niepoprawne: "komórka Sertoliego"), komórka podporowa – wysoka, stożkowata, nieproliferująca komórka kanalika nasiennego (krętego) w jądrze, wspomagająca i kontrolująca proces spermatogenezy.
Komórki Sertolego są wysokimi komórkami podporowymi, sięgającymi światła kanalika, znajdującymi się na błonie podstawnej pomiędzy komórkami plemnikotwórczymi. Bocznie wytwarzają wypustki, które łącząc się z sąsiednimi wypustkami tworzą połączenia międzykomórkowe typu jonowego. Te połączenia są częścią bariery krew–jądro.
Wyposażenie cytoplazmatyczne stanowi przypodstawnie położone jądro z trójdzielnym jąderkiem i liczne cysterny szorstkiej i gładkiej siateczki śródplazmatycznej. Cytoplazma tworzy wiele fałdów i wpukleń na powierzchniach bocznych i przyszczytowej – leżą na nich komórki plemnikotwórcze. W obrębie fałdów spotykamy elementy cytoszkieletu. Pod błoną komórkową znajdują się skupiska filamentów aktynowych i kanaliki gładkiej siateczki śródplazmatycznej.
Komórki Sertolego pełnią szereg istotnych funkcji dla prawidłowego przebiegu spermatogenezy:

</doc>
<doc id="558857" url="https://pl.wikipedia.org/wiki?curid=558857" title="Zoo w Denver">
Zoo w Denver

Ogród zoologiczny w amerykańskim mieście Denver w Kolorado ma obszar ok. 80 akrów i został otwarty pierwszy raz w 1896 r. Zoo jest własnością miasta i częściowo czerpie fundusze na swoją działalność od Okręgu Środków Naukowych i Kulturalnych (SCFD). Ogród zoologiczny w Denver według stanu na 2005 r. był najchętniej odwiedzaną płatną atrakcją w mieście.
Historia.
Wczesne lata.
Zoo w Denver zostało założone w 1896 roku, kiedy to osierocone młode niedźwiedzia czarnego o imieniu Billy Bryan – skrót od William Jennings Bryan po amerykańskim polityku – zostało przekazane w prezencie Thomasowi S. McMurry (burmistrzowi Denver w latach 1895–1899). McMurry przekazał trudne do opanowania młode opiekunowi City Park, Alexandrowi J. Grahamowi, który od tego zwierzęcia rozpoczął działalność zoo. Inne zwierzęta w młodym zoo to rodzime ptactwo wodne w Duck Lake, rodzime pieski preriowe, antylopy, które wędrowały po parku, oraz stado bażantów złocistych, które później zasiedliły wschodnie równiny stanu.
W miarę rozrastania się tej kolekcji nowo utworzony zarząd parku nadal skupiał się niemal wyłącznie na pozyskiwaniu rodzimych zwierząt (z godną uwagi kolekcją bażantów i makaków królewskich jako wyjątkami), a jednymi z najbardziej popularnych zwierząt w parku były duże stada bizonów i łosi.
W 1905 roku do kolekcji zoo dodano populację wiewiórek, która szybko się rozrosła i zdziesiątkowała populację ptaków nad Duck Lake. Plan usunięcia wiewiórek został zarzucony, gdy obywatele zaprotestowali. Zamiast tego, tyle wiewiórek, ile dało się złapać, wysłano do Denver Mountain Parks.
Połowa XX wieku.
Zoo było bezładną menażerią aż do 1906 roku, kiedy to burmistrz Robert W. Speer oświadczył, że „więzienne kraty mogą zostać usunięte” na rzecz „betonowych skał, wodospadów, drzew itp.”. Speer zatrudnił miejskiego architekta krajobrazu, Saco R. DeBoera, do sporządzenia planów renowacji i mianował Victora H. Borcherdta na dyrektora zoo.
Borcherdt zaprojektował Bear Mountain, który został otwarty w 1918 roku.
Ustawa o ochronie ssaków morskich z 1972 roku uniemożliwiła trzymanie niedźwiedzi polarnych i lwów morskich w zagrodzie Bear Mountain. To i jego pogarszający się stan doprowadziły do renowacji ekspozycji o wartości 250 000 dolarów, która rozpoczęła się w 1987 roku (596 295 dolarów w 2021). Ekspozycja została ponownie otwarta w 1989 roku z niedźwiedziami grizzly i himalajskimi zajmującymi dwa północne wybiegi i ostronosami białonosymi na południowym krańcu.
Lata 1990-obecnie.
W 1993 roku zoo otworzyło wartą 11,5 miliona dolarów wystawę Tropical Discovery. Zaprojektowany przez biuro architektoniczne Anderson Mason Dale z Denver, ten kryty ogród tropikalny zwieńczony szklanymi piramidami jest akwarium i herpetarium Denver Zoo, a jego otwarcie podwoiło zarówno liczbę gatunków, jak i liczbę zwierząt w zoo. Oprócz zwierząt, z których 90% nigdy nie było prezentowanych w zoo, w ekspozycji znajduje się ponad 250 gatunków roślin.
W 2009 roku Denver Zoo było pierwszym zoo w Stanach Zjednoczonych, które uzyskało certyfikat ISO 14001. Park miejski przebudował swoje szklarnie w 2009 roku i w ramach tego projektu był w stanie zapewnić zoo własną dedykowaną szklarnię.
W 2015 roku, po pracach konserwatorskich wokół jeziora Titicaca w Peru, Denver Zoo przyjęło 20 żab "Telmatobius culeus" z Huachipa Zoo, a następnie stało się pierwszym ogrodem zoologicznym poza Ameryką Południową, który hoduje te rzadkie płazy. Niektóre z nich zostały przeniesione do innych instytucji w nadziei na zbudowanie zdrowej populacji w niewoli, która może zostać wypuszczona z powrotem do jeziora w przyszłości.

</doc>
<doc id="558858" url="https://pl.wikipedia.org/wiki?curid=558858" title="Zwierzchnicy Kościoła greckokatolickiego (Ukraińskiej Cerkwi greckokatolickiej)">
Zwierzchnicy Kościoła greckokatolickiego (Ukraińskiej Cerkwi greckokatolickiej)

Zwierzchnicy Kościoła unickiego, zwanego później greckokatolickim, który powstał w wyniku unii brzeskiej w Rzeczypospolitej Obojga Narodów. W wyniku rozbiorów Polski terytorium Kościoła i jego wierni znaleźli się pod władzą trzech państw zaborczych, prowadzących własną politykę wobec unitów. Obecnie za jego kontynuację uważany jest Kościół katolicki obrządku bizantyjsko-ukraińskiego (Ukraińska Cerkiew Greckokatolicka), w którego skład wchodzą archieparchia lwowska (zdelegalizowana przez władze komunistyczne w 1946, reaktywowana w 1991) i archieparchia przemysko-warszawska (niegdyś przemyska – zdelegalizowana przez władze komunistyczne w 1946, reaktywowana w 1991), wywodzące się bezpośrednio z Kościoła unickiego w Rzeczypospolitej.

</doc>
<doc id="558863" url="https://pl.wikipedia.org/wiki?curid=558863" title="Hulagu-chan">
Hulagu-chan

Hulagu-chan albo Hulegu, Hülegü (ur. 1217, zm. 8 lutego 1265) – wódz mongolski i twórca państwa Ilchanidów.
Był piątym synem Tołuja i jego żony Sorkaktani-beki, a zatem wnukiem Czyngis-chana. Właściwie nic nie wiadomo o wczesnym okresie jego życia. W roku 1251 jego brat Mongke został wielkim chanem i z jego rozkazu w roku 1253 Hulagu wyruszył z wielką wyprawą na Bliski Wschód. Postawiono przed nim trzy zasadnicze cele: miał zniszczyć nizarytów, uśmierzyć buntowniczych Kurdów oraz ich krewniaków, Lurów, oraz wymusić na kalifie podporządkowanie się Mongołom. Na drodze ogromnej armii Hulagu, której dokładną wielkość trudno oszacować, pobudowano mosty, wyznaczono brody, zapewniono wyżywienie dla ludzi i zwierząt. Dla armii wytyczono pas na stepach wzdłuż trasy jej przemarszu, z przeznaczeniem na pastwiska dla koni. Na tereny niepodlegające Mongołom Hulagu-chan przybył dopiero w roku 1256 i skierował do muzułmańskich władców orędzie wzywające ich do przybycia do jego obozu z posiłkami, żywnością i bronią, pod groźbą uznania ich za wrogów. Większość bliskowschodnich władców zastosowała się do tego wezwania, lecz kalif poprzestał jedynie na samej deklaracji posłuszeństwa. Od kwietnia do grudnia roku 1256 Hulagu zdobywał kolejne ośrodki nizarytów, z ich najważniejszą twierdzą Alamut włącznie, tak że ich państwo przestało istnieć.
Hulagu skierował się następnie do Azerbejdżanu, który w przyszłości miał stać się centrum państwa Ilchanidów, podczas gdy jego podwładny, Bajdżu, w tym samym czasie stłumił rebelię anatolijskich Seldżuków. Przez niemal cały rok 1257 Hulagu prowadził również rozmowy z kalifem, któremu wyrzucał niestawienie się na jego wezwanie. Negocjacje te nie doprowadziły do niczego – kalif Al-Mustasim, który chyba sądził, że Mongołowie nie ważą się targnąć na duchowego przywódcę islamu, pysznił się swoją wyższością wobec Hulagu i na historycznych przykładach udowadniał mu, że każdego kto walczył z Abbasydami spotykała klęska. Ten wywód obalił jednak przed chanem Nasir al-Din Tusi, perski uczony, który poddał się wraz z asasynami. Zachęcony do ataku, w końcu roku 1257 mongolski wódz przybył pod Bagdad i 29 stycznia 1258 roku rozpoczął szturm na miasto. Już 10 lutego kalif został zmuszony do poddania się i wkrótce Hulagu kazał go zamordować, podobnie jak większość mieszkańców jego stolicy, która została niemal zrównana z ziemią. W ten sposób kalifat przestał istnieć.
Po zdobyciu Bagdadu Hulagu wrócił do Azerbejdżanu, natomiast jego podwładni rozpoczęli podbój regionów Al-Dżaziry i Diyarbakıru. Po jego zakończeniu w końcu roku 1259 chan wyruszył przeciwko syryjskim Ajjubidom, i 25 stycznia 1260 roku, z pomocą nowego sojusznika, króla Małej Armenii Hetuma I, zdobył i splądrował Aleppo. W marcu tego samego roku Mongołowie zajęli Damaszek, a ich zagony dotarły aż do Hebronu i Gazy. W tym momencie jednak Hulagu wycofał się z większością swoich sił do Azerbejdżanu, prawdopodobnie na wieść o śmierci wielkiego chana Mongke. W Syrii pozostał jego wódz Kitboga, który jednak 3 września 1260 roku został pokonany przez armię Mameluków pod wodzą sułtana Kutuza i Bajbarsa w bitwie pod Ajn Dżalut, a następnie zabity. Mamelucy zajęli tereny aż po Eufrat, który w przyszłości miał się okazać trwałą granicą pomiędzy nimi a państwem Ilchanidów. Mongołowie nie zaakceptowali tej porażki i bardzo szybko wysłali do Syrii kolejną armię (ale liczyła ona tylko ok. 6 tys. ludzi), jednak została ona pokonana przez miejscowych Ajjubidów w bitwie pod Himsem 10 grudnia 1260 roku.
Hulagu nie zaatakował już Syrii, ponieważ wkrótce jego armia musiała zostać zaangażowana na innym froncie. W zimie roku 1261/1262 wybuchła bowiem wojna między Hulagu a władcą Złotej Ordy Berke. Napięcie pomiędzy nimi narastało od dawna i było związane z kilkoma faktami. Do momentu przybycia Hulagu mongolski dowódca na terenie Kaukazu i Azerbejdżanu, Bajdżu, podlegał Złotej Ordzie, co Berke uważał za uzasadnienie jego pretensji do tych terytoriów. Berke był także muzułmaninem i nie ukrywał swojego gniewu z powodu zniszczenia kalifatu przez Hulagu. Ten ostatni nie chciał zwrócić kontyngentów, jakie Orda przysłała mu na wyprawę, a obawiając się buntu wśród nich dokonał egzekucji niektórych ich dowódców, wśród których znajdowali się krewni Berke. W odpowiedzi chan Złotej Ordy wezwał swoich żołnierzy znajdujących się pod rozkazami Hulagu do przechodzenia na stronę Mameluków. Wreszcie Hulagu i Berke znaleźli się po dwóch różnych stronach wojny domowej, jaka wybuchła w imperium mongolskim po śmierci Mongke. Na początku działań wojennych Hulagu zmusił armię pod dowództwem Nogaja, bratanka Berke, do wycofania się, jednak w połowie stycznia jego syn Abaka został pokonany przez Nogaja w bitwie nad rzeką Terek, podczas której pod jego armią załamał się lód na rzece, w rezultacie czego utonęły tysiące żołnierzy. Armia Złotej Ordy nie była jednak w stanie podjąć trwałej okupacji Kaukazu i po tym zwycięstwie wycofała się na północ. Wojna Ilchanidów ze Złotą Ordą trwała aż do śmierci Berke w roku 1267 i wybuchała co jakiś czas na nowo. Sojusz Złotej Ordy z Mamelukami nie tylko odciągał siły potrzebne Ilchanidom w Syrii, ale także pozwalał Mamelukom na sprowadzanie niewolników z kontrolowanych przez Złotą Ordę kipczackich stepów, co stanowiło główne źródło rekrutacji ich armii.
Hulagu był człowiekiem o licznych intelektualnych zainteresowaniach, a jego dwór był ośrodkiem nauki i sztuki. Jego ulubieńcem był szczególnie wymieniony już Nasir al-Din Tusi, dla którego wybudował obserwatorium astronomiczne. Pisze się czasami o sympatii Hulagu w stosunku do chrześcijaństwa, co miało być związane z tym, że zarówno jego matka, jak i ulubiona żona, Dokuz-chatun, były nestoriankami, podobnie zresztą jak jego dowódca Kitboga. Celują w tym zwłaszcza autorzy muzułmańscy, którzy w ten sposób chcą wyjaśnić rzekomą nienawiść Hulagu w stosunku do muzułmanów. Należy jednak zauważyć, że Hulagu nigdy nie przeszedł na chrześcijaństwo, zaś zarówno na jego dworze, jak i w armii było mnóstwo muzułmanów. Ponadto chan kazał wybudować w swojej stolicy świątynię buddyjską, a został pochowany wraz z zabitymi specjalnie w tym celu ludźmi, co było ostatnim takim przypadkiem wśród Czyngisydów. Wydaje się zatem, że podobnie jak wielu innych współczesnych mu Mongołów nie posiadał on jakichś precyzyjnie określonych sympatii w stosunku do jednej religii, chociaż interesował się wieloma z nich.
Od roku 1259, to jest śmierci Mongkego, Hulagu był właściwie władcą niezależnym, i wtedy też źródła zaczynają używać w stosunku do niego tytułu ilchan, który przyjęli także jego następcy. Formalnie jednak nadal uznawał on zwierzchność Wielkiego Chana, i w roku 1261 Kubilaj przyznał Hulagu prawo do wszystkich zdobytych ziem i potwierdził jego tytuł – co było właściwie tylko uznaniem istniejącego już stanu rzeczy. Zmarł 8 lutego 1265 roku, a władzę w stworzonym przez niego państwie przejął jego najstarszy syn Abaka.

</doc>
<doc id="558866" url="https://pl.wikipedia.org/wiki?curid=558866" title="Bariera krew-jądro">
Bariera krew-jądro

Bariera krew–jądro – fizyczna bariera pomiędzy naczyniami krwionośnymi a jądrem.
Barierę tworzą:
Bariera krew–jądro selekcjonuje substancje pobierane z krwi, zapobiega kontaktowi komórek plemnikotwórczych z antygenami i przeciwciałami, natomiast umożliwia przenikanie hormonów glikoproteinowych i steroidowych (na przykład folikulotropiny).

</doc>
<doc id="558870" url="https://pl.wikipedia.org/wiki?curid=558870" title="Directmedia Publishing">
Directmedia Publishing

Directmedia Publishing GmbH niemieckie wydawnictwo założone w 1995 roku przez Ralfa Szymanskiego i Erwina Jurschitzę , wydawcę nośników cyfrowych.
Główną działalnością przedsiębiorstwa jest wydawanie publikacji na ogólnie dostępnych nośnikach cyfrowych, takich jak cyfrowe biblioteki, kolekcje tekstów naukowych oraz encyklopedie.
Wraz z wydawnictwem Reclam ze Stuttgartu Directmedia Publishing opublikowało klasykę literatury niemieckiej na płycie CD-ROM. Również opublikowało niemieckojęzyczną Wikipedię na płycie CD-ROM w październiku 2004 oraz na płycie CD-ROM i płycie DVD-ROM w kwietniu 2005.
W ciągu dziesięciu pierwszych dni zostało sprzedanych 10 000 kopii drugiej edycji Wikipedii off-line w tym 8000 na Amazon.de.
Siostrzane przedsiębiorstwo Directmedia, Yorck-Project wyspecjalizowało się w publikacjach kolekcji fotografii, reprodukcji malarskich i ilustracji historycznych.
Oprogramowanie użyte do pokazania zawartości wystawy działa pod Microsoft Windows i OS X i z wersją beta dostępną dla Linuksa. W kwietniu 2005, Directmedia rozpoczęła skanowanie 10 000 obrazów "public domain" udostępnionych przez Wikimedia Commons.

</doc>
<doc id="558871" url="https://pl.wikipedia.org/wiki?curid=558871" title="Directmedia">
Directmedia



</doc>
<doc id="558872" url="https://pl.wikipedia.org/wiki?curid=558872" title="Sd.Kfz.234 Puma">
Sd.Kfz.234 Puma



</doc>
<doc id="558873" url="https://pl.wikipedia.org/wiki?curid=558873" title="Subsydia">
Subsydia



</doc>
<doc id="558875" url="https://pl.wikipedia.org/wiki?curid=558875" title="Tadeusz Łączyński (duchowny)">
Tadeusz Łączyński (duchowny)

Tadeusz Łączyński (ur. 12 września 1913 r. w Śniatyniu k. Stanisławowa , zm. 4 stycznia 1988 r. w Legnicy) – polski duchowny rzymskokatolicki, wieloletni proboszcz parafii katedralnej świętych apostołów Piotra i Pawła w Legnicy. 
Sakrament święceń otrzymał 28 czerwca 1936 r. we Lwowie. Przybył do Legnicy ze swoimi parafianami z Nadwórnej w woj. stanisławowskim w pierwszych transportach w 1945 r, rezydując początkowo przy ul. Adama Mickiewicza 24. Jeden z pierwszych polskich duchownych katolickich organizował od podstaw życie religijne rodaków. Był pierwszym kapłanem, który z rąk ówczesnego wikariusza kapitulnego archidiecezji wrocławskiej ks. Ferdynanda Piontka 27 sierpnia 1945 r. otrzymał nominację na stanowisko wikariusza kooperatora przy kościele św. Jana w Legnicy i objął je 1 września. 
Zmarł w Legnicy, został pochowany na miejscowym cmentarzu komunalnym.
W kościele katedralnym pw. św. Apostołów Piotra i Pawła umieszczono tablicę pamiątkową ku pamięci pierwszego proboszcza parafii katedralnej. Ponadto imię ks. Łączyńskiego otrzymała jedna z ulic w centrum miasta, biegnąca wzdłuż placu Powstańców Wielkopolskich (mieszczącego się przy katedrze).

</doc>
<doc id="558879" url="https://pl.wikipedia.org/wiki?curid=558879" title="Magnat (film)">
Magnat (film)

Magnat – polski film historyczny, luźno oparty na dziejach rodziny książąt pszczyńskich Hochberg von Pless (w filmie nazwisko zmieniono na von Teuss) od roku 1900 do czasów hitlerowskich (1938). O ile postać głowy rodziny Jana Henryka XV w dość znacznym stopniu odpowiada postaci historycznej, to sylwetki jego obu żon Daisy i Clothilde de Silva y González de Candamo, w filmie nazwanej Marisca, już w mniejszym. Natomiast jego synowie niewiele mają wspólnego z realnymi postaciami. Obaj filmowi młodsi synowie Conrad i Bolko mają cechy wspólne z najmłodszym realnym synem Conrada zwanego Bolkiem, środkowy realny Alexander nie ma filmowego odpowiednika, jedynie najstarszy Jan Henryk w znacznym stopniu odpowada filmowemu Franzelowi.
Plenery: Pszczyna, Książ, Bielsko-Biała, Katowice.
Obsada.
Role epizodyczne:
Jan Bógdoł, Stanisław Jaroszyński

</doc>
<doc id="558882" url="https://pl.wikipedia.org/wiki?curid=558882" title="Karabin maszynowy Maxim M/09-21">
Karabin maszynowy Maxim M/09-21

Maxim M/09-21 – fiński ciężki karabin maszynowy, modyfikacja ckm-u Maxim wz. 1910.
Historia.
Po odzyskaniu w 1918 roku niepodległości armia Finlandii była uzbrojona głównie w broń rosyjską. Do uzbrojenia przyjęto między innymi przejęte z carskich arsenałów ckm-y Maxim wz. 1905 (niewielką liczbę), oraz wz. 1910 który jako Maxim M/09-09 stał się podstawowym ckm-em armii fińskiej.
Eksploatacja ckm-ów M/09-09 wykazała, że o ile sam karabin maszynowy nie ustępuje innym konstrukcjom, o tyle jego podstawa nie sprawdza się w fińskich warunkach. Jej największą wadą była duża waga, sięgająca 40 kg. Dlatego w latach 20. w Finlandii skonstruowano dla Maxima wz. 1910 nową podstawę trójnożną o masie 27,6 kg. W kwietniu 1922 roku zamówiono pierwsze 200 ckm-ów tego typu. Nieporozumienia pomiędzy armią a producentem sprawiły, że zostały one wyprodukowane dopiero w latach 1924 – 1928. Nowy ckm otrzymał oznaczenie M/09-21 i poza podstawą różnił się od Maxima wz. 1910 celownikiem wzorowanym na zastosowanym w niemieckim MG08. Po wyprodukowaniu pierwszej serii 200 ckm-ów zdecydowano o kontynuowaniu produkcji. Po 1928 roku do produkcji ckm-ów M/09-21 wykorzystywano części wycofywanych z uzbrojenia ckm-ów M/09-09. Dzięki temu do 1933 roku wyprodukowano ponad 1000 ckm-ów M/09-21. Później uruchomiono produkcję nowego ckm-u Maxim M/32-33.
W czerwcu 1940 roku armia fińska posiadała 1065 ckm-ów M/09-21. W następnych latach na skutek strat wojennych liczba ckm-ów tego typu spadała. Po zakończeniu działań wojennych M/09-21 pozostał na uzbrojeniu armii fińskiej. Ostatecznie zmagazynowane ckm-y tego typu zostały na początku lat 80. wycofane z uzbrojenia (część sprzedano na rynku kolekcjonerskim, większość zezłomowano).

</doc>
<doc id="558883" url="https://pl.wikipedia.org/wiki?curid=558883" title="Rhapsody Of Fire">
Rhapsody Of Fire



</doc>
<doc id="558884" url="https://pl.wikipedia.org/wiki?curid=558884" title="Franciszek Śniegoń">
Franciszek Śniegoń

Franciszek Ksawery Śniegoń (niem. "Franz Sniegon", ur. 2 października 1809, zm. 3 lipca 1891) – polski duchowny rzymskokatolicki, proboszcz parafii św. Marii Magdaleny w Cieszynie, dziekan dekanatu cieszyńskiego, wikariusz generalny Generalnego Wikariatu Biskupstwa Wrocławskiego dla Śląska Austriackiego w latach 1872–1891, biskup sufragan wrocławski (Biskup cieszyński) w latach 1883–1891.
Życiorys.
Franciszek Śniegoń urodził się w zamożnej rodzinie mieszczańskiej. Ukończył gimnazjum katolickie w Cieszynie, a następnie wstąpił do seminarium duchownego. Kurs z filozofii odbył w Brnie. Później kontynuował edukację z zakresu teologii na Wydziale Teologicznym Uniwersytetu Franciszka w Ołomuńcu. W 1831 roku przyjął diakonat i został skierowany przez władze diecezji wrocławskiej do posługi w Cieszynie. W 1832 roku otrzymał święcenia prezbiteriatu. W latach 1832–1840 zajmował stanowisko wikariusza i kapelana wojskowego przy parafii św. Marii Magdaleny w Cieszynie.
W 1840 roku objął funkcję administratora parafii rzymskokatolickiej w Ustroniu, gdzie postawiono przed nim zadanie uspokojenia nastrojów i uporządkowania spraw w związku z suspendowaniem miejscowego proboszcza. Następnie został przeniesiony do parafii w Lesznej Górnej, a w kolejnym roku do zdominowanej przez ewangelików wsi Trzycież. W 1850 roku otrzymał nominację na dziekana jabłonkowskiego. Po pięciu latach został proboszczem w Jabłonkowie. W nowym miejscu przyczynił się do ożywienia życia religijnego, rozbudowy kościoła parafialnego oraz rozwoju edukacji wśród ludności. W 1864 roku w uznaniu zasług dla lokalnej społeczności władze austriackie mianowały go inspektorem szkolnictwa Księstwa Cieszyńskiego. Tę funkcję cywilną pełnił do 1868 roku. 
Jego dokonania dostrzegły również władze kościelne. W 1859 roku Franciszek Śniegoń został mianowany radcą Generalnego Wikariatu, w 1866 roku sekretarzem komisariatu cieszyńskiego Generalnego Wikariatu, a w 1870 roku – komisarzem. W 1872 roku został zgłoszony jako kandydat na wikariusza generalnego austriackiej części diecezji wrocławskiej. 
Mimo problemów związanych z trwającym kulturkampfem 11 lipca 1872 roku został wikariuszem generalnym Generalnego Wikariatu Biskupstwa Wrocławskiego dla Śląska Austriackiego (komisariaty nyski i cieszyński). W związku z nowym stanowiskiem otrzymał tytuł prałata, przejął obowiązki dziekana cieszyńskiego i objął probostwo przy farze cieszyńskiej. 
Najwyższe władze cywilne Cesarstwa Niemieckiego i Cesarstwa Austrii początkowo podeszły do objęcia przez niego tak wysokiego stanowiska niechętnie. Był bowiem wówczas postrzegany jako działacz narodowościowy zainteresowany przede wszystkim losem współrodaków i polskim komisariatem cieszyńskim. Szybko zmieniono na jego temat zdanie, gdy energicznie podjął się także załatwiania spraw niemieckich wiernych z Generalnego Wikariatu, a zamieszkujących komisariat nyski. Wysoko oceniali jego pracę administratora kościelnego w Austro-Węgrzech duchowni pruscy z diecezji wrocławskiej. Dzięki temu w 1879 roku wyróżniono go tytułem kanonika honorowego kapituły katedralnej wrocławskiej. 
Odwilż w stosunkach pomiędzy Cesarstwem Niemieckim i Kościołem katolickim na Śląsku po śmierci Heinricha Förstera sprawiła, że otwarta została przed nim droga do zwiększenia autonomii wikariatu w Cieszynie, a nawet zrealizowania marzenia jego poprzedników o nowej diecezji. Sukces został osiągnięty, ale połowicznie. W 1883 roku, za wstawiennictwem cesarza Austrii, Franciszek Śniegoń otrzymał nominację na biskupa pomocniczego wrocławskiego z siedzibą tytularną w Tanis. Jako administrator mógł więc w zastępstwie ordynariusza m.in. święcić nowe kościoły i udzielać sakramentu bierzmowania.
Konsekracja Franciszka Śniegonia miała miejsce 30 września 1883 roku w kościele parafialnym św. Marii Magdaleny w Cieszynie. Sakry udzielił mu biskup diecezjalny wrocławski, Robert Herzog.
Biskup Śniegoń zmarł 3 lipca 1891 roku. Jego pogrzeb odbył się 7 lipca 1891 roku. Pochowany został na cmentarzu przy kościele św. Jerzego w Cieszynie. Po jego śmierci staraniem kardynała Georga Koppa ograniczono uzyskaną w wielu kwestiach samorządność Generalnego Wikariatu. Nowy wikariusz generalny, Karol Findiński, nie został konsekrowany biskupem pomocniczym wrocławskim, a także utracił część kompetencji na rzecz kanclerza Generalnego Wikariatu.
Działalność społeczna.
Franciszek Śniegoń jako administrator i proboszcz parafii, dziekan jabłonkowski, a następnie wikariusz generalny zaangażowany był w polski ruch narodowościowy na Śląsku Cieszyńskim. 
Jego staraniem rozwijało się szkolnictwo wiejskie w regionie. Powstały Polski Dom Katolicki w Cieszynie, Śląskie Towarzystwo Prasowe św. Jadwigi i Związek Śląskich Katolików.

</doc>
<doc id="558886" url="https://pl.wikipedia.org/wiki?curid=558886" title="Agnieszka Wagner">
Agnieszka Wagner

Agnieszka Wagner (ur. 17 grudnia 1970 w Warszawie) – polska aktorka.
Życiorys.
W dzieciństwie tańczyła w harcerskim zespole „Gawęda”. Po maturze zdanej w Liceum im. Stefana Batorego w Warszawie (1989), rozpoczęła studia na Wydziale Nauk Ekonomicznych UW. Jest absolwentką historii sztuki UW oraz Europejskiej Akademii Filmowej w Berlinie.
Zamężna z Jerzym Jurczyńskim, byłym rzecznikiem prasowym i wiceprezesem zarządu do spraw bezpieczeństwa na stadionie Wisły Kraków. Mają córkę Helenę.

</doc>
<doc id="558888" url="https://pl.wikipedia.org/wiki?curid=558888" title="Chaggita">
Chaggita

Chaggita (XI/X w. p.n.e.) – żona Dawida, króla Izraela. Matka jego czwartego syna Adoniasza.
Źródła biblijne nie przekazały na jej temat więcej informacji.

</doc>
<doc id="558889" url="https://pl.wikipedia.org/wiki?curid=558889" title="Waldemar Krzystek">
Waldemar Krzystek

Waldemar Krzystek (ur. 23 listopada 1953 w Swobnicy) – polski reżyser i scenarzysta filmowy.
Życiorys.
Absolwent I LO w Legnicy, polonistyki Uniwersytetu Wrocławskiego i kierunku reżyserii Wydziału Radia i Telewizji Uniwersytetu Śląskiego w Katowicach.
W 1984 roku debiutował "Powinowactwem". W swojej teatralnej i filmowej twórczości powraca do wydarzeń z przeszłości rodzinnego miasta. Fabuła jego najbardziej znanego filmu "W zawieszeniu" z Krystyną Jandą i Jerzym Radziwiłowiczem, oparta jest na wydarzeniach z pierwszych powojennych lat Legnicy, która jest także scenerią filmu "Zwolnieni z życia". Jest twórcą filmu fabularnego (i serialu) pod tytułem "Mała Moskwa", który na 33. Festiwalu Polskich Filmów Fabularnych w Gdyni w 2008 roku zdobył Złote Lwy.
We wrześniu 2013 roku otrzymał tytuł obywatela honorowego Dolnego Śląska Civi Honorario nadany przez Sejmik Województwa Dolnośląskiego.
W 2014 roku został odznaczony Złotym Krzyżem Zasługi.
W 2017 został odznaczony Srebrnym Medalem „Zasłużony Kulturze Gloria Artis”.
W marcu 2018 wyróżniony tytułem Honorowego obywatela Legnicy.

</doc>
<doc id="558890" url="https://pl.wikipedia.org/wiki?curid=558890" title="Illeana Douglas">
Illeana Douglas

Illeana Douglas, właściwie Illeana Hesselberg (ur. 25 lipca 1965 w Quincy w stanie Massachusetts, USA) – amerykańska aktorka.
Biogram.
Jej dziadkiem był aktor Melvyn Douglas. Jest córką włoskiej emigrantki oraz pół Żyda-pół Szkota. Wychowała się w stanie Massachusetts, studiowała w Neighborhood Playhouse w Nowym Jorku. Znana głównie z filmu "Moje dobre serce". Wystąpiła też w filmach "Happy, Texas", "Ghost World" i "Opętanie", a także serialu Sześć stóp pod ziemią jako Angela.

</doc>
<doc id="558894" url="https://pl.wikipedia.org/wiki?curid=558894" title="Wolumin (informatyka)">
Wolumin (informatyka)

Wolumin – wydzielony obszar pamięci masowej służący do przechowywania informacji. Woluminami są m.in.:
W systemach Windows wolumin jest formatowany przy wykorzystaniu jednego z obsługiwanych systemów plików i przydzielana mu jest wolna (nie używana jeszcze przez inne woluminy) litera jako identyfikator. Na dysku podstawowym (MBR) można utworzyć maksymalnie cztery partycje podstawowe lub trzy podstawowe i jedną rozszerzoną. Partycję rozszerzoną dzieli się następnie na dyski logiczne, przy czym powinna ona posiadać co najmniej jeden taki dysk logiczny, a maksymalnie 128. Ponieważ wybrane system plików można umieszczać na partycjach podstawowych i na dyskach logicznych, dlatego określenie wolumin jest utożsamiane z określeniem partycja i dysk. 
Jeśli chodzi o dyski dynamiczne, to można je podzielić na większą liczbę woluminów dynamicznych. W niektórych wersjach systemu Windows (głównie wersje profesjonalne) można scalić kilka oddzielnych dynamicznych dysków twardych w jeden wolumin dynamiczny (łączenie), można rozdzielić dane na kilka dysków twardych (rozkładanie) w celu zwiększenia wydajności lub zduplikować dane na kilku dyskach twardych (dublowanie) w celu zwiększenia niezawodności – (RAID programowy). 
Mianem woluminu określa się również fragmenty plików powstałe po podziale większej ilości danych na mniejsze części w celu ułatwienia przenoszenia tych danych. Funkcję podziału danych na woluminy udostępniają programy służące do kompresji (RAR, ZIP itp.) oraz wyspecjalizowane narzędzia służące jedynie do podziału oraz łączenia woluminów. Wolumin zawiera jedynie fragment całej porcji danych i w związku z tym do odtworzenia pełnej informacji wymagany jest komplet prawidłowych i nieuszkodzonych woluminów. Uszkodzenie jednego z woluminów równoznaczne jest z utratą wszystkich danych, których fragment zawierał uszkodzony wolumin. Niektóre programy obsługują funkcje naprawy uszkodzonych woluminów, jednak przeważnie wiąże się to z potrzebą dołączenia do każdego z nich dodatkowej informacji potrzebnej do ewentualnego odzyskiwania danych (ECC).

</doc>
<doc id="558897" url="https://pl.wikipedia.org/wiki?curid=558897" title="Hydroksyloamina">
Hydroksyloamina

Hydroksyloamina – nieorganiczny związek chemiczny, pochodna amoniaku, w której jeden atom wodoru został zastąpiony grupą hydroksylową. Najprostsza hydroksyamina.
Jest to bezbarwne higroskopijne, krystaliczne ciało stałe o temperaturze topnienia wynoszącej 33,1 °C. Jest silnie trująca, podczas ogrzewania rozkłada się z wydzieleniem ciepła.
Dobrze rozpuszcza się w wodzie i metanolu. Dobra substancja redukująca, czasem może jednak być utleniaczem. Słabo zasadowa, tworzy sole, z których najważniejsze to chlorowodorek hydroksyloaminy i siarczan hydroksyloaminy. Sole te są trwalsze niż wolna hydroksyloamina, ale również trujące.
Otrzymywana przez redukcję kwasu azotowego lub tlenków azotu (z wyjątkiem ) w roztworze kwaśnym albo przez działanie zasadą na chlorowodorek lub siarczan hydroksyloaminy i oddestylowanie zmniejszonym ciśnieniem wydzielającej się hydroksyloaminy.
Stosowana jako środek redukujący i odczynnik w syntezie organicznej, np. do otrzymywania oksymów:
Działanie hydroksyloaminy na organizm człowieka jest bardzo negatywne. Ma właściwości mutagenne. Reaguje z cytozyną w DNA, zamieniając ją na związek zbliżony do uracylu, działa też na enzymy komórkowe. W wyniku jej działania powstają często groźne mutacje punktowe.

</doc>
<doc id="558901" url="https://pl.wikipedia.org/wiki?curid=558901" title="Henryk Karliński">
Henryk Karliński

Henryk Karliński (ur. 10 lutego 1922 w Częstochowie, zm. 5 grudnia 1975 w Legnicy) – polski dyrygent, animator kultury, pedagog, działacz teatralny, założyciel i wieloletni kierownik istniejącego do dziś legnickiego chóru Madrygał, pomysłodawca ogólnopolskiego Festiwalu Chóralnego „Legnica Cantat”.
Życiorys.
Dzieciństwo i młodość.
Henryk Karliński urodził się 10 lutego 1922 r. w Częstochowie jako syn Antoniego i Feliksy Karlińskich (z domu Szymala). Po śmierci rodziców (brak informacji o okolicznościach tej tragedii) opiekę nad nim przejął stryj. Obaj w 1934 r. wyjechali do Francji. Rozpoczętą w Polsce edukację kontynuował nad Sekwaną, gdzie ukończył liceum pedagogiczne, a następnie rozpoczął naukę w Académie de Grenoble. W 1941 uzyskał w niej dyplom uprawniający go do nauczania w szkołach powszechnych. Miał też rozpocząć naukę w konserwatorium muzycznym w Tuluzie.
Jego dalsze wojenne losy pozostają nieznane – wiele informacji na ten temat jest ze sobą sprzecznych. On sam twierdził, że pod koniec wojny został zesłany do jednego z dolnośląskich obozów jenieckich.
Po zakończeniu wojny Karliński znalazł zatrudnienie u częstochowskich braci szkolnych (lasalianie), z którymi w lipcu 1945 r. przybył do Dusznik Zdroju. Lasalianie w gmachu przy ul. Wojska Polskiego otworzyli dom dziecka i szkołę powszechną pod nazwą „Orlęta. Zakład Braci Szkolnych”. Pracował tam jako wychowawca i pedagog, specjalizujący się w języku francuskim i rysunku.
Legnicka oświata i pierwsze sukcesy.
Po zamknięciu placówki lasalian w 1949 trafił do Legnicy, gdzie otrzymał pracę wychowawcy w Państwowym Domu Dziecka przy ul. Dworcowej. Jeszcze w tym samym roku znalazł zatrudnienie w Szkole Podstawowej nr 1 w Legnicy, gdzie w roku szkolnym 1949/1950 był nauczycielem śpiewu, a także opiekunem chóru i teatru szkolnego – założony przez niego zespół uważany jest za początek historii legnickiego chóru Madrygał.
W latach 1950-1952 pracował w Szkole Podstawowej nr 5 w Legnicy, a w roku szkolnym 1952/1953 w Szkole Podstawowej nr 4 w Legnicy. Oprócz zajęć artystycznych uczył w nich takich przedmiotów, jak matematyka, geografia czy wychowanie fizyczne. W 1952 r. równolegle podjął też pracę kierownika świetlicy w Zasadniczej Szkole Zawodowej w Legnicy (ZSZ). Rok później zrezygnował z pełnoetatowej pracy w oświacie na rzecz zajęć świetlicowych (szkolne chóry, zespoły teatralne). Do końca roku szkolnego 1953/1954 pracował w takim charakterze w ZSZ i Technikum Energetycznym. W latach 1953-1956 był kierownikiem świetlicy w Technikum Samochodowym. Od 1954 r. był związany z Technikum Handlowym w Legnicy, a od 1956 r. z Technikum Rachunkowości Ministerstwa Finansów w Legnicy (dzisiaj Zespół Szkół Ekonomicznych w Legnicy). Pracę w oświacie zakończył z końcem sierpnia 1957 r.
Do największych osiągnięć artystycznych z tego okresu należą:
W pierwszej połowie lat 50. miały również miejsce pierwsze występy chóru Karlińskiego w studiu Polskiego Radia we Wrocławiu.
Działacz kultury.
W drugiej połowie lat 50. Karliński został pracownikiem Miejskiego Domu Kultury w Legnicy (MDK), przemianowanego na początku lat 60. na Legnicki Dom Kultury (LDK), a od 1975 r. na Wojewódzki Dom Kultury (WDK). To z tą placówką związał resztę kariery zawodowej, gdzie pracował jako instruktor muzyczny i teatralny, a także jako instruktor w tamtejszej poradni metodycznej. W 1964 r. ukończył też Studium Teatralne w Krakowie. W styczniu 1975 r. objął stanowisko kierownika działu artystycznego.
Początkowo większość jego uwagi pochłaniał Teatr Młodego Widza (później Teatr Poezji LDK), zespół, który Karliński założył na początku 1956 r. jeszcze jako pracownik Technikum Handlowego (pierwsza nazwa: Teatr Rapsodyczny w Legnicy). Wystawiane przez niego przedstawienia jak np. „Dwie blizny” (grudzień 1956 r.), „Legnicka królewna” (lipiec 1957 r.) czy „Markiz de Carabas” (listopad 1957 r.) cieszyły się dużą popularnością i uznaniem ze strony lokalnych władz. Pod koniec lat 50. szczególnie głośno było o organizowanych przez niego balach maskowo-kostiumowych, jak „Noc w Seraju” (luty 1958 r.) i „Sylwester u Piastów Legnickich” (grudzień 1958 r.). Wśród innych ważnych przedstawień trupy Teatru Młodego Widza można także wymienić np. „A jednak szata zdobi człowieka” (czerwiec 1960 r.), czy „Surum” (czerwiec 1961 r.). Był też doceniany poza Legnicą – w 1963 r. przygotowana przez jego zespół sztuka „Orfeusz i Eurydyka”  zajęła drugie miejsce podczas Wojewódzkiego Przeglądu Amatorskich Teatrów Poezji.
W ramach obowiązków służbowych zajmował się również tzw. estradą MDK (później LDK), odpowiadając za wiele imprez o charakterze kulturalno-rozrywkowym. Prowadził też dwa zespoły muzyczne, w tym jazzowy Beginners.
W połowie lat 60. Karliński oddalił się od teatru i skoncentrował uwagę na muzyce chóralnej, reaktywując swój zespół, którzy przyjął nazwę Madrygał. Prowadzony przez niego chór szybko stał się wizytówką miasta, regularnie uświetniał organizowane w Legnicy uroczystości, obchody rocznic, święta etc. Na przełomie lat 60. i 70 Madrygał koncertował już w całym kraju, dając nawet kilkadziesiąt występów rocznie. Chór też kilkadziesiąt razy koncertował w Polskim Radiu, a także brał udział w programach telewizyjnych. Wśród jego najważniejszych nagród można wymienić: Nagroda Ministerstwa Kultury i Sztuki, Nagroda Centralnego Urzędu Szkolenia Zawodowego, czy Srebrny Laur 2-lecia PRL oraz liczne nagrody przyznane przez władze Legnicy oraz władze wojewódzkie. Madrygał występował także za granicą: w NRD (Eisleben, Bautzen, Drezno, Lipsk), Czechosłowacji (Hradec Kralove, Praga) i Francji (m.in. Europa Cantat 1975), nawiązując współpracę z tamtejszymi środowiskami chóralnymi.
Dobierając repertuar Karliński chętnie czerpał z polskich, ale i europejskich tradycji muzycznych, w czym pomagała mu biegła znajomość kilku języków. Był to ważny wyróżnik legnickiego chóru na tle innych tego typu zespołów, który wraz z wysokim profesjonalizmem oraz dbałością o każdy detal stał się znakiem firmowym Madrygału. W czerwcu 1975 r. o chór i jego dyrygenta chwalono na łamach "Trybuny Ludu", gdzie omawiano ich występ w ramach "Panoramy XXX-lecia".
Legnica Cantat.
W 1967 r. Karlińskiemu udało się urzeczywistnić następny ambitny pomysł – turniej chórów. Tworząc koncepcję tego przedsięwzięcia odwołał się do wielowiekowych tradycji muzycznych miasta oraz osoby Jerzego Libana, którego imieniem nazwano główną nagrodę turnieju – Lutnię im. Jerzego Libana. Pierwsza edycja imprezy, pod nazwą Dolnośląskie Święto Pieśni, odbyła się w czerwcu 1967 r. w ramach Dni Legnicy. Karliński jako członek komitetu organizacyjnego brał udział w przygotowaniach do każdej kolejnej, prowadził korespondencję z chórami, a później, już jako kierownik biura imprezy, dbał o jej jak najsprawniejszy przebieg. Pełniąc tę funkcję po raz kolejny wykazywał się kreatywnym podejściem, pomysłowością, podejmował atrakcyjne formy promocji imprezy. Dość szybko przerodziła się ona w ogólnopolskie przedsięwzięcie, w którym udział brali również goście zza granicy. Wizytówką Legnica Cantat stały się imprezy towarzyszące (wystawy, seminaria dla dyrygentów, wydawnictwa z serii „Biblioteczka Chórmistrza”, koncerty plenerowe, wycieczki etc.).
Legnicki chór oraz jego dyrygent regularnie brali też udział w kolejnych turniejach. Zwieńczeniem ich wieloletnich wysiłków było zwycięstwo w Legnica Cantat 8 w 1975 r.
Śmierć.
Henryk Karliński, od wielu lat zmagający się z problemami sercowymi, zmarł nagle 5 grudnia 1975 r. w swoim mieszkaniu przy ul. Kazimierza Wielkiego w Legnicy. 9 grudnia 1975 r. został pochowany na cmentarzu komunalnym w Legnicy (ul. Wrocławska).
Życie prywatne.
W 1950 r. poślubił Aleksandrę Ryniewicz (1927–1993), a w grudniu tego samego roku urodził się ich syn Jerzy (1950–2007).

</doc>
<doc id="558904" url="https://pl.wikipedia.org/wiki?curid=558904" title="Dora Riparia">
Dora Riparia

Dora Riparia – rzeka w północnych Włoszech, lewy dopływ Padu. Źródła na północnych stokach Alp Kotyjskich, w pobliżu przełęczy Montgenèvre. Uchodzi do Padu w pobliżu Turynu. Płynie przez nizinę Piemontu. Jest wykorzystywana gospodarczo do nawadniania i w elektrowniach wodnych.

</doc>
<doc id="558905" url="https://pl.wikipedia.org/wiki?curid=558905" title="Lebuin z Deventer">
Lebuin z Deventer

Lebuin z Deventer, Święty Lebuin, również "Lebuinus, Liafwin, Livinus, Liebwin" (zm. ok. 785 w Deventer) – anglosaski mnich, misjonarz, apostoł Fryzów i święty Kościoła katolickiego.
Żywot świętego.
Lebuin był kapłanem i mnichem w klasztorze w Ripon. Z chwilą śmierci św. Bonifacego-Winfrida udał się z misją do Fryzji. Tam współpracował z Markhelmem, uczniem św. Wilibrorda i św. Grzegorza z Utrechtu, aby kontynuować pracę misyjną św. Bonifacego, dalszą chrystianizację Fryzów i pogańskich Saksonów ("Sasów"). W 776 roku założył pierwszy kościół w Deventer. Wcześniejsza misja (770) w Marklo w Saksonii nie powiodła się, ale stąd wywodzi się historyczny epizod działalności Świętego.
Po śmierci Lebuin został pochowany, przez św. Ludgera ("Liudgera", pierwszego biskupa Münsteru), w zbudowanym przez siebie kościele w Deventer.
Kult.
Pamięć o św. Lebuinie zachowała się przede wszystkim na terenie dzisiejszej Holandii. Potwierdzenie kultu od IX wieku znajduje się w klasztorze Werden ("Opactwo w Werden"), założonym przez św. Ludgera (obecnie dzielnica "Werden" w Essen), jako dokument historyczny działalności Lebuina ("Lewina") w chrystianizacji Sasów. Jego najstarsze "Vito Lebuini" zostało tam spisane w 850 roku.
Kult Lebuina rozszerzył się wkrótce w Anglii oraz w diecezji utrechckiej i w Haarlem.
Uznawany był za patrona umierających.
Jego wspomnienie liturgiczne obchodzone jest 12 listopada.
Kontrowersje.
Z Lebuinem identyfikowany jest irlandzki męczennik Liwin z Gent, który poniósł śmierć ok. 650 roku koło Alost (dzisiejsze Aalst w Belgii) i którego dzień pamięci przypada również na 12 listopada. Niewykluczone, że chodzi o tę samą osobę.

</doc>
<doc id="558908" url="https://pl.wikipedia.org/wiki?curid=558908" title="Arabinoza">
Arabinoza

Arabinoza – organiczny związek chemiczny, pięciowęglowy monosacharyd (cukier prosty) zaliczany do aldoz (aldopentoza). W przyrodzie występuje najczęściej w postaci enancjomeru . Wykazuje czynność optyczną (konfiguracja (–)). -Arabinoza jest rzadko spotykana w przyrodzie. Występuje jako składnik niektórych glikozydów. Otrzymuje się ją głównie przez degradację -glukozy.
W przyrodzie wraz z ksylozą (niekiedy również z glukozą, galaktozą i mannozą) tworzy hemicelulozę (jeden ze składników budulcowych ściany komórkowej roślin). Jest również źródłem węgla dla bakterii, które metabolizują go do produktów przejściowych glikolizy.

</doc>
<doc id="558909" url="https://pl.wikipedia.org/wiki?curid=558909" title="Paul Löbe">
Paul Löbe

Paul Löbe (ur. 14 grudnia 1875 w Legnicy, zm. 3 sierpnia 1967 w Bonn) – niemiecki polityk, członek SPD.
Cieszący się dużą popularnością redaktor śląskiego organu SPD „Volkswacht”, został 25 czerwca 1920 roku wybrany na prezydenta niemieckiego parlamentu i funkcję tę pełnił do 1932 roku. Aresztowany, przeżył obóz Groß-Rosen w Rogoźnicy, a w 1949 r., w uznaniu zasług, wybrano go na honorowego prezydenta I niemieckiego Bundestagu.

</doc>
<doc id="558910" url="https://pl.wikipedia.org/wiki?curid=558910" title="Latency">
Latency



</doc>
<doc id="558920" url="https://pl.wikipedia.org/wiki?curid=558920" title="FIFA International Soccer">
FIFA International Soccer

FIFA International Soccer – pierwsza gra rozpoczynająca serię FIFA, będąca konkurentem m.in. dla Sensible Soccera. Walczymy w niej jedną spośród 48 drużyn (47 narodowych + drużyna EA Sports), walcząc z przeciwnikiem i próbując zdobyć gola. Widok gry pokazano w dwuwymiarowym rzucie izometrycznym, korzystając ze spritów. Gra zawierała dużo prostych błędów m.in. łatwo było strzelić gola z połowy boiska. Na zdjęciu z okładki znalazł się Piotr Świerczewski walczący o piłkę z Davidem Plattem w meczu Anglia – Polska podczas eliminacji do Mistrzostw Świata 1994 ponieważ Electronic Arts oraz FIFA ogłosiły swoją współpracę przed rozpoczęciem tego meczu 8 września 1993 r.

</doc>
<doc id="558924" url="https://pl.wikipedia.org/wiki?curid=558924" title="Józef Welamin Rutski">
Józef Welamin Rutski

Józef Welamin Rutski OSBM (też "z Ruty", "Rucki", "Rudzki", imię świeckie Jan, ur. w 1574, zm. 5 lutego 1637) – greckokatolicki metropolita kijowski, organizator Kościoła unickiego w Rzeczypospolitej, reformator zakonu bazylianów.
Urodzony w Rucie k. Nowogródka na Białorusi. Pochodził z prawosławnej (w tym obrządku został ochrzczony), a następnie kalwińskiej, rodziny Korsaków, którzy od swojej posiadłości przyjęli nazwisko Rutski.
Wykształcenie zdobywał w szkołach kalwińskich w Nieświeżu, Wilnie i na dworach magnackich Zasławskich i Ostrogskich. Podczas studiów na uniwersytecie w Pradze (od 1590 r.) pod wpływem jezuitów zmienił wyznanie na katolicyzm obrządku łacińskiego. W latach 1593-1596 studiował filozofię w Würzburgu, a od 1603 r. w Kolegium Greckim św. Atanazego w Rzymie. Na życzenie papieża Klemensa VIII przyjął obrządek unicki.
Po powrocie do Rzeczypospolitej znalazł się we Wilnie (wówczas faktycznej stolicy Kościoła unickiego) u boku metropolity Hipacego Pocieja. Tu Rutski założył szkołę przygotowującą chłopców do stanu duchownego. W latach 1605-1606 przebywał w Moskwie z legatem papieskim Pawłem Symeonem, następnie udał się do Rzymu, by przedstawić nowemu papieżowi Pawłowi V program reform zakonnych w ramach Kościoła unickiego.
Po powrocie do Wilna wstąpił do klasztoru Świętej Trójcy (1607), gdzie przyjął święcenia zakonne i imię Józef (1608). Mianowany archimandrytą świętotroickim (1609) wraz z Jozafatem Kuncewiczem rozbudował monaster własnym kosztem, pracując też nad podniesieniem poziomu dyscypliny i wykształcenia mnichów.
Za te i inne zasługi otrzymał sakrę i tytuł biskupa halickiego, a po śmierci Hipacego Pocieja (1613) został mianowany przez Zygmunta III Wazę metropolitą.
W 1613 r. udał się do Rzymu, gdzie przedstawił Pawłowi V projekt reform w Kościele greckokatolickim, m.in. stypendia dla unitów w Kolegium Greckim i innych kolegiach papieskich, zrównanie szkół unickich i kolegiów jezuickich (by zapobiec latynizacji szlachty ruskiej).
Po powrocie kontynuował dzieło reformy zakonu bazylianów, tworząc monastery w Żyrowicach i Bytyniu. W 1616 r. autonomiczne dotąd klasztory połączył w kongregację pod wezwaniem Świętej Trójcy z dożywotnim protoarchimandrytą na czele, podlegającym jedynie metropolicie. Reforma bazylianów dokonana na wzór zakonu jezuitów w zakresie organizacji, reguły i działalności uczyniła ten zakon główną siłą Kościoła unickiego. Rutskiemu udało się pozyskać środowisko zakonne, będące dotąd centrum oporu wobec unii brzeskiej.
Metropolita zwalczał wpływy dyzunitów, jak i Kościoła rzymskokatolickiego, starając się u papieża o wydanie zakazu przechodzenia prawosławnych na obrządek łaciński. Po odtworzeniu hierarchii prawosławnej (misja patriarchy jerozolimskiego Teofanesa III w 1620 r.) podjął rozmowy z metropolitą prawosławnym Hiobem Boreckim (1623) na temat zjednoczenia obu unitów i dyzunitów i utworzenia wspólnego patriarchatu Rusi. Zabiegi te oraz podobne podejmowane w latach późniejszych (np. nieudany wspólny sobór w Kobryniu w 1629 r.) rozbiły się o mur nieufności prawosławnych wobec unitów i nieustępliwość Stolicy Apostolskiej, która domagała się, by prawosławni przyjęli unię brzeską.
Był elektorem Władysława IV Wazy z województwa nowogródzkiego w 1632 roku.
Rutski zarządzał swoją metropolią w sposób scentralizowany, w oparciu o zakon bazylianów i ludzi wywodzących się z tego zakonu (Rafał Korsak, Metody Terlecki). Zmarł w klasztorze w Dermaniu. Pochowany został w Wilnie, gdzie jego grób stał się obiektem kultu.
W 1655 r. po zdobyciu Wilna przez wojska rosyjskie, szczątki Rutskiego zostały wywiezione w nieznane miejsce. W 1937 r. Kościół greckokatolicki w II Rzeczypospolitej podjął przygotowania do beatyfikacji Józefa Welamina Rutskiego.

</doc>
<doc id="558927" url="https://pl.wikipedia.org/wiki?curid=558927" title="Dora Baltea">
Dora Baltea

Dora Baltea (fr. Doire Baltée, franko-pr. "Djouiye", piem. "Dôri", łac. "Duria Maior") – rzeka w północno-zachodnich Włoszech, lewy dopływ Padu. Źródła na południowo-wschodnich stokach masywu Mont Blanc. Płynie przez dolinę Aosty. Wykorzystywana gospodarczo do nawadniania i w licznych hydroelektrowniach.
Główne miasto: Aosta.
Charakterystyka.
Dora Baltea jest jedyną włoską rzeką o reżimie rzecznym typu śniegolodowcowego. Charakteryzuje się latem dość mocnym przepływem, spowodowanym topniejącymi lodowcami z Mont Blanc i położonymi na czele jej dopływów. Rzeka bardzo bogata w wodę, charakteryzuje się pewną stabilnością reżimu (średni przepływ przy ujściu to 110 m³/s), niezwykle ważna również dla Padu. Ma bardzo wysoki przepływ wody w porównaniu z innymi włoskimi rzekami, szczególnie w centralnej części jej biegu. Jedna z najzimniejszych rzek we Włoszech. Mimo stosunkowo długiego przebiegu, nie jest zbyt szeroka i jej dopływy mają niewielkie znaczenie hydrograficzne

</doc>
<doc id="558929" url="https://pl.wikipedia.org/wiki?curid=558929" title="Republika Helwecka">
Republika Helwecka

Republika Helwecka (, , ) – historyczne państwo, istniejące w latach 1798–1803, na terenie Szwajcarii.
Historia.
Tło polityczne.
Okres od 1712 do 1798 przejawiał się w Szwajcarii zmniejszaniem i ograniczaniem praw mieszkańców kantonów, przykładowo nie odbywały się przeprowadzane wcześniej referenda. Absolutyzm władzy, sprawowanej często przez oligarchiczne rody, doprowadził do wielu wystąpień ludności w poszczególnych kantonach. Rozruchy miały miejsce w dolinie Rodanu (1790), w miastach: Yverdon, Moudon, Vevey i Ouchy (1791), w Jurze (1792) oraz w miejscowościach nad Jeziorem Zuryskim (1794). Niemałe znaczenie miała również rewolucja we Francji. Duży wpływ na sprowadzanie do Szwajcarii haseł i idei rewolucyjnych mieli powracający do kraju najemnicy szwajcarscy. Dodatkowo w zachodnim obszarze kraju dominował język francuski, który ułatwiał przenikanie rewolucyjnych nowinek z Francji.
W Paryżu swoją siedzibę miała emigracja szwajcarska. Od 1790 działał tam szwajcarski klub patriotyczny założony przez Jeana Nicolasa Castelliego. Wśród zwolenników zmian ustrojowych w kraju wyróżniali się m.in.: Frédéric César de La Harpe, Peter Ochs oraz Paul Usteri. W stolicy francuskiej w grudniu 1797 doszło do spotkania Petera Ochsa i Frédérica Césara de La Harpe’a z Napoleonem Bonaparte. Zostali oni poinformowani o planowanej inwazji wojsk francuskich, otrzymali również zadanie przygotowania w kraju powstania. Szwajcarscy rewolucjoniści zdawali sobie sprawę, że pomoc Francji jest im niezbędna w dokonaniu radykalnych zmian w ustroju Konfederacji Szwajcarskiej, gdyż sami nie mieli ku temu środków czy możliwości.
Powstanie Republiki.
Pod koniec 1797 francuski dyrektoriat podjął uchwałę o zajęciu Szwajcarii. W styczniu 1798 w Vaud wybuchło powstanie. Jego mieszkańcy proklamowali niezależność od kantonu Berno i utworzenie Republiki Léman. Na pomoc wezwali wojska Republiki Francuskiej . 5 marca 1798 siły francuskie wkroczyły na terytorium szwajcarskie. Jedynie kantony Berno, Solura i Fryburg podjęły próbę oporu, wobec czego cały kraj znalazł się pod panowaniem francuskim.
12 kwietnia 1798 w Aarau zebrało się 121 deputowanych z 10 kantonów. Podjęto uchwałę o rozwiązaniu Starej Konfederacji Szwajcarskiej i w jej miejsce utworzono Republikę Helwecką. Powołano 5-osobowy rząd o nieograniczonej władzy zwany dyrektoriatem wykonawczym, utworzono Wielką Radę i Senat, uchwalono nową konstytucję opracowaną przez Petera Ochsa (nazywaną przez jego przeciwników "Książeczką Ochsa"), zniesiono dziesięcinę, tortury i obowiązek przynależności cechowej, wprowadzono jednolite prawo miejskie i podział kraju na 23 kantony. Z terytorium dawnej Szwajcarii odłączono Genewę, Neuchâtel, Biel i dolinę Valtellina.
Nową konstytucję przyjęto w Vaud. Natomiast kanton Bazylea zaczął opracowywać następujące modyfikacje: zwiększenie praw kantonów, zmniejszenie pozycji dyrektoriatu względem parlamentu tudzież sądownictwa, ułatwienie rewizji konstytucji. Zmiany te zaaprobowały takie kantony jak: Argowia, Berno, Fryburg, Obwalden, Solura, Szafuza i Zurych. Jednakże dalszym zmianom zapobiegli Francuzi, którzy obwieścili, że obowiązuje wyłącznie pierwotna wersja konstytucji projektu Ochsa i zabronione jest dokonywanie jakichkolwiek zmian. Przyjęcia nowej ustawy zasadniczej odmówiły kantony: Appenzell Innerrhoden, Glarus, Nidwalden, Schwyz, Uri oraz Zug.
Wewnątrz kraju zaczęły wybuchać antyfrancuskie powstania. Po utworzeniu państwa kantony Glarus i Schwyz ogłosiły secesję. Przywódcą buntu był Alois von Reding, jednak jego oddziały zostały pokonane przez francuską armię w bitwie pod Rothenthurm 2 maja 1798. Nie powstrzymało to jednak oporu ludności; na terenie kraju zaczęła działać partyzantka. Na początku 1799 roku w kantonach Uri, Schwyz, Ticino i Valais wybuchło powstanie chłopskie. W 1799 Republika Helwecka stała się teatrem wojny francusko-austriackiej, a w lecie tego roku część jej ziem była przejściowo okupowana przez armię rosyjską pod dowództwem Aleksandra Suworowa. Korzystając z zamieszek, do kraju wkroczyły wojska austriackie, zajmując Gryzonię.
W kraju nastąpiła anarchia. W styczniu 1800 roku zniesiono dyrektoriat i zastąpiono go Komitetem Rady Helweckiej. Wśród szwajcarskich polityków nastąpiła wyraźna polaryzacja na dwie grupy: unitarystów (zwolenników państwa jednolitego i niepodzielnego) tudzież federalistów (zwiększenia pozycji i uprawnień kantonów). Oba środowiska szukały wsparcia u Napoleona. Konflikt ten przekładał się na niespokojną sytuację w kraju i liczne zamachy stanu (w styczniu i sierpniu 1800, październiku 1801 i kwietniu 1802).
Elity szwajcarskie próbowały dokonać zmiany ustroju kraju, podejmując nieudane próby uchwalenia nowych konstytucji (z dnia 29 maja 1801 oraz 24 października 1801). Kolejny projekt ustawy zasadniczej pochodził z 27 lutego 1802, a 20 maja tego roku został poddany pod referendum. W jego wyniku został przyjęty pomimo tego, że zwolenników było mniej (72 453) niż jej przeciwników (92 423). Najprawdopodobniej do głosów zwolenników dodano głosy obywateli niebiorących udziału w głosowaniu (167 172). Duże znacznie dla wprowadzenia w życie nowej ustawy zasadniczej miało też wycofanie z terenu Szwajcarii wojsk francuskich w lipcu 1802.
Akt Mediacyjny.
Druga konstytucja helwecka nie uspokoiła sytuacji w kraju, w którym wciąż dochodziło do zbrojnych wystąpień. Pod koniec lata 1802 wybuchło największe z nich nazwano je „wojną kijów” (Stecklikrieg), z uwagi na brak innej broni jej uczestników. Zamieszki te były spowodowane przez m.in. tragiczną sytuację ekonomiczną mieszkańców Republiki, spustoszenia dokonane przez siły francuskie, austriackie i rosyjskie tudzież przez podniesienie obciążeń fiskalnych. Dodatkowo wśród Szwajcarów był obecny silny partykularyzm kantonalny i chęć powrotu do dawnych uregulowań ustrojowych z czasów Starej Konfederacji. W tej sytuacji Napoleon Bonaparte w deklaracji z dnia 30 września 1802 zagroził ponowną interwencją zbrojną, gdyby nie istniała możliwość uspokojenia nastrojów społecznych. By zapobiec zbrojnej ingerencji, wskazał siebie jako mediatora pomiędzy przeciwnikami. W Paryżu zwołano zebranie Konstytuanty Szwajcarskiej (Consulta), a obrady rozpoczęto 10 grudnia 1802. W jej składzie znaleźli się przedstawiciele Senatu, który posiadał prawo do rewizji konstytucji. Niezależnie od faktu, że zwolenników centralizacji było więcej niż federalistów (stosunek 45 do 18), Napoleonowi udało się przeforsować swoją koncepcję nowego modelu ustrojowego Szwajcarii. 19 lutego 1803 wydał nową ustawę zasadniczą zwaną Aktem Mediacyjnym, która była wzorowana na konstytucji Stanów Zjednoczonych. W przedmowie do Aktu Napoleon napisał do Szwajcarów:
Mimo własnej konstytucji Szwajcaria nie była krajem w pełni samodzielnym i w tzw. „czasach Mediacji” pozostawała zależna od Francji do 1813 w charakterze państwa stowarzyszonego jako luźny związek 19 kantonów. Żołnierze szwajcarscy w liczbie ok. 10 tys. wzięli udział w inwazji na Rosję, a po klęsce w bitwie nad Berezyną do ojczyzny wróciło ich ok. 700. Akt Mediacyjny był podstawą ustroju Szwajcarii niemal do końca 1813. Sytuacja zmieniła się pod koniec roku, gdy po klęsce Napoleona w bitwie pod Lipskiem koalicja antyfrancuska zażądała od Szwajcarii uchylenia tego aktu. Uczyniło to Zgromadzenie Federalne złożone z przedstawicieli dziesięciu kantonów uchwałą z dnia 29 grudnia 1813. Natomiast wcześniej, 18 listopada tegoż roku, ogłoszona została neutralność Szwajcarii, którą ostatecznie potwierdzono 20 marca 1815 na kongresie wiedeńskim. Kongres zatwierdził także nowe granice Szwajcarii, przyłączając do jej terenów dolinę Valtellina i „jurajskie dystrykty niegdysiejszego księstwa – biskupstwa Bazylei”. Do Konfederacji jako kantony dołączyły też: Genewa, Neuchâtel i Valais. Nowym aktem prawnym regulującym ustrój Szwajcarii została Umowa Związkowa z 7 sierpnia 1815.

</doc>
<doc id="558935" url="https://pl.wikipedia.org/wiki?curid=558935" title="Wolność (województwo pomorskie)">
Wolność (województwo pomorskie)

Wolność (niem.: "Buschmühle") – kolonia w Polsce położona w województwie pomorskim, w powiecie chojnickim, w gminie Chojnice.
Położenie.
Wolność położona jest nad Jeziorem Charzykowskim, na terenie Zaborskiego Parku Krajobrazowego, gdzie obecne są liczne pomniki przyrody, w linii prostej linii prostej pomiędzy Charzykowami a Czarnoszycami, dokładnie nad brzegiem jeziora, w najdalszej jego części zatoki, która jest także rezerwatem przyrody. &lt;br&gt;
Teren miejscowości otacza "Las Wolność", a na północ, nad jeziorem znajduje się Wzgórze Wolność (206 m n.p.m.) będące najwyższym wzniesieniem najbliższej okolicy. Ukształtowanie terenu to wzniesienia morenowe pokryte przeważnie lasami bukowymi. 
Miejscowość jest częścią składową sołectwa Charzykowy.
Turystyka.
Osada również znajduje się na trasie szlaków turystycznych:

</doc>
<doc id="558939" url="https://pl.wikipedia.org/wiki?curid=558939" title="Bitwa pod Konotopem">
Bitwa pod Konotopem

Bitwa pod Konotopem (zwana niekiedy bitwą sosnowską lub bitwą nad rzeką Sosnówką) miała miejsce 8 lipca 1659 podczas wojny polsko-rosyjskiej 1654-1667.
Geneza.
Po śmierci Bohdana Chmielnickiego hetmanem został Iwan Wyhowski, a dwa lata później 22 maja 1659 roku Sejm Rzeczypospolitej zatwierdził unię hadziacką. Pomimo tego część Ukrainy zadnieprzańskiej nadal opowiadała się przeciwko Wyhowskiemu i popierała Moskwę. W konsekwencji armia moskiewska dowodzona przez księcia Aleksieja Nikitycza Trubeckiego przekroczyła Dniepr i obległa obwarowane miasteczko Konotop (ukr. "Конотоп"), bronione przez ok. 4 tys. Kozaków.
Stosunek sił.
Oblegająca Konotop armia Aleksego Trubeckiego składała się z ok. 28 tys. żołnierzy moskiewskich i ok. 6,6 tys. Kozaków hetmana Iwana Bezpały. Na odsiecz Konotopowi wyruszyła z kolei armia kozacko-polsko-tatarska pod wodzą hetmana kozackiego Iwana Wyhowskiego licząca 32-48 tys. żołnierzy (14-22 tys. Kozaków, ok. 1,5 tys. Polaków pod dowództwem stolnika kijowskiego Krzysztofa Łasko i ok. 15-25 tys. Tatarów).
Bitwa.
Na wieść o odsieczy Trubecki wysłał przeciw Wyhowskiemu zagon jazdy pod dowództwem Semena Pożarskiego (ok. 5,6 tys. Rosjan i 2 tys. Kozaków). Wyhowski podzielił swoje wojska na dwie części i 7 lipca związał walką rosyjski korpus Pożarskiego broniący przeprawy przez rzekę Sosnówka. Jednocześnie oddziały polskie i kozackie zdobyły i zniszczyły most przez rzekę, odcinając Rosjanom możliwość odwrotu, a następnie większa część ordy Mehmed Gireja IV dokonała obejścia pozycji Rosjan, przeprawiła się przez rzekę i uderzyła na korpus Pożarskiego od tyłu. Zaskoczeni Rosjanie zostali osaczeni i zniesieni, jedynie nieliczni zdołali wyrwać się z otoczenia i uciec do warownego obozu armii Trubeckiego pod Konotopem, który po klęsce Pożarskiego w szyku taborowym przedarł się w ciągu 5 dni do Putywla. Jeszcze w tym samym dniu, w którym rozegrała się bitwa, Tatarzy wymordowali niemal wszystkich rosyjskich jeńców (ok. 5 tys.). Skutkiem moskiewskiej klęski pod Konotopem był ostatni wielki najazd tatarski na ziemie rosyjskie w wyniku którego spustoszone zostały razrjad siewski i białogrodzki.
Obecnie na Ukrainie uważa się tę bitwę za największy triumf wojsk ukraińskich (kozackich) nad wojskami Carstwa Rosyjskiego – "Moskwą".

</doc>
<doc id="558940" url="https://pl.wikipedia.org/wiki?curid=558940" title="Spermiogeneza">
Spermiogeneza



</doc>
<doc id="558941" url="https://pl.wikipedia.org/wiki?curid=558941" title="Spermatocytogeneza">
Spermatocytogeneza



</doc>
<doc id="558942" url="https://pl.wikipedia.org/wiki?curid=558942" title="Chlorowodorek hydroksyloaminy">
Chlorowodorek hydroksyloaminy

Chlorowodorek hydroksyloaminy, – nieorganiczny związek chemiczny, sól hydroksyloaminy i kwasu solnego. Otrzymywany przez zobojętnienie hydroksyloaminy kwasem solnym.
Stosowany jako substrat do otrzymywania hydroksyloaminy (przez reakcję z zasadą i oddestylowanie wydzielającej się wolnej hydroksyloaminy pod zmniejszonym ciśnieniem), jako odczynnik do syntez chemicznych oraz w mieszaninie z odpowiednim wskaźnikiem pH, np. oranżem metylowym w roztworze etanolowym, w reakcji charakterystycznej do wykrywania związków karbonylowych – pod ich wpływem wydziela się chlorowodór, który zakwasza środowisko i zmienia barwę wskaźnika.

</doc>
<doc id="558954" url="https://pl.wikipedia.org/wiki?curid=558954" title="George Lakoff">
George Lakoff

George P. Lakoff (ur. 24 maja 1941 w Bayonne) – amerykański językoznawca, profesor na Uniwersytecie Kalifornijskim w Berkeley, specjalizuje się w dziedzinie lingwistyki kognitywnej. Znany ze swoich teorii na temat języka jako systemu metafor, jest również twórcą teorii radialnej struktury znaczenia. W ostatnich latach angażuje się w politykę, w latach 2003–2008 uczestniczył w pracach think tanku Rockridge Institute.

</doc>
<doc id="558955" url="https://pl.wikipedia.org/wiki?curid=558955" title="Józef Kupny">
Józef Kupny

Józef Piotr Kupny (ur. 23 lutego 1956 w Dąbrówce Wielkiej) – polski duchowny rzymskokatolicki, doktor nauk humanistycznych w zakresie filozofii i socjologii, rektor Wyższego Śląskiego Seminarium Duchownego w Katowicach w latach 2001–2006, biskup pomocniczy katowicki w latach 2006–2013, arcybiskup metropolita wrocławski od 2013.
Życiorys.
Młodość i wykształcenie.
Urodził się 23 lutego 1956 w Dąbrówce Wielkiej (od 1975 w granicach Piekar Śląskich), gdzie mieszkał z rodzicami dwa lata. Następnie z rodziną przeniósł się do Chorzowa, gdzie uczęszczał do szkoły i przyjął sakrament bierzmowania w parafii św. Marii Magdaleny. W latach 1971–1975 był uczniem Liceum Ogólnokształcącego im. Marii Curie-Skłodowskiej w Chorzowie, które ukończył zdaniem egzaminu dojrzałości.
W 1975 został przyjęty do Wyższego Śląskiego Seminarium Duchownego w Krakowie. Po kilku tygodniach otrzymał powołanie do odbycia zasadniczej służby wojskowej. Przez 2 lata służył w specjalnej jednostce kleryckiej w Brzegu. Święcenia diakonatu otrzymał 28 lutego 1982 przez posługę biskupa diecezjalnego katowickiego Herberta Bednorza, który 31 marca 1983 w katedrze Chrystusa Króla w Katowicach udzielił mu również święceń prezbiteratu. Magisterium z teologii uzyskał w Papieskiej Akademii Teologicznej w Krakowie na podstawie pracy "Nauczanie społeczne Jana Pawła II w czasie wizyty-pielgrzymki w Polsce (2–10.06.1979)".
Studia kontynuował w zakresie teologii praktycznej w Studium Pastoralnym Akademii Teologii Katolickiej w Warszawie – Punkcie Konsultacyjnym w Katowicach. W 1986 na podstawie rozprawy "Nauczanie społeczne Jana Pawła II w Polsce" uzyskał licencjat z teologii. W latach 1986–1990 odbył studia na Wydziale Nauk Społecznych Katolickiego Uniwersytetu Lubelskiego, które ukończył z magisterium z socjologii na podstawie pracy "Społeczne uwarunkowanie rozwoju osoby w nauczaniu Jana Pawła II". W 1993 na podstawie dysertacji "Antropologiczne podstawy nauczania społecznego Jana Pawła II" uzyskał doktorat z nauk humanistycznych w zakresie filozofii i socjologii.
Prezbiter.
W latach 1983–1984 pracował jako wikariusz w parafii Podwyższenia Krzyża Świętego i Matki Bożej Uzdrowienia Chorych w Katowicach. W 1984 rozpoczął pracę w stacji duszpasterskiej Matki Bożej Piekarskiej w Katowicach przy budowanym tam kościele. Kiedy w następnym roku przemieniono ją w parafię, został jej wikariuszem.
W 2001 objął funkcję zastępcy dyrektora Wydziału Duszpasterstwa Ogólnego Kurii Metropolitalnej w Katowicach. W 2001 został członkiem archidiecezjalnej rady kapłańskiej, a w 2003 kolegium konsultorów. W ramach prac II Polskiego Synodu Plenarnego współtworzył dokument "Kościół wobec życia społeczno-gospodarczego".
W 2003 otrzymał godność kapelana Jego Świątobliwości.
Działalność naukowo-dydaktyczna.
W 1992 został asystentem, a w 1998 adiunktem w Katedrze Katolickiej Nauki Społecznej Katolickiego Uniwersytetu Lubelskiego. Był wykładowcą katolickiej nauki społecznej w filii Katolickiego Uniwersytetu Lubelskiego w Stalowej Woli oraz w Instytucie Wyższej Kultury Religijnej, Studium Teologicznym, Studium Katolickiej Nauki Społecznej w Katowicach. W 1993 został wykładowcą socjologii religii i socjologii parafii w Wyższym Śląskim Seminarium Duchownym w Katowicach. Prowadził również wykłady zlecone na Wydziale Teologicznym Uniwersytetu Śląskiego w Katowicach. W sierpniu 2001 został rektorem Wyższego Śląskiego Seminarium Duchownego w Katowicach.
W 1999 wszedł w skład kolegium redakcyjnego „Śląskich Studiów Historyczno-Teologicznych”. Został członkiem Polskiego Towarzystwa Teologicznego, Polskiego Towarzystwa Socjologicznego i Towarzystwa Naukowego Katolickiego Uniwersytetu Lubelskiego.
Biskup.
21 grudnia 2005 papież Benedykt XVI mianował go biskupem pomocniczym archidiecezji katowickiej i biskupem tytularnym Vanariony. Święcenia biskupie otrzymał 4 lutego 2006 w archikatedrze Chrystusa Króla w Katowicach. Udzielił mu ich Damian Zimoń, arcybiskup metropolita katowicki, z towarzyszeniem Wiktora Skworca, biskupa diecezjalnego tarnowskiego, i Stefana Cichego, biskupa diecezjalnego legnickiego. Jako dewizę biskupią przyjął słowa „"Christus dilexit nos"” ("Chrystus nas umiłował"). 7 lutego 2006 został ustanowiony przez arcybiskupa Damiana Zimonia wikariuszem generalnym archidiecezji. Był członkiem archidiecezjalnej rady kapłańskiej, rady duszpasterskiej i kolegium konsultorów.
18 maja 2013 papież Franciszek mianował go arcybiskupem metropolitą wrocławskim. Urząd kanonicznie objął 16 czerwca 2013. Tego samego dnia odbył ingres do archikatedry św. Jana Chrzciciela we Wrocławiu. Objął również urząd wielkiego kanclerza Papieskiego Wydziału Teologicznego we Wrocławiu. Paliusz metropolitalny otrzymał od papieża Franciszka w bazylice św. Piotra 29 czerwca 2013.
W ramach Konferencji Episkopatu Polski w latach 2012–2013 zasiadał w Radzie Stałej jako jeden z dwóch biskupów pomocniczych, po czym w 2013 został ponownie wybrany do tego gremium, tym razem jako jeden z sześciu biskupów diecezjalnych. W 2011 został przewodniczącym Rady ds. Społecznych, w 2008 wybrano go na delegata ds. Ruchów i Stowarzyszeń Katolickich, w 2015 na delegata ds. Duszpasterstwa Ludzi Pracy, a w 2021 na delegata ds. Duszpasterstwa Przedsiębiorców i Pracodawców. Został członkiem Ogólnopolskiego Komitetu Organizacyjnego Obchodów 1050. Rocznicy Chrztu Polski w 2016 r. oraz Komisji ds. Polonii i Polaków za Granicą. Główny autor dokumentu społecznego Episkopatu "W trosce o człowieka i dobro wspólne" z 2012.
Konsekrował biskupów pomocniczych wrocławskich: w 2016 Jacka Kicińskiego, a w 2022 Macieja Małygę.
W 2013 był przewodniczącym kapituły Śląskiej Nagrody im. Juliusza Ligonia. W 2017 ustanowił Medal Świętej Jadwigi Śląskiej.
Odznaczenia i wyróżnienia.
Postanowieniem prezydenta RP Andrzeja Dudy z 5 września 2016 został odznaczony Krzyżem Oficerskim Orderu Odrodzenia Polski. W 2009 został przyjęty w poczet członków Zakonu Rycerskiego Grobu Bożego w Jerozolimie, w zakonie otrzymał rangę Komandora z Gwiazdą.
W 2017 został udekorowany Złotym Medalem za Zasługi dla Policji i Złotym Medalem za Zasługi dla Pożarnictwa, w 2019 Medalem Komisji Edukacji Narodowej i Srebrnym Medalem „Zasłużony Kulturze Gloria Artis”, a w 2020 Medalem 100-lecia Powstania Policji Państwowej oraz medalem 30-lecia powstania NSZZ Policjantów.
W 2014 otrzymał tytuł honorowego obywatela Chorzowa. W 2019 został wyróżniony Trzebnicką Nagrodą Henryk, przyznawaną przez Burmistrza Gminy Trzebnica.
W 2018 został odznaczony Złotym Medalem Papieskiego Wydziału Teologicznego we Wrocławiu.
W 2018 został przyjęty do konfraterni paulińskiej. W 2019 otrzymał Krzyż Niepodległości z Gwiazdą kl. I za zasługi patriotyczne i działalność na rzecz środowiska policyjnego. Został laureatem nagrody Orzeł Piastów Śląskich za rok 2019, przyznanej przez Regionalną Izbę Gospodarczą w Katowicach.

</doc>
<doc id="558956" url="https://pl.wikipedia.org/wiki?curid=558956" title="Dziewczyna gangstera">
Dziewczyna gangstera

Dziewczyna gangstera (ang. "Mad Dog and Glory") - komedia sensacyjna produkcji USA w reżyserii Johna McNaughtona. Światowa premiera filmu odbyła się 5 marca 1993. Czas trwania to 93 min.
Opis fabuły.
Detektyw Wayne Dobie (Robert De Niro) jest człowiekiem spokojnym, wręcz wyciszonym. Przez piętnaście lat służby nie zdarzyło mu się sięgnąć po broń. Te cechy sprawiły, że koledzy z wydziału przezywają go przekornie "Wściekły Pies". Jednak pewnego dnia Dobie ratuje życie lokalnego gangstera Franka Milo (Bill Murray), za co otrzymuje na tydzień w rewanżu "prezent" w postaci pięknej barmanki Glory (Uma Thurman). W tym czasie Dobie i dziewczyna zakochują się w sobie, co nie podoba się groźnemu przestępcy.

</doc>
<doc id="558957" url="https://pl.wikipedia.org/wiki?curid=558957" title="Wzgórze Krzywoustego">
Wzgórze Krzywoustego

 
Wzgórze Krzywoustego (niem. "Hausberg") – położone w zakolu Bobru, w okolicy ujścia Kamiennej wzgórze (375 m n.p.m.) Wysoczyzny Rybnicy. Od zachodu wzgórze graniczy z wiaduktem kolejowym linii Jelenia Góra-Gryfów Śląski oraz Jelenia Góra-Szklarska Poręba. Pomiędzy wzgórzem a korytem rzeki prowadzi odnowiona droga spacerowa do Siedlęcina przez Perłę Zachodu. Na szczycie wzgórza znajduje się wybudowana w 1911 roku, wieża widokowa (22 m), z racji charakterystycznego dachu zwana Grzybkiem, z której rozpościera się panorama na Karkonosze oraz miasto Jelenia Góra. Początkowo na jej szczycie i u jej stóp funkcjonowała restauracja, która po wojnie została zlikwidowana. Obecny wygląd wieża zawdzięcza rewitalizacji, którą ukończono w 2009 roku. Budynkiem opiekuje się Stowarzyszenie im. św. Brata Alberta, a wstęp na taras widokowy jest bezpłatny.
Historia.
Na szczycie Wzgórza Krzywoustego istniał gród warowny, który według różnych źródeł założony był przez Bobrzan w XI w. lub według tradycji przez Bolesława Chrobrego w 1004 r. Inne podania mówią, że gród założył Bolesław Krzywousty w 1111 r. Źródła pisane wspominają o murowanym zamku z lat 1291-1299, zbudowanym na rozkaz Bolka I Surowego księcia jaworskiego. W czasie wojen husyckich zamek bezskutecznie oblegano. W 1433 roku ówczesny właściciel zamku Heinze Nimptsch sprzedał go radzie miejskiej miasta Jeleniej Góry, która doprowadziła do jego rozbiórki. Możliwe, że na przełomie XV i XVI w. na wzgórzu funkcjonował odbudowany lub niecałkowicie zburzony zamek w charakterze siedziby mieszkalnej. Wskazują na to dokumenty cesarza Rudolfa II mówiące o domu na wzgórzu. Został on najprawdopodobniej zniszczony w czasie wojny trzydziestoletniej. Na początku XIX w. na szczycie znajdowały się jeszcze ruiny zamku.
Na przełomie XVIII i XIX w. okolica zaczęła nabierać znaczenia jako punkt widokowy. Na szczycie wzgórza powstała gospoda oraz tzw. Ogród Muz (koniec XVIII w.). Na początku XX w. powstała wspomniana wcześniej wieża widokowa, wybudowana przez Riesengebirgsverein. Przy jej budowie zniszczono pozostałości murowanego zamku i grodziska. Przeprowadzone w latach 1958-59 prace archeologiczne potwierdziły istnienie obu siedzib. Obecnie jedynymi zachowanymi fragmentami jest wał od zachodu i południa o długości około 150 m. Po drugiej wojnie światowej wieża powoli popadała w ruinę, a widok na Kotlinę Jeleniogórską zasłoniły drzewa. W 2009 roku oddano ją do użytku po rewitalizacji.

</doc>
<doc id="558958" url="https://pl.wikipedia.org/wiki?curid=558958" title="Językoznawstwo kognitywne">
Językoznawstwo kognitywne



</doc>
<doc id="558959" url="https://pl.wikipedia.org/wiki?curid=558959" title="Bartłomiej Misiałowicz">
Bartłomiej Misiałowicz

Bartłomiej Misiałowicz (ur. 1624, zm. 17 września 1693 w Brzozowie) – polski ksiądz.
Życiorys.
Bartłomiej Misiałowicz pochodził z rodziny mieszczan brzozowskich, jako kapłan przybył do Brzozowa w około 1648 r. Po spaleniu Brzozowa po najazdach Kozaków i wojsk Rakoczego w 1657 roku pomagał biskupowi przemyskiemu, Stanisławowi Sarnowskiemu, w budowie nowego, murowanego kościoła. Po odejściu biskupa Sarnowskiego z Brzozowa na biskupstwo kujawskie do Włocławka, zostało wykonane sklepienie i wykończenie kościoła wewnątrz i zewnątrz, właśnie pod kierownictwem księdza Misiałowicza. Zasłużył się on dla parafii nie tylko dokończeniem budowy kościoła, ale i działalnością charytatywną. Dbał o wyposażenie szpitala dla ludzi niezdolnych do pracy z powodu kalectwa, choroby lub starości i zajmował się żywieniem ubogich w szpitalu. 
Według przepisanej przez niego ordynacji żywienia (wydana 6 września 1682 roku) biedni otrzymywali sztukę mięsa w niedzielę i święta, warzywa, kaszę, masło, chleb pieczony co miesiąc z pół korca żyta. Ksiądz Misiałowicz rozpoczął również budowę nowego drewnianego kościoła w Starej Wsi, gdyż stary groził zawaleniem. Zmarł 17 września 1693 roku w wieku 69 lat. Wielkim dziełem, które pozostawił jest brzozowski kościół.
Epitafium Bartłomieja Misiałowicza zostało ustanowione w kościele Przemienienia Pańskiego w Brzozowie.
Został patronem Brzozowskiego Stowarzyszenia Wzajemnej Pomocy "Solidarni w Potrzebie".
Zachowanie się rąk księdza Misia łowicza.
Z osobą księdza Misia łowicza wiąże się niezwykłe wydarzenie. Odnalezione zostały jego ręce, choć nie są balsamowane, zachowały się po dziś dzień jakby były zmumifikowane. Do niedawna przechowywane były w małej, drewnianej trumience wyłożonej czerwonym jedwabiem, z napisem "Ręce Imci X Bart. Misia łowicza niegdyś Proboszcza brzozowskiego podczas exhumacji w wielkim ołtarzu w połowie podniszczone znaleziono". W 1759 roku umieszczono w kościele marmurową tablicę z napisem łacińskim, a w 1988 roku z inicjatywy brzozowskiego prałata księdza Juliana Pudły, cudownie zachowane ręce księdza Bartłomieja umieszczono w mosiężnej trumience wmurowanej w ścianę obok wejścia na chór pod Epitafium z 1759 roku.

</doc>
<doc id="558961" url="https://pl.wikipedia.org/wiki?curid=558961" title="Siarczan hydroksyloaminy">
Siarczan hydroksyloaminy

Siarczan hydroksyloaminy – nieorganiczny związek chemiczny będący solą hydroksyloaminy i kwasu siarkowego.
Związek drażniący, rakotwórczy i silnie toksyczny. Otrzymywany przez zobojętnienie hydroksyloaminy kwasem siarkowym.
Stosowany jako substrat do otrzymywania hydroksyloaminy (przez reakcję z zasadą i oddestylowanie wydzielającej się wolnej hydroksyloaminy pod zmniejszonym ciśnieniem) oraz jako odczynnik do syntez chemicznych.

</doc>
<doc id="558963" url="https://pl.wikipedia.org/wiki?curid=558963" title="Cheyenne Kimball">
Cheyenne Kimball

Cheyenne Nichole Kimball (ur. 27 lipca 1990 roku w Frisco, Texas) – amerykańska piosenkarka i gitarzystka. 
Jej wytwórnią płytową jest Epic Records. Występowała i ostatecznie wygrała program telewizyjny America's Most Talented Kid (Najbardziej uzdolnione dziecko Ameryki) w wieku dwunastu lat. Niedawno zrealizowała swoją pierwszą płytę The Day Has Come, 11 lipca 2006 roku miała miejsce premiera jej pierwszego teledysku „Hanging On”.
Obecnie jest członkiem zespołu country - Gloriana.

</doc>
<doc id="558965" url="https://pl.wikipedia.org/wiki?curid=558965" title="John Edward Gray">
John Edward Gray

John Edward Gray (ur. 12 lutego 1800, zm. 7 marca 1875) – brytyjski zoolog. Był starszym bratem George’a Roberta Graya. Był opiekunem działu zoologii w British Museum w Londynie od 1840 do końca 1874. Opublikował kilka katalogów zawierających opracowane kolekcje zwierząt znajdujących się w muzeum i opisał nowe gatunki. 
Życiorys.
Urodził się w Walsall jako syn Samuela Fredericka Graya (1766-1828), znanego farmakologa i botanika w tamtych czasach. Jego rodzina przeniosła się do Londynu, gdzie studiował medycynę. Pomagał ojcu w pisaniu "The Natural Arrangement of British Plants" (1821). Swoje zainteresowania skierował ku botanice i zoologii. Zaczynał w 1824 jako pomocnik Johna George’a Childrena przy katalogowaniu kolekcji gadów na zoologicznym oddziale British Museum. W 1840 przejął od Childrena posadę opiekuna zoologii.
Interesował się również filatelistyką.
W uznaniu wkładu w rozwój zoologii czapla siodłata ("Ardeola grayii") otrzymała łacińską nazwę od jego nazwiska.

</doc>
<doc id="558967" url="https://pl.wikipedia.org/wiki?curid=558967" title="Phoenix AG">
Phoenix AG

Phoenix AG – byłe niemieckie przedsiębiorstwo założone w 1856 roku w Hamburg-Harburg.
Przedsiębiorstwo produkowało opony do samochodów itp. Po 148 latach Phoenix AG została w 2004 roku kupiona przez Continental AG z Hanoweru.

</doc>
<doc id="558969" url="https://pl.wikipedia.org/wiki?curid=558969" title="Numer CAS">
Numer CAS

Numer CAS – oznaczenie numeryczne przypisane substancji chemicznej przez amerykańską organizację Chemical Abstracts Service (CAS), pozwalające na identyfikację substancji.
Numer CAS jest jednym z najpowszechniej stosowanych sposobów identyfikacji substancji chemicznych. Nie stanowi on unikatowej cechy produktu (np. różne bezwodne odmiany kwasu cytrynowego mają ten sam numer CAS), choć np. związki chemiczne o różnym uwodnieniu mogą być oznaczone różnymi numerami CAS (kwas cytrynowy w postaci monohydratu ma inny numer niż bezwodny).
Format.
Numer CAS ma postać trzech liczb ciągów cyfr oddzielonych dywizami. Pierwszy liczy od dwóch do siedmiu cyfr, drugi ma zawsze dwie cyfry, trzeci zaś jest jednocyfrowy – jest to suma kontrolna. Sumę kontrolną otrzymuje się sumując iloczyn pierwszej od końca cyfry pomnożonej przez 1, drugiej od końca pomnożonej przez 2, trzeciej od końca pomnożonej przez 3 itp. Ta suma brana jest modulo 10.
Biorąc jako przykład wodę i CAS 7732-18-5:
formula_1
formula_2
Pierwszy i drugi człon numeru CAS nie mają szczególnego znaczenia, są zwiększane wraz z dodawaniem kolejnych substancji do rejestru CAS.
Linki zewnętrzne.
Darmowe bazy danych w których można znaleźć numery CAS substancji dzięki jej nazwie, strukturze lub wzorze sumarycznym:

</doc>
<doc id="558970" url="https://pl.wikipedia.org/wiki?curid=558970" title="Kobylepole">
Kobylepole

Kobylepole (Kobyle Pole) – wschodnia część Poznania położona na terenie osiedla administracyjnego Antoninek-Zieliniec-Kobylepole.
Historia.
W 1562 wieś Kobylepole przeszła na własność Mycielskich, i stanowiła część ich majątków do 1945. Częstym gościem Mycielskich była Kazimiera Iłłakowiczówna.
W 1872 na terenie przyległym do wsi zbudowano z inicjatywy Władysława hrabiego Mycielskiego browar Kobylepole. Piwo znane było nie tylko w Poznaniu, gdzie można je było wypić w prawie każdej piwiarni. Sprowadzano je także do Gdańska, Drezna, Lipska i Turynu. Prawie wszystkie gatunki tutejszych piw (np. "Bawarskie", "Karamel", "Kozieł Kobylepolski", "Zdrój Kobylepolski", "Gutenbrunn") powstawały w oparciu o lokalny jęczmień. 
Kobylepole od 1934 należało do gminy Krzesiny. W 1936 odbył się tutaj, zakończony niepowodzeniem, strajk robotników folwarcznych i marsz głodowy na dwór z żądaniem wypłaty zaległych poborów. We wrześniu 1939 koło wsi funkcjonowało polowe lądowisko 3. poznańskiego dywizjonu myśliwskiego (wchodzącego w skład Armii Poznań), z którego startowały samoloty PZL P.11c. Pilotował je m.in. ppor. Włodzimierz Gedymin.
W granice Poznania zostało włączone w 1950. Od 1988 w sąsiedztwie wybudowano Osiedle Przemysława. Przy ul. Żbikowej znajduje się Kościół Wniebowzięcia NMP (lata 60. XX w.). Do 1972 działała stacja wąskotorowa Poznań Kobylepole Wąskotorowy, na linii do Środy Wielkopolskiej i Zaniemyśla. 
Kobylepole w latach 1954–1990 należało do dzielnicy Nowe Miasto.
Przyroda.
W połowie lat 60. XX wieku stwierdzono na terenie Kobylepola występowanie następujących, rzadkich roślin: komonica skrzydlatostrąkowa, pępawa różyczkolistna, widłak goździsty i wawrzynek wilczełyko (dwie ostatnie w lesie i w pobliżu torowisk kolejowych). W 1986 na kwiatach tawuły znaleziono osobniki orszoła paskowanego.
Plany.
W przyszłości przez dzielnicę ma przebiegać III rama komunikacyjna.

</doc>
<doc id="558971" url="https://pl.wikipedia.org/wiki?curid=558971" title="Federacja Indii Zachodnich">
Federacja Indii Zachodnich

Federacja Indii Zachodnich – krótko istniejąca federacja na Karaibach, zrzeszająca kolonie brytyjskie. Głównym celem federacji przez cały okres jej istnienia było ogłoszenie niepodległości jako jednolitego organizmu państwowego.
Federację powołano do życia 3 stycznia 1958. W jej skład weszły:
Faktyczną głową państwa został w imieniu korony brytyjskiej generalny gubernator Patrick Buchan-Hepburn. Stolicą zostało Chaguaramas.
Kraj szybko ogarnął kryzys. Jedynie Jamajka oraz Trynidad i Tobago były wyspami dużymi i obawiały się ciężaru utrzymania pozostałej części federacji, złożonej z niewielkich wysepek. Pod koniec 1961 Jamajka oraz Trynidad i Tobago wybrały niepodległość. 31 maja 1962, na kilkadziesiąt dni przed przyznaniem niepodległości, Federacja Indii Zachodnich została rozwiązana.

</doc>
<doc id="558972" url="https://pl.wikipedia.org/wiki?curid=558972" title="Zieliniec (Poznań)">
Zieliniec (Poznań)

Zieliniec - część miasta Poznania położona na terenie osiedla administracyjnego Antoninek-Zieliniec-Kobylepole, na północ od Antoninka. Znajduje się w bezpośrednim sąsiedztwie Jeziora Swarzędzkiego, około 2 km od Swarzędza.
Włączony do miasta 1 stycznia 1951. Uprzednio był osiedlem w gromadzie Nowa Wieś, w gminie Swarzędz.
W latach 1954–1990 Zieliniec należał do dzielnicy Nowe Miasto.
Etymologia nazwy.
Nazwa "Zieliniec" najprawdopodobniej stanowi gwarowe spłaszczenie nazwy "Zieleniec", które w lokalnej gwarze oznaczało łąkę. Inni badacze twierdzą, że nazwa ta może pochodzić od posiadaczy majątku we wsi - rodziny Zielińskich.
Zabudowa.
Zieliniec praktycznie w całości zabudowany jest przez domy jednorodzinne z ogrodami. Przy ul. Sośnickiej stoi dawny młyn wodny na Cybinie, potem przerobiony na elektryczny. Brak tu większej infrastruktury handlowej. Architekturę sakralną reprezentuje kościół Matki Bożej Różańcowej.
Leśniczówka.
Na terenie Zielińca w pobliżu zachodniego brzegu jeziora Swarzędzkiego znajduje się leśniczówka. Siedziba jednego z pięciu poznańskich leśnictw miejskich. W sąsiedztwie przebiega Piastowski Trakt Rowerowy.
Przyroda.
Częścią Zielińca jest głęboko wcięta dolina bezimiennego prawego dopływu Cybiny (na tym odcinku Jeziora Swarzędzkiego), znajdująca się w lesie, na północ od ul. Grodnickiej. Duże różnice wysokości względnej występujące na tym obszarze powodują, że jest ona punktem widokowym.
W połowie lat 60. XX wieku odnotowano na terenie Zielińca występowanie motyla pelosia obtusa (myszenica). Był on w Europie znany z niewielu stanowisk, m.in. przez II wojną z Brodów koło Lwowa.
Toponimia.
Nazwy ulic na terenie Zielińca wywodzą się przede wszystkim z dwóch grup toponimicznych:
Komunikacja.
Przez Zieliniec przebiega towarowa linia kolejowa Zieliniec - Kiekrz (północna obwodnica kolejowa). Docierają tutaj autobusy MPK Poznań linii 166 oraz 223 (linia nocna), a także linia 490 obsługiwana przez SPK Swarzędz.

</doc>
<doc id="558974" url="https://pl.wikipedia.org/wiki?curid=558974" title="Piotrowo (Poznań, Głuszyna)">
Piotrowo (Poznań, Głuszyna)

Piotrowo (niem. "Adlig") – część Poznania, w osiedlu samorządowym Głuszyna. Położona pomiędzy Sypniewem na wschodzie i Głuszyną na zachodzie. Rozciąga się zasadniczo wzdłuż ulicy Głuszyna. 
Historia.
Była wsią szlachecką. Piotrowscy sprzedali ją w 1482 Janowi Ciołkowi z Czacza, który był burgrabim poznańskim. W 1502 wieś zakupił Jakub Goryński. W 1510 występuje jako "Pyotrowo" – należące do Jana Goryńskiego, syna Jakuba (trzy łany osiadłe i siedem opustoszałych). Istniał tu wówczas folwark i karczma.
W latach 40. XIX wieku wieś liczyła 17 dymów (chałup) i 178 mieszkańców. W 1881 powierzchnia całkowita majątku piotrowskiego wynosiła 639,11 ha (w skład majątku wchodził też Kopylnik i Kubalin). W 1894 majątek częściowo rozparcelowano, tak że w początku XX wieku liczył już tylko 374 ha. W połowie XIX wieku właścicielem Piotrowa był Felicjan Sypniewski, twórca polskiej algologii. W 1926 zarejestrowano tutaj stadninę koni półkrwi. Właścicielem całości był Antoni Unrug. W 1923 odbył się na terenie Piotrowa pierwszy w Polsce konkurs wyżłów. W 1942 wieś włączono do Poznania. Podczas II wojny światowej majątek przejęli okupanci, a w 1945 został on zdewastowany, po wkroczeniu Armii Czerwonej – wycięto na opał część drzew w parku i podpalono dwór (pożar został szybko ugaszony). W okresie PRL nie ustawała wycinka starych drzew, m.in. wycięto dęby czerwone i tulipanowiec amerykański. W 1992 dwór wyremontowano, jednak poważnie naruszając jego stan pierwotny. 
W okresie powojennym wzniesiono tutaj bloki dla pracowników 31 Bazy Lotniczej.
Przyroda.
Na południowy zachód od Piotrowa znajduje się ujście Pietrzynki do Kopla.
Komunikacja.
Do Piotrowa dojeżdża ze Starołęki autobus MPK Poznań linii 158 (kierunek: Sypniewo), oraz nocny linii 247 z Ronda Rataje.

</doc>
<doc id="558975" url="https://pl.wikipedia.org/wiki?curid=558975" title="Przeciwwaga">
Przeciwwaga

Przeciwwaga – w technice nazwa elementu konstrukcji, urządzenia bądź maszyny, którego jedyną funkcją jest zapewnienie stabilności, przeważnie poprzez obniżenie środka ciężkości układu. Najczęściej rolę przeciwwagi pełnią masywne odlewy stalowe, żeliwne lub bloki betonowe, mocowane jako element konstrukcyjny.

</doc>
<doc id="558976" url="https://pl.wikipedia.org/wiki?curid=558976" title="Robotobibok">
Robotobibok

Robotobibok – nieistniejący już polski zespół jazzowy. Działał w latach 1998 do 2008.
Ich utwory łączyły w sobie różne gatunki muzyczne: jazz, yass, off jazz, trip-jazz, jungle, muzykę elektroniczną, drum'n'bass. Muzycy uczestniczyli w 12. edycji Warsaw Summer Jazz Days jako jedyny polski zespół oraz wielu innych festiwalach jazzowych i rockowych w Polsce i w Europie. Prowadzą wytwórnię muzyczną Vytvornia OM. W kwietniu 2002 mieli trasę w Stanach Zjednoczonych, od 2001 grali w miastach europejskich, m.in. w Lizbonie, Londynie, Amsterdamie, Paryżu, Berlinie, Zagrzebiu, Wiedniu, Brukseli.
Zespół grał na festiwalach kina niemego, tworząc muzykę towarzyszącą filmom: "Symfonia zmysłów", "Człowiek z kamerą".
Współpracowali z fotografikiem Itoito, który uczestniczył w tworzeniu okładek płyt tego zespołu.
Muzyka zespołu z biegiem lat zmieniała się i w końcowym okresie miała niewiele wspólnego z założeniem początkowym. W latach 1999-2004 występował jako kwintet (Suchar, Majewski, Pindur, Ożóg, Bączyk) – w tym składzie nagrane zostały wszystkie trzy swoje płyty; później zaś jako kwartet (Suchar, Majewski, Ciupidro, Ożóg). Następnie Marcina Ożóga na kontrabasie zastąpił Jakub Cywiński. W 2007 zespół zamienił brzmienie kontrabasu na gitarę basową, na której grał gitarzysta Michał Karbowski.
Kuba Suchar oraz Artur Majewski do końca 2015 tworzyli grupę Mikrokolektyw. W tej formacji grali wspólne koncerty z takimi zespołami jak São Paulo Underground, Exploding Star Orchestra czy Lay All Over It. Maciej Bączyk i Marcin Ożóg grają w zespole Małe instrumenty. Adam Pindur współtworzy zespół Flying Vehicles.

</doc>
<doc id="558978" url="https://pl.wikipedia.org/wiki?curid=558978" title="Sławomir Szeliga">
Sławomir Szeliga

Sławomir Szeliga (ur. 17 lipca 1982 w Rzeszowie) – polski piłkarz grający na pozycji defensywnego pomocnika. Grał również na pozycjach: prawy obrońca, cofnięty skrzydłowy, prawy pomocnik.
Kariera.
Sławomir Szeliga rozpoczynał swoją profesjonalną karierę w Stali Rzeszów. Wiosną 2005 roku przeniósł się do Widzewa Łódź. W sezonie 2005/06 wywalczył z tym klubem awans do Ekstraklasy. Zadebiutował w niej 28 lipca 2006, kiedy to wystąpił w wygranym 2:1 spotkaniu z Groclinem. Dwa lata później Szeliga podpisał kontrakt z Cracovią. W 2015 powrócił do Stali Rzeszów. Po sezonie 2021/2022 zakończył profesjonalną karierę.

</doc>
<doc id="558981" url="https://pl.wikipedia.org/wiki?curid=558981" title="Kał koński">
Kał koński

Kał koński – kał usuwany w akcie wypróżnienia przez konie. Wykorzystywany jest jako nawóz naturalny w uprawie roślin i pieczarek ogrodowych.
Produkcja.
Koń wydala kał co 90–120 minut. Częstotliwość wydalania zależy od ilości niestrawionych resztek paszy, zawartości wody, ruchliwości itp. Regularne defekacje, właściwy wygląd, konsystencja i zapach kału konia, są ważnymi wskaźnikami diagnostycznymi w ocenie prawidłowego funkcjonowania układu trawiennego. Ilość wytwarzanych odchodów końskich zależy od niestrawnych części zawartych w pożywieniu, dlatego najwięcej odchodów wytwarzają konie pasące się na pastwisku, najmniej zaś karmione owsem i stojące w stajni.
Morfologia, skład i właściwości.
Kał koński zawiera niestrawione resztki paszy, soki trawienne, oraz pozostałości bakteryjne. Kał zawiera średnio 75% wody. Podczas skarmiania siana z roślin o grubych łodygach, szczególnie strączkowych, buraków cukrowych, zielonek, otrąb pszennych lub pasz niskowłóknistych – młoda zielonka, zawartość wody ulega znacznym wahaniom. Wynika to z przyspieszenia przepływu masy pokarmowej, zwiększonego wiązania wody, ewentualnie wskutek podrażnienia błony śluzowej jelita. W porównaniu z nawozem innych zwierząt ma słaby zapach.
Barwa końskich odchodów zależy od wielu czynników, m.in. chowu, paszy, sposobu pobierania paszy, flory bakteryjnej. Na ogół jednak zielonkawe i miękkie pochodzą od koni jedzących świeże, zasobne w białko zielone pożywienie, jasnobrązowe lub brązowe wydalane są przez konie karmione słomą, sianem i zbożem, czarne lub prawie czarne mogą sugerować krwawienie z przewodu pokarmowego (pękające wrzody żołądka) lub złą przyswajalność żelaza itp.
Wartość pH kału oscyluje pomiędzy 6,8 i 8. Wartość poniżej 6,8 obserwuje się po skarmieniu większej ilości skrobi, a wartości niższe od 6,5 wskazują na dysbiozę procesów fermentacyjnych w jelicie grubym.
Rola w przyrodzie.
Kał koński jest wykorzystywany przez wiele owadów (motyle, muchy, żuki gnojowe itd.) jako pożywienie (koprofagia) lub wylęgarnia larw. Także niektóre psy zjadają końskie odchody, co wynika stąd, że zawierają one dużo substancji mineralnych. Dla psów korzystna jest w szczególności wysoka zawartość magnezu oraz pewne rodzaje bakterii (odmiany pałeczki okrężnicy). Istnieje jednak ryzyko zarażenia się tą drogą pasożytami, np. tasiemcem bądź jego larwami lub jajami, oraz szkodliwymi ziarenkowcami (np. paciorkowcem).
Wykorzystanie w gospodarce.
W gospodarce pastwiskowej zwraca się uwagę na potrzebę usuwania odchodów końskich z kwater, na których prowadzony jest wypas w celu zapobiegania zakażaniu zwierząt pasożytami. Końskie odchody wraz ze ściółką tworzą obornik, który jest uznawany za doskonały nawóz organiczny, zwłaszcza do stosowania w ogrodach działkowych. Dzięki wysokiej zawartości składników mineralnych i celulozy są pod względem wartości odżywczych idealne dla niektórych roślin ozdobnych, np. róż i storczykowatych. Podczas ich rozkładu wydziela się – w porównaniu z nawozem innych zwierząt – szczególnie dużo ciepła, dzięki czemu szczególnie nadaje się do inspektów podnosząc w nich temperaturę.
Na słabo zurbanizowanych obszarach, np. w Mongolii, nawóz koński (oraz nawóz innych zwierząt, np. wielbłądzi) ma istotne znaczenie gospodarcze, gdyż wysuszony służy za opał, (adobe).
Koński obornik jest składnikiem do wytwarzania podłoży do uprawy pieczarek ogrodowych. Wykorzystywany jest w tym celu głównie w Europie (w Ameryce Północnej używa się słomy kukurydzianej, w Azji – słomy ryżowej). Przed procesem kompostowania do obornika dodaje się słomę. W trakcie kompostowania w wyniku fermentacji przeprowadzanej przez bakterie następuje rozkład węglowodanów, podczas gdy białka i lignina pozostają. W temperaturze ok. 60 °C w jakiej przeprowadza się kompostowanie giną owady znajdujące się w nawozie w różnych stadiach rozwoju. Po przygotowaniu podłoża miesza się je z wilgotnymi ziarnami zbóż obrośniętymi grzybnią pochodzącą z czystych kultur i umieszcza w warunkach inkubacyjnych. Przefermentowany nawóz koński po wykorzystaniu w pieczarkarni stanowi wciąż jeszcze cenny nawóz organiczny wykorzystywany w produkcji roślin ogrodniczych.
Rola w diagnostyce.
Układ trawienny koni jest bardzo podatny na zaburzenia, dlatego właściciele często badają odchody swoich koni pod kątem różnych przypadłości. Jeżeli konsystencja ich jest zbyt płynna, mamy do czynienia z zaburzeniem funkcji jelita grubego. Jabłka zbyt twarde mogą wskazywać na kolkę. Zwłaszcza odchody koni trzymanych na świeżym powietrzu należy regularnie badać pod kątem twardości, wyglądu i obecności pasożytów. Konie najczęściej defekują w określonym miejscu swojej łąki, co ułatwia kontrolę stanu ich zdrowia.
Pieluchy dla koni.
W Wiedniu i innych miastach, gdzie jeżdżą dorożki, podejmuje się działania zapobiegające zanieczyszczaniu ulic i placów (prócz względów estetycznych istotne jest stwarzanie zagrożeń w ruchu drogowym). Woźnice podwieszają więc m.in. koniom worki, do których mają spadać odchody. Worki te oficjalnie nazywają się „torbami na ekskrementy”, lecz potocznie mówi się na nie „końskie pieluchy”.

</doc>
<doc id="558982" url="https://pl.wikipedia.org/wiki?curid=558982" title="Hydractive">
Hydractive

Hydractive – rodzaj hydropneumatycznego zawieszenia stosowanego w samochodach Citroën, którego charakterystyka jest dynamicznie kontrolowana przez elektroniczny układ sterujący. W zależności od warunków drogowych, stylu jazdy kierowcy oraz wybranego trybu pracy, układ na bieżąco reguluje sztywność resorowania oraz minimalizuje boczne wychylenia nadwozia. W wersji "Activa" modelu Xantia stosowane są dodatkowe rozwiązania aktywnego przeciwdziałania bocznym wychyleniom nadwozia. Nowsze generacje systemu Hydractive umożliwiają także dynamiczną zmianę prześwitu nadwozia, w zależności od stanu nawierzchni i prędkości pojazdu. Zawieszenie hydroaktywne łączy sprzeczne dotąd cechy dobrego zawieszenia – wysoki komfort jazdy i znakomitą przyczepność.
System "Hydractive" został zastosowany po raz pierwszy w roku 1989, w modelu XM. Stosowany jest także w modelach Xantia, C5 oraz C6.

</doc>
<doc id="558984" url="https://pl.wikipedia.org/wiki?curid=558984" title="Sesia">
Sesia

Sesia – rzeka w północno-zachodnich Włoszech, lewy dopływ Padu. Źródła rzeki biorą się z lodowców Ghiacciaio della Sesia, Ghiacciaio di Bors i Ghiacciaio delle Piode w masywie Monte Rosa w Alpach Pennińskich. Przepływa przez dolinę Valsesia i m.in. miasta Varallo, Quarona, Borgosesia oraz Vercelli. Sesia uchodzi do rzeki Pad nieopodal miejscowości Casale Monferrato.
Sesia jest popularnym miejscem do kajakarstwa, w 2001 roku rozgrywały się tu mistrzostwa Europy, a w 2002 roku mistrzostwa świata.

</doc>
<doc id="558985" url="https://pl.wikipedia.org/wiki?curid=558985" title="Dermań Drugi">
Dermań Drugi

Dermań Drugi (, "Dermań Druha") – wieś na Ukrainie, w obwodzie rówieńskim, w rejonie zdołbunowskim.
Historia.
. W XV w. własność kniaziów Ostrogskich, którzy założyli tu monastyr oraz drukarnię, czyniąc z miejscowości ośrodek prawosławia, a po unii brzeskiej ognisko działalności antyunijnej. W 1569 włączone do Korony. W pierwszej połowie XVII w. monastyr i mieszkańcy wsi przyjęli unię. W monasterze dermańskim, w 1637 r. zmarł Józef Welamin Rutski.
Po II rozbiorze w 1793 pod władzą Rosji. W okresie zaborów Dermań wraz z całym Wołyniem włączono do Rosji (1822) i przeprowadzono kasatę unii. 
W latach 1921–1939 ponownie należał do Polski. Między wrześniem 1939 a czerwcem 1941 pod okupacją sowiecką, następnie pod okupacją niemiecką. W 1942 działał tu ośrodek szkoleniowy UPA. W latach 1945–1991 w Ukraińskiej SRR. W latach 1946-1988 miejscowość nosiła nazwę Ustenśke Druhe ().
Od 1991 r. w składzie niepodległej Ukrainy.

</doc>
<doc id="558989" url="https://pl.wikipedia.org/wiki?curid=558989" title="Jewgienij Bariejew">
Jewgienij Bariejew

Jewgienij Bariejew, ros. Евгений Ильгизович Бареев (ur. 21 listopada 1966 w Jemanżelinsku) – rosyjski szachista, arcymistrz od 1989 roku. Aktualnie reprezentuje Kanadę.
Kariera szachowa.
Międzynarodową karierę rozpoczął w roku 1982, zdobywając w Guyaquil (Ekwador) tytuł mistrza świata juniorów do lat 16. W roku 1986 po raz pierwszy wystąpił w finale mistrzostw Związku Radzieckiego w Kijowie, w których podzielił miejsca III-VII. W kolejnych latach odniósł szereg sukcesów:
Czterokrotnie wystąpił w mistrzostwach świata FIDE, rozgrywanych systemem pucharowym:
Wielokrotnie reprezentował swój kraj w najważniejszych drużynowych rozgrywkach szachowych, zdobywając wiele medali:
Najwyższy ranking w karierze (stan na wrzesień 2017) osiągnął 1 października 2003 r., z wynikiem 2739 zajmował wówczas czwarte miejsce (za Garrim Kasparowem, Władimirem Kramnikiem i Viswanathanem Anandem) na światowej liście FIDE.

</doc>
<doc id="558990" url="https://pl.wikipedia.org/wiki?curid=558990" title="Cat Shit One">
Cat Shit One

Cat Shit One - manga Motofumiego Kobayashiego. Przedstawia losy oddziału "Cat Shit One" z szeregów SOG walczących w Wietnamie.
Charakterystyka.
Manga pokazuje przygody oddziału i wojnę w Wietnamie, w której poszczególne strony konfliktu przedstawione są jako zwierzęta. 
"Cat Shit One (CSO)" to oddział specjalny sił amerykańskich. Tworzą go:

</doc>
<doc id="558994" url="https://pl.wikipedia.org/wiki?curid=558994" title="Puchar Europy Zdobywców Pucharów">
Puchar Europy Zdobywców Pucharów



</doc>
<doc id="558997" url="https://pl.wikipedia.org/wiki?curid=558997" title="Układ dyspersyjny">
Układ dyspersyjny



</doc>
<doc id="558998" url="https://pl.wikipedia.org/wiki?curid=558998" title="Żurawianka Żurawica">
Żurawianka Żurawica

Ludowy Klub Sportowy Żurawianka Żurawica - polski klub sportowy z Żurawicy, założony w 1928.
Historia.
Przed wojną klub współpracował z wojskiem i działał pod nazwą Wojskowy Klub Pancerni. Odnosił wtedy sukcesy w wielu dyscyplinach. Po wojnie działał pod patronatem kolei, a następnie był członkiem zrzeszenia LZS. W latach 50. i 60. klub zasłynął sukcesami lekkoatletycznymi. W 1969 powstała sekcja zapaśnicza, która także odniosła sukces. Pod koniec lat 80. w klubie pozostała tylko sekcja piłki nożnej. Obecnie drużyna występuje w A klasie (grupa przemyska).
Sukcesy lekkoatletów.
Oprócz kobiet sukcesy odnosili również mężczyźni. Tadeusz Zamorski czterokrotnie (na dystansach 800, 1000, 1500 i 3000 m) zdobywał mistrzostwo Polski Zrzeszenia LZS, a Jerzy Mauthe osiągnął ten sam wynik na dystansie 200 m przez płotki.
Sekcja piłkarska.
Osiągnięcia w ostatnich sezonach:

</doc>
<doc id="558999" url="https://pl.wikipedia.org/wiki?curid=558999" title="Symfonia zmysłów">
Symfonia zmysłów

Symfonia zmysłów (ang. "Flesh and the Devil") – czarno-biały film niemy z 1926 roku produkcji amerykańskiej.
O filmie.
Scenariusz "Symfonii zmysłów" powstał na podstawie powieści Hermanna Sudermanna pt. "Es war" z 1894 roku. Film wyreżyserował Clarence Brown, a wystąpili w nim m.in. Greta Garbo i John Gilbert. Garbo początkowo nie chciała wystąpić w filmie. Była zmęczona pracą nad "Kusicielką", poza tym jej siostra zmarła na raka. Obraz ten jednak okazał się dla niej przełomowy i zawodowo i prywatnie: uczynił z niej prawdziwą gwiazdę na amerykańskim rynku filmowym i zapoczątkował długoletni romans z Johnem Gilbertem.

</doc>
<doc id="559001" url="https://pl.wikipedia.org/wiki?curid=559001" title="II wojna libańska">
II wojna libańska

Kryzys izraelsko-libański – konflikt między państwem Izrael a arabską szyicką organizacją Hezbollah, mającą swoje bazy w południowym Libanie, toczony od 12 lipca do 14 sierpnia 2006 r. Ten trwający 33 dni konflikt znany jest w Libanie jako wojna lipcowa (arab. حرب تموز, "Ḥarb Tammūz"), a w Izraelu nazywany jest II wojną libańską (hebr. מלחמת לבנון השנייה, "Milhemet Levanon HaShniya"). Wojna rozpoczęła się 12 lipca 2006 i trwała do wejścia w życie zawieszenia broni wprowadzonego dzięki działaniom Organizacji Narodów Zjednoczonych rankiem 14 sierpnia 2006, choć oficjalnie wojna zakończyła się 8 września 2006, kiedy to Izrael zniósł blokadę morską wybrzeża Libanu.
Streszczenie.
Konflikt rozpoczął się, gdy bojownicy Hezbollahu ostrzelali rakietami izraelskie miasta nadgraniczne i przeprowadzili atak rakietami przeciwczołgowymi na dwa opancerzone samochody Humvee Sił Obrony Izraela (IDF, "Cahal"), patrolujące ogrodzenie graniczne po izraelskiej stronie. Spośród siedmiu żołnierzy izraelskich jadących dżipami dwóch zostało rannych, trzech zabitych, a dwóch pochwycono i wywieziono do Libanu. Pięciu innych zginęło podczas nieudanej próby odbicia porwanych. Izrael odpowiedział na te wydarzenia masowymi bombardowaniami i atakami artyleryjskimi na cele w Libanie, które niszczyły infrastrukturę cywilną, włączając w to Międzynarodowe Lotnisko im. Rafika Haririego w Bejrucie (Izrael oskarżał Hezbollah, że wykorzystywał je, wwożąc broń i zapasy żywności z zagranicy). Nałożył także morską i powietrzną blokadę na Liban oraz rozpoczął inwazję wojsk lądowych na południową część tego kraju. W odpowiedzi Hezbollah kontynuował z większą siłą ostrzeliwanie północnego Izraela, prowadząc jednocześnie walki partyzanckie z IDF.
W wyniku konfliktu śmierć poniosły tysiące osób, większość doniesień mówi o tym, że byli to przede wszystkim libańscy cywile. W dużym stopniu ucierpiała libańska cywilna infrastruktura, a ok. miliona Libańczyków zostało zmuszonych do opuszczenia swoich domów, podobnie jak 300-500 tys. Izraelczyków, którym jednak umożliwiono powrót. Po wprowadzeniu zawieszenia ognia, niektóre tereny w południowym Libanie nie nadawały się do zamieszkania ze względu na niewypały izraelskich bomb kasetowych tam zalegających.
11 sierpnia 2006 Rada Bezpieczeństwa ONZ jednogłośnie przyjęła rezolucję 1701, mającą na celu zakończenie konfliktu. Dokument, który został zaakceptowany zarówno przez izraelski, jak i libański rząd, wzywał do rozbrojenia Hezbollahu, wycofania wojsk izraelskich z Libanu i wprowadzenie na ich miejsce armii libańskiej oraz powiększenia oddziałów UNIFIL w południowej części tego kraju. Oddziały libańskie wkroczyły tam 17 sierpnia 2006. Blokada kraju została zniesiona 8 września 2006.
1 października 2006 większość izraelskich żołnierzy wycofała się z Libanu, choć ostatni żołnierze wciąż zajmują graniczną wioskę Ghadżar. Po rozpoczęciu wprowadzania w życie postanowień rezolucji 1701 zarówno libański rząd, jak i dowództwo UNIFIL stwierdziło, że nie uda im się rozbrojenie Hezbollahu. Szczątki dwóch porwanych żołnierzy, których losy do tego czasu były nieznane, zostały zwrócone Izraelowi przez Hezbollah 16 lipca 2008 w ramach wymiany więźniów.
Tło konfliktu.
Walki izraelsko-libańskie prowadzone są z przerwami od pierwszej wojny izraelsko-arabskiej (1948–1949) z różnym nasileniem. Izrael i Liban nigdy nie podpisały traktatu pokojowego, który "de facto" oznaczałby uznanie istnienia Izraela przez północnego sąsiada. Nie zgadzają się na to także niektóre inne państwa arabskie, więc formalnie są one w stanie wojny z państwem żydowskim nieprzerwanie od niemal 70 lat.
Od czasu wojny libańskiej w latach 1982–1985 południowy Liban (tzw. strefa bezpieczeństwa) był okupowany przez 18 lat, aż do całkowitego wycofania wojsk izraelskich w 2000. Pomimo tego, Hezbollah nadal uważał, że walczy z izraelską okupacją, co miało legitymizować ostrzał miejscowości w północnym Izraelu.
2 września 2004 Rada Bezpieczeństwa Organizacji Narodów Zjednoczonych przyjęła rezolucję nr 1559 wzywającą do wycofania z terytorium Libanu wszystkich obcych wojsk oprócz Błękitnych Hełmów, rozbrojenia organizacji paramilitarnych oraz przejęcia przez libański rząd kontroli nad terenami przy południowej granicy państwa. Chodziło o wojska Syrii i Hezbollahu, choć siły te nie zostały wymienione z nazwy. Syria, która nie uznaje suwerenności Libanu, nie zastosowała się do rezolucji.
28 stycznia 2005 RB ONZ w rezolucji nr 1583 wyraziła zaniepokojenie brakiem realizacji rezolucji nr 1559 i przedłużyła mandat wojsk rozjemczych. Dopiero tzw. Cedrowa rewolucja, jak nazwano szereg antysyryjskich manifestacji po zamordowaniu byłego premiera Libanu Rafika Haririego 14 lutego 2005, doprowadziła do wyprowadzenia wojsk syryjskich z terytorium Libanu.
25 czerwca 2006, w związku z porwaniem przez Hamas kaprala izraelskiej armii Gilada Szalita, wojsko izraelskie ponownie wkroczyło do Strefy Gazy, którą opuściło w sierpniu 2005 w ramach tzw. "jednostronnego wycofania". Jednocześnie izraelskie służby bezpieczeństwa aresztowały licznych działaczy Hamasu i polityków palestyńskich podejrzanych o udział w porwaniu lub jego zlecenie. Oficjalnie akcja Hezbollahu była wyrazem solidarności z Palestyńczykami, a jej celem politycznym miała być wymiana izraelskich żołnierzy na więzionych przez Izrael członków Hezbollahu i Hamasu.
Konflikt z 2006 rozpoczął się od ostrzału rakietowego terenu Izraela, prowadzonego przez Hezbollah i od ataków lotniczych Izraela na bazy organizacji w Libanie (w wyniku których mocno ucierpiała ludność cywilna). Rząd Libanu nie podjął decyzji o zbrojnym oporze, wskutek czego ludność cywilna południowej części kraju pozostała bez obrony. Według niektórych opinii, konflikt ten miał być sposobem na odwrócenie uwagi społeczności międzynarodowej od kwestii instalacji nuklearnych Iranu.
Przebieg kryzysu.
Uprowadzenie izraelskich żołnierzy.
12 lipca, pod osłoną ostrzału rakietowego terytorium Izraela (rozpoczętego ok. godz. 8:07 czasu lokalnego, wymierzonego w moszaw Zarit i miasto Szelomi), oddział Hezbollahu zabił trzech i wziął do niewoli dwóch żołnierzy izraelskich (sierżanta Ehuda Goldwassera i sierżanta Eldada Regeva) niedaleko moszawu Zarit. Odbywali oni rutynowy patrol granicy izraelsko-libańskiej. Kolejnych pięciu żołnierzy poniosło śmierć w trakcie nieudanej próby odbicia zakładników. Zniszczeniu uległ także czołg IDF.
Hezbollah utrzymuje, że incydent, który doprowadził do eskalacji konfliktu, miał miejsce po libańskiej stronie granicy. Przywódca tej organizacji, szejk Hasan Nasr Allah, przyznał, że izraelscy żołnierze zostali uprowadzeni w celu wymiany na czterech libańskich więźniów przetrzymywanych w Izraelu: Samira Kuntara (Libańczyka zatrzymanego podczas ataku terrorystycznego w 1979, oskarżonego o zamordowanie cywili i funkcjonariusza policji), Nasima Nisra (obywatela Izraela i Libanu, oskarżonego przez Izrael o szpiegostwo), Yahya Skafa (Libańczyka, który zdaniem Hezbollahu został zaaresztowany przez Izrael, czego jednak nie potwierdziła strona izraelska), Ali Faratana (inny Libańczyk zdaniem Hezbollahu przetrzymywany przez Izrael). Nasrallah stwierdził, że Izrael złamał obietnicę zwolnienia tych więźniów, a jedynym rozwiązaniem jest walka zbrojna z państwem żydowskim.
Izraelski premier Ehud Olmert określił porwanie żołnierzy IDF jako "akt wojny" dokonany przez Liban, stwierdzając, że "Liban poniesie konsekwencje swoich akcji". Obiecał także "bardzo bolesną i daleko posuniętą odpowiedź". Izrael oskarżył rząd libański o porwanie żołnierzy, wskazując na to, że wypad Hezbollahu został przeprowadzony z terytorium tego państwa, a sama organizacja ma dwóch ministrów w rządzie Libanu. Premier Libanu Fouad Siniora odrzucił te oskarżenia, mówiąc, że nie posiadał jakiejkolwiek wiedzy o akcji Hezbollahu.
Siły Obrony Izraela zaatakowały cele w Libanie przy pomocy artylerii i bombardowań lotniczych kilka godzin przed posiedzeniem rady ministrów tego państwa, zorganizowanego w celu przedyskutowania sposobu odpowiedzi na akcję Hezbollahu. Lotnictwo zbombardowało kilka celów – mostów i dróg oraz lotnisko w Bejrucie. Zginęło 44 cywilów. Nieco później rada ministrów zadecydowała o upoważnieniu premiera, ministra obrony i ich zastępców do wykonania zaproponowanego planu działań zbrojnych przeciwko Libanowi. Rozpoczęła się izraelska ofensywa w południowym Libanie. Nastąpiły dalsze ataki lotnicze, ostrzał artyleryjski oraz blokada wybrzeża morskiego tego kraju z użyciem okrętów izraelskiej marynarki wojennej. Ataki były skierowane w bazy Hezbollahu, jednak ucierpiała również ludność cywilna.
Libański ambasador w Stanach Zjednoczonych Farid Abboud zapowiedział, że żołnierze zostaną zwolnieni w zamian za więźniów przetrzymywanych w izraelskich więzieniach, co sugerowałoby powiązania rządu libańskiego z operacją, podczas gdy oficjalnie odżegnał się on od wszelkiego udziału w tym incydencie. Po tej wypowiedzi ambasador został wezwany przez premiera Libanu Fouada Siniorę do Bejrutu na konsultacje.
12-16 lipca 2006.
13 lipca Liban zaapelował do Izraela o zaprzestanie akcji zbrojnych na swoim terenie. Równocześnie konflikt się zaogniał, bojownicy Hezbollahu regularnie ostrzeliwali rakietami Katiusza północne regiony Izraela. Wojska izraelskie rozpoczęły blokadę Libanu z wody i z powietrza, zbombardowały port lotniczy w Bejrucie.
Rakiety Hezbollahu spadły po raz pierwszy na Hajfę, trzecie co do wielkości miasto Izraela, w którym mieści się lotnisko międzynarodowe i główny port izraelski. Hezbollah nie przyznał się do tego ataku, mimo iż nastąpił on kilka godzin po ogłoszeniu, że zaatakuje Hajfę, jeśli Izrael zdecyduje się na bombardowanie Bejrutu.
14 lipca wojska izraelskie zaatakowały główną bazę Hezbollahu z powietrza, po czym lider tej organizacji Hasan Nasr Allah wypowiedział "otwartą wojnę" Izraelowi. Władze państwa żydowskiego rozpoczęły wycofywanie jednostek wojskowych ze Strefy Gazy i przemieszczanie ich na północ.
Ostrzał rakietowy przez siły Hezbollahu uszkodził izraelski okręt klasy Sa’ar 5 INS „Hanit”, biorący udział w blokadzie morskiej wybrzeża Libanu oraz zatopił egipski statek handlowy. Okręt wojenny wyłączył swoje systemy obrony przeciwrakietowej z powodu obecności w pobliżu dużej liczby samolotów izraelskich. Doprowadziło to do śmierci 4 marynarzy i poważnych uszkodzeń statku. Wywiad izraelski nie przewidział posiadania przez Hezbollah rakiet przeciwokrętowych tak dużego zasięgu.
15 lipca izraelskie okręty, uczestniczące w blokadzie morskiej Libanu, ostrzelały cztery porty, w tym główny w Bejrucie. Lotnictwo zniszczyło siedzibę Hezbollahu i zbombardowało biuro lidera Hamasu, Mohameda Nazzala. Rząd Libanu, z premierem Siniorą ogłosił kraj "strefą kataklizmu" i zaapelował o międzynarodową pomoc w załagodzeniu konfliktu i odzyskaniu przez władze w Bejrucie kontroli nad południową częścią państwa, opanowaną przez Hezbollah.
Ministrowie Spraw Zagranicznych 18 państw Ligi Arabskiej zebrali się na nadzwyczajnym spotkaniu w Kairze w celu omówienia sytuacji. Przedstawiciel Arabii Saudyjskiej akcję Hezbollahu z 12 lipca nazwał "zaskakującą, niewłaściwą i nieodpowiedzialną", która "Cofnie sytuację w rejonie o całe lata, czego nie można zaakceptować". Stanowisko to poparły Egipt, Jordania, Kuwejt, Irak, Zjednoczone Emiraty Arabskie, Bahrajn oraz Autonomia Palestyńska. Przeciwnego zdania była m.in. Syria i Liban. We wspólnym oświadczeniu zaapelowano do Rady Bezpieczeństwa ONZ o zajęcie się sprawą.
16 lipca arabskie rakiety spadły na miejscowości Nazaret i Afula. Izrael oskarżył Iran o dostarczanie Hezbollahowi rakiet średniego zasięgu Ra'ad 1, które posłużyły do tego ataku, a także kolejnego ostrzału Hajfy, opierając się na doniesieniach agencji Al-Manar (prowadzonej przez Hezbollah). Hezbollah przyznał, że ostrzał, w którym zginęło osiem osób, był rewanżem za nocne naloty izraelskie na Liban. Pociski rozpryskowe, użyte w ataku, zawierające metalowe kulki, zostały potępione przez Human Rights Watch jako broń nieprzydatna w działaniach wojskowych, natomiast stosowana w celu zmaksymalizowania liczby ofiar cywilnych.
Rząd izraelski wydał 16 lipca oświadczenie, w którym stwierdził, że pomimo tego, iż Izrael zaangażował się w operacje militarne w Libanie, wojna nie jest prowadzona z libańskim rządem. Komunikat mówił, że: 
17-24 lipca 2006.
17 lipca 2006 rozpoczęła się lądowa faza walk. IDF wkroczył na terytorium Libanu w celu zniszczenia wyrzutni rakiet i baz Hezbollahu. Po krótkiej walce, wojska wycofały się.
Syria ogłosiła otwarcie granic i zawieszenie polityki wizowej dla osób ewakuowanych z terytorium Libanu.
Tego samego dnia minister spraw zagranicznych Iranu Manuszehr Mottaki udał się z misją do Syrii w celu nakłonienia Hezbollahu do wstrzymania walk i uwolnienia porwanych żołnierzy. Według asz-Szark al-Ausat, arabskiej gazety wydawanej w Londynie, była to reakcja rządu irańskiego na negatywne komentarze polityków libańskich wobec roli, jaką za pośrednictwem Hezbollahu odgrywały w konflikcie Iran i Syria, oraz ostrzeżenie (przez niewymieniony z nazwy kraj europejski) o możliwości ataku izraelskiego na Syrię.
Z Libanu ewakuowano ok. 200 polskich obywateli przez terytorium Syrii.
19 lipca pociski rozpryskowe wystrzelone przez Hezbollah spadły na miasto Nazaret, zamieszkane głównie przez Arabów. Izrael kontynuował intensywne bombardowania Libanu, będące próbami zabicia szejka Nasrallaha, zrzucono 23 tony materiałów wybuchowych, niszcząc główny bunkier Hezbollahu na terenie palestyńskiego obozu uchodźców w południowej dzielnicy Bejrutu – Burj Barajneh. Według agencji Al-Manar zbombardowany budynek nie był kwaterą Hezbollahu i żaden z przywódców tej organizacji nie ucierpiał w nalocie. Ponadto Hezbollah ogłosił zniszczenie dwóch izraelskich czołgów Merkawa.
20 lipca w Libanie po raz pierwszy od 22 lat pojawili się amerykańscy marines w celu ochrony procesu ewakuacji obywateli amerykańskich. Szacowano, że do tego czasu, wskutek działań wojennych, terytorium Libanu opuściło ok. 130 tys. osób. Izrael wezwał cywilnych mieszkańców południowego Libanu do natychmiastowej ewakuacji przed planowaną ofensywą lądową. Do tego czasu, na południe od rzeczki Litani, dwukrotnie pełniącej rolę granicy "strefy bezpieczeństwa", mieszkało ok. 300 tys. osób.
Następnego dnia Izrael ogłosił mobilizację rezerwistów w oparciu o tzw. "Rozkaz nr 8", czyli ustawę zezwalającą na jej przeprowadzenie w sytuacji wojny lub konieczności przeprowadzenia operacji wojskowych niezbędnych dla bezpieczeństwa narodowego. Według dziennika "Ha-Arec" był to początek przygotowań do poważniejszej operacji lądowej. Dowództwo armii izraelskiej poinformowało, że nie ma planów ponownej okupacji Libanu, a cel operacji to zlikwidowanie wyrzutni rakiet i baz Hezbollahu w południowej części tego kraju.
22 lipca na granicy izraelsko-libańskiej stacjonowało już ok. 2000 żołnierzy izraelskich. Część z nich rozpoczęła walki o libańską wioskę Marun ar-Ras. Izrael zbombardował 150 celów: Marun ar-Ras, Sydon, Dżija, Dżunija i, położone daleko na północy Libanu, Tripoli. Hezbollah wystrzelił 130 rakiet na miasta: Hajfa, Naharijja, Karmiel, Safed i Kirjat Szemona. Następnego dnia Syria ogłosiła pod naciskiem amerykańskiej dyplomacji, że będzie dążyć do zawieszenia broni na Bliskim Wschodzie. Ostrzegła jednak, że nie pozostanie bierna, jeśli Izrael zbliży się na 20 kilometrów od Damaszku.
24 lipca amerykańska sekretarz stanu Condoleezza Rice złożyła nieoczekiwaną wizytę w Bejrucie. Na spotkaniu z premierem Libanu Fouadem Siniorą wyraziła podziękowanie za jego odwagę w dążeniach do powstrzymania konfliktu. Tego dnia kolejne rakiety Hezbollahu spadły na północne tereny Izraela. IDF wkroczył głębiej do Libanu i zajął wzgórza wokół Bint Dżubajl.
Zniszczenie bazy ONZ niedaleko Al-Chijam.
25 lipca izraelska bomba trafiła bazę Organizacji Narodów Zjednoczonych w okolicach Al-Chijam w południowym Libanie. Według ONZ zginęło 4 obserwatorów sił pokojowych (UNTSO) stacjonujących w „strefie bezpieczeństwa”. UNTSO wspomagające UNIFIL, potwierdziło ofiary w ludziach. Rzecznik sił zbrojnych Izraela poinformował o wszczęciu wojskowego śledztwa w sprawie tego wydarzenia. Ówczesny sekretarz generalny ONZ, Kofi Annan wydał oświadczenie, w którym stwierdził, że jest w szoku i głęboko wstrząśnięty z powodu "oczywistego zaatakowania" przez IDF obserwacyjnego posterunku ONZ w południowym Libanie. Powiedział także: 
Obserwatorzy ONZ wielokrotnie bezskutecznie zwracali się z prośbą do strony izraelskiej o zaprzestanie bombardowań w tym rejonie. Premier Izraela Ehud Olmert wyraził głębokie ubolewanie z powodu tragicznego wydarzenia. Stwierdził jednak jednocześnie, że "nigdy nie przypuszczałby, iż popełniony błąd zostanie określony przez ONZ jako celowe działanie".
Tego samego dnia Izrael otoczył twierdzę Hezbollahu w Bint Dżubajl w południowym Libanie. Wymiana ognia doprowadziła do strat w ludziach po obu stronach.
Amerykańska sekretarz stanu Condoleezza Rice wynegocjowała z izraelskimi władzami otwarcie korytarzy powietrznych dla pomocy humanitarnej dla Libanu. Dzięki temu pierwszy amerykański transport z pomocą humanitarną dotarł w rejon konfliktu.
Król Arabii Saudyjskiej Abdullah bin Abdulaziz Al Saud obiecał pomoc finansową w wysokości 1,5 miliarda dolarów na odbudowę Libanu. Jednocześnie nazwał użycie siły w Libanie "arogancją Izraela" i ostrzegł, że wojna może rozprzestrzenić się na cały Bliski Wschód, jeśli rozmowy pokojowe nie przyniosą rezultatu.
26-29 lipca 2006.
26 lipca odbyło się spotkanie ministrów spraw zagranicznych państw Europy, Bliskiego Wschodu i Stanów Zjednoczonych w Rzymie. Nie przyniosło ono konkretnych planów zakończenia konfliktu. Tymczasem w Libanie i Strefie Gazy ponownie rozgorzały zaciekłe walki, w Bint Dżubajl zginęło 9 izraelskich żołnierzy, a co najmniej 22 zostało rannych.
27 lipca rząd Izraela ogłosił mobilizację 3 dywizji rezerwistów (łącznie około 15 tysięcy żołnierzy). Tego samego dnia Rada Bezpieczeństwa ONZ wydała oświadczenie na temat śmierci obserwatorów sił pokojowych z 25 lipca, stwierdzając, że "wojna jest okropną rzeczą i na wojnie zdarzają się pomyłki i tragedie". Ambasador Izraela przy ONZ Dan Gillerman określił oświadczenie jako "sprawiedliwe i wyważone".
Ajman al-Zawahiri, człowiek numer 2. organizacji terrorystycznej Al-Ka’ida, wezwał za pośrednictwem katarskiej telewizji al-Dżazira do dżihadu przeciwko Izraelowi i ostrzegł, że jego organizacja nie będzie milczeć wobec izraelskich działań.
28 lipca Hezbollah zaatakował terytorium Izraela nowym typem rakiet Chajbar-1 (irańskiej produkcji Fadżr-5). Pięć pocisków spadło dalej niż do tej pory – jeden trafił ok. 10 kilometrów na południe od Hajfy, w pobliżu miejscowości Afula. Tego samego dnia prezydent USA George W. Bush i premier Wielkiej Brytanii Tony Blair zaproponowali wysłanie międzynarodowych sił pokojowych w rejon konfliktu, mających pomóc libańskim wojskom przejąć kontrolę nad południem kraju opanowanym przez bojówki Hezbollahu. Amerykańska sekretarz stanu Condoleezza Rice otrzymała zadanie wypracowania, wspólnie ze stroną libańską i izraelską, propozycji rezolucji, którą Rada Bezpieczeństwa ONZ będzie mogła przegłosować w następnym tygodniu. Jednocześnie Bush i Blair wezwali Iran i Syrię – kraje mające duży wpływ na Hezbollah – do uczestnictwa w procesie pokojowym.
Tymczasem Rosja oficjalnie odmówiła uznania Hezbollahu i Hamasu za organizacje terrorystyczne. Minister spraw zagranicznych Rosji Siergiej Ławrow zakwestionował zawarcie jakiegokolwiek porozumienia o wprowadzeniu sił międzynarodowych w rejon konfliktu, bez wyrażenia na to zgody przez Hezbollah.
29 lipca siły izraelskie wycofały się po ciężkich walkach spod Bint Dżubajl, głównej twierdzy Hezbollahu, twierdząc, że ich misja została zakończona. Izrael nie udzielił odpowiedzi na pytanie, czy całkowicie zniszczono bojówki Hezbollahu w mieście. Przedstawiciele izraelskich sił zbrojnych stwierdzili tylko, że nigdy nie było planów całkowitego zajęcia miasta. Planowany odwrót żołnierzy IDF stał się powodem dla ogłoszenia zwycięstwa przez Hezbollah.
Sekretarz stanu Stanów Zjednoczonych Condoleezza Rice rozpoczęła rozmowy w sprawie zakończenia konfliktu od spotkania na obiedzie z premierem Izraela Ehudem Olmertem. Przywódca Hezbollahu Hasan Nasr Allah stwierdził, że wizyta Rice ma służyć narzuceniu Libanowi izraelskiej i amerykańskiej wizji nowego Bliskiego Wschodu. Zapowiedział też kolejne ataki na Izrael.
Izrael odrzucił propozycję ONZ dotyczącą trzydniowego zawieszenia broni w celu udzielenia pomocy ofiarom konfliktu, argumentując, że nie jest to konieczne przy otwartych korytarzach dla pomocy humanitarnej.
Masakra w Kanie.
Przed świtem 30 lipca izraelska bomba trafiła w budynek mieszkalny i zabiła co najmniej 28 cywili (w tym 16 ofiar stanowiły dzieci) w libańskiej miejscowości Kana. Pierwsze doniesienia mówiły o śmierci 60 osób, w tym 37 dzieci. Późniejsze wiadomości informowały jednak o mniejszej liczbie ofiar, choć 13 osób uznano za zaginione. Jak podały władze izraelskie, mieszkańcy byli ostrzegani ulotkami i komunikatami radiowymi o możliwym ataku, a sam budynek nie był celem strategicznym. Po tym bombardowaniu premier Libanu Fouad Siniora oświadczył: 
Tuż po ataku na Kanę, Siniora odwołał planowaną wizytę Condoleezzy Rice w Libanie i podziękował Hezbollahowi za jego "poświęcenie na rzecz niepodległości i suwerenności Libanu".
Atak był próbą zatrzymania ataków rakietowych katiuszy Hezbollahu na północny Izrael, jakie były wykonywane z okolic Kany przez 2 tygodnie. Izraelscy wojskowi twierdzili, że zgodnie z informacjami uzyskanymi przez nich tuż przed bombardowaniem, budynek miał być pusty. IDF oskarżył Hezbollah o używanie tzw. „ludzkich tarcz”. Zdaniem "Cahalu" sam budynek znajdował się bardzo blisko terenów, z których prowadzono ostrzał terytorium Izraela.
Ambasador Izraela przy ONZ, Dan Gillerman, przeprosił za atak na Kanę, ale stwierdził także: 
Rankiem 31 lipca rozzłoszczony, kilkutysięczny tłum zebrał się spontanicznie pod siedzibą ONZ w Bejrucie w proteście przeciwko braku stanowczej reakcji ze strony społeczności międzynarodowej na atak na Liban. Część z protestujących wdarła się do środka budynku. Sekretarz generalny ONZ Kofi Annan stwierdził, że wprowadzenie sił stabilizacyjnych do południowego Libanu będzie możliwe dopiero po zaprzestaniu przez Izrael działań wojennych w tym regionie. Tego samego dnia ówczesny wicepremier Izraela Szimon Peres przedstawił warunki zakończenia operacji wojskowej w Libanie. Zgodnie z jego deklaracją, Izrael zaprzestanie użycia siły, kiedy:
3-14 sierpnia 2006.
3 sierpnia Nasrallah ostrzegł Izrael, że jeśli ten uderzy na Bejrut, wówczas Hezbollah odpowie akcją przeciwko Tel Awiwowi. Stwierdził także, że Hezbollah wstrzyma ostrzał rakietowy, ale tylko pod warunkiem zaprzestania izraelskich bombardowań libańskich miast i wiosek. Następnego dnia na celownikach izraelskich samolotów znalazły się południowe przedmieścia Bejrutu. W odpowiedzi na to Hezbollah wystrzelił rakiety w okolice Hadery.
4 sierpnia izraelskie siły powietrzne zaatakowały budynek w al-Qaa, położonym 10 km od Al-Hirmil w libańskiej dolinie Bekaa. Zginęły 33 osoby – pracownicy tamtejszego gospodarstwa rolnego. Następnego dnia izraelscy komandosi przeprowadzili nocny rajd na miasto Tyr.
6 sierpnia 12 rezerwistów armii izraelskiej, odpoczywających niedaleko granicy libańskiej, zginęło w wyniku wybuchu spowodowanego przez rakietę Hezbollahu. Ponadto 3 cywili izraelskich zginęło tego dnia podczas ataku na port w Hajfie. Nazajutrz izraelskie lotnictwo wojskowe zaatakowało bejruckie przedmieścia Shiyyah. Zniszczono wówczas trzy apartamentowce. Zginęło co najmniej 50 osób.
9 sierpnia 9 izraelskich żołnierzy zostało zabitych, gdy budynek w którym szukali schronienia został trafiony przez rakietę przeciwpancerną wystrzeloną przez Hezbollah.
12 sierpnia zginęło 24 żołnierzy IDF. Były to największe straty w tym konflikcie, jakie poniosła armia izraelska w ciągu jednego dnia. Pięciu spośród zabitych żołnierzy zginęło, gdy Hezbollahowi udało się strącić izraelski śmigłowiec. Stwierdził on, że helikopter został trafiony rakietą Waad. Tego samego dnia IDF rozpoczął ofensywę w kierunku rzeki Litani, znajdującej się w południowym Libanie. W ciągu dwóch dni siły izraelskie w tym regionie niemal potroiły swą liczebność.
Dwa dni później izraelskie lotnictwo poinformowało, że udało mu się zabić dowódcę sił specjalnych Hezbollahu, którego zidentyfikowało jako Sajeda Dewayera. Hezbollah zaprzeczył tym doniesieniom. 80 minut przed wejściem w życie zawieszenia broni, IDF namierzył grupę Palestyńczyków w obozie dla uchodźców Ain al-Hilweh w Sydonie. W wyniku ataku zginął członek Agencji Narodów Zjednoczonych dla Pomocy Uchodźcom Palestyńskim na Bliskim Wschodzie (UNRWA), Abdel Saghir.
Zawieszenie broni.
Negocjowane warunki zawieszenia broni pomiędzy walczącymi stronami zmieniały się kilkakrotnie w trakcie trwania konfliktu. Hezbollah pragnął bezwarunkowego zawieszenia broni, podczas gdy Izrael stawiał warunki jego wprowadzenia – głównie uwolnienia dwóch uprowadzonych żołnierzy. Liban kilkakrotnie wzywał ONZ do ogłoszenia natychmiastowego, bezwarunkowego zawieszenia broni pomiędzy walczącymi stronami. Były amerykański ambasador przy ONZ John R. Bolton w marcu 2007 stwierdził jednak, że zarówno USA, jak i Wielka Brytania, działające z poparciem kilku arabskich przywódców, dążyły do opóźnienia wprowadzenia zawieszenia broni. Sytuacja ta zmieniła się, gdy okazało się, że Hezbollah nie zostanie szybko pokonany.
11 sierpnia Rada Bezpieczeństwa ONZ jednogłośnie przyjęła rezolucję 1701, której celem było zakończenie konfliktu. Została ona zaakceptowana przez rząd libański i Hezbollah 12 sierpnia, a przez izraelską radę ministrów 13 sierpnia 2006. Zawieszenie broni weszło w życie 14 sierpnia o 8:00 rano. Rezolucja wzywała do rozbrojenia Hezbollahu, wycofania wojsk izraelskich z Libanu i wprowadzenie na ich miejsce armii libańskiej oraz powiększenia oddziałów UNIFIL w południowej części tego kraju. Oddziały libańskie wkroczyły tam 17 sierpnia 2006. Blokada kraju została zniesiona 8 września 2006.
Tuż przed wejściem w życie zawieszenia broni, członkowie rządu libańskiego z Hezbollahu stwierdzili, że ich bojówki znajdujące się na południe od rzeki Litani nie rozbroją się, podczas gdy inni liderzy organizacji otwarcie mówili o tym, że ich oddziały stacjonujące na południu nie będą oddawać broni. Izrael oświadczył, że zatrzyma wycofywanie swoich wojsk z południowego Libanu, jeśli armia libańska nie zostanie tam rozlokowana w przeciągu kilku dni.
Straty.
Ofiary.
Libańscy cywile.
Dokładna liczba zabitych podczas konfliktu libańskich cywili trudna jest do ustalenia, ponieważ większość publikowanych na ten temat informacji nie uwzględnia rozróżnienia pomiędzy cywilami a bojownikami Hezbollahu, włączając w to te pochodzące od rządu Libanu. Ponadto wielu członków Hezbollahu nie nosiło mundurów wojskowych, ani jakichkolwiek innych uniformów. Jednakże, duża liczba doniesień stwierdza, że większość zabitych Libańczyków była cywilami, a UNICEF ocenia, że ok. 30% z nich stanowiły dzieci poniżej 13 roku życia.
Libańska policja i tamtejsze ministerstwo zdrowia, badając doniesienia szpitali i lokalnych władz, a także liczbę wystawionych świadectw zgonu oraz zeznania naocznych świadków oceniła, że śmierć poniosło 1123 osoby – 37 żołnierzy i policjantów, 894 zidentyfikowanych ofiar i 192 nierozpoznane osoby. Lebanon Higher Relief Council (HRC) podał liczbę 1191 Libańczyków zabitych podczas konfliktu. Associated Press informowała natomiast o 1035 ofiarach. W lutym 2007 "Los Angeles Times" poinformował, że co najmniej 800 Libańczyków zginęło podczas walk. Inne artykuły określały tę liczbę na co najmniej 850 osób. Encyklopedia "Encarta" stwierdziła w artykule poświęconym Izraelowi, że liczba ofiar oceniana jest na 850-1200 osób, jednocześnie podając liczbę "ponad 1200" ofiar w artykule o Libanie.
HRC oceniała liczbę rannych Libańczyków na 4409, 15% z nich stało się na stałe osobami niepełnosprawnymi.
Szacunki odnoszące się do liczby ofiar nie uwzględniają Libańczyków którzy zginęli od czasu zakończenia walk w wyniku eksplozji min przeciwpiechotnych czy niewypałów izraelskich bomb kasetowych. Od tego czasu śmierć poniosło 29 osób, a rannych zostało 215 Libańczyków – w tym 90 dzieci.
Hezbollah.
Liczba ofiar po stronie Hezbollahu trudna jest do ustalenia, różne informacje mówią o 250-1000 zabitych. Przywódcy Hezbollahu twierdzili, że Izraelczycy zabili 250 bojowników, podczas gdy IDF oceniały, że udało mu się zabić 600 członków Hezbollahu. W oficjalnych danych ONZ pojawiła się informacja, że zabito 500 bojowników Hezbollahu, a libański rząd określił liczbę ofiar po tej stronie jako "do 500". Raport amerykańskiej prywatnej agencji wywiadowczej Stratfor ocenił liczbę ofiar wśród bojowników Hezbollahu na "więcej niż 700", a brytyjski historyk wojskowości John Keegan – na "być może nawet 1000", choć swoich szacunków nie oparł na żadnym wiarygodnym źródle.
Armia izraelska.
Liczby mówiące o stratach armii izraelskiej podczas konfliktu to od 116 do 120 żołnierzy. Izraelskie ministerstwo spraw zagranicznych podało dwie różne liczby – 117 i 119 zabitych – ta druga została powiększona o osoby, które zmarły na skutek poniesionych ran. Dane te nie są kompletne, ponieważ nie uwzględniają dwóch żołnierzy IDF uprowadzonych w Zarit na początku konfliktu – ich los pozostawał nieznany aż do wymiany ich ciał na libańskich więźniów, do której doszło w 2008.
Izraelscy cywile.
Większość cywilnych Izraelczyków zamieszkujących północ kraju opuściło ten region w trakcie konfliktu lub przez dużą jego część przebywało w schronach przeciwrakietowych. Rakiety Hezbollahu zabiły 43 izraelskich cywilów, włączając w to tych, którzy zmarli na ataki serca będące skutkami ataków. Dodatkowo, 4262 osoby zostały ranne – 33 poważnie, 68 średnio ciężko, 1388 lekko a 2773 Izraelczyków poddano leczeniu psychologicznemu. Jak stwierdziło Human Rights Watch: 
Straty materialne.
W trakcie konfliktu izraelskie lotnictwo wykonało ponad 12 tys. lotów bojowych, marynarka wojenna Izraela wystrzeliła ok. 2,5 tys. pocisków, a siły lądowe tego państwa zużyły ponad 100 tys. nabojów. Spora część libańskiej infrastruktury cywilnej została zniszczona, włączając w to 640 km dróg, 73 mosty i 31 innych obiektów (takich jak lotnisko w Bejrucie, porty, oczyszczalnie ścieków i elektrownie), 25 stacji paliw, 900 obiektów handlowych, do 350 szkół, 2 szpitale i 15 tys. domów. Ok. 130 tys. budynków mieszkalnych zostało uszkodzonych.
Ówczesny izraelski minister obrony Amir Perec przed rozpoczęciem konfliktu polecił dowództwu armii przygotowanie planu ochrony izraelskich cywilów. Milion Izraelczyków musiało przez całą wojnę pozostawać w bezpośrednim pobliżu schronów bombowych, a ok. 250 osób mieszkających na północy Izraela ewakuowano i tymczasowo rozlokowano w innych częściach kraju.
W czasie trwania konfliktu Hezbollah wystrzelił (według różnych danych) od 3970 do 4228 rakiet. 95% z nich stanowiły pociski do wyrzutni Katiusza o kalibrze 122 mm, przenoszące głowice ważące do 30 kg, o zasięgu do 30 km. Ok. 23% spośród nich trafiło w tereny zabudowane, głównie w obiekty cywilne. Rakiety spadły m.in. na Hajfę, Haderę, Nazaret, Tyberiadę, Naharijję, Safed, Szagor, Afulę, Kirjat Szemona, Bet Sze’an, Karmiel i Ma’alot, na dziesiątki kibuców, moszawów oraz na arabskie i druzyjskie wioski, a także na tereny Zachodniego Brzegu Jordanu. Hezbollah zaangażował się także w walki partyzanckie z IDF, atakując z dobrze ufortyfikowanych pozycji. Ataki małych, dobrze uzbrojonych oddziałów sprawiały wiele problemów izraelskiej armii, zwłaszcza ze względu na używanie przez nie nowoczesnych rakiet przeciwczołgowych ATGM produkcji rosyjskiej. Uszkodzone zostały 52 izraelskie czołgi Merkawa (45 z nich przez różne rodzaje ATGM), rakiety trafiły w 22 czołgi, ale tylko 5 zostało zupełnie zniszczonych (2 z nich przez ładunki wybuchowe). Hezbollah spowodował również dodatkowe straty w ludziach, burząc czasem, przy pomocy ATGM, budynki, w których ukrywali się izraelscy żołnierze.
Zniszczenia środowiska naturalnego i miejsc światowego dziedzictwa kulturalnego.
13 i 15 lipca 2006 izraelskie lotnictwo zbombardowało elektrownię cieplną w Jiyeh, 30 km na południe od Bejrutu. Spowodowało to największy w historii wyciek ropy naftowej do Morza Śródziemnego. Z uszkodzonych zbiorników wydostało się 12-15 tys. ton tej substancji. Plama powstała na powierzchni morza miała szerokość 10 km, pokryła 170 km linii brzegowej, zagrażając wybrzeżom Turcji i Cypru. Ropa spowodowała śmierć wielu zwierząt, w tym bliskich wyginięcia w Morzu Śródziemnym tuńczyków błękitnopłetwych i zagroziła siedliskom zagrożonych wymarciem żółwi zielonych. Może ona także wpłynąć na wzrost zachorowań na raka ludzi zamieszkujących wybrzeże libańskie. Ponadto 25 tys. ton ropy spłonęło w miejscu bombardowania, przez co powstała toksyczna chmura. Libański rząd ocenił, że całkowite usunięcie efektów tej katastrofy ekologicznej zajmie 10 lat. ONZ wskazała, że koszt tego przedsięwzięcia to ok. 64 mln dolarów.
Ataki rakietowe Hezbollahu wywołały szereg pożarów lasów na północy Izraela, zwłaszcza w okolicach miasta Kirjat Szemona. Ok. 67 km² izraelskiego terytorium, włączając w to lasy i pola uprawne, zostało zniszczone w wyniku ataków Hezbollahu. Jewish National Fund ocenił, że regeneracja zniszczonych lasów zajmie 50-60 lat.
Izraelskie bombardowania poczyniły znaczne straty w miejscach wpisanych na listę światowego dziedzictwa UNESCO, znajdujących się w Tyrze i Byblos. W tym pierwszym mieście zniszczeniu uległ rzymski grobowiec i starożytny fresk. W Byblos uszkodzona została średniowieczna wieża, a ruiny z okresu weneckiego znajdujące się niedaleko portu uległy trudnym do usunięcia zabrudzeniom pod wpływem ropy naftowej. Uszkodzeniom uległy także pozostałości po starożytnych zabudowaniach w Bint Dżubajl i Chamaa oraz świątynia Bachusa w Baalbeku.
Wpływ konfliktu na gospodarki Libanu i Izraela.
Wojna miała ogromny, negatywny wpływ na stan libańskiej gospodarki. Oficjalne dane mówiły o spadku wskaźnika wzrostu gospodarczego tego państwa z +6% do –5% i stratach w wysokości 5 mld dolarów (co stanowi ok. 22% rocznego PKB Libanu). W przypadku Izraela zostały one oszacowane na 3,5 mld dolarów, a wskaźnik poziomu wzrostu gospodarczego państwa żydowskiego obniżył się o 0,9%.
Reakcje międzynarodowe.
Konflikt wywołał międzynarodowe obawy przed jego eskalacją. Krytykowano i wspierano tak Izrael, jak i Hezbollah. Rządy Stanów Zjednoczonych, Wielkiej Brytanii, Niemiec, Australii i Kanady podkreślały prawo Izraela do obrony. USA zgodziły się na dostawy bomb o precyzyjnym naprowadzaniu, ale nie ogłosiły publicznie tej decyzji. Prezydent George W. Bush określił konflikt jako część tzw. "wojny z terroryzmem". 20 czerwca 2006 Kongres Stanów Zjednoczonych przytłaczającą większością głosów poparł uchwałę mówiącą o prawie Izraela do obrony.
Pośród krajów i organizacji regionu, Iran, Syria i Jemen zdecydowanie poparły Hezbollah, podczas gdy Liga Arabska, Egipt i Jordania wydały oświadczenia krytykujące działania tej organizacji i zadeklarowały poparcie dla Libanu. Arabia Saudyjska obarczyła Hezbollah całą winą za wybuch konfliktu. Egipt, Jordania, Kuwejt, Irak, Autonomia Palestyńska, Zjednoczone Emiraty Arabskie i Bahrajn zgodziły się z twierdzeniem saudyjskim, że działania Hezbollahu były "nieoczekiwane, nieproporcjonalne i nieodpowiedzialne".
W trakcie konfliktu na całym świecie miało miejsce wiele demonstracji na rzecz wprowadzenia natychmiastowego zawieszenia broni i wyrażających protest przeciwko ofiarom cywilnym po obu stronach. Odbyło się także wiele wieców poparcia – tak dla Libanu, jak i Izraela. W gazetach pojawiały się kampanie dotyczące zbiórek pieniędzy na rzecz ofiar, a w internecie – petycje poparcia lub potępienia wobec poszczególnych stron konfliktu.
Rządy wielu krajów (m.in. Polski) przeprowadziły ewakuacje swoich obywateli ze strefy konfliktu i zagrożonych skutkami działań wojennych.
Oceny konfliktu.
Po wejściu w życie narzuconego przez ONZ zawieszenia broni, pojawiły się różne oceny zakończonego konfliktu. Iran i Syria ogłosiły zwycięstwo Hezbollahu, podczas gdy Izrael i USA wydały oświadczenia mówiące o przegranej bojowników tej szyickiej organizacji.
Reakcje w Libanie.
27 sierpnia 2006 Hasan Nasr Allah przeprosił naród libański za incydent, który rozpoczął wojnę. "Gdybyśmy wiedzieli, że wzięcie w niewolę żołnierzy doprowadzi do tego, zdecydowanie nie zrobilibyśmy tego". 22 września 8 tys. zwolenników Hezbollahu wzięło udział w zorganizowanym w Bejrucie „pochodzie zwycięstwa”, podczas którego stwierdził, że Hezbollah świętuje „strategiczne zwycięstwo”.
Wojna wywołała silny niepokój pośród Libańczyków, czego skutkiem okazało się zwiększenie chęci emigracji z kraju. Ponad 1/5 szyitów, 1/4 sunnitów i niemal połowa maronitów wyraża pragnienie opuszczenia Libanu. Prawie 1/3 maronitów złożyła już podania o wizę do ambasad innych państw, a do kwietnia 2007 kraj opuściło ok. 60 tys. chrześcijan. Obawiali się oni wzrostu zagrożenia ze strony radykalnego islamu oraz potencjalnego współzawodnictwa szyitów z sunnitami.
Reakcje w Izraelu.
Tuż po zakończeniu konfliktu, w sondażu przeprowadzonym przez jedną ze stacji radiowych, Izraelczycy wypowiedzieli się, kto ich zdaniem zwyciężył w wojnie. Większość z nich orzekła, że nikt nie odniósł zwycięstwa.
Izraelski premier Ehud Olmert przyznał w Knesecie, że podczas działań zbrojnych popełniono błędy, ale dodał także, że dzięki wojnie zmienił się regionalny układ sił. Izraelski szef sztabu gen. Dan Chaluc przyznał, że Izrael poniósł szereg porażek podczas konfliktu. 15 sierpnia izraelski rząd wezwał Halutza do złożenia rezygnacji z zajmowanego stanowiska w związku ze skandalem, jaki wywołało przyznanie się wojskowego do sprzedania przez niego posiadanych akcji giełdowych tuż przed rozpoczęciem izraelskiej ofensywy. 17 stycznia 2007 Halutz zrezygnował ze stanowiska szefa sztabu generalnego izraelskich sił zbrojnych.
21 sierpnia 2006 grupa złożona ze zdemobilizowanych izraelskich rezerwistów oraz rodziców żołnierzy zabitych podczas konfliktu wezwała Olmerta do rezygnacji i powołania komisji śledczej mającej zbadać nieprawidłowości, jakie ich zdaniem miały miejsce podczas wojny. Rozpoczęli oni protest przed gmachem Knesetu, rozbiwszy przed nim namiot. 25 sierpnia grupa miała już ponad 2 tys. członków, włączając w to wpływowy Ruch na Rzecz Dobrego Rządu. 28 sierpnia Olmert poinformował, że nie powstanie jedna komisja śledcza, ale dwie mniejsze. Pierwsza z nich zajęła się sprawami związanymi z działalnością polityków przed i podczas konfliktu, druga – poczynaniami wojskowych. Postanowiono, że na ich czele staną – odpowiednio – były dyrektor Mosadu Nahum Admoni i były szef sztabu generalnego IDF Amnon Lipkin-Szachak. 11 października zadecydowano, że Admoniego zastąpi emerytowany sędzia Elijjahu Winograd, a status jego zespołu zostanie podwyższony – organ stał się oficjalną rządową komisją.
Pod koniec września 2006, Ilan Harari, główny oficer edukacyjny IDF, oświadczył podczas jednej z konferencji wojskowych, że Izrael przegrał wojnę. Harari stał się tym samym pierwszym wysokim oficerem izraelskim służby czynnej, który publicznie wyraził taką opinię. Jego śladem wkrótce podążył 4 października 2006 generał-major Yiftah Ron-Tal, który jednocześnie wezwał Halutza do rezygnacji. Wkrótce potem został on za to zwolniony z wojska. Hezbollah wykorzystał doniesienia o tych wydarzeniach w Izraelu, wydając kolejne komunikaty o swym zwycięstwie.
W marcu 2007 izraelski ministerialny komitet do spraw symboli i ceremoniału zdecydował, pod naciskiem rodzin poległych żołnierzy, o oficjalnym uznaniu konfliktu w południowym Libanie za wojnę. Dwa dni później komitet nadał jej nazwę „II wojna libańska”. Decyzja ta została zaaprobowana przez izraelski rząd.
Raport komisji Winograda.
W raporcie komisji Winograda konflikt z Libanem określony został jako "zaprzepaszczona szansa". Jak napisano w dokumencie, "Izrael rozpoczął długą wojnę, która zakończyła się bez jednoznacznego militarnego zwycięstwa". Według twórców raportu: 
Ponadto komisja zauważyła, że ataki rakietowe Hezbollahu były przeprowadzane przez cały okres konfliktu, a IDF nie udzielił żadnej efektywnej odpowiedzi na te działania. Skrytykowano zbyt późną ofensywę lądową armii izraelskiej: "Nie osiągnęła ona celów militarnych i nie została zakończona".
W raporcie można przeczytać także, że reakcja na porwanie przez Hezbollah dwóch izraelskich żołnierzy musiała być wyborem pomiędzy 
Przy tak opisanych niedociągnięciach, komisja zauważyła, że "rezolucja 1701 RB ONZ i jej jednogłośne przyjęcie, były sukcesem Izraela".
Oceny konfliktu w innych krajach.
Mówiąc o rezultatach zakończonego konfliktu, prezydent USA George W. Bush obarczył Hezbollah całą winą za jego rozpętanie. Powiedział także, że organizacja ta przegrała wojnę. Bush oskarżył także Iran i Syrię o sponsorowanie Hezbollahu: 
Prezydent USA odrzucił także twierdzenia liderów Hezbollahu, którzy obwieścili zwycięstwo swej organizacji: 
Historyk wojskowości Matt M. Matthews pochwalił bojowników Hezbollahu za ich postawę podczas konfliktu i skrytykował Izrael za "brak żywotności działań IDF". Podobnego zdania był pułkownik Timothy R. Reese, który stwierdził, że "wynik wojny był, w najlepszym przypadku, patem dla Izraela"
W przemówieniu wygłoszonym 15 sierpnia 2006, prezydent Syrii Baszszar al-Asad oświadczył, że opór wobec Izraela będzie rósł, mówiąc: "Wasze bronie, samoloty, rakiety i nawet wasza bomba atomowa nie ochroni was w przyszłości".
Pod koniec kwietnia 2007 "Financial Times" poinformował, że władze USA, pragnąc ograniczyć turecką odpowiedź na ataki kurdyjskie, opisując działania podjęte w podobnych okolicznościach przez Izrael jako „strategiczną przegraną”, która "nie zdołała doprowadzić do realizacji celów militarnych, przyniosła powszechne potępienie i naruszyła mit niezwyciężonej izraelskiej armii".
Brytyjski historyk wojskowości John Keegan stwierdził, że w jego przekonaniu, oceniając wynik wojny, często niesłusznie określa się go jako porażkę Izraela. Jego zdaniem spowodowane jest to stronniczością mediów, nieprzychylnych państwu żydowskiemu.
Doniesienia, podejrzenia i oskarżenia o popełnienie zbrodni wojennych.
Podczas i po zakończeniu konfliktu, różne osoby i instytucje oskarżały Izrael i Hezbollah o popełnienie zbrodni wojennych. Oskarżenia mówiły o celowych atakach na cywilów i infrastrukturę cywilną, stosowanie nieproporcjonalnych środków, używanie tzw. „ludzkich tarcz” i stosowanie broni zakazanych prawem międzynarodowym. Pomimo tego, żadnej ze stron nie postawiono oficjalnych zarzutów.
Na początku konfliktu Amnesty International wezwała Hezbollah i Izrael do zaprzestania ataków na cywilów i skrytykowała ataki przeprowadzone przez izraelskie lotnictwo, których celem były wioski i infrastruktura w południowym Libanie. Organizacja ta także oskarżyła IDF o używanie bomb zawierających biały fosfor. Human Rights Watch stwierdziła natomiast, że obie strony podczas działań zbrojnych nie odróżniały cywilów od żołnierzy i bojowników, naruszając w ten sposób prawo rządzące konfliktami zbrojnymi i popełniając zbrodnię wojenną. Peter Bouckaerts z HRW wskazał także, że Hezbollah "bezpośrednio mierzył w cywilów... ich celem jest zabijanie izraelskich cywilów". HRW skrytykowała także Hezbollah za używanie niesterowanych rakiet katiusza, a Izrael za stosowanie bomb kasetowych – w obu przypadkach zbyt blisko terenów zamieszkanych przez cywilów, co sugeruje, że zostało to uczynione celowo. Szef pomocy humanitarnej ONZ, Jan Egeland, powiedział, że odpowiedź Izraela na ataki ze strony Hezbollahu stanowiła naruszenie międzynarodowego prawa humanitarnego, a zachowanie bojowników tej organizacji opisał jako "tchórzliwe ukrywanie się (...) pomiędzy kobietami i dziećmi".
Izrael bronił się przed zarzutami, informując, że starał się zminimalizować straty pośród cywilów, rozrzucając przed atakami ulotki wzywające ich do ewakuacji, ale Hezbollah magazynował broń i przeprowadzał ataki rakietowe z terenów zamieszkanych przez cywilów, co czyniło z nich uprawnione cele dla bombardowań. Miał on również używać cywilów jako „żywe tarcze”. Amnesty International i Human Rights Watch opisały przypadki, gdy Hezbollah wystrzeliwał rakiety i składował broń na gęsto zaludnionych obszarach oraz rozmieszczał swe siły w cywilnych regionach, jednakże obie organizacje stwierdziły, że nie stanowi to dowodu na używanie „ludzkich tarcz” przez bojowników. Zdaniem przedstawicieli HRW, "w czasie wojny IDF uderzył w dużą liczbę prywatnych domów cywilnych członków Hezbollahu, jak również cywilnych instytucji organizacji, takich jak szkoły, agencje społeczne, banki, sklepy i biura polityczne". Izrael utrzymywał jednak, że cywilna infrastruktura była zajęta przez Hezbollah i używana w celach bojowych. Pomimo tego Amnesty International potępiła niszczenie całych cywilnych obszarów i wiosek przez ataki IDF, bombardowania mostów niemających wartości strategicznej i infrastruktury niezbędnej dla przetrwania cywilnej populacji. Zdaniem jej przedstawicieli, izraelskie działania sugerowały uprawianie "polityki karania zarówno libańskiego rządu, jak i cywilnej populacji".
Zdjęcia pozyskane m.in. przez "Sunday Herald Sun" "pokazują Hezbollah używający wysoko zaludnionych obszarów jako miejsc wystrzeliwania rakiet i stacjonowania broni dużego kalibru. Noszący cywilne ubrania, co umożliwia im szybkie zniknięcie, bojownicy noszą karabiny maszynowe i jeżdżą samochodami z zamontowanymi działami".
24 lipca 2007 gazeta "Ha-Arec" podała, że oficjalne śledztwo izraelskie odnośnie do wojny "zbada także oskarżenia, że IDF dopuścił się zbrodni wojennych podczas walk ostatniego lata".
6 września 2007 organizacja Human Rights Watch w swym raporcie stwierdziła, że większość cywilnych ofiar w Libanie była skutkiem ataków IDF nie rozróżniających cywilów od bojowników, a izraelskie lotnictwo bombardowało także pojazdy wiozące ewakuowanych cywilów. Tuż przed wydaniem raportu, HRW oświadczyła, że twierdzenia rządu izraelskiego, jakoby ofiary cywilne były efektem stosowania przez Hezbollah „ludzkich tarcz”, są pozbawione podstaw. Dyrektor zarządzający organizacji Kenneth Roth stwierdził, że rzadko zdarzały się sytuacje, w których bojownicy operowali w gęsto zaludnionych obszarach. "Wręcz przeciwnie, po rozpoczęciu wojny, większość wojskowych funkcjonariuszy Hezbollahu opuściło wioski" – powiedział. "Większość zbrojnej aktywności Hezbollahu miała miejsce na przygotowanych wcześniej stanowiskach poza libańskimi wioskami na wzgórzach i w dolinach wokół nich". Roth dodał także, że "Bojownicy Hezbollahu często nie nosili na wierzchu broni ani nie chodzili w mundurach, co czyniło z nich trudny cel do identyfikacji. Ale to nie tłumaczy niemożności IDF co do odróżniania pomiędzy cywilami a bojownikami, a także w razie wątpliwości, traktowania danej osoby jako cywila, co nakazuje prawo wojenne".
30 stycznia 2008 w raporcie izraelskiej komisji rządowej powołanej w celu zbadania różnych aspektów wojny (Komisja Winograda), stwierdzono, że "Izrael musi zastanowić się nad używaniem bomb kasetowych w przyszłości, ponieważ obecny sposób ich stosowania nie jest dostosowany do prawa międzynarodowego".
Kontrowersje związane z mediami.
W trakcie konfliktu media i poszczególni dziennikarze kilkakrotnie dopuścili się zniekształceń w opisie przebiegu wydarzeń na korzyść Hezbollahu. Przybierało to postać np. manipulacji fotografiami – m.in. retuszowaniem ich bądź opatrywaniem nieprawdziwymi i mylnymi podpisami.
18 lipca członek Hezbollahu odpowiedzialny za kontakty organizacji z prasą zabrał reportera CNN Nica Robertsona na objazd południowych dzielnic Bejrutu. Robertson zanotował, że pomimo strachu przed nalotami, Hezbollah ma doskonałe relacje z mediami i kontroluje sytuację. Organizacja ta zadecydowała, gdzie zawiezie dziennikarza, a on sam "z pewnością nie miał czasu na wejście do domu, podniesienie kamieni z gruzów i sprawdzenie, co jest pod nimi". Jak pisał Robertson, nie było wątpliwości, że bomby uderzały w budynki Hezbollahu, wydawało się, że "było dużo strat cywilnych", ale nie był on w stanie zweryfikować tego, czy zniszczone domy rzeczywiście były używane tylko w celach cywilnych.
Nieco inne spostrzeżenia zanotował inny dziennikarz CNN, Charlie Moore, który wziął udział w zorganizowanym przez Hezbollah 23 lipca 2006 objeździe zbombardowanych terenów w południowym Bejrucie. Jak stwierdził, jego „opiekunowie” kłamali odnośnie do natury zniszczonych obszarów, a także wymagali ścisłego przestrzegania wydawanych przez siebie nakazów odnośnie do kiedy i z kim mają być przeprowadzane wywiady.
Reporter telewizyjny CNN John Roberts, który relacjonował przebieg walk z izraelskiego stanowiska artyleryjskiego na granicy z Libanem, stwierdził 23 lipca 2006, że należy podchodzić z rezerwą do wszystkich wiadomości przekazywanych zarówno przez IDF, jak i Hezbollah. Jako przykład podał doniesienia o celowych atakach na cywilów, pochodzące od obu stron konfliktu, których nie był w stanie samodzielnie zweryfikować.
Na początku sierpnia 2007 Agencja Reutera wycofała ze swych zasobów ponad 900 zdjęć wykonanych przez libańskiego fotoreportera Adnana Hajja, tuż po tym, jak przyznał się on do komputerowego retuszu części fotografii. Hajj dokonał manipulacji co najmniej dwóch zdjęć przedstawiających konflikt izraelsko-libański. Do fotografii panoramy płonącego Bejrutu z 5 sierpnia dodał za pomocą programu graficznego Adobe Photoshop więcej dymu, a przy opisie zdjęcia z 7 sierpnia przedstawiającego izraelski samolot wystrzeliwujący ochronne flary, celowo zasugerował w podpisie fotografii, że samolot ten wystrzeliwuje rakiety na jedną z wiosek na południu Libanu oraz zmanipulował samo zdjęcie, robiąc z jednej smugi – trzy. Zdjęcia ukazały się w gazetach i portalach internetowych. Oszustwo odkryli internauci tworzący amerykańskie blogi polityczne.
Wymiana więźniów.
16 lipca 2008 Hezbollah przekazał Izraelowi ciała porwanych na początku konfliktu żołnierzy, Ehuda Goldwassera i Eldada Regeva, w zamian za zwolnienie oskarżonego o morderstwo bojownika Frontu Wyzwolenia Palestyny Samira Kuntara, czterech członków Hezbollahu wziętych do niewoli podczas walk i przekazanie ciał ok. 200 innych libańskich i palestyńskich bojowników.

</doc>
<doc id="559003" url="https://pl.wikipedia.org/wiki?curid=559003" title="Prądy">
Prądy

 

</doc>
<doc id="559004" url="https://pl.wikipedia.org/wiki?curid=559004" title="Nikola Žigić">
Nikola Žigić

Nikola Žigić (cyr. "Никола Жигић" ur. 25 września 1980 w Bačkiej Topoli) – serbski piłkarz grający na pozycji napastnika.
Kariera klubowa.
Žigić zaczynał karierę w miejscowości w klubie o nazwie AIK Bačka Topola. Potem na krótko trafił do klubu Mornar Bar, a w 2002 roku trafił do słynnej Crvenej zvezdy Belgrad. Jednak w sezonie 2002/2003 był dwukrotnie wypożyczany do innych klubów: Kolubary Lazarevac i Spartaka Subotica. Dopiero od 2003 roku zaczął występować w pierwszym składzie Crvenej zvezdy. Žigić dwukrotnie był wybierany Najlepszym Piłkarzem Ligi Serbii i Czarnogóry – w latach 2003 i 2005. Wielkie wrażenie zrobił w Pucharze UEFA w sezonie 2005/2006, w której bardzo dobrze spisywał się w linii ataku Crvenej zvezdy. Zapamiętany zwłaszcza został jego gol w meczu z AS Romą zdobyty z ponad 30 metrów. W 2006 roku został zawodnikiem klubu hiszpańskiej Primera División Racingu Santander, do którego przeszedł za sumę 4 milionów euro. W letnim oknie transferowym w 2007 roku przeszedł do Valencii, w barwach której zdobył Puchar Króla Hiszpanii w 2008 roku. Po przyjściu do klubu nowego trenera, Unaia Emerego, Žigić był pomijany w ustalaniu składu w meczach ligowych, zagrał jedynie w 3 spotkaniach Pucharu UEFA, w których zdobył 2 bramki i 1 spotkaniu Copa del Rey (1 bramka). 31 grudnia 2008 roku został wypożyczony do swojego wcześniejszego klubu, Racingu Santander. W rundzie wiosennej w barwach tego klubu rozegrał 19 spotkań, w których strzelił 13 bramek. Po zakończeniu sezonu wrócił do Valencii.
26 maja 2010 roku podpisał czteroletni kontrakt z Birmingham City. Kwoty transferu nie ujawniono.
Kariera reprezentacyjna.
W reprezentacji Serbii i Czarnogóry Žigić debiutował 16 listopada 2003 roku w przegranym 3:4 meczu z reprezentacją Polski. Przyczynił się do awansu reprezentacji "Plavich" do finałów Mistrzostw Świata w Niemczech. Wielką rolę odegrał zwłaszcza w meczu z reprezentacją Hiszpanii w Madrycie. Serbowie przegrywali 0:1 i w drugiej połowie selekcjoner Ilija Petković zdecydował się na wstawienie Žigicia. Nikola przeprowadził świetną akcję, po której Mateja Kežman zdobył wyrównującego gola, a remis znacznie przybliżył Serbów do mistrzostw. W ostatnim meczu z reprezentacją Bośni i Hercegowiny także jego podanie otworzyło drogę do bramki Kežmanowi i dzięki tej bramce "Plavi" awansowali do MŚ.
Bardzo dobry sezon w wykonaniu Nikoli spowodował, że Ilija Petković powołał go do 23-osobowej kadry na finały Mistrzostw Świata 06. W finałach zagrał w pierwszym meczu przegranym 0:1 z reprezentacją Holandii od 46 minuty oraz w ostatnim pożegnalnym meczu z mistrzostwami – przegranym 2:3 z reprezentacją Wybrzeża Kości Słoniowej i w tym właśnie meczu zdobył swoją jedyną bramkę w tym turnieju.

</doc>
<doc id="559006" url="https://pl.wikipedia.org/wiki?curid=559006" title="Rogale świętomarcińskie">
Rogale świętomarcińskie



</doc>
<doc id="559008" url="https://pl.wikipedia.org/wiki?curid=559008" title="Akrylaldehyd">
Akrylaldehyd



</doc>
<doc id="559010" url="https://pl.wikipedia.org/wiki?curid=559010" title="Rogal świętomarciński">
Rogal świętomarciński

Rogal świętomarciński – rogal z nadzieniem z białego maku tradycyjnie przygotowywany w Poznaniu i niektórych innych częściach Wielkopolski z okazji Dnia Świętego Marcina (11 listopada). Rogale świętomarcińskie są głównym wypiekiem podczas obchodów dnia ulicy Święty Marcin w Poznaniu.
Historia.
Tradycja ta wywodzi się z czasów pogańskich, gdy podczas jesiennego święta składano bogom ofiary z wołów lub, w zastępstwie, z ciasta zwijanego w wole rogi. Kościół łaciński przejął ten zwyczaj, łącząc go z postacią św. Marcina. Kształt ciasta interpretowano jako nawiązanie do podkowy, którą miał zgubić koń świętego.
W Poznaniu tradycja wypieku rogali świętomarcińskich na 11 listopada istniała już na pewno w 1860 roku, kiedy to opublikowano w „Dzienniku Poznańskim” najstarszą dziś znaną reklamę rogala świętomarcińskiego.
Popularna jest jednak legenda, że tradycja w obecnym kształcie narodziła się w listopadzie 1891 roku. Gdy zbliżał się dzień św. Marcina, proboszcz parafii św. Marcina ks. Jan Lewicki (ur. 1846, zm. 1909) zaapelował do wiernych, aby wzorem patrona zrobili coś dla biednych. Obecny na mszy cukiernik Józef Melzer, który pracował w pobliskiej cukierni, namówił swojego szefa, aby wskrzesić starą tradycję. Bogatsi poznaniacy kupowali smakołyk, a biedni otrzymywali go za darmo. Zwyczaj wypieku w 1901 roku przejęło Stowarzyszenie Cukierników. Po I wojnie światowej do tradycji obdarowywania ubogich powrócił Franciszek Rączyński, zaś przed zapomnieniem tuż po II wojnie światowej uratował rogala Zygmunt Wasiński.
Współczesność.
Aby cukiernia mogła używać nazwy „rogale świętomarcińskie”, musi uzyskać certyfikat Kapituły Poznańskiego Tradycyjnego Rogala Świętomarcińskiego, która powstała z inicjatywy Cechu Cukierników i Piekarzy w Poznaniu, Izby Rzemieślniczej i Urzędu Miasta Poznania. W 2015 roku certyfikat taki uzyskało 101 piekarni i cukierni. Rozporządzeniem Komisji (WE) nr 1070/2008 z dnia 30 października 2008 roku nazwa „rogal świętomarciński” została wpisana do rejestru chronionych nazw pochodzenia i chronionych oznaczeń geograficznych w Unii Europejskiej.
Rzemieślnicy zrzeszeni w Cechu Cukierników i Piekarzy w Poznaniu sprzedają w Dniu Świętego Marcina średnio 250 ton tego wyrobu, natomiast w skali rocznej sprzedaż wynosi 500 ton, co stanowi 2,5 miliona sztuk rogali. Od 2007 roku Caritas archidiecezji poznańskiej rozprowadza rogale, a zebrane fundusze przeznacza na różnorakie cele dobroczynne (w 2016 roku było to 20 000 sztuk).
Choć specyfikacja certyfikowanego produktu wyraźnie wskazuje, że ciasto musi być przygotowane na margarynie, niektóre cukiernie świadomie decydują się na zmianę przepisu i wykorzystanie masła. Argumentują to poprawą jakości i smaku wypieku (ciasto na maśle jest bardziej aromatyczne i chrupiące) oraz tradycją. Przed specyfikacją cukiernicy stosowali zarówno tłuszcze roślinne (które pojawiają się już w starych przepisach), jak i masło. Argumentem za margaryną jest to, że rozprowadza się łatwiej oraz znacznie obniża cenę produktu, a więc zwiększa jego dostępność.
Zobacz też.
Inne produkty regionalne w Poznaniu:
Inne produkty regionalne w Wielkopolsce:

</doc>
<doc id="559017" url="https://pl.wikipedia.org/wiki?curid=559017" title="Bitwa pod Halmstad">
Bitwa pod Halmstad

Bitwa pod Halmstad (znana także jako bitwa pod Fyllebro) – starcie zbrojne, które miało miejsce w Fyllebro 5 kilometrów na południe od Halmstad 17 sierpnia 1676 podczas wojny szwedzko-duńskiej (1675–1679) będącej częścią wielkiej europejskiej wojny Francji z koalicją.
Wstęp.
Duńska armia po wylądowaniu w Helsingborgu w Skanii w końcu czerwca 1676 zdołała podbić niemal całą prowincję w czasie krótszym od miesiąca. Szwedzka armia musiała wycofać się na północ do Växjö. 
Na początku sierpnia generał Jakob Duncan z 4 000 żołnierzy duńskich został wysłany na północ, do prowincji Hallandia, by zdobyć miasto Halmstad i jeśli to byłoby możliwe na dalszej północy połączyć się z generałem Gyldenløve, który dotarł do Göteborg z armią norweską i groził miastu oblężeniem. 21 sierpnia król Karol XI i jego mała armia skierowali się na zachód by przechwycić Duncana.
W południe 27 sierpnia szwedzka armia dotarła do jedynej drogi prowadzącej ze Skanii do Halmstad chwytając wojska Duncana w potrzask.
Spalili most prowadzący na południe, a sami ruszyli na północ.
Dzień przedtem Duncan został poinformowany o szwedzkich wojskach zmierzających w jego kierunku, lecz przypuszczał, że to mniejsza jednostka dowodzona przez generała Ascheberga. Nie było więc według niego konieczności pośpiechu, gdy zdecydował się opuścić Halmstad i wrócić na południe.
Bitwa.
Zaraz po kilku kilometrach marszu szwedzka awangarda pod wodzą Ascheberga natknęła się na mały duński oddział, który błyskawicznie został rozbity, a jego resztki bezładnie uchodziły na północ. Po krótkim pościgu Aschenberg nagle znalazł się przed wszystkimi siłami Duncana.
Duńska armia właśnie zamierzała przejść przez most nad rzeczką "Fylle å".
Duncan, który był przekonany, że nieprzyjacielskie wojska które się przed nim pojawiły, to cała siła jaką Szwedzi dysponowali w tym rejonie. Kontynuował zatem, bez specjalnego pośpiechu, przeprawę przez most. Nieświadom niebezpieczeństwa pozwolił swoim wojskom ustawić się w bojowe formacje na południowym brzegu, ustawione tyłem do rzeczki.
Szwedzi mając dużo czasu ściągnęli zarówno kawalerię jak i piechotę, które uprzednio obozowały z tyłu. Bitwa rozpoczęła się salwą kilku szwedzkich dział, a Karol XI i jego kawaleria szarżowały w dół z pagórków atakując lewe skrzydło Duńczyków. Wkrótce Szwedzi ruszyli do szarży na lewe skrzydło i na centrum. Już po 15 minutach duńskie lewe skrzydło poszło w rozsypkę. W centrum duńska piechota stoczyła przerażającą walkę, z potężnym kontratakiem kawalerii, który próbował przebić się przez szwedzkie linie, lecz tylko jeden szwadron zdołał tego dokonać. 
W tym momencie dopiero Duncan zdał sobie sprawę ze swej pomyłki i próbował to naprawić za pomocą nowego błędu, jakim był rozkaz odwrotu przez most wydany pozostałym swoim wojskom. Lecz gdy szwedzka kawaleria prawego skrzydła znalazła bród i zaczęła przeprawiać swoje świeże szwadrony przez rzeczkę Duncan pojął, że bitwa jest już przegrana i poddał się. Cała bitwa trwała nieco więcej niż godzinę.
Następstwa.
W bitwie Szwedzi stracili tylko 100 zabitych i rannych, podczas gdy Duńczycy – 1 000 zabitych i rannych oraz 1 500 jeńców.
Klęska pod Halmstad była ciężkim ciosem dla duńskich planów, mających na celu przesunięcie swych sił na północ w celu połączenia z armią norweską.
Bitwa pod Fyllebro była również pierwszą wielką wiktorią 21-letniego króla Karola XI, dodając mu wiele wiary we własne siły. Zwycięstwo to miało także ogromne znaczenie dla wodzów i całej armii, podnosząc morale Szwedów, znacznie obniżone po klęsce pod Fehrbellin. Armia wciąż była zbyt słaba, by zmierzyć się z Duńczykami w Skanii i pomaszerowała na północ do Varberg, gdzie oczekiwała na posiłki.
Dzień po bitwie król Danii Chrystian V zwinął swój obóz w Kristianstad i rozpoczął marsz w kierunku Halmstad. Dnia 5 września dotarł do Halmstad i rozpoczął oblężenie miasta, jednak bez powodzenia. Trzy tygodnie później wrócił do Skanii, by znaleźć kwatery na zimę.

</doc>
<doc id="559018" url="https://pl.wikipedia.org/wiki?curid=559018" title="Calibri">
Calibri

Calibri – bezszeryfowy krój pisma stworzony w 2005 roku. Stanowi część nowej paczki czcionek, które są częścią Microsoft Windows Vista; jest także zawarta w Microsoft Office 2007. Spośród sześciu nowych krojów Windows Vista, "Calibri" najbardziej przypomina "Lucida Sans" lub "Lucida Grande" (który jest domyślnym krojem Mac OS X). Calibri zostało zaprojektowane przez Lucas de Groot specjalnie dla korporacji Microsoft.
Krój ten otrzymał nagrodę w The Type System category at the Type Directors Club's Type Design Competition w 2005. Zawiera znaki z Alfabetu łacińskiego, Latin extended, Alfabetu greckiego i Cyrylicy.
Calibri jest domyślnym fontem w Microsoft Office 2007 oraz Windows Vista.

</doc>
<doc id="559019" url="https://pl.wikipedia.org/wiki?curid=559019" title="Aleksander Grotowski">
Aleksander Grotowski

Aleksander Grotowski, częściej: Olek Grotowski (ur. 7 września 1952 w Gdyni) – kompozytor i wykonawca wierszy Andrzeja Waligórskiego oraz tekstów Artura Andrusa. Związany z wrocławskim środowiskiem kabaretowym i tamtejszym Studiem 202.
Życiorys.
Początkowo wykonywał utwory Waligórskiego solo (nagroda na Bazunie, na krakowskim cyklicznym Spotkaniu z Piosenką Turystyczną). Po pewnym czasie zaczął występować w duecie z Małgorzatą Zwierzchowską. Na wydanych płytach i kasetach śpiewa wspólnie ze Zwierzchowską.
Olek Grotowski niejednokrotnie tworzył także z zespołem Bez Jacka, jako gitarzysta i basista.
Wiele z wykonywanych przez niego utworów kwestionowała cenzura, okresowo był obejmowany zakazem występowania. Od 1981 roku członek „Solidarności” muzyków rozrywkowych. W tym samym roku ukazały się jego kasety z Przeglądu Piosenki Prawdziwej pod tytułem „Zakazane piosenki”. W stanie wojennym został zmuszony do zwolnienia się ze stanowiska instruktora w Wojewódzkim Domu Kultury w Sieradzu, gdzie wówczas mieszkał. Działacz opozycji. Decyzją Ministerstwa Kultury i Sztuki zakazano mu przystąpienia do egzaminu estradowego. W latach 1984-1988 członek Stowarzyszenia Twórców Kultury w Łodzi. W 1986 roku po wiecu na Politechnice Łódzkiej, w związku z rozwiązaniem Radia „Żak”, miał zakaz wyjazdu do krajów zachodnich przez dwa lata i zakaz występu na YAPIE '86. Był namawiany do współpracy ze Służbą Bezpieczeństwa.
Rozwiedziony, ma córkę – Aleksandrę Grotowską. Obecnie mieszka w Gdańsku.

</doc>
<doc id="559021" url="https://pl.wikipedia.org/wiki?curid=559021" title="Monaster Trójcy Świętej w Dermaniu">
Monaster Trójcy Świętej w Dermaniu

Monaster Trójcy Świętej – prawosławny żeński klasztor w Dermaniu, w jurysdykcji eparchii rówieńskiej Ukraińskiego Kościoła Prawosławnego Patriarchatu Moskiewskiego. Założony w XV w. jako monaster męski, między XVII a XIX stuleciem był klasztorem unickim (bazyliańskim).
Historia.
Klasztor prawosławny (XV–XVII w.).
Monaster został założony w 1428 jako klasztor obronny. Jego fundatorem był Wasyl Ostrogski, który sfinansował budowę jego głównej cerkwi Trójcy Świętej. Na prośbę fundatora do monasteru przybyli mnisi z Athosu. Pierwszym ihumenem monasteru był Izaak Boryskowicz. W dalszym okresie funkcjonował jako męska wspólnota utrzymywana własnym kosztem przez kniaziów Ostrogskich. W końcu XVI w. i w 1 połowie XVII w. ośrodek działalności skierowanej przeciw unii brzeskiej. W latach 1574–1575 zwierzchnikiem monastyru był prekursor drukarstwa ruskiego i rosyjskiego, wychowanek Akademii Krakowskiej, Iwan Fedorowicz. W 1602 książę Konstanty Ostrogski ufundował w klasztorze drukarnię, dzięki czemu na jakiś czas stał się on ośrodkiem ruskiego drukarstwa. Od 1602 w monasterze obowiązywała cenobityczna reguła życia mniszego, wspólnota miała również prawo zatrudniania świeckich pracowników.
W 1603 kierownictwo dermańskiej drukarni objął Damian (Demian) Nalewajko, brat przywódcy kozackiego Seweryna (Semena) Nalewajki, który następnie przyjął w klasztorze święcenia kapłańskie. Mnisi uczyli się greki, łaciny i języka cerkiewnosłowiańskiego oraz zajmowali się przekładami. W zamyśle fundatorów i kolejnych pokoleń prawosławnego rodu Ostrogskich monaster miał stanowić jedno z intelektualnych centrów tego wyznania w Rzeczypospolitej.
Klasztor unicki.
Po śmierci Konstantego Wasyla Ostrogskiego i konwersji na katolicyzm wszystkich jego potomków monaster w Dermaniu stracił dotychczasowych protektorów. Córka Ostrogskiego, Anna Alojza Chodkiewicz, i spadkobierca ordynacji ostrogskiej Aleksander Zasławski czynili starania na rzecz przyjęcia przez klasztor unii. Ostatecznie do przyłączenia monasteru do Kościoła unickiego doszło w 1635. Jego przełożonym był wówczas Melecjusz Smotrycki, wyświęcony na biskupa połockiego przez patriarchę jerozolimskiego Teofana III w 1620. W 1627, po nieudanej próbie zorganizowania przez unickiego metropolitę kijowskiego Józefa Welamina Rutskiego wspólnego soboru unitów i prawosławnych w Kobryniu (1626), Smotrycki, a w ślad za nim klasztor dermański (1637), przyjął unię brzeską.
Oprócz biskupa połockiego Melecjusza Smotryckiego z klasztorem dermańskim związani byli metropolici i biskupi greckokatoliccy: Metody Terlecki, Cyprian Żochowski (XVII w.), Jerzy Winnicki, Felicjan Filip Wołodkowicz, Maksymilian Ryłło, Teodozy Rostocki (XVIII w.). W klasztorze dermańskim zmarł też metropolita Józef Welamin Rutski (5 lutego 1637).
Klasztor prawosławny (od XIX w.).
W 1821 władze rosyjskie odebrały klasztor bazylianom i przekazały mnichom prawosławnym. W XIX stuleciu w monasterze wzniesiono dwie nowe cerkwie: św. Innocentego Irkuckiego i św. Teodora Ostrogskiego, wyświęcone odpowiednio w 1850 i 1873. W kompleksie zabudowań istniała także kilkupiętrowa dzwonnica. Mnisi zamieszkiwali w trzech budynkach mieszkalnych, z których jeden zawierał także pokoje gościnne dla biskupa. Funkcjonowało osiem obiektów gospodarczych, młyn wodny i pasieka. W 1915 mnisi udali się na bieżeństwo, wywożąc większość cennego wyposażenia klasztoru, m.in. archiwum rodów Ostrogskich i Zasławskich oraz bibliotekę. Zbiory te znalazły się ostatecznie w Petersburgu i Moskwie, ulegając rozproszeniu.
Do 1920 w monasterze dermańskim działało cerkiewne seminarium nauczycielskie. W II Rzeczypospolitej otwarto tu szkołę dla dziewcząt, przekształconą potem (początek lat 30.) w prywatne gimnazjum ukraińskie.
Monaster w Dermaniu w okresie międzywojennym podlegał diecezji wołyńskiej PAKP. Zachował większość swojego majątku, w odróżnieniu od innych klasztorów prawosławnych, jakie znalazły się w granicach II Rzeczypospolitej. Jedynie jeden z budynków został skonfiskowany na rzecz łuckiego kuratorium oświaty i organizacji w nim szkoły. Mnisi utrzymywali się z prowadzenia gospodarstwa rolnego oraz w znacznie mniejszym stopniu z dobrowolnych datków i opłat za nabożeństwa okolicznościowe i sakramenty.
Po II wojnie światowej, gdy Wołyń znalazł się w granicach ZSRR, monaster znalazł się w jurysdykcji Rosyjskiego Kościoła Prawosławnego. W 1949 biskup wołyński i rówieński Pankracy zdecydował o przekształceniu męskiego monasteru w Dermaniu w klasztor żeński, do którego sprowadził mniszki z monasteru w Zimnem. Wspólnota funkcjonowała przez jedenaście lat. W 1960 władze radzieckie zamknęły klasztor, a żyjące w nim zakonnice zmusiły do przeniesienia się do monasteru w Korcu. Monaster został zaadaptowany na szkołę i internat dla dzieci niepełnosprawnych umysłowo. W jednej z cerkwi znajdowała się suszarnia bielizny.
Monaster został ponownie otwarty po uzyskaniu przez Ukrainę niepodległości w 1991, jego reaktywację potwierdził Święty Synod Ukraińskiego Kościoła Prawosławnego na wniosek biskupa rówieńskiego Ireneusza. Mniszki pod kierunkiem ihumeni Weroniki (Zoszczuk) przeprowadziły remont zdewastowanych zabudowań. Od tej pory wspólnota podlega jurysdykcji Ukraińskiego Kościoła Prawosławnego Patriarchatu Moskiewskiego. Szczególnym kultem w monasterze otaczane są uważane za cudowne kopia Kazańskiej Ikony Matki Bożej, ikona św. Teodora Ostrogskiego oraz ikona św. Pantelejmona.

</doc>
<doc id="559022" url="https://pl.wikipedia.org/wiki?curid=559022" title="Olek Grotowski">
Olek Grotowski



</doc>
<doc id="559024" url="https://pl.wikipedia.org/wiki?curid=559024" title="Bitwa pod Fyllebro">
Bitwa pod Fyllebro



</doc>
<doc id="559025" url="https://pl.wikipedia.org/wiki?curid=559025" title="Numer WE">
Numer WE

Numer WE – numer przypisany substancji chemicznej w Europejskim Wykazie Istniejących Substancji o Znaczeniu Komercyjnym (EINECS – ), w Europejskim Wykazie Notyfikowanych Substancji Chemicznych (ELINCS – ) lub w wykazie substancji chemicznych wymienionych w publikacji "No-longer polymers".
Jest to siedmiocyfrowy numer o strukturze XXX-XXX-X rozpoczynający się od liczby:
oraz substancje wstępnie zarejestrowane w celu skorzystania z okresów przejściowych wynikających z Rozporządzenia REACH 1907/2006 WE:

</doc>
<doc id="559027" url="https://pl.wikipedia.org/wiki?curid=559027" title="Sigma Ołomuniec">
Sigma Ołomuniec

Sportovní klub Sigma Olomouc – czeski klub piłkarski z siedzibą w Ołomuńcu.
Historia.
Klub został założony w 1919 r. jako Hejčín Ołomuniec. Oprócz wsparcia od Morawskich Hut ważnym wzmocnieniem dla klubu był upadek rywala, SK Ołomuniec ASO w roku 1951. Dzięki temu Hejčín zyskał doświadczonych zawodników. W 1955 r. po zdobyciu mistrzostwa regionu awansowali do ligi. W 1966 roku sponsorem został koncern Sigma, co pozwoliło na dalszy rozwój drużyny. Od tego roku klub znany jest jako Sigma Ołomuniec. Dopiero w 1982 r. Sigma awansowała do I ligi. Klub zajął jednak ostatnie miejsce i po roku spadł do II ligi. Ponownie awansował do I ligi w 1984 r., po czym umocnili swoją pozycję w niej utrzymując się przez 30 lat. Klub odnosił sukcesy w europejskich pucharach. W 1992 roku dotarli do ćwierćfinału Pucharu Europy, gdzie ulegli Realowi Madryt, a w 2000 roku dotarli do finału Pucharu Intertoto, w którym przegrali z Udinese Calcio. Największy sukces klubu w kraju to 2 miejsce w sezonie 1995/96. Ponadto klub cztery razy zdobył trzecie miejsce (1990/91, 1991/92, 1997/98, 2000/01). Ponadto w 2011 r. Sigma dotarła do finału Pucharu Czech, gdzie przegrała z Mladą Boleslav. W 2012 Sigma zdobyła Puchar Czech pokonując Spartę Praga. Radość nie trwała długo, gdyż UEFA wykluczyła Sigmę z kwalifikacji do Ligi Europy. Zamiast niej do 3. rundy eliminacyjnej weszła Sparta Praga, a do 2. rundy FK Mladá Boleslav. 
Herb.
Herb klubu powstał w latach 70. i 80. XX wieku, a jego autorem jest Miloš Holec. Barwy niebieski i biały otrzymała od koncernu. Czarna pięcioramienna gwiazda nawiązuje do Hejčína, a pięć pionowych niebieskich pasów symbolizuje awans z I. A klasy (6. poziom rozgrywek piłkarskich w Czechach) do pierwszej ligi.
Skład na sezon 2022/23.
Stan na 23 lutego 2023

</doc>
<doc id="559035" url="https://pl.wikipedia.org/wiki?curid=559035" title="Prądy (Strzebiń)">
Prądy (Strzebiń)

Prądy (niem. "Prondy") – część wsi Strzebiń w Polsce, położona w województwie śląskim, w powiecie lublinieckim, w gminie Koszęcin.
Według danych gminy, Prądy mają 173 mieszkańców oraz wchodzą do sołectwo Strzebiń.
W latach 1975–1998 Prądy położone były w województwie częstochowskim.
Prądy leżą przy drodze wojewódzkiej nr 906 z Zawiercia do Lublińca. Jest położona ok. 1 km od Strzebinia.
Urodził się tutaj śląski poeta i działacz ludowy Juliusz Ligoń. Na pamiątkę jego urodzin w tej miejscowości postawiony został pomnik na jego cześć.
Do lat 90. XX wieku działał tu zakład produkujący paszę, obecnie jest w stanie rozbiórki.
W administracji Kościoła katolickiego Prądy podlegają pod parafię Trójcy Świętej w Koszęcinie, w której kościele znajdują się obrazy przedstawiające historię kościoła z opisem samego Ligonia.

</doc>
<doc id="559036" url="https://pl.wikipedia.org/wiki?curid=559036" title="Wicekrólestwo La Platy">
Wicekrólestwo La Platy

Wicekrólestwo La Platy – kolonia hiszpańska, wydzielona w 1776 z Wicekrólestwa Peru, w celu obrony jego południowych prowincji przed wpływami brytyjskimi i portugalskimi. Obejmowała dzisiejsze Argentynę, Urugwaj, Paragwaj i Boliwię.
Geneza i powstanie.
1680 portugalski gubernator Rio de Janeiro, Manuel Lobo założył fortecę Colonia, na dzisiejszym wybrzeżu urugwajskim i uczynił go stolicą utworzonego przez siebie Departamentu Colonii. Głównym tego celem było zapewnienie portugalskiej ekspansji poza Brazylię, łamiąc Traktat z Tordesillas, który stracił znaczenie między 1580 a 1640, kiedy Hiszpania zajmowała Portugalię. José de Garro szybko zaatakował i zdobył fort dla Hiszpanii, który jednak 7 maja 1681 został zwrócony Portugalii ze względu na Tymczasowy Traktat z Lizbony.
Z drugiej strony Wicekrólestwo Peru wymagało przepływu całego handlu przez port w Limie, co znacznie ograniczyło potencjał gospodarczy Buenos Aires, będącego naturalnym i pierwotnym portem. To z kolei spowodowało dużą działalność przemytniczą w regionie w szczególności w samym Buenos Aires, Montevideo i Asuncion.
W 1763 na mocy Traktatu Paryskiego tereny zostały przyznane Hiszpanii.
Początki istnienia.
Premier Portugalii Markiz de Pombal w dalszym ciągu zachęcał do zajmowania spornego terytorium. Karol III szybko zareagował na korzystnych warunkach. Francja i Anglia z różnych przyczyn pozostały w tym konflikcie neutralne. Cevallos wysłał ostrzeżenie i rozpoczął agresję na Santa Catalina, skąd Brazylijczycy wcześniej uciekli. Cevallos zdobył ją bez żadnych ofiar w niespełna miesiąc. Następnie płynąc w kierunku Montevideo i Buenos Aires, z pomocą gubernatorowi Vertizowi, odbił Colonię – również bez oporu. Udał się wtedy na wyprawę na Rio Grande do Sul, którą przerwał w Maldonado, kiedy został poinformowany o Traktacie z San Ildefonso, kończącym działania wojenne na tym obszarze.
W 1766 Hiszpanie nabyli Malwiny (odkryte w XVI wieku przez angielskiego kapitana Johna Davisa, Anglia ustanowiła swoje zwierzchnictwo nad nimi w 1761), będące dotąd kolonią francuską i nazywane Port St. Louis. Rok później po uzyskaniu nad nimi całkowitej kontroli, oddali wyspy pod rządy gubernatora w Buenos Aires. Odrzucenie brytyjskich roszczeń do wysp doprowadziło w 1770 do kryzysu falklandzkiego, w którym Hiszpania i Wielka Brytania stanęły na krawędzi wojny.
W tych warunkach Karol III Hiszpański w kwietniu 1776 poprosił byłego gubernatora Rio de La Plata, Cevallosa o obmyślenie strategii bezpieczeństwa i rozwoju regionu. Król miał na myśli sposób podboju Colonii i wysp Santa Catarina na terenie tzw. Banda Oriental (Brzegu Wschodniego) i modernizację słabo rozwiniętego Buenos Aires. Cevallos rozpoczął wprowadzanie transformacji ustrojowych w kraju włączając wprowadzenie wolnego handlu ustalone 6 września 1777 oraz wykorzystanie złóż mineralnych w okolicach Potosí, które wkrótce stały się głównym źródłem dochodów wicekrólestwa. Reformy króla Burbona przyczyniły się w wielkim stopniu do rozwoju obszaru. W latach 1792–1796 miał miejsce bezprecedensowy bum gospodarczy.
Upadek państwa.
W początkowych latach XIX wieku Buenos Aires stawało się coraz bardziej samowystarczalne, produkując około 600 tys. sztuk bydła rocznie (z czego ćwierć była spożywana na miejscu) i znacznie wspierającym rozwój obszarów. Jednak nieuniknione i w końcu rozpoczęte wojny z Wielką Brytanią oznaczały nadejście wielkiego regresu w regionalnej gospodarce, ponieważ komunikacja morska była praktycznie sparaliżowana. Region Górne Peru został obciążony dużymi kosztami administracji i obrony estuarium Rio de La Plata, wspieranego dotąd przede wszystkim przez produkcję w Potosi. Na przykład w pierwszych latach istnienia Wicekrólestwa, około 75% kosztów było pokrywane z przychodów, pochodzących z północy. Górne La Plata (głównie obecny Paragwaj) miało również problemy z administracją z Buenos Aires, w szczególności ze względu na jej monopol w wielu dziedzinach.
1805 Hiszpania musiała pomóc Francji za sojusz z 1795, ale straciła swoją flotę morską w bitwie pod Trafalgarem. Hiszpański premier ostrzegł wicekrólestwo przed prawdopodobieństwem brytyjskiej inwazji, i że w takim przypadku miasto Buenos Aires byłoby zdane na własne siły.
27 czerwca 1806 około 1500 żołnierzy pod wodzą płk. Williama Carra Beresforda pomyślnie zaatakowało Buenos Aires po nieudanej próbie zatrzymania ich przez wicekróla Rafaela de Sobremonte, który uciekł do Cordoby. Brytyjskie siły zbrojne zostały wyparte w grudniu przez kreoli pod dowództwem Santiago de Liniers. W lutym 1807, Brytyjczycy wzmocnili się o 8 tys. mężczyzn pod wodzą gen. Samuela Auchmuty’ego. W maju przybył gen. John Whitelock w celu przejęcia ogólnego dowództwa i 5 lipca zaatakował Buenos Aires. Po utracie ponad połowy swej armii został pojmany, podpisał zawieszenie broni i wyjechał do Wielkiej Brytanii.
Tak więc, brak wsparcia ze strony Hiszpanii i zwiększenie zaufania po zadaniu świeżej porażki Brytyjczykom sprawił, iż podjęto starania w kierunku niezależności wicekrólestwa. Było także oczywiste, że Wicekrólestwo Rio de la Plata było tylko kilkoma niepowiązanymi regionami połączonymi ze sobą przez hiszpańską koronę, w akcie próby utrzymania władzy nad regionem.
25 maja 1810 z południowej części wicekrólestwa utworzono niepodległe Zjednoczone Prowincje Rio de La Plata. Oznaczało to formalny kres istnienia wicekrólestwa.
Północny obszar mimo swej autonomii pozostał pod rządami hiszpańskimi i nosił nieoficjalną nazwę Republika Guarani od nazwy indiańskiego plemienia Guaranów. Jednak 15 maja 1811 w jego wschodniej części proklamowano niepodległy Paragwaj, jako drugie w historii po Wenezueli, spośród obecnie istniejących, państwo Ameryki Południowej.
Podział administracyjny.
Lista dependencji Wicekrólestwa La Platy

</doc>
<doc id="559037" url="https://pl.wikipedia.org/wiki?curid=559037" title="Sister Sledge">
Sister Sledge

Sister Sledge – amerykański zespół muzyczny z Filadelfii (Pensylwania), który założony został w 1971 roku. Skład zespołu tworzyły cztery siostry: Kim Sledge (ur. 21 sierpnia 1957), Debbie Sledge (ur. 9 lipca 1954), Joni Sledge (ur. 13 września 1956, zm. 10 marca 2017) oraz Kathy Sledge (ur. 6 stycznia 1959).
Przeboje.
Największe sukcesy zespół odnosił w 1979 roku, gdy ukazały się dwa „hymny” muzyki disco: „We Are Family” (#1 R&amp;B, #2 Pop w Stanach Zjednoczonych) i „He’s the Greatest Dancer” (#1 R&amp;B, #9 Pop w Stanach Zjednoczonych), wyprodukowane przez Nile’a Rodgersa i Bernarda Edwardsa z zespołu Chic. Obie piosenki zostały zawarte na składającym się z 8 utworów albumie "We Are Family", wydanym w 1979 roku. Kolejna płyta to wydany w 1980 roku krążek "Love Somebody Today", który zawierał utwory „Got to Love Somebody” (nr 6 R&amp;B i nr 64 Pop w Stanach Zjednoczonych, nr 34 Pop w Wielkiej Brytanii) oraz „Pretty Baby”.
W 1981 roku, po tym jak członkinie zespołu Sister Sledge zdecydowały się na współpracę z producentem Naradą Michaelem Waldenem, grupa wydała album "All-American Girls", który przyniósł dwa przeboje: tytułowy utwór, który znalazł się na pozycji 3. na liście R&amp;B i miejscu 79. Hot 100 w Stanach Zjednoczonych, a w Wielkiej Brytanii był numerem 41, a „Next Time You’ll Know”, dotarł do 28. miejsca zestawienia R&amp;B w Stanach Zjednoczonych. Siostry tworzyły i śpiewały nowe piosenki w latach 80. i 90. W 1985 roku piosenka „Frankie” przez 4 tygodnie była numerem 1 w Wielkiej Brytanii; niespodziewanie kolejny singel, „Dancing on the Jagged Edge”, nie przebił się do najlepszej 40 na wyspach. Inny album, "African Eyes", ukazał się w 1998 roku.
Największe przeboje sióstr Sledge były kilka razy notowane na listach w Wielkiej Brytanii, często towarzyszyły im świeże remiksy. Utwór „We Are Family” zajął 7. miejsce w 1979 roku, natomiast w 1984 roku miejsce 33., a w 1993 roku uplasował się na 5. pozycji. "Lost in Music" zajął miejsce 17. w 1979 roku, a w 1984 roku był numerem 4 i był notowany na 14. pozycji w 1993 roku. „Thinking of You” w 1984 roku był 11. i 17. w 1993 roku. Ich największy przebój w Wielkiej Brytanii wrócił na listy w 1979 roku docierając do miejsca 6. „He’s the Greatest Dancer” nie odniósł później sukcesu na Wyspach Brytyjskich w zmienionej wersji, chociaż Will Smith użył linii melodycznej z tej piosenki w swoim utworze „Gettin’ Jiggy Wit It”, który dotarł na 3. miejsce na brytyjskiej liście przebojów.

</doc>
<doc id="559038" url="https://pl.wikipedia.org/wiki?curid=559038" title="Rogal marciński">
Rogal marciński



</doc>
<doc id="559041" url="https://pl.wikipedia.org/wiki?curid=559041" title="Ścieżka nad Reglami">
Ścieżka nad Reglami

 Ścieżka nad Reglami – nazwa pieszego szlaku turystycznego w części reglowej Tatr Zachodnich. Ścieżka nad Reglami przecina kilka innych szlaków turystycznych, co czyni ją łatwo dostępną z Zakopanego. Całkowita długość ścieżki to ok. 17 km. Czas przejścia całej trasy wynosi ok. 6 godzin. Szlak jest koloru czarnego i przebiega z Kalatówek przez doliny oraz przełęcze reglowe na zachód, aż do Doliny Chochołowskiej.
Ścieżka nad Reglami przebiega przez kilka przełęczy należących do tzw. pseudosynkliny reglowej. W niektórych miejscach turystom odsłaniają się widoki, m.in. na Kotlinę Zakopiańską, masyw Giewontu i Czerwone Wierchy. Najczęściej szlak przechodzony jest na krótkich odcinkach, stanowi bowiem dogodne połączenie między tatrzańskimi dolinami.
Szlak został wytyczony przez Towarzystwo Tatrzańskie w 1900–1901 r. według pomysłu Mieczysława Kowalewskiego. Został oznaczony, początkowo na czerwono, przez Wiktora Barabasza, przy częściowym wykorzystaniu już istniejących perci. Przy budowie pomógł dwór w Kuźnicach, dając drewno na mostki, ławki oraz poręcze. Ścieżka początkowo nazywana była „Za Reglami” i wiodła do Doliny Kościeliskiej. Po II wojnie światowej (latem 1954) została przedłużona i dziś prowadzi przez Przysłop Kominiarski do Doliny Chochołowskiej. W roku 1973 szlakowi nadano imię Józefa Oppenheima.
W okresie grudzień 2013 r. – czerwiec 2016 r. szlak na odcinku Dolina Kościeliska – Dolina Chochołowska był zamknięty dla ruchu turystycznego, jako następstwo szkód powstałych na skutek „Orkanu Ksawery”.

</doc>
<doc id="559042" url="https://pl.wikipedia.org/wiki?curid=559042" title="Lidar (program telewizyjny)">
Lidar (program telewizyjny)

Lidar – telewizyjny magazyn techniczny dla młodzieży. 
Ten 45-minutowy program ukazywał się co dwa tygodnie i był emitowany w II programie TVP w latach 1974-1981, najczęściej o 17.15, w każdą drugą środę miesiąca. Za realizację (autor scenariusza i prowadzenie) był odpowiedzialny red. Marek M. Jakubiec jednak najczęściej prezentował go red. Jerzy Łuczak (obaj z Telewizji Katowice). Oprócz emisji filmów o charakterze popularnonaukowym audycja ta animowała młodego widza do czynnego zajmowania się techniką (majsterkowaniem). Bardzo istotną częścią programu była prezentacja ulepszeń technicznych z zakresu "Moje hobby-technika" do własnoręcznego wypróbowania w domu. Emisja tego programu została wstrzymana po wyemigrowaniu jej autora do Niemiec.

</doc>
<doc id="559043" url="https://pl.wikipedia.org/wiki?curid=559043" title="William Foulke">
William Foulke

William Henry "Grubas" Foulke (ur. 12 kwietnia 1874 w Dawley, zm. 1 maja 1916 w Shropshire) – angielski bramkarz, który ważył ponad 150 kilogramów. Wraz z Sheffield United zdobył tytuł mistrza Anglii 1898 oraz dwukrotnie Puchar Anglii (1899, 1902). W swojej karierze bronił barw także Chelsea oraz Bradford City.
Jest najcięższym piłkarzem w historii reprezentacji Anglii, w barwach której zagrał jeden mecz (wygrany 4:0 z Walią). Był niezwykle krnąbrnym zawodnikiem. Jego najsłynniejsze "wyczyny" to złamanie poprzeczki, siadanie na rywalach czy podtapianie ich w kałuży. Niezwykle popularna jest także historia, która wydarzyła się po finałowym meczu Pucharu Anglii w 1902 roku. Niezadowolony z decyzji sędziego bramkarz, zdenerwowany wszedł do pokoju arbitrów. Główny rozjemca tego spotkania ze strachu przed wielkim bramkarzem schował się w szafie. Inna historia opowiada o tym, że kiedy piłkarze Chelsea przyszli na posiłek klubowy, na sali zastali Foulke'a, który zjadł wszystkie przysługujące im posiłki. 
W trakcie swojej kariery klubowej zarabiał cztery funty tygodniowo (robotnicy zarabiali wówczas funta). Mimo wielu zasług dla futbolu w Wielkiej Brytanii zmarł w ubóstwie. Jako przyczynę śmierci podaje się marskość wątroby.

</doc>
<doc id="559044" url="https://pl.wikipedia.org/wiki?curid=559044" title="Tomasz Skibiński">
Tomasz Skibiński

Tomasz Skibiński (ur. 2 marca 1962) – polski ksiądz pallotyn, w latach 2005–2014 był rektorem Wyższego Seminarium Duchownego w Ołtarzewie, doktor habilitowany, teolog, patrolog.
W 1987 ukończył teologię na Akademia Teologii Katolickiej w Warszawie. Doktoryzował się tamże w 1996 w dyscyplinie historia. W 2019 habilitował na Uniwersytecie Kardynała Stefana Wyszyńskiego (UKSW) na podstawie pracy "Obraz barbarzyńców w Cesarstwie Rzymskim w źródłach łacińskich lat 376–476". Wykłada na UKSW w Warszawie patrologię i historię Kościoła.
Święcenia kapłańskie przyjął 7 maja 1988 w Ołtarzewie z rąk kard. Józefa Glempa. W latach 1999–2005 był prowincjałem pallotyńskiej Prowincji Zwiastowania Pańskiego (Zachodniej).

</doc>
<doc id="559045" url="https://pl.wikipedia.org/wiki?curid=559045" title="Kara śmierci na Filipinach">
Kara śmierci na Filipinach

Kara śmierci nie obowiązuje już na Filipinach. Dnia 24 czerwca 2006 została oficjalnie zniesiona.
Kara śmierci w niepodległych Filipinach ma dość złożoną historię. Od czasów zakończenia hiszpańskiego panowania do roku 1924 (od 1899 roku praktycznie wyspy stały się amerykańską kolonią, zarządzaną przez mianowanego przez Waszyngton gubernatora), jeszcze długi czas główną metodą pozbawiania życia w majestacie prawa było uduszenie garotą.
W roku 1924 Filipiny stały się jedynym krajem na świecie, poza samymi Stanami Zjednoczonymi, w którym wprowadzono do użytku krzesło elektryczne. Używane było do roku 1976. Dziś owo krzesło nie istnieje, gdyż zostało zniszczone przy okazji jednego z tornad, częstych w tym rejonie świata.
Na Filipinach śmiercią karane, także po uzyskaniu pełnej od USA niepodległości w roku 1946, było nie tylko morderstwo czy zdrada. Pod nią podpadał także gwałt czy porwanie. Prawo łaski miał prezydent republiki.
Po raz pierwszy karę śmierci zniesiono po obaleniu dyktatora Ferdinanda Marcosa w 1987, decyzją prezydent Corazon Aquino. Przywrócono ją jednak w grudniu 1993, co spotkało się z krytyką dużej części opinii na świecie. Nową metodą został zastrzyk trucizny.
W roku 2000 wykonano wyrok śmierci na gwałcicielu. Jednakże tuż przed swoim usunięciem z urzędu prezydent Joseph Estrada w styczniu 2001 ułaskawił wiele osób (jemu też groził NWK za niektóre zarzucane mu przestępstwa) i pod koniec 2000 wezwał do wprowadzenia moratorium „dla uhonorowania urodzin Jezusa”.
Prezydent Gloria Macapagal-Arroyo, przeciwniczka kary śmierci, która dążyła do jej zniesienia i dwukrotnie wprowadzała moratorium. Jedną z ostatnich straconych osób był Paco Larrañaga w 2004 roku za porwanie i morderstwo.
W czerwcu 2006 roku filipiński Senat i Izba Reprezentantów uchwaliły zniesienie kary śmierci, a prezydent ten dokument natychmiast podpisała, określając jego wprowadzenie w życie, jako „zwycięstwo życia”. Ustawa uratowała życie 1230 więźniom cel śmierci, których wyroki automatycznie zamieniono na dożywocie lub wieloletnie więzienie.
Abolicję poparł kościół katolicki, zaś ostro skrytykował protestancki na Filipinach.

</doc>
<doc id="559047" url="https://pl.wikipedia.org/wiki?curid=559047" title="Wizja lokalna (powieść)">
Wizja lokalna (powieść)

Wizja lokalna – powieść science fiction Stanisława Lema, po raz pierwszy wydana nakładem Wydawnictwa Literackiego w roku 1982. 
Powieść opowiada o podróży Ijona Tichego na odległą planetę, Encję (co jest łacińskim tłumaczeniem nazwy własnej owego świata), w celu zbadania tamtejszej cywilizacji. Relacja jest niejako sprostowaniem: Tichy miał okazję (przynajmniej tak sądzono) odwiedzać Encję (zwaną wtedy Enteropią) podczas swojej "Podróży czternastej", jednak, jak się okazuje, nie lądował wtedy na macierzystej planecie Encjan, lecz na doskonale spreparowanym świecie, mającym na celu zmylenie ewentualnych eksploratorów.
Części książki.
Składa się z czterech rozdziałów i suplementu:
1. W Szwajcarii – opisuje pobyt Ijona Tichego w Szwajcarii, który, poszukując miejsca na odpoczynek, otrzymuje jako darowiznę XVI-wieczny zamek. Jak się potem okazało, był to wybieg jego właściciela, przemysłowca Küssmicha, który chciał w ten sposób uniknąć konfiskaty budowli. W międzyczasie podróżnik poznaje profesora Rogera Gnussa, szefa Instytutu Maszyn Dziejowych, części Ministerstwa Spraw Zaziemskich (jego zadaniem jest nawiązywanie kontaktów dyplomatycznych z innoplanetarnymi cywilizacjami). Profesor zaprasza Tichego do siedziby IMD.
2. Instytut Maszyn Dziejowych – IMD dzieli się na wydziały, m.in. Kosmologii Finansowej, Fizyki, Ontologicznych Błędów i Wypaczeń, Teologii Nieziemskich itp. Podstawą działania ich wszystkich są "dziejopiśnice", specjalne maszyny, które, opierając się na danych planetologicznych, chemicznych, fizycznych oraz raportach pierwodkrywców i badaczy (łącznie nazywa się te dane wsadem), tworzą "dalszy ciąg tej zaziemskiej historii, w którą zostały wycelowane". Żadna z nich ani trochę nie zbliżyła się do ideału, czyli dokładnego opisu przyszłości danej cywilizacji. Relacja Tichego z pobytu na Enteropii zostaje włączona do jednego ze wsadów. W rezultacie otrzymuje on listy z Kurdlandii i Luzanii; z ich treści wynika, że zwiedzane przez podróżnika ciało niebieskie było falsyfikatem. Jednocześnie otrzymuje on zaproszenia na Encję (planetę Kurdlandczyków i Luzanów).
Przed podróżą Tichy otrzymuje dostęp do archiwów encjańskich, z których czerpie wiedzę o obu (pochodzących od ptaków) rasach rozumnych Encji:
3. W drodze – opis lotu Tichego na Encję. W celu zapewnienia sobie rozrywki instaluje na pokładzie statku "dysputer", czyli maszynę, symulującą żywe osoby (podróżnik wybrał Bertranda Russella, Karla Poppera, Paula Feyerabenda, swojego adwokata, Sputnika Finkelsteina, kilku specjalistów od luzanistyki [nauki o Luzanii] oraz Szekspira). Tichy chciał w ten sposób poznać opinię filozofów, pisarzy i zwykłych ludzi na temat świata Luzanów.
4. Wizja lokalna – bohater najpierw ląduje w Kurdlandii, gdzie przeżywa spotkanie z okazałym kurdlem oraz jednym z tubylców, który uciekł z "karkura" (karnego kurdla, odpowiednika ziemskiego więzienia). Tichy dowiaduje się od niego wielu rzeczy o Kurdlandii, po czym ląduje w Luzanii. Tam zostaje najpierw porwany przez artystów-ekstremistów, ale prędko oswobodzony. Podróżuje po państwie Luzanów, poznaje działanie bystrów, historię kraju, jego doktryny filozoficzne, religię i zjawiska społeczne. Spotyka się z miejscowymi studentami, filozofem, który zyskał nieśmiertelność, a także z członkiem zakonu repenitentów, rozpamiętujących wielką wojnę Luzanii z nieistniejącą już Kliwią Czarną.
Appendix – zawiera krótki słowniczek terminów, używanych przez Tichego w opisach Kurdlandii i Luzanii.

</doc>
<doc id="559048" url="https://pl.wikipedia.org/wiki?curid=559048" title="KSpread">
KSpread

KSpread – darmowy arkusz kalkulacyjny, część pakietu KOffice, zintegrowanego ze środowiskiem graficznym KDE. Wybranymi cechami programu są wielokrotne arkusze w dokumencie, obsługa ponad 100 wbudowanych funkcji, szablony, wykresy, sprawdzanie pisma, hiperłącza oraz sortowanie danych.
Natywnym formatem KSpreada jest OpenDocument. Jednakże KSpread może importować kilka formatów arkuszy kalkulacyjnych, włączając w to formaty programów Microsoft Excel, Applix, Quattro Pro oraz CSV.
Do możliwości KSpread należą:

</doc>
<doc id="559049" url="https://pl.wikipedia.org/wiki?curid=559049" title="Nicky Hilton">
Nicky Hilton

Nicholai „Nicky” Olivia Hilton–Rothschild (ur. 5 października 1983) – amerykańska modelka, projektantka mody, aktorka i dziedziczka części sieci hoteli Hilton, a także około 5–15% fortuny jej ojca.
Rodzina.
Nicky Hilton urodziła się 5 października 1983 roku w Nowym Jorku. Jest drugim z czworga dzieci Richarda Hiltona i Kathy Richards. Jej siostrą jest Paris Hilton, a bracia to Barron Nicholas Hilton i Conrad Hughes Hilton. Siostrzenica aktorek Kyle i Kim Richards.
Edukacja.
Hilton rozpoczęła edukacje w 1987 roku w prestiżowej szkole The Buckley w Sherman Okasa w Kalifornii. Również tam do szkoły chodziła jej siostra Paris Hilton, jak i Nicole Richie i Kimberly Stewart po przeprowadzce do Nowego Jorku uczyła się w szkole High School: Convent of the Sacred Heart na Manhattanie, do której również uczęszczała Lady Gaga.
Kariera.
Razem ze swoją starszą siostrą Paris zaczęła pojawiać się na przyjęciach w celu zwrócenia na siebie uwagi. Razem z nią pracowała również jako modelka w agencji modelek Trumpa. Potem zdecydowała się jednak na pracę jako reporterka w stacji telewizyjnej E!
W 2004 roku Nicky Hilton wypuściła na rynek własną linię odzieżową – Chick by Nicky Hilton. W latach 2002–2005 projektowała torebki dla japońskiej marki Samantha Thavasa. W 2007 wypuściła kolekcje ubrań nazwaną Nicholai, którą wystawiła podczas "New York Fashion Week". W 2008 zaprezentowała kolekcję ubrań podczas Tygodnia Mody Mercedes-Benz.
Życie prywatne.
15 sierpnia 2004, Nicky Hilton poślubiła Todda Andrew Meistera, biznesmena z Manhattanu, jednak małżeństwo przetrwało zaledwie 3 miesiące – do 9 listopada 2004. Nicky była także związana z Davidem Katzenbergiem, w latach 2007–2011.
10 lipca 2015 odbył się jej ślub z Jamesem Rothschildem. Ceremonia odbyła się w oranżerii Pałacu Kensington.

</doc>
<doc id="559051" url="https://pl.wikipedia.org/wiki?curid=559051" title="Excelsior Mouscron">
Excelsior Mouscron

Royal Excelsior Mouscron - belgijski klub piłkarski z miasta Mouscron.
Klub został założony w 1964 roku w wyniku fuzji Stade Mouscron i ARA Mouscron. Dwukrotnie w swojej historii grał w finale Pucharu Belgii, w 2002 (1:3 z Club Brugge) i 2006 roku (1:2 z SV Zulte Waregem).
W 2009 roku z powodu problemów finansowych zawodnicy Mouscron odmówili gry. Klub został zdegradowany przez trzy walkowery do trzeciej. Wszyscy zawodnicy stali się wolni w poszukiwaniu nowych klubów. Klub ostatecznie został rozwiązany 28 grudnia 2009.

</doc>
<doc id="559053" url="https://pl.wikipedia.org/wiki?curid=559053" title="Liang Qichao">
Liang Qichao

Liang Qichao (grzecznościowo Zhuoru 卓如; pseudonimy: Rengong 任公, Yinbingshi 饮冰室; ur. 23 lutego 1873, zm. 19 stycznia 1929) – chiński pisarz, krytyk literacki, polityk i reformator. Twórca nowoczesnej chińskiej prasy. Najwybitniejszy uczeń Kang Youweia.
Życiorys.
Liang Qichao urodził się w małej wiosce w Xinhui (新會) w prowincji Guangdong. W 1889 roku zdał egzamin drugiego stopnia (juren 舉人), rok później został uczniem i następnie współpracownikiem Kang Youweia. Wraz ze swoim mistrzem zakładał na południu Chin sieć szkół, w których propagowane były zdobycze nauki zachodniej. Sam Liang inspirował się myślą Kanta, Spencera, Darwina, Milla i Rousseau. Opracował metodę badawczą nazwaną później „metodą Lianga”, polegającą na czytaniu jak największej ilości dzieł, bez względu na ich wartość merytoryczną.
W 1895 roku, na fali wzburzenia po upokarzającym dla Chin traktacie kończącym przegraną wojnę wziął udział w antyjapońskich demonstracjach i współredagował memoriał do cesarza Guangxu. Rok później założył w Szanghaju niskonakładowe czasopismo adresowane do urzędników pt. "Shiwubao" ("Wiadomości na czasie"), w którym propagowano naukę zachodnią. W 1897 roku podjął pracę wykładowcy na uniwersytecie w Changsha; wydał wówczas pracę "Sixue shumuzhi" ("Katalog książek o zachodnich naukach"). Ważne miejsce w dyskursie reformatorskim była analiza upadku Polski.
W 1898 roku wyjechał do Pekinu, gdzie wziął udział w realizacji zapoczątkowanych przez cesarza Guangxu tzw. Stu dni reform. Po ich fiasku uciekł do Japonii. Na emigracji wraz z Kang Youweiem stał na czele Stowarzyszenia Obrony Cesarza, nawołującego do przywrócenia Guangxu na tron i wprowadzenia w Chinach monarchii konstytucyjnej. Swoje idee propagował w gazetach "Qingyi bao" ("Wiadomości Dyskusyjne", 1898-1902) i "Xinmin congbao" ("Gazeta Nowych Obywateli", Yokohama 1902-1905). Był politycznym przeciwnikiem Sun Jat-sena, uważając że planowana przezeń rewolucja doprowadzi do chaosu w kraju i zagranicznej interwencji.
Po upadku monarchii powrócił w 1912 roku do Chin. Rozpoczął krótkotrwałą karierę polityczną. Był członkiem rządu Yuana Shikaia i kierował proprezydencką Partią Postępową ("Jinbudang"). Szybko rozczarował się polityką Yuana i zerwał z nim gdy ten w 1916 roku postanowił przywrócić monarchię ze sobą na czele. Organizował opozycję antyyuanowską, a po jego śmierci został ministrem finansów w rządzie Duan Qirui.
W 1918 roku wyjechał do Europy i uczestniczył w paryskiej konferencji pokojowej. Rozczarowany ideami zachodniej demokracji po powrocie do Chin w 1920 roku wycofał się z polityki, poświęcając się pracy naukowej i literackiej.
Poglądy.
Myśl Lianga ewoluowała w poszczególnych okresach jego życia. Był zdecydowanym krytykiem Konfucjusza i podobnie jak Kang Youwei uważał używane przez neokonfucjanistów „starotekstowe” wersje pism za falsyfikaty. Obwiniał ideologię konfucjańską o zastój w Chinach, a jako zwolennik ewolucjonizmu wierzył w konieczność nieustannych zmian, do których inspirację czerpał z filozofii zachodniej. Stąd wyprowadzał swoje poglądy polityczne na sytuację panującą w Państwie Środka, głosząc konieczność reform które – jego zdaniem – można zrealizować jedynie w warunkach monarchii konstytucyjnej.
Opracował koncepcję historiozoficzną dzielącą dzieje świata na trzy okresy: władzy grupowej i wodzów plemiennych, epokę władzy jednoosobowej oraz demokrację. Wraz z przechodzeniem społeczeństwa w kolejne epoki również natura człowieka miała zmieniać się stopniowo ze złej w dobrą. Wraz z postępem dziejowym następować ma również unifikacja świata, zanik państw i narodów oraz powstanie ogólnoświatowej, żyjącej w harmonii społeczności.
Na emigracji w Japonii zmienił swoje podejście do konfucjanizmu na bardziej przychylne, inspirując się filozofią Wang Yangminga. Ostatecznie doszedł do wniosku, że nieustanne spory wokół interpretacji Konfucjusza i prawdziwości pism „starotekstowych” są jałowe. Postulował zatem ich odrzucenie, a wraz z nimi całej przeszłości oraz potrzebę budowy nowej kultury. Wpływ na tę zmianę poglądów wywarło zetknięcie się Lianga z filozofią japońskiego uczonego Katō Hiroyukiego (1836-1916). Za nim Liang przejął koncepcję agresywnego darwinizmu społecznego i nieustannego parcia w kierunku postępu, dla których tradycja i historia są jedynie balastem.
Po powrocie z emigracji Liang odrzucił głoszone wcześniej przez siebie poglądy i skupił się na szukaniu inspiracji w starożytnej myśli chińskiej. Powrócił do wcześniejszych twierdzeń na temat rozwoju społeczeństwa w granicach zakreślonych przez przestrzeń i czas. Odrzucił także cechujące go wcześniej uwielbienie dla kultury zachodniej na rzecz twierdzenia o potrzebie wydobycia wyższości kultury chińskiej. W późnym okresie swojej twórczości coraz bardziej inspirował się buddyzmem, z którego przejął twierdzenie o ułudzie otaczającego świata i sile serce oraz umysłu. Przyrównywał je do kantowskiej idei czystego rozumu.

</doc>
<doc id="559056" url="https://pl.wikipedia.org/wiki?curid=559056" title="Język minnański">
Język minnański

Język minnański, minnan lub tajwański – język lub grupa blisko spokrewnionych języków (dialektów) wywodzących się z południa chińskiej prowincji Fujian. Język minnański należy do grupy min języków chińskich. Określenie "Minnan" oznacza południową część prowincji Fujian – "Min" (閩) to krótka nazwa prowincji, a "nan" (南) oznacza „południe”. Obecnie minnański używany jest przede wszystkim na Tajwanie, gdzie jest językiem ojczystym dla 80% mieszkańców i gdzie używa się go obok oficjalnego języka mandaryńskiego. Minnański jest używany także we wschodnim Guangdongu (region Chaoshan), na wyspie Hajnan oraz w niektórych przybrzeżnych regionach prowincji Zhejiang i zachodniego Guangdongu, a także przez potomków emigrantów pochodzących z tych regionów (dominujący wśród Chińczyków w Azji Południowo-Wschodniej: Singapur, Malezja, Tajlandia, Filipiny).
Główne odmiany.
Najważniejsze dialekty języka minnan obejmują:
Niektóre z tych dialektów cieszą się statusem standardów (odmian prestiżowych): w Fujianie i na Tajwanie standardem jest dialekt miasta Xiamen, we wschodnim Guangdongu dialekt Shantou (dawniej bardzo do niego zbliżony dialekt Chaozhou), na Hainanie – dialekt Haikou. Niekiedy nazwy „język minnan” używa się wyłącznie do określania odmian fujiańsko-tajwańskich, a inne dialekty traktowane są jako odrębne języki.
Systemy zapisu.
W formie pisanej język minnan funkcjonuje niemal wyłącznie na Tajwanie, gdzie do jego zapisu używa się pisma chińskiego z użyciem dodatkowych znaków do zapisu słów niespotykanych w standardowej chińszczyźnie lub alfabetu łacińskiego (transkrypcja Pe̍h-ōe-jī). Po 1949 r. minnański był na Tajwanie dyskryminowany, władze Republiki Chińskiej faworyzowały język mandaryński, nazywany "językiem krajowym" (国语). Uczniowie w szkołach byli karani za używanie minnańskiego na lekcjach.
W ostatnich latach minnański cieszy się rosnącą autonomią, używa się go w programach radiowych i telewizyjnych. Po niemal 50 latach oddzielenia od Chin, w odmiennych realiach politycznych, ewolucja języka sprawiła, że język minnański na Tajwanie różni się od tego używanego w prowincji Fujian. W mniejszym stopniu podobny proces dotknął także tajwańskiego wariantu mandaryńskiego.

</doc>
