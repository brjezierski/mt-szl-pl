<doc id="559057" url="https://pl.wikipedia.org/wiki?curid=559057" title="Adam Koc">
Adam Koc

Adam Ignacy Koc, ps. "Witold", "Szlachetny", "Adam Krajewski", "Adam Warmiński", "Witold Warmiński" (ur. 31 lipca 1891 w Suwałkach, zm. 3 lutego 1969 w Nowym Jorku) – polski wojskowy i polityk, poseł, dziennikarz, pułkownik dyplomowany piechoty Wojska Polskiego, wolnomularz, uczestnik walk o niepodległość Polski w I wojnie światowej i wojnie polsko-bolszewickiej, Komendant Naczelny Związku Legionistów Polskich od 1936 do 1938.
Życiorys.
W młodości członek Związku Rewolucyjnego Młodzieży Narodowej, potem Związku Walki Czynnej i Związku Strzeleckiego. Komendant okręgu warszawskiego, a następnie Komendant Naczelny Polskiej Organizacji Wojskowej i oficer Legionów Polskich. Członek tzw. Konwentu Organizacji A. Od grudnia 1919 w Wojsku Polskim. Podczas wojny polsko-bolszewickiej dowódca 201 pułku piechoty Obrony Warszawy, a następnie Dywizji Ochotniczej (31 lipca – 3 grudnia 1920). Później na różnych stanowiskach w Ministerstwie Spraw Wojskowych. Uczestnik przewrotu majowego po stronie sił dowodzonych przez Józefa Piłsudskiego. Później na stanowisku szefa sztabu Dowództwa Okręgu Korpusu Nr VI we Lwowie (od 14 września 1926 do 4 marca 1928).
Uważany za członka tzw. "grupy pułkowników". Poseł na Sejm II, III (z ramienia Bezpartyjnego Bloku Współpracy z Rządem) i IV kadencji w latach 1928–1936 oraz senator V kadencji w latach 1938–1939. Członek Koła Parlamentarnego Obozu Zjednoczenia Narodowego w 1938 roku. Od 1929 do 1930 redaktor naczelny prosanacyjnych dzienników – najpierw "Głosu Prawdy", a potem "Gazety Polskiej".
Wiceminister skarbu (od 23 grudnia 1930 do grudnia 1935) oraz komisarz rządowy w Banku Polskim (styczeń 1932 – grudzień 1935). Jeden z głównych negocjatorów i autorów umów pożyczkowych II Rzeczypospolitej z Francją i Wielką Brytanią. Prezes Banku Polskiego od 7 lutego 1936 do 27 kwietnia 1936.
Po śmierci Józefa Piłsudskiego w grupie zwolenników gen. Edwarda Śmigłego-Rydza. Komendant Naczelny Związku Legionistów Polskich (24 maja 1936 – 25 czerwca 1938). Współautor programu, a następnie szef Obozu Zjednoczenia Narodowego (luty 1937 – styczeń 1938). Zwolennik zbliżenia sanacji z Narodową Demokracją i Ruchem Narodowo-Radykalnym „Falanga”.
Podczas kampanii wrześniowej w 1939 koordynował ewakuację złota Banku Polskiego z kraju. Wiceminister skarbu (od 10 września 1939) w gabinecie Felicjana Sławoja Składkowskiego, potem minister skarbu (30 września 1939 – 9 grudnia 1939) oraz minister przemysłu i handlu (9 października 1939 – 9 grudnia 1939), a następnie II podsekretarz stanu w Ministerstwie Skarbu w rządzie emigracyjnym Władysława Sikorskiego. Od 1940 aż do śmierci przebywał w Stanach Zjednoczonych, gdzie był m.in. wicedyrektorem Instytutu Józefa Piłsudskiego w Ameryce.
Wczesne lata.
Adam Koc przyszedł na świat w rodzinie pieczętującej się herbem Dąbrowa, pochodzącej z Podlasia. Jego dziadek, Leon, był powstańcem styczniowym, burmistrzem podsuwalskiego Filipowa i Serej, a babka, Waleria – kurierką Rządu Narodowego. Ojciec, Włodzimierz Koc (1848–1925) nauczał języków starożytnych. Z jego małżeństwa z Heleną z domu Pisanko (1862–1894) na świat przyszło trzech braci: Adam Ignacy, Leon Wacław (1892–1954, późniejszy pułkownik dyplomowany Wojska Polskiego) oraz Stefan (1889–1908).
Matka Koca zmarła w 1894. Po jej śmierci, dziećmi zaopiekowała się siostra Heleny, Elżbieta Pisanko. W 1899 rodzina przeniosła się do wynajmowanego mieszkania w Suwałkach, przy ul. Krzywej 80. Od 1900 Adam Koc uczył się w szkole elementarnej, a od 1901 w rosyjskim Gimnazjum Męskim w Suwałkach. Najprawdopodobniej w tym czasie rozpoczął on działalność niepodległościową, uczestnicząc w kółkach samokształceniowych.
Jesienią 1905, w czasie rewolucji, był członkiem komitetu strajku szkolnego gimnazjalistów. Ze względu na swoje zaangażowanie w działalność tej organizacji, został relegowany ze szkoły (razem z Aleksandrem Putrą). W tym czasie należał zapewne także do Narodowego Związku Robotniczego, będącego organizacją bliską Narodowej Demokracji (aktywnym działaczem NZR był brat Adama, Stefan Koc). W styczniu 1906 rozpoczął naukę w Polskiej Prywatnej Siedmioklasowej Szkole Handlowej w Suwałkach (obecnie Zespół Szkół nr 2). Następnie ojciec wysłał go do Krakowa, gdzie miał trafić na Wydział Filozoficzny Uniwersytetu Jagiellońskiego. Aby tak się jednak stało, musiał zdać maturę w jednym z krakowskich gimnazjów. Doszło do tego 20 czerwca 1912 w IV gimnazjum klasycznym w podkrakowskim Podgórzu (obecnie IV Liceum Ogólnokształcące im. Tadeusza Kościuszki). Koc uzyskał oceny bardzo przeciętne (w większości dostateczne, jedynie z łaciny i greki otrzymał ocenę dobrą), jednak wystarczające do rozpoczęcia nauki na Wydziale Filozoficznym UJ, studiując polonistykę.
Działalność niepodległościowa.
Przystępując do egzaminu maturalnego Koc już od trzech lat przebywał w Krakowie, gdzie zaangażował się w działalność niepodległościową. Zaliczany był wówczas do radykalnej młodzieży narodowej. Jego mentorem był Władysław Studnicki, a wśród najbliższych współpracowników znaleźli się Aleksander Putra, Bogusław Kunc i Bolesław Dąbrowski. Jesienią 1909 Koc wstąpił do nowo powstałego Związku Rewolucyjnego Młodzieży Narodowej (ZRMN), który następnie został włączony przez Studnickiego do konspiracyjnego Związku Walki Czynnej (ZWC), pomimo jego obaw co do wpływów socjalistycznych w tej organizacji. Adam Koc przybrał wówczas konspiracyjny pseudonim "Witold". Do organizacji wprowadził w 1911 swego brata, Leona.
Koc zaangażował się także w działalność Związku Strzeleckiego, legalnej organizacji powiązanej z ZWC. Początkowo był skarbnikiem krakowskiego oddziału tej organizacji. Na przełomie maja i czerwca 1910 został wysłany przez Józefa Piłsudskiego i Kazimierza Sosnkowskiego do Grodna (gdzie przebywał jego ojciec, wówczas już emeryt), w celu sporządzenia szczegółowego opisu tamtejszej twierdzy rosyjskiej. Zadanie wykonał, a mapy z naniesionymi szkicami przekazał wysłanemu przez organizację Aleksandrowi Prystorowi. Powodzenie tej misji najprawdopodobniej zadecydowało o tym, że w 1913 Koc został przyjęty na wyższy kurs oficerski ZWC (w ramach oficerskiej szkoły Związku Strzeleckiego w Stróży koło Limanowej), a wiosną 1914 zdał egzamin, uzyskując stopień oficera Związku i Znak oficerski „Parasol”. Od października 1913 był także adiutantem Komendy Głównej Związku Strzeleckiego dla spraw zaboru rosyjskiego.
Polska Organizacja Wojskowa.
Po wybuchu I wojny światowej, 10 sierpnia 1914, wykonując instrukcję przekazaną mu wcześniej przez Walerego Sławka, Adam Koc przybył wraz z bratem z Druskienik do Warszawy i samorzutnie objął komendę nad Związkami Strzeleckimi funkcjonującymi na terenie zaboru rosyjskiego. Nawiązał także kontakt z Karolem Rybasiewiczem, komendantem Polskich Drużyn Strzeleckich w Królestwie Polskim. Z inicjatywy Koca doszło do połączenia obu organizacji. Został on zastępcą Rybasiewicza, który objął dowództwo nad połączonymi podmiotami. 22 października 1914 bezimienna dotąd organizacja przyjęła nazwę Polskiej Organizacji Wojskowej. Dowództwo nad nią objął wysłannik Piłsudskiego, Tadeusz Żuliński. Głównym zadaniem POW była działalność dywersyjna na tyłach sił rosyjskich. Adam Koc pod pseudonimem "Witold" został członkiem Komendy Naczelnej POW, a na początku 1915 – również komendantem okręgu warszawskiego. W lutym 1915 Koc został awansowany na podporucznika. Chciał brać udział w walkach prowadzonych przez Legiony Polskie – pragnął walczyć z Rosjanami z bronią w ręku. Okazją do tego miała stać się misja przekazania raportów z działalności POW Piłsudskiemu, na jaką wysłał go Żuliński. Zazwyczaj kurierzy Polskiej Organizacji Wojskowej docierali do I Brygady Legionów Polskich poprzez linię frontu. Po jego ustabilizowaniu okazało się to niemożliwe. Koc musiał wobec tego wykorzystać północną drogę kurierską – poprzez Finlandię i Szwecję. Pod fałszywym nazwiskiem "Adam Krajewski", wyruszył z Warszawy 25 maja 1915.
Najpierw trafił do Petersburga, skąd udał się w kierunku granicy fińskiej. Tam nielegalnie przekroczył granicę i poprzez Terijoki trafił do Helsinek. Stamtąd, nie bez komplikacji, przedostał się na terytorium szwedzkie. Cała operacja została przeprowadzona we współpracy z fińskimi organizacjami niepodległościowymi. W Sztokholmie Koc spotkał innego wysłannika POW, Aleksandra Sulkiewicza. Ze względu na problemy z uzyskaniem wiz austro-węgierskich, obaj członkowie Polskiej Organizacji Wojskowej musieli udać się do Kopenhagi. Po uzyskaniu wizy Koc trafił do Piotrkowa Trybunalskiego, gdzie spotkał Adama Skwarczyńskiego. Stamtąd pojechał do Krakowa, gdzie otrzymał mundur legionisty i mógł złożyć raport Piłsudskiemu.
Legiony Polskie.
Po wykonaniu zadania Koc został wcielony do II batalionu 5 pułku piechoty, tzw. „Zuchowatych” w składzie III Brygady Legionów. Po zdobyciu przez wojska państw centralnych Lublina, otrzymał zadanie pokrywające się z jego wcześniejszymi doświadczeniami konspiracyjnymi. Miał zająć się wspieraniem Wydziału Narodowego Lubelskiego (WNL) – organizacji propagującej na terenie Lubelszczyzny politykę Piłsudskiego (rywalizującego z c.k. Komendą Legionów). Działalnością tą zwrócił na siebie uwagę władz austro-węgierskich, wobec czego został odesłany do służby liniowej. Dla Koca było to szczególnie trudne, ponieważ był słabego zdrowia (przeszedł zapalenie płuc i malarię), a dodatkowo cierpiał na znaczną wadę wzroku. Jak pisał: 
18 września 1916 Koc został ciężko ranny w bitwie pod Sitowiczami nad Stochodem. Został trafiony kulą karabinową w okolice wątroby. Wydarzyło się to podczas misji zwiadowczej, podczas prowadzenia wywiadu obserwacyjnego pozycji Rosjan ze stanowiska zorganizowanego na dębie. Tego dnia poległ sierżant Aleksander Sulkiewicz, próbując udzielić pomocy rannemu Kocowi. Po ściągnięciu z drzewa, rannym zaopiekował się dr Felicjan Sławoj Składkowski. Koca zabrano do Zakładu Sanitarnego Brygady. Następnie trafił do szpitala legionowego w Lublinie, a potem do szpitala urządzonego w pałacu Pod Baranami w Krakowie.
Rekonwalescencja zakończyła się 31 stycznia 1917. Koc wrócił do działalności politycznej w I Brygadzie, gdzie został jednym z założycieli tzw. Towarzystwa Analfabetów – tajnej organizacji polityczno-wojskowej żołnierzy służących w 5 pułku piechoty, popierających niepodległościową politykę Piłsudskiego. W tym czasie był już jednym z piłsudczyków cieszących się znaczącym autorytetem w Legionach.
Ze względu na swą działalność, został karnie przeniesiony przez dowództwo do Ostrowi Mazowieckiej, gdzie miał odbyć drugi kurs wyszkolenia. 22 lipca 1917, po kryzysie przysięgowym, jako oficer został internowany w obozie w Beniaminowie. Tymczasem jego brat, ppor. Leon Koc w przebraniu szeregowego został internowany wraz ze swoimi żołnierzami w obozie w Szczypiornie. W obozie w Beniaminowie Adam Koc kontynuował piłsudczykowską działalność propagandową, przekonując internowanych o konieczności dalszego oporu. 22 kwietnia 1918 został zwolniony z obozu ze względu na zły stan zdrowia.
Znów w POW.
Po zwolnieniu z obozu Koc powrócił do działalności konspiracyjnej w Polskiej Organizacji Wojskowej i objął Komendę Naczelną POW nr 1 w Warszawie, obejmującą swoim działaniem obszar okupacji niemieckiej. Przejął ją po Janie Zdanowiczu-Opielińskim, który następnie przekonał Komendanta Głównego POW Edwarda Śmigłego-Rydza, aby ten mianował Koca Komendantem Naczelnym POW.
Adam Koc zastąpił także Tadeusza Kasprzyckiego w Konwencie Organizacji A, powołanym latem 1917 przez Bogusława Miedzińskiego, Jędrzeja Moraczewskiego i Kasprzyckiego, zakonspirowanym kierownictwie obozu piłsudczykowskiego.
Jako Komendant Naczelny, Koc (używający wówczas pseudonimu "Szlachetny") zreorganizował podległą mu strukturę Komendy, wprowadził także w życie rozkaz Śmigłego-Rydza dotyczący utworzenia oddziałów lotnych do działań dywersyjnych. Inicjował również akcje przeciwko policji niemieckiej oraz koordynował współpracę POW z Pogotowiem Bojowym PPS. Sprawna działalność w tych sferach sprawiła znaczący wzrost jego autorytetu. Zacieśniały się także jego relacje z Miedzińskim (który w strukturze POW odpowiadał za kontakty z partiami politycznymi) oraz ze Śmigłym-Rydzem. Tego ostatniego Koc czasowo zastąpił podczas pobytu Komendanta Głównego Polskiej Organizacji Wojskowej w Kijowie (wrzesień 1918).
Po utworzeniu tzw. rządu lubelskiego (7 listopada 1918), w Warszawie zaczęły powstawać niemieckie rady żołnierskie. Koc był inicjatorem rozbrajania części z nich. 10 listopada 1918 razem z księciem Lubomirskim, członkiem Rady Regencyjnej, na czele grupy działaczy POW, witał na dworcu kolejowym w Warszawie Józefa Piłsudskiego oraz Kazimierza Sosnkowskiego, którzy wracali do kraju po zwolnieniu z twierdzy w Magdeburgu. Zaraz potem Koc wydał rozkaz o rozbrojeniu niemieckich wojsk okupacyjnych. Do akcji przystąpiło ok. 50 tys. członków POW, którym w krótkim czasie udało się w sposób zorganizowany przejąć władzę od Niemców.
Służba w Wojsku Polskim.
Pomimo sprawowania przez Koca funkcji Komendanta Naczelnego POW (wraz z odzyskaniem przez Polskę niepodległości, jedynie część członków Polskiej Organizacji Wojskowej została wcielona do Wojska Polskiego), przeszedł on na etat wojskowy, jednocześnie pełniąc funkcję referenta POW w Oddziale I Organizacyjnym Sztabu Generalnego WP. W marcu 1919 struktura podległa A.Kocowi została podporządkowana Oddziałowi VI Informacyjnemu Sztabu Generalnego, który w maju 1919 zmienił nazwę na Oddział II. Dekretem Naczelnego Wodza z 17 grudnia 1919 Koc został oficjalnie przyjęty do Wojska Polskiego w stopniu kapitana. Najpierw służył w Biurze Wywiadowczym Oddziału II, a następnie wysłano go na przeszkolenie w ramach Wojennej Szkoły Sztabu Generalnego (od 13 czerwca do 1 grudnia 1919). Potem został szefem Sekcji IV Propagandy i Opieki nad Żołnierzem. Jednocześnie dalej sprawował stanowisko Komendanta POW, choć trudno wskazać, które jego ówczesne działania były wykonywane w ramach wojskowych obowiązków służbowych, a które dotyczyły działalności Polskiej Organizacji Wojskowej. 1 stycznia 1920 Koc został sekretarzem Kapituły Tymczasowej Orderu Virtuti Militari (jako jeden z pierwszych dziesięciu kawalerów tego orderu po 1919). Był również w składzie jej Komisji Statutowej. W maju i czerwcu 1920 przebywał na Ukrainie, gdzie m.in. sprawował funkcję oficera łącznikowego przy atamanie Symonie Petlurze.
11 czerwca 1920 Adam Koc został zatwierdzony z dniem 1 kwietnia 1920 w stopniu podpułkownika, w piechocie, w grupie oficerów byłych Legionów Polskich. 18 lipca 1920 objął dowództwo 201 pułku piechoty. Został on utworzony w ramach Armii Ochotniczej, powstałej na skutek akcji mobilizacyjnej Wojska Polskiego, rozpoczętej w trakcie wojny polsko-bolszewickiej mocą decyzji Rady Obrony Państwa. 201 Pułk Piechoty wszedł w skład 5 Armii dowodzonej przez gen. Władysława Sikorskiego. W jego składzie znaleźli się przede wszystkim członkowie POW (m.in. Witold Giełżyński, Tadeusz Hołówko, Stanisław Thugutt oraz Aleksander Prystor). Pod koniec lipca oddział zajął pozycję pod Surażem i rozpoczął udział w walkach. 31 lipca pułk włączono w skład nowo powstałej Dywizji Ochotniczej, nad którą dowództwo objął ppłk Adam Koc. Trafiła ona na Front Północny. Brała udział m.in. w akcjach zaczepnych, zdobywając 16 sierpnia 1920 Nasielsk. Nie udało się jej jednak zniszczyć 3 Korpusu Kawalerii dowodzonego przez Gaj-Chana, któremu udało się wyrwać z okrążenia. Później Dywizja Ochotnicza weszła w skład 3 Armii dowodzonej przez gen. Rydza-Śmigłego i zdobyła m.in. Grodno. Część żołnierzy dywizji (na polecenie Piłsudskiego) wzięło także udział w tzw. „buncie” Żeligowskiego. 3 grudnia 1920 dywizja została rozwiązana, a sam Koc od 20 stycznia 1921 brał udział w miesięcznym kursie informacyjnym dla wyższych dowódców, który odbył się w Warszawie.
Po zakończeniu wojny polsko-bolszewickiej, został skierowany przez Piłsudskiego na stanowisko szefa nowo utworzonego w Oddziale III Sztabu Generalnego Wydziału Przysposobienia Rezerw. Jego zadaniem stało się wspieranie różnego rodzaju stowarzyszeń przygotowujących ludność na wybuch ewentualnego nowego konfliktu zbrojnego. W obszarze zainteresowania Wydziału pozostawało także szkolenie wojskowe młodzieży i rezerwistów. W maju 1921 uczestniczył, jako delegat Ministerstwa Spraw Wojskowych, w obradach Międzynarodowego Zjazdu Strzeleckiego. W tym czasie publikował m.in. w "Strzelcu", "Rządzie i Wojsku", czy "Bellonie". Opowiadał się za większym związaniem społeczeństwa z armią i demokratyzacją stosunków panujących w wojsku. Jego praca była pozytywnie oceniana zarówno przez ówczesnego szef Oddziału III Sztabu Generalnego płk. Mariana Kukiela, jak i ministra spraw wojskowych, gen. Stanisława Szeptyckiego. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 135. lokatą w korpusie oficerów piechoty.
W połowie grudnia 1922, po zabójstwie prezydenta Gabriela Narutowicza, Koc wziął udział w zebraniu piłsudczykowskich oficerów (m.in. Bogusława Miedzińskiego, Ignacego Matuszewskiego, Ignacego Bornera, Konrada Libickiego, Kazimierza Stamirowskiego, Henryka Floyar-Rajchmana), które odbyło się w siedzibie II Oddziału. Planowali oni wykorzystać powstałe zamieszanie i doprowadzić do uspokojenia sytuacji poprzez działania wojsk pod dowództwem Piłsudskiego. Nawiązano kontakt z PPS, przy pomocy którego wspomniani oficerowie chcieli doprowadzić do ogłoszenia strajku generalnego. Plany te zostały zniweczone przez Ignacego Daszyńskiego, który nie udzielił im poparcia.
Od 2 listopada 1923 roku był słuchaczem III Kursu Doszkolenia Wyższej Szkoły Wojennej w Warszawie. Z dniem 25 września 1924 roku został zwolniony z obowiązków zastępcy członka Oficerskiego Trybunału Orzekającego. 15 października 1924, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Inspektoratu Armii Nr II w Warszawie na stanowisko I referenta (na czele tego inspektoratu stał gen. dywizji Lucjan Żeligowski). Pełniąc służbę w sztabach pozostawał oficerem nadetatowym 5 Pułku Piechoty Legionów w Wilnie. 1 grudnia 1924 został awansowany na pułkownika ze starszeństwem z 15 sierpnia 1924 i 17. lokatą w korpusie oficerów piechoty. Z dniem 1 lutego 1925 został mianowany zastępcą komendanta Doświadczalnego Centrum Wyszkolenia Armii w Rembertowie.
Koc był członkiem tajnej organizacji pod nazwą „Honor i Ojczyzna” zwanej też „Strażnicą” założonej jesienią 1921 przez gen. Władysława Sikorskiego za wiedzą i zgodą Piłsudskiego oraz Sosnkowskiego. Razem z płk. Kazimierzem Młodzianowskim, jako reprezentant Legionów i POW, był członkiem kapituły tej organizacji. Została ona rozwiązana w 1923. Tuż przed przewrotem majowym Koc był także (wspólnie z wieloma innymi czołowymi piłsudczykami) członkiem wolnomularskiej Wielkiej Loży Narodowej Polski, do której wstąpił z polecenia Piłsudskiego.
"Koc-grupa" i przewrót majowy.
W tym czasie w warszawskim mieszkaniu Koca (jak również w kawiarni Mała Ziemiańska przy ul. Mazowieckiej w Warszawie) odbywały się regularne spotkania oficerów piłsudczykowskich, planujących zorganizowanie powrotu Piłsudskiego do władzy. Była to nieformalna tzw. "Koc-grupa". W spotkaniach tych brali udział, poza samym gospodarzem, m.in. Józef Beck, Ignacy Matuszewski, Bogusław Miedziński, Kazimierz Stamirowski, Kazimierz Świtalski, Henryk Floyar-Rajchman, Stefan i Roman Starzyńscy. Na przełomie jesieni i zimy 1925 "Koc–grupa" została rozwiązana na polecenie Piłsudskiego (mimo że formalnie nigdy jej nie zawiązano), co było niemałym zaskoczeniem dla samego Adama Koca.
Od 11 kwietnia 1926 płk. Adam Koc pełnił służbę na stanowisku szefa Wydziału Wyznań Niekatolickich Ministerstwa Spraw Wojskowych. Dzięki objęciu tej funkcji, przebywał stale w Warszawie, co ułatwiło mu prowadzenie przygotowań do piłsudczykowskiego zamachu stanu. Tuż przed tym wydarzeniem, jego rolą było poinformowanie o przygotowywanym przewrocie niektórych dowódców opowiadających się za Piłsudskim. W nocy z 11 na 12 maja wraz z ppłk. Anatolem Minkowskim, ppłk. Feliksem Kwiatkiem oraz mjr. Karolem Lilienfeld-Krzewskim odwiedził dowódcę 36 Pułku Piechoty płk. Kazimierza Sawickiego i zakomunikował mu, że marszałek postanowił przejąć władzę w państwie. Nawiązał także kontakt z gen. Tadeuszem Piskorem, dowódcą 28 Dywizji Piechoty, skierowanej później do Cytadeli Warszawskiej. W trakcie samego zamachu, Koc razem z Miedzińskim prawdopodobnie negocjował także z przedstawicielami kolejowych związków zawodowych ogłoszenie strajku na kolei. Nie udało im się jednak ustalić miejsca pobytu prezydenta Stanisława Wojciechowskiego, co wywołało niezadowolenie Piłsudskiego.
Tuż po przewrocie majowym, Koc był inicjatorem i organizatorem „Cyrulika Warszawskiego” – prosanacyjnego czasopisma humorystycznego (czasopismo ukazywało się do 1934).
Od 14 września 1926 do 4 marca 1928 Koc zajmował stanowisko szefa sztabu Dowództwa Okręgu Korpusu Nr VI we Lwowie. Według Mariana Romeyki w powszechnym odbiorze Adam Koc miał na tym stanowisku „nadzorować” dowódcę korpusu, gen. Władysława Sikorskiego. Zaprzecza temu Bogusław Miedziński twierdząc, że w tym samym czasie Pierwszy Marszałek Polski pozbył się z Warszawy oficerów z dawnej "Koc–grupy", nie wyjaśniając jednak, dlaczego do tego doszło.
W marcu 1928 przeniesiony został do dyspozycji komendanta Kadry Oficerów Piechoty. Z dniem 26 marca tego samego roku przeniesiony w stan nieczynny na czas trwania kadencji sejmowej, a z dniem 30 kwietnia 1930 w stan spoczynku.
Działalność polityczna i gospodarcza.
Od 1927 do 1928 Koc brał udział w posiedzeniach Gabinetu Prezesa Rady Ministrów, podczas których decydowano na temat bieżącej polityki obozu sanacyjnego. Wszedł także w skład Lwowskiego Wojewódzkiego Komitetu Regionalnego (jednej ze struktur grupujących urzędników i przedstawicieli organizacji społecznych, mających koordynować działania wyborcze piłsudczyków).
Koc był jedną z pierwszych dziesięciu osób odznaczonych Krzyżem Niepodległości. Sprawował także funkcję członka Kapituły tego odznaczenia. W grudniu 1928 wszedł w skład Głównej Komisji dla Odznaczeń za Pracę Niepodległościową udzielonych w 10 rocznicę Powstania Państwa Polskiego.
Poseł i dziennikarz.
W wyniku wyborów parlamentarnych w 1928, Koc został posłem z ramienia Bezpartyjnego Bloku Współpracy z Rządem (BBWR), wybranym z listy państwowej. Był już wówczas zaliczany do tzw. "grupy pułkowników" (ścisłego otoczenia i najbliższych współpracowników Józefa Piłsudskiego, pełniących kierowniczą rolę w BBWR i państwie polskim), choć np. Andrzej Chojnowski uważa, że Koc i Miedziński zostali "odsunięci nieco przez Piłsudskiego na dalszy plan". Z kolei Antoni Czubiński był zdania, że Koc w ogóle nie wchodził w skład tego nieformalnego zespołu.
Jako poseł BBWR, w latach 1928–1929 i ponownie od 1930 pełnił rolę przewodniczącego grupy posłów i senatorów BBWR z Małopolski Wschodniej. Był również Kierownikiem Działu Propagandowego BBWR. Później na tym stanowisku zastąpił go Miedziński, któremu przekazano zarządzanie prorządową "Gazetą Polską". Pozostawał aktywny także w sferze działalności organizacji kombatanckich – w marcu 1928 został wybrany na prezesa Związku Peowiaków. Był także wiceprezesem Zarządu Związku Strzeleckiego.
W styczniu 1929 Adam Koc zastąpił Wojciecha Stpiczyńskiego na stanowisku redaktora naczelnego nieoficjalnego rządowego dziennika "Głos Prawdy". Decyzję o tej nominacji podjął prezes BBWR, Walery Sławek, chcąc postawić na czele tego wydawnictwa osobę możliwą do zaakceptowania dla środowisk konserwatywnych, o poparcie których w tym czasie starała się sanacja. Podstawowym zadaniem Koca było uzdrowienie sytuacji finansowej dziennika. 30 października 1929, w wyniku połączenia "Głosu Prawdy" z "Epoką", powstała "Gazeta Polska". Na przełomie marca i kwietnia 1930 na stanowisku naczelnego tego dziennika Koca zastąpił Bogusław Miedziński.
Wiceminister skarbu.
13 grudnia 1930 prasa poinformowała, że rząd zadecydował o przedstawieniu prezydentowi Ignacemu Mościckiemu kandydatury Koca na stanowisko wiceministra skarbu. 24 grudnia natomiast pojawiła się informacja, że głowa państwa podpisała poprzedniego dnia nominację tego polityka do objęcia wspomnianej funkcji. W tym czasie ministrem skarbu był Ignacy Matuszewski, zastąpiony potem przez Jana Piłsudskiego, a następnie przez Władysława Zawadzkiego. Kocowi podlegał Departament II Obrotu Pieniężnego, zajmujący się kwestiami m.in. długu zagranicznego i wewnętrznego, organizacji giełd, pracy Banku Polskiego, kontaktów z zagranicą i funkcjonowania prywatnych przedsiębiorstw bankowych. Zdaniem Janusza Mierzwy, biografa Adama Koca, objął on stanowisko wiceministra skarbu, pomimo braku doświadczenia ekonomicznego, ze względu na cechy swojego charakteru: uczciwość i skromność. Wiązało się to z plotkami na temat nieprzejrzystej sytuacji wokół Banku Polskiego (pogłoski na temat łapówkarstwa), jakie dotarły do Piłsudskiego.
Na początku stycznia 1932 Adam Koc został także komisarzem rządowym w Banku Polskim – osobą, której zadaniem było zapewnienie sprawnej komunikacji pomiędzy rządem a władzami banku (prezesem i radą). Początkowo postrzegany jako laik i osoba o dość liberalnych poglądach na gospodarkę, Koc dał się poznać jako pragmatyk, dopuszczający rozwiązania interwencjonistyczne, a nawet etatystyczne, jeśli tylko były one skuteczne. Funkcję komisarza rządowego w Banku Polskim pełnił do początku 1936.
Francuskie i brytyjskie pożyczki kolejowe.
Jako wiceminister skarbu odpowiedzialny za utrzymywanie kontaktów z zagranicznymi kontrahentami państwa polskiego, Koc był zaangażowany m.in. w sprawę pozyskania pożyczki od Francji, która miała zostać przeznaczona na dokończenie budowy tzw. magistrali węglowej – inwestycji kolejowej o kluczowym znaczeniu, linii łączącej Śląsk z Gdynią, przeznaczonej dla przewozów węgla. W połowie lutego 1931 Koc wyjechał do Paryża, gdzie brał udział w negocjacjach, podczas których ustalono finansowe aspekty pożyczki. Na mocy umowy, koncesję (mającą obowiązywać do 31 grudnia 1975) na dokończenie budowy linii (odcinki Herby Nowe – Inowrocław i Nowa Wieś Wielka – Gdynia) otrzymało Francusko-Polskie Towarzystwo Kolejowe, które zostało także upoważnione do eksploatowania infrastruktury na odcinku od Siemkowic do Częstochowy. Porozumienie zawarte przez Koca po raz pierwszy oddawało odcinek polskiej linii kolejowej w dzierżawę prywatnej, zagranicznej firmie. Taka konstrukcja umowy spotkała się z pozytywnym przyjęciem ze strony obozu rządowego (wskazywano m.in. na znaczenie pozyskania środków od państwa zaprzyjaźnionego z II RP) oraz z krytyką płynącą ze strony partii opozycyjnych. Sam Koc od 13 maja 1933 do 25 kwietnia 1936 zasiadał (wraz z przedstawicielami innych ministerstw) w Radzie Francusko-Polskiego Towarzystwa Kolejowego, jako jej wiceprezes. Podejmował także starania o kolejną pożyczkę z Francji – tym razem miała ona być przeznaczona na elektryfikację Warszawskiego Węzła Kolejowego. Do jej udzielenia jednak nie doszło.
Kocowi udało się natomiast wynegocjować umowę na elektryfikację Warszawskiego Węzła Kolejowego z partnerami brytyjskimi. 8 lipca 1933 parafowano porozumienie z English Electric Ltd. i Metropolitan Vickers Electrical Co. Ltd. opiewające na kwotę 1 mln 980 tys. funtów (tj. ok. 60 mln ówczesnych złotych). Bardzo korzystna dla strony polskiej umowa zakładała zakończenie inwestycji w przeciągu 3–4 lat, przy zamówieniu potrzebnych urządzeń w Polsce, a także rozbudowę zakładów elektrotechnicznych w kraju i elektrowni w okolicach Warszawy przy wykorzystaniu kapitału brytyjskiego. Umowa została podpisana 2 sierpnia 1933. Jak wskazywał sam Koc w wywiadzie udzielonym "Gazecie Polskiej": 
W czerwcu i lipcu 1933 Koc przewodził polskiej delegacji na światową konferencję ekonomiczną w Londynie. Przedstawił podczas niej pomysły na walkę z międzynarodowym kryzysem gospodarczym – jako główny cel wskazał stabilizację waluty poprzez liberalizację handlu i obniżenie ceł. 3 lipca polska delegacja podpisała deklarację tzw. „państw złotych”: Francji, Włoch, Belgii, Holandii, Szwajcarii i Polski. Na jej mocy rządy wymienionych państw wyraziły "wolę utrzymania w swoich krajach funkcjonowania swobodnego standardu złota według obecnie obowiązujących parytetów w ramach istniejącego ustawodawstwa monetarnego".
24 kwietnia 1934 Koc podpisał kolejną umowę z partnerami brytyjskimi – tym razem chodziło o kontrakt z The Westinghouse Brake and Saxiby Co. Ltd. – London na modernizację taboru kolejowego. Na jego mocy Polskie Koleje Państwowe otrzymały pożyczkę na instalację hamulców zespolonych w wagonach towarowych. Jej wartość wyniosła 1,98 mln funtów. Jak wskazywał sam Koc, umowa 
Po śmierci Józefa Piłsudskiego, Koc wszedł w skład Naczelnego Komitetu Uczczenia Pamięci Marszałka Józefa Piłsudskiego. Znalazł się także w grupie piłsudczyków opowiadających się za objęciem stanowiska Generalnego Inspektora Sił Zbrojnych (GISZ) przez gen. Kazimierza Sosnkowskiego. Prezydent Mościcki zadecydował jednak, że zostanie nim gen. Edward Śmigły-Rydz. Wobec takiego rozwoju wypadków, Koc popierał Walerego Sławka, jako osobę mającą przejąć przywództwo pośród piłsudczyków. Okazał się on jednak niezdolny do takiego posunięcia. To pogłębiło proces tzw. dekompozycji obozu rządzącego po odejściu Piłsudskiego. Adam Koc potrafił odnaleźć się w nowej sytuacji. Wkrótce zaakceptował wzmocnienie pozycji Śmigłego-Rydza. Sam w tym czasie był (wraz z Ignacym Matuszewskim) jednym z najbardziej prawicowych członków "grupy pułkowników". Wkrótce współtworzył, wspólnie z Wojciechem Stpiczyńskim i Bogusławem Miedzińskim tzw. grupę GISZ – wysoko postawionych piłsudczyków chcących budować przeciwwagę dla tzw. grupy pałacowej – prezydenta Mościckiego i jego protegowanego, Eugeniusza Kwiatkowskiego.
W wyniku wyborów parlamentarnych we wrześniu 1935, Koc wszedł w skład Sejmu, dostając się do niego z listy BBWR, z okręgu nr 43 (powiaty: suwalski, augustowski, sokólski). Otrzymał 67 408 głosów.
15 września 1935 Adam Koc udał się w rejs na pokładzie statku MS Piłsudski do USA i Kanady. Jego celem było pozyskanie w Stanach Zjednoczonych pożyczki emisyjnej. Koc wszedł w skład grupy polskich dygnitarzy (m.in. gen. Gustaw Orlicz-Dreszer, gen. Aleksander Osiński, gen. Bolesław Wieniawa-Długoszowski, Stefan Starzyński, płk Ignacy Matuszewski). Dopłynąwszy do USA, Koc spotkał się z przedstawicielami Polonii i prezydentem Franklinem Delano Rooseveltem. Zwiedził również giełdę nowojorską. Spotkał się także z amerykańskimi bankowcami i przedstawicielami tamtejszego świata finansowego. Ostatecznie jednak wyprawa zakończyła się fiaskiem i pożyczki nie udało się pozyskać. Tymczasem w kraju, po dymisji gabinetu Walerego Sławka, kandydatura Adama Koca została wysunięta przez gen. Rydza-Śmigłego na szefa rządu. Została ona jednak odrzucona przez prezydenta Mościckiego, ze względu na konflikt pomiędzy Kocem a Eugeniuszem Kwiatkowskim. Premierem został Marian Zyndram-Kościałkowski.
Prezes Banku Polskiego.
W grudniu 1935 Koc podał się do dymisji ze stanowiska wiceministra skarbu. Jego współpraca z nowym ministrem skarbu – Eugeniuszem Kwiatkowskim – nie była możliwa ze względu na poważne rozbieżności poglądów na gospodarkę. Mimo tego, według doniesienia prasowego, podczas pożegnalnego spotkania minister serdecznie wyrażał się o płk. Kocu i zadeklarował współpracę aparatu skarbowego pułkownikiem na nowym stanowisku. 7 lutego 1936 Koc został nominowany przez prezydenta RP na prezesa Banku Polskiego. Tuż po objęciu tego stanowiska, udał się w dwie podróże służbowe: do Francji (spotkał się m.in. z gubernatorem Banque de France Jeanem Tannerym, ministrem spraw zagranicznych Francji Pierre-Étienne Flandinem oraz z tamtejszym ministrem finansów Marcelem Régnierem) i Wielkiej Brytanii (złożył wizytę m.in. gubernatorowi Banku Anglii, Montagu Normanowi). Przedmiotem odbytych tam rozmów były ponownie kwestie pożyczkowe.
Jako prezes Banku Polskiego, Koc opowiadał się za popieraniem rentownych podmiotów gospodarczych, bliską współpracą z bankami państwowymi i prywatnymi, pracą na rzecz odbudowy kredytu i odtworzenia rynku kapitałowego w Polsce. Był zwolennikiem obrony polskiego zapasu złota i utrzymywania ścisłego kontaktu z zagranicznymi bankami emisyjnymi. Postulował rozwiązania stałe i pewne, sprzeciwiał się jakimkolwiek planom manipulacji walutą.
Pod koniec marca 1936 doszło do gwałtownego załamania stanu rezerw dewizowych, a miesiąc później, podczas spotkania na Zamku Królewskim w Warszawie (udział w nim wzięli: prezydent Mościcki, premier Zyndram-Kościałkowski, Rydz-Śmigły, gen. Tadeusz Kasprzycki, Władysław Raczkiewicz, Roman Górecki, Juliusz Ulrych oraz Juliusz Poniatowski) Koc zaprezentował projekt prezydenckiego dekretu o dewaluacji złotego. Przeciwko tym planom wypowiedział się jednak sam Ignacy Mościcki i pomysł nie został przyjęty. Oznaczało to zwycięstwo koncepcji Kwiatkowskiego i wprowadzenie ograniczeń dewizowych. Kocowi udało się jeszcze przeforsować plan przeznaczenia przez Bank Polski 20 mln zł na zatrudnienie bezrobotnych przy robotach drogowych, jednak wiedział on dobrze o tym, że nie będzie w stanie firmować swym nazwiskiem polityki gospodarczej rządu, z którą się nie utożsamiał. 27 kwietnia 1936 podał się do dymisji ze stanowiska prezesa Banku Polskiego. O fakcie tym prasa poinformowała 9 maja 1936.
Od 1936 był Komendantem Naczelnym Związku Legionistów Polskich. W styczniu 1938 udał się na dłuższy urlop i wobec tego jego miejsce objął gen. Jan Kazimierz Kruszewski.
Od końca 1938 Koc pracował w Banku Handlowym, będąc od 30 marca 1939 jego wiceprezesem. Zajmował się m.in. polityką kredytową, kontaktami z bankami zagranicznymi i obowiązkami skarbowymi banku.
Na czele Obozu Zjednoczenia Narodowego.
Konsolidacja większości prawicowych piłsudczyków wokół osoby Śmigłego-Rydza, skutkowała alienacją Walerego Sławka. 30 października 1935 Sławek rozwiązał sanacyjną organizację polityczną, Bezpartyjny Blok Współpracy z Rządem. Śmigły-Rydz i jego współpracownicy rozpoczęli więc prace nad stworzeniem nowego ugrupowania. Początkiem było zapewnienie sobie przywództwa w legionowej organizacji kombatanckiej – Związku Legionistów Polskich (ZLP). 24 maja 1936, Sławek stracił stanowisko Komendanta Naczelnego ZLP. Na jego miejsce wybrano Adama Koca. Odbyło się to w kontrowersyjnych okolicznościach – zebrani podczas XIII Walnego Zjazdu Delegatów ZLP organizacji nie byli jednomyślni, proponowali na stanowisko szefa ZLP gen. Sosnkowskiego. Dopiero przemówienie Śmigłego-Rydza uspokoiło sytuację.
W tym czasie Koc był już najbliższym współpracownikiem Śmigłego-Rydza, stąd też to jemu powierzył stworzenie programu nowego ugrupowania. 24 maja 1936 Generalny Inspektor Sił Zbrojnych podczas Zjazdu Legionistów w Warszawie wygłosił przemówienie, które zostało uznane za wyraźne zasygnalizowanie woli utworzenia nowej organizacji politycznej grupującej siły sanacyjne. Jedną z głównych idei była konsolidacja różnych sił narodu wokół poprawy obronności Polski. Na początku 1937 w rządowej "Gazecie Polskiej" ukazał się artykuł Bogusława Miedzińskiego, będący zapowiedzią poszukiwania przez sanację nowych form organizacyjnych dla swojej działalności. Autor wskazywał także na konieczność podjęcia współpracy z endecją. W tym czasie sam Miedziński oraz Koc prowadzili rozmowy z młodymi narodowcami – Ruchem Narodowo-Radykalnym „Falanga”. Inni działacze sanacyjni dyskutowali natomiast z przywódcami Stronnictwa Ludowego – Maciejem Ratajem i Janem Dąbskim, jednak bez rezultatów. Nie uzyskano tu kompromisu w trzech zasadniczych dla Stronnictwa kwestiach: zmiany ordynacji wyborczej poprzez wspólne opracowanie nowej, przyśpieszenia biegu reformy rolnej i powrotu Witosa do kraju.
Gdy okazało się, że Koc nie był w stanie samodzielnie i szybko opracować programu politycznego nowego ugrupowania, w grudniu 1936 zadanie to przejął Miedziński. Jednak ani Śmigły-Rydz, ani Koc nie zaakceptowali przygotowanego przez niego tekstu. Generalny Inspektor postanowił zatem samemu stworzyć deklarację programową nowo tworzonej organizacji. Opracował ją w ciągu tygodnia. Brak w tekście wzmianki o reformie rolnej uniemożliwiał Miedzińskiemu prowadzenie rozmów ze stronnictwami ludowymi na temat ewentualnej współpracy. Zagroził wobec tego wycofaniem się z życia politycznego obozu sanacyjnego. W styczniu 1937 Śmigły-Rydz, Koc i Miedziński spotkali się w Zakopanem, gdzie przez dwa dni dyskutowali na temat zmian w programie stworzonym przez generała. Ostatecznie do tekstu wprowadzono pewne poprawki. Były to niezwykle ogólnikowe sformułowania dotyczące reformy rolnej, pochodzące z projektu Miedzińskiego.
21 lutego 1937 o godzinie 17.30 Adam Koc, jako osoba desygnowana przez Śmigłego-Rydza na szefa Obozu Zjednoczenia Narodowego (OZN), wygłosił przez radio przemówienie, w którym ogłosił utworzenie nowej sanacyjnej organizacji politycznej. Przedstawił deklarację ideowo-polityczną OZN, w której podkreślał prymat państwa oraz hasła solidaryzmu społecznego, obrony kraju, antykomunizmu oraz naczelną rolę armii w życiu państwa. Ważną częścią ideologii Obozu miało być także hasło konsolidacji wokół wodza narodu – marszałka Edwarda Śmigłego-Rydza. Program zawierał również twierdzenia o silnym związaniu narodu polskiego z Kościołem katolickim. Deklaracja mówiła też o konieczności tolerancji wobec mniejszości narodowych, ale wzywała do konkurencji z Żydami na płaszczyźnie gospodarczej i kulturalnej. Tak przedstawione zasady ideologii OZN zbliżały ją do haseł głoszonych przez endecję. Wśród działaczy narodowej demokracji pojawiły się nawet zarzuty popełnienia "ideowego plagiatu" przez twórców Obozu. Wystąpienie Koca zostało bardzo krytycznie odebrane przez opozycję i część obozu piłsudczykowskiego o lewicowych poglądach. Zauważono także brak charyzmy w samym odczytującym tekst deklaracji. Pomimo tego, prasa prorządowa publikowała informacje propagandowe o entuzjastycznym odezwie różnych środowisk na wezwanie do konsolidacji narodowej, wygłoszone przez Koca.
22 czerwca 1937 utworzono organizację młodzieżową OZN – Związek Młodej Polski. Formalnie na jej czele stał Adam Koc, jednak faktycznie przywództwo w niej sprawował Jerzy Rutkowski (oficjalnie – zastępca Koca, od 28 października 1937 formalnie kierownik ZMP), współpracownik Ruchu Narodowo-Radykalnego „Falanga” (oficjalnie Koc zaprzeczył związkom OZN z „Falangą”). Takie posunięcie było efektem nawiązania współpracy z liderem tego ugrupowania, Bolesławem Piaseckim. Została ona negatywnie oceniona przez dużą część środowisk legionowych i peowiackich. Wyrazem tego były głosy niezadowolenia podczas XIV Ogólnego Zjazdu Związku Legionistów Polskich w Krakowie. W październiku 1937 Koc złożył rezygnację z szefostwa w ZMP, przekazując je Rutkowskiemu. Ostatecznie, ze względu na zmasowaną krytykę, jaka spadła na kierownictwo OZN za współpracę z RNR „Falanga” i radykalizację młodych narodowców, 22 kwietnia 1938 doszło do oficjalnego zakończenia współpracy pomiędzy obiema organizacjami.
19 lipca 1937 w polskiej prasie pojawiła się informacja o nieudanym zamachu na pułkownika Koca. Według informacji zawartych w artykule, do próby zamordowania polityka przebywającego w jego willi w Świdrach Małych miało dojść 18 lipca ok. godziny 22. Zamachowiec, na skutek nieudolnego obchodzenia się z materiałem wybuchowym, zginął w wyniku przedwczesnej eksplozji bomby, którą planował zabić Koca. W wyniku śledztwa ustalono, że niedoszłym zabójcą był Wojciech Bieganek z Różopola. Prasa prorządowa sugerowała, że był on częścią spisku, który został zawiązany przez wrogów politycznych Koca. Wyników śledztwa jednak nigdy nie ogłoszono.
To wydarzenie oraz opór względem OZN, według części relacji, miały wpłynąć na powstanie planów zbrojnego przejęcia władzy w państwie przez Obóz Zjednoczenia Narodowego i „Falangę”. Sam Koc miał planować, przy rzekomym poparciu Śmigłego-Rydza, „noc św. Bartłomieja” lub „krwawy kwadrans” – fizyczną likwidację przeciwników Obozu Zjednoczenia Narodowego wewnątrz sanacji. Na czele zamachowców mieli stanąć wiceminister spraw wewnętrznych Jerzy Paciorkowski i płk. Zygmunt Wenda. Rzekomo planowany zamach miał zakończyć się zamordowaniem ok. 3 tys. osób (w tym prezydenta Mościckiego, Sławka, Janiny Prystorowej oraz Aleksandry Piłsudskiej). Informacje o zamachu stanu (pierwotnie zawarte w przekazach osób związanych z tzw. Frontem Morges lub Komunistyczną Partią Polski), które miało planować kierownictwo OZN, nie zostały potwierdzone. Zaprzeczył im sam Śmigły-Rydz pod koniec października 1937.
Edward Śmigły-Rydz zdawał sobie sprawę z nieudolności Koca jako szefa OZN. Nie był on dynamicznym liderem, jaki był potrzebny dla przeprowadzenia akcji konsolidacji narodu. Wyczerpany nerwowo przez spory z Kwiatkowskim, podupadający na zdrowiu, przyjął misję szefowania OZN jako rozkaz wydany przez swego wodza. Nie doceniał także siły i znaczenia opozycyjnych partii politycznych. 10 stycznia 1938 Koc złożył rezygnację z pełnionego stanowiska – oficjalnie z powodów zdrowotnych. Faktycznie jednak został zmuszony do tego przez Śmigłego-Rydza. Następcą Koca na stanowisku szefa OZN został gen. Stanisław Skwarczyński, choć Śmigły-Rydz rozpatrywał także kandydaturę Michała Grażyńskiego. Nominacja Skwarczyńskiego była próbą wciągnięcia do współpracy środowisk kombatanckich, grupujących „starych” piłsudczyków. 25 czerwca 1938 zakończyła się także kadencja Koca jako komendanta naczelnego ZLP. Zastąpił go na tym stanowisku Juliusz Ulrych.
Londyńskie negocjacje.
W wyniku wyborów w 1938, Koc został wybrany do Senatu. Wszedł w skład Komisji Regulaminowej izby. Pełnił także funkcję przewodniczącego Komisji Wojskowej.
W marcu 1939 Koc wyjechał ponownie do Londynu, gdzie prowadził negocjacje mające na celu uzyskanie przez Bank Handlowy kredytu rembursowego. W tym czasie działał również nieoficjalnie, na rzecz poprawy pozycji Polski w Wielkiej Brytanii. Koc odbył szereg spotkań z przedstawicielami brytyjskiego rządu i biznesu, przygotowując grunt pod planowaną wizytę polskiego ministra spraw zagranicznych, Józefa Becka. Po powrocie, w porozumieniu z marszałkiem Rydzem-Śmigłym, przekonywał polski rząd do rozpoczęcia rozmów z Brytyjczykami w celu pozyskania kredytów materiałowego i gotówkowego, mających służyć wzmocnieniu polskiej armii w obliczu spodziewanego konfliktu zbrojnego. 10 czerwca 1939 Koc otrzymał instrukcje od ministra Kwiatkowskiego, który postawił go na czele rządowej delegacji mającej podjąć negocjacje w Londynie. 13 czerwca 1939 wyruszyła ona do Wielkiej Brytanii. Potrzeby polskiej armii początkowo szacowano na 50–60 mln funtów. Później zostały one ograniczone do 24 mln funtów. Rozmowy toczyły się bardzo wolno, Wielka Brytania próbowała powiązać planowaną pożyczkę z proponowanym przez nią przystąpieniem Polski do tzw. bloku szterlingowego. Koc był zwolennikiem takiego rozwiązania, w przeciwieństwie do Kwiatkowskiego. Ostatecznie nie doszło do porozumienia w kwestii kredytu gotówkowego (rozmowy w tej sprawie planowano podjąć jesienią). 2 sierpnia 1939 podpisano natomiast umowę dotyczącą kredytu towarowego, opiewającego na 8 mln funtów.
Na emigracji.
Po wybuchu II wojny światowej, Koc opowiedział się za przekazaniem zasobów złota przechowywanego w Banku Polskim władzom wojskowym w celu zakupu przez nie materiału wojennego. 3 września 1939 został nominowany przez II wiceministra spraw wojskowych i szefa Administracji Armii, gen. Aleksandra Litwinowicza na stanowisko ds. finansowych w Sztabie Generalnym. Jednocześnie powołano go do czynnej służby wojskowej. Następnie koordynował on przygotowania do wywiezienia złota Banku Polskiego samochodami z Warszawy, ustalając z jego kierownictwem m.in. wielkość ładunku i terminy załadunku. Pierwszy transport wyruszył do Brześcia 4 września, drugi – 5 września do Łucka przez Lublin. Sam Koc wyruszył z Warszawy razem z tym ostatnim. W drodze towarzyszyli mu m.in. Henryk Floyar-Rajchman i Ignacy Matuszewski, którym następnie przekazał pieczę nad cennym ładunkiem.
10 września 1939 został nominowany przez prezydenta Mościckiego na stanowisko wiceministra skarbu. 11 września opuścił Polskę, trafiając do Czerniowiec. Tam prowadził (wraz z ambasadorem RP w Bukareszcie Rogerem Raczyńskim) negocjacje z władzami Rumunii na temat zezwolenia na przejazd transportów ze złotem przez terytorium tego państwa. W tym czasie Koc otrzymał od polskiego rządu misję sfinalizowania operacji kredytowych z Wielką Brytanią. Pozyskane środki miały zostać przekazane bezpośrednio na potrzeby armii. Z Czerniowiec Koc trafił do Bukaresztu. Tam polecił Henrykowi Gruberowi przesłanie do oddziału Powszechnej Kasy Oszczędności w Nowym Jorku dyspozycji wypłacenia mu 2 milionów złotych. Suma ta miała być prawdopodobnie przeznaczona na zaspokojenie podstawowych potrzeb żołnierzy polskiej armii. Koc nie poinformował PKO, jakie ma być przeznaczenie tej kwoty, a jego polecenie ze względów formalnych nie zostało wykonane.
Po przybyciu do Paryża (według różnych źródeł – 16, 17 lub 18 września), Koc skupił się na organizacji struktur polskiego Ministerstwa Skarbu na emigracji. Po internowaniu rządu polskiego w Rumunii i ustąpieniu prezydenta Mościckiego, był on najwyższym rangą przedstawicielem polskiej Rady Ministrów we Francji. Przez pewien czas wchodził w skład rady zastępującej rząd, wraz z ambasadorem RP we Francji Juliuszem Łukasiewiczem, wiceministrem spraw zagranicznych Janem Szembekiem i gen. Stanisławem Burhardt-Bukackim. Utrzymywał też kontakty z przedstawicielami przedwrześniowej opozycji (m.in. gen. Sikorskim), zdając sobie sprawę z konieczności utworzenia rządu koalicyjnego.
Minister skarbu oraz minister przemysłu i handlu.
30 września 1939 został powołany, a w dniu następnym zaprzysiężony na stanowisko ministra skarbu w rządzie Władysława Sikorskiego na uchodźstwie. 9 października został także ministrem przemysłu i handlu. Był jednym z dwóch piłsudczyków wchodzących w skład rządu emigracyjnego (August Zaleski objął tekę ministra spraw zagranicznych). Na stanowisku tym dążył przede wszystkim do zabezpieczenia wierzytelności rządu polskiego za granicą oraz udzielania pomocy polskim uchodźcom w Rumunii, Francji i na Węgrzech. Dążył także do maksymalnego ograniczania wydatków (m.in. udzielając w odezwie z 10 października 1939 urlopu bezpłatnego większości urzędników zatrudnionych dotąd w administracji państwowej). Starał się także doprowadzić do ogłoszenia moratorium na spłatę polskich długów państwowych. Podpisał także z Wielką Brytanią nową umowę kredytową, na kwotę 5 mln funtów.
Po przybyciu do Francji transportu ze złotem Banku Polskiego, odpowiedzialny za tę operację płk Ignacy Matuszewski został zaatakowany przez członków rządu wywodzących się z przedwrześniowych partii opozycyjnych. Popadł on w konflikt także z Adamem Kocem, zarzucając mu brak reakcji na te ataki, a nieco później wręcz oskarżając go o ich inspirowanie. Minister był także ostro krytykowany przez prof. Stanisława Kota, który prowadził działania rozliczające piłsudczyków z ich działalności przedwrześniowej. Zarzucał on Kocowi czerpanie zysków z pożyczek udzielanych przez państwa zachodnie i zmonopolizowania eksportu z Polski, a także dążenie do zapewnienia sanacji większych wpływów w rządzie. Przedmiotem zastrzeżeń wobec pułkownika stała się także wypłata marszałkowej Piłsudskiej jednorazowej pensji w wysokości 30 tys. funtów. Wobec tych zarzutów, 9 grudnia 1939 Adam Koc złożył dymisję ze stanowiska ministra skarbu oraz ministra przemysłu i handlu, obejmując funkcję II podsekretarza stanu w tym resorcie. Jego następcą został Henryk Strasburger, z którym dalsza jego współpraca układała się bez przeszkód.
Wiosną 1940 Koc został obarczony winą za zaprzepaszczenie polskiego złota, które podczas działań wojennych we Francji, zostało przetransportowane do Afryki Północnej. Najprawdopodobniej z tego powodu opuścił on rząd emigracyjny, choć dokładna data tego wydarzenia nie jest znana. 18 czerwca 1940, wraz z innymi członkami gabinetu Sikorskiego został ewakuowany do Wielkiej Brytanii na pokładzie angielskiego statku towarowego "Nylon" wypływającego z Bordeaux. 21 czerwca witał na dworcu Paddington prezydenta Władysława Raczkiewicza przybywającego do Londynu. Polityk ten był jednym z obrońców działań Koca, któremu w tym czasie zarzucano m.in. przedwczesne opuszczenie Francji.
Po otrzymaniu informacji, że złoto Banku Polskiego jest w Dakarze, gen. Sikorski polecił Kocowi przeprowadzenie próby odzyskania tego drogocennego ładunku. Pułkownik zaproponował, że skoro zasoby te znajdują się na terytorium Francji okupowanej przez Niemcy, jedynym rozwiązaniem jest zażądanie od władz USA, aby te „zaaresztowały” część depozytu złota Banku Francji w Nowym Jorku. Sikorski zaaprobował ten plan, dodatkowo mając nadzieję, że wysłany do Stanów Zjednoczonych Koc rozpocznie także rozmowy w sprawie udzielenia przez władze tego państwa pożyczki dla rządu polskiego. Miał on także wybadać grunt pod zaangażowanie tamtejszych sfer finansowych w przyszłą odbudowę Polski. W połowie września 1940 Adam Koc wypłynął z Liverpoolu do USA. Do celu dotarł 4 października. Na miejscu okazało się, że z wnioskiem o przejęcie części francuskiego złota zwrócili się do władz Stanów Zjednoczonych także Belgowie. 3 maja Sikorski mianował Koca przewodniczącym komitetu mającego doprowadzić do odzyskania złota. Przeciwko tej nominacji zaprotestował minister Strasburger, jak również szef Banku Polskiego, prof. Bohdan Winiarski (związany z obozem narodowym). 6 czerwca 1941 prace komitetu zostały zawieszone na polecenie Sikorskiego.
Ostatnie lata.
Podczas pobytu w USA, Koc został jednym ze współzałożycieli Polskiego Instytutu Nauk i Sztuk w Ameryce. Była to stacja naukowa Polskiej Akademii Umiejętności.
Wiosną 1941 z Kocem skontaktował się płk. Leon Mitkiewicz, który zaproponował mu utworzenie tajnej organizacji działającej na terenie Ameryki Południowej. Miała to być grupa o charakterze terrorystycznym, prowadząca działania odwetowe na mieszkających tam Niemcach, będąca zemstą za zbrodniczą działalność ich rodaków w okupowanej Polsce. W maju 1942 powstał konkretny plan utworzenia organizacji, przygotowany przez powołanego ponownie do służby czynnej Koca, który funkcjonował wówczas pod pseudonimem "Witold Warmiński". Nie wszedł on jednak w fazę realizacji, ponieważ 11 czerwca 1942 gen. Sikorski zdecydował o rezygnacji z tych planów.
Do zakończenia wojny Koc pracował w biurze radcy finansowego ambasady polskiej w USA. Starał się także bezskutecznie objąć stanowisko w biurze UNRRA. Od 1945 do 1950 był zatrudniony jako kucharz w pensjonacie w Sea Cliff, należącym do Stanisława Strzetelskiego. Potem przez krótki czas w 1952 współpracował z hotelem The Sherry-Netherland w Nowym Jorku. Mieszkał wówczas w niewielkim mieszkaniu przy 14 West 64th Street na Manhattanie. Handlował żywnością, a następnie został zatrudniony w hotelu Waldorf-Astoria. W tym czasie utrzymywał kontakty z innymi piłsudczykami przebywającymi na emigracji w USA – m.in. z Henrykiem Floyarem-Rajchmanem, czy Wacławem Jędrzejewiczem. Podjął także współpracę z Radiem Wolna Europa i Komitetem Wolnej Europy. Włączył się również w działalność Instytutu Józefa Piłsudskiego (od 1954 r. był przewodniczącym Komisji Rewizyjnej, a od 1956 sprawował funkcję wicedyrektora i kierownika Sekcji Archiwalno-Bibliotecznej tej instytucji, 19 marca 1957 wybrany członkiem rady tejże). Rozpoczął także spisywanie swoich wspomnień. Praca ta nie została przez niego dokończona.
W latach 60. pogłębiły się jego problemy zdrowotne, będące skutkiem rany poniesionej podczas bitwy pod Sitowiczami. Okazało się, że konieczna jest operacja pęcherzyka żółciowego. Dodatkowo, usunięto mu wyrostek robaczkowy. Operacja na krótko poprawiła sytuację. Pogarszał się także wzrok Adama Koca. W nocy z 11 na 12 listopada 1968 doznał udaru mózgu, co spowodowało paraliż ciała. Zmarł 3 lutego 1969 w szpitalu im. Franklina Delano Roosevelta w Nowym Jorku. Został pochowany 11 lutego 1969 na cmentarzu Wolvercote w Oksfordzie (na życzenie rodziny spoczął obok brata, Leona). Jego symboliczny grób znajduje się na cmentarzu Powązki Wojskowe w Warszawie (kwatera A12-7-29). 
Rodzina i życie prywatne.
Adam Koc nigdy się nie ożenił. Po śmierci rodziców i starszego brata Stefana (1889–1908), jego najbliższą rodziną był brat Leon Wacław Koc (1892–1954) – pułkownik dyplomowany piechoty Wojska Polskiego, kawaler Orderu Virtuti Militari. Z małżeństwa z Janiną Godlewską (1895–1943) miał on trójkę dzieci: Agnieszkę (ur. 1920), Wacława Teodora (1923–1990) oraz Andrzeja Władysława (1925–1944, zginął w powstaniu warszawskim).
W czasie sprawowania funkcji rządowych Adam Koc mieszkał w Warszawie najpierw przy ul. Hożej 22, a następnie przy Alei Szucha 16. Był także właścicielem niewielkiego, parterowego, dwuizbowego domu letniskowego w Świdrach Małych, nieopodal drogi Warszawa – Otwock zakupionego od Stanisława Dziadulewicza (obecny adres tej posiadłości to Józefów, al. Nadwiślańska 250). W skład posesji wchodził także sad owocowy, ogród warzywny i nieduży zagajnik. W posiadłości tej na stałe mieszkał ogrodnik oraz dwie służące. Koc spędzał tam wolny czas, zazwyczaj jednak nocując w Warszawie.
Adam Koc próbował swoich sił w twórczości poetyckiej. Swe wiersze publikował pod pseudonimem "Adam Warmiński" w wydawanym w latach 20. XX wieku piłsudczykowskim miesięczniku ideowo-programowym "Droga". W 1921 wydawnictwo Ignis wydało zbiór jego utworów (również pod wcześniej wspomnianym pseudonimem) w tomiku "Wiersze i proza".
Koc jako pierwowzór postaci literackiej.
Koc stał się pierwowzorem postaci literackiej majora Pycia, występującej w powieści Juliusza Kaden-Bandrowskiego "Generał Barcz". Jak można przeczytać w przedmowie do jednego z wydań tej książki: 

</doc>
<doc id="559058" url="https://pl.wikipedia.org/wiki?curid=559058" title="Wioletta Frankiewicz">
Wioletta Frankiewicz

Wioletta Frankiewicz, przez pewien czas używała nazwiska Janowska (ur. 9 czerwca 1977 w Piotrkowie Trybunalskim) – polska lekkoatletka, biegaczka na średnich i długich dystansach.
Kariera zawodnicza.
Odpadła w eliminacjach biegu na 3000 metrów na halowych mistrzostwach świata w 2003 w Birmingham i na halowych mistrzostwach świata w 2004 w Budapeszcie. Na igrzyskach olimpijskich w 2004 w Atenach wystąpiła w biegu na 1500 metrów, w którym odpadła w półfinale. Zajęła 9. miejsce na tym dystansie na halowych mistrzostwach Europy w 2005 w Madrycie. Zajęła 14. miejsce w finale biegu na 3000 metrów z przeszkodami oraz odpadła w eliminacjach biegu na 1500 metrów na mistrzostwach świata w 2005 w Helsinkach.
15 lipca 2006 podczas Memoriału Józefa Żylewicza ustanowiła nieoficjalny rekord świata w biegu na nietypowym dystansie: 2000 metrów z przeszkodami czasem 6:03,38. 
Zdobyła brązowy medal w biegu na 3000 metrów z przeszkodami na mistrzostwach Europy w 2006 w Göteborgu, przegrywając jedynie z Alesią Turawą z Białorusi i Tatjaną Pietrową z Rosji. Nie ukończyła biegu finałowego na tym dystansie na mistrzostwach świata w 2007 w Osace. Zajęła 7. miejsce w tej konkurencji na igrzyskach olimpijskich w 2008 w Pekinie (po dyskwalifikacji za doping Rosjanki Jekatieriny Wołkowej) z czasem 9:21,76.
Ponownie zdobyła brązowy medal w tej konkurencji na mistrzostwach Europy w 2010 w Barcelonie. Początkowo była sklasyfikowana na 5. miejsce, ale po dyskwalifikacji dwóch zawodniczek z powodu dopingu została przesunięta na 3. miejsce.
Jedenastokrotna mistrzyni Polski na stadionie:
Halowa mistrzyni Polski w biegu na 800 metrów – 2003, w biegu na 1500 metrów – 2005 i w biegu na 3000 metrów – 2006 &amp; 2012.
Jest aktualną (wrzesień 2020) rekordzistką Polski w biegu na 3000 metrów z przeszkodami z wynikiem 9:17,14 uzyskanym 3 lipca 2006 w Atenach.
Wraz z mężem Pawłem mieszka w Krzeszowicach.

</doc>
<doc id="559059" url="https://pl.wikipedia.org/wiki?curid=559059" title="Wioletta Janowska">
Wioletta Janowska



</doc>
<doc id="559060" url="https://pl.wikipedia.org/wiki?curid=559060" title="David Navara">
David Navara

David Navara (ur. 27 marca 1985 w Pradze) – czeski szachista, arcymistrz od 2002 roku.
Kariera szachowa.
W szachy nauczył się grać w wieku 6 lat, szybko stając się czołowym juniorem kraju (w latach 1993-1995 zwyciężał w młodzieżowych mistrzostwach Czech). Jest dwukrotnym medalistą mistrzostw świata juniorów: w roku 1997 w Cannes zdobył brązowy medal w grupie do lat 12, zaś w 1998 w Oropesa del Mar - srebrny w grupie do lat 14. W roku 2000 zajął V miejsce w mistrzostwach Europy juniorów do lat 20 w Avilés oraz VI miejsce w mistrzostwach świata juniorów do lat 18 w Oropesa del Mar. W tym samym roku wygrał w Ołomuńcu swój pierwszy międzynarodowy turniej. W 2001 zdobył srebrny medal w mistrzostwach Czech w Kunžaku. W kolejnym roku zwyciężył w turnieju na wyspie Morsø (m.in. przed Lewonem Aronianem) oraz ponownie zajął II miejsce w mistrzostwach swojego kraju, rozegranych w Ostrawie. W 2003 zwyciężył w memoriale Akiby Rubinsteina w Polanicy-Zdroju oraz po raz pierwszy przekroczył granicę 2600 punktów rankingowych. Rok 2004 przyniósł mu kolejne sukcesy: po raz pierwszy triumfował w mistrzostwach kraju rozegranych w Karlovych Varach oraz zajął VI miejsce w mistrzostwach Europy w Antalyi. Kolejne tytuły mistrza Czech zdobył w latach 2005, 2010, 2012, 2013, 2014, 2015, 2017, 2019, 2020 oraz 2022 (razem – 11 tytułów). W 2011 r. zwyciężył (wspólnie z Lukiem McShane'em) w turnieju "Tata Steel Chess"–B w Wijk aan Zee. W 2014 r. zdobył we Wrocławiu złoty medal mistrzostw Europy w szachach błyskawicznych. W 2015 r. zajął II m. (za Wei Yi) w turnieju "Tata Steel"–B w Wijk aan Zee oraz zdobył (w Jerozolimie) srebrny medal indywidualnych mistrzostw Europy.
Wielokrotnie reprezentował Czechy w turniejach drużynowych, m.in.:
W lipcu 2006 r. został pierwszym czeskim szachistą, który przekroczył poziom 2700 punktów rankingowych. Najwyższy ranking w dotychczasowej karierze osiągnął 1 maja 2015 r., z wynikiem 2751 punktów zajmował wówczas 14. miejsce na światowej liście FIDE, jednocześnie zajmując 1. miejsce wśród czeskich szachistów.

</doc>
<doc id="559062" url="https://pl.wikipedia.org/wiki?curid=559062" title="Jan Wołek">
Jan Wołek

Jan Wołek (ur. 20 czerwca 1954 w Warszawie) – polski malarz, poeta, pisarz, pieśniarz i karykaturzysta. Laureat nagród kilkunastu festiwali, w tym dwukrotny zwycięzca Studenckiego Festiwalu Piosenki w Krakowie; wielokrotny uczestnik i laureat Festiwalu Artystycznego Młodzieży Akademickiej FAMA, twórca ok. 3000 piosenek, autor kilku książek.
Życiorys.
Studiował estetykę w Instytucie Filozofii na Uniwersytecie Warszawskim. W latach 70. brał udział w studenckim ruchu kulturalnym, gdzie dał się poznać jako jeden z najwybitniejszych twórców „piosenki studenckiej”. Był wielokrotnie nagradzany na ogólnopolskich festiwalach. Jego teksty prezentowane były podczas występów w kabarecie ZAKR i Pod Egidą.
Jako artysta malarz uczestniczył w plenerach i wystawach zbiorowych. Ma za sobą szereg wystaw indywidualnych w Warszawie (14), Poznaniu (2), Olsztynie (3), Kazimierzu (3), Lublinie (2), Bielsku Białej (1), Koninie (1), Kielcach (1), Sopocie (2), Stuttgarcie (1), Berlinie (1), Irkucku (1), Tokio (1), Chicago (1), Toronto (6), Montrealu (1), Lwowie (2), Krzemieńcu (1), Grodnie (1). Ałmaty (1), Iławie (2), Zielonej Górze (1), Żarach (1), Międzyzdrojach (1) oraz Biszkeku (1). Ma autorską galerię w Kazimierzu nad Wisłą.
Powszechnie stał się znany jako kompozytor, autor tekstów poetyckich i licznych przebojów wykonywanych przez czołowych artystów estrady, jak Irena Santor, Łucja Prus, Irena Jarocka, Alicja Majewska, Maryla Rodowicz, Grażyna Łobaszewska, Edyta Geppert, Andrzej Poniedzielski, Hanna Banaszak, Jolanta Kaczmarek, Zbigniew Wodecki, Michał Bajor, Halina Frąckowiak, Anna Maria Jopek, Danuta Błażejczyk, Janusz Radek, Justyna Szafran, Lora Szafran, Katarzyna Groniec, Marian Opania, Mariusz Bogdanowicz, Marek Torzewski, Andrzej Zaucha, Ryszard Sygitowicz, Krzysztof Ścierański i Mirosław Czyżykiewicz.
Publikował wiersze, felietony i opowiadania. Autor kilku książek, w tym m.in.: "Moment z jednej całości", "Cygaro dla potrzeb filmu", "Na wskutek niestrawności" czy "Po".
Ma na swoim koncie album CD "Złota kolekcja - Zakład dla normalnych" (wyd. Pomaton EMI 2001), dwa single - „Piosenka dla chłopców od Brugela” / „Pory roku przy mojej ulicy” (wyd. Tonpress S-183), „Piosenka do przyjaciół” / „Dla jednego wariata co za mną lata” (wyd. Tonpress S-184) oraz kasetę "Jan Wołek / Wolna Grupa Bukowina" (wyd. Wifon 1978).
Wystąpił w roli tytułowej w teledysku do piosenki Maryli Rodowicz „Franek” (1984), pochodzącej z albumu "Gejsza nocy" (1986).
W 1987 został uhonorowany Nagrodą Artystyczną II stopnia Młodych im. Stanisława Wyspiańskiego w dziedzinie estrady i animacji życia kulturalnego. Laureat Nagrody Ministerstwa Kultury i Dziedzictwa Narodowego. W 2000 został odznaczony Krzyżem Kawalerskim Polonia Restituta przez prezydenta Aleksandra Kwaśniewskiego „za wybitne zasługi w działalności w ruchu studenckim, za osiągnięcia w pracy zawodowej i społecznej”. W 2001 na XXII Przeglądzie Piosenki Aktorskiej we Wrocławiu otrzymał Nagrodę im. Aleksandra Bardiniego. Za osiągnięcia w dziedzinie sztuki odznaczony srebrnym Medalem „Zasłużony Kulturze Gloria Artis” (2005) i medalem Stowarzyszenia Autorów ZAiKS.
Stypendysta MKiS i Japan Foundation. Honorowy Kawaler Polskiego Bractwa Kawalerów Gutenberga. Był związany z ZAIKS i Radą Programowej TVP.
Był autorem tekstów piosenek do przedstawień teatralnych: "Czerwony Kapturek" Eugeniusza Szwarca (2002) w reż. Krzysztofa Babickiego na scenie Teatru im. Juliusza Osterwy w Lublinie, "Ławeczka" Aleksandra Gelmana (2003) w reż. Zbigniewa Zapasiewicza w Scenie na Piętrze w Poznaniu, "Halucynacje" Grzegorza Ciechowskiego (2008) w reż. Wojciecha Kościelniaka w Teatrze Piosenki we Wrocławiu, "Świat wg Barda" (2010) i "Satanorium" (2012) Jerzego Satanowskiego w Teatrze Atelier im. Agnieszki Osieckiej w Sopocie oraz "Anna Karenina" Lwa Tołstoja (2018) w reż. Janusza Kijowskiego w Teatrze im. Stefana Jaracza w Olsztynie.

</doc>
<doc id="559063" url="https://pl.wikipedia.org/wiki?curid=559063" title="Hochberg">
Hochberg



</doc>
<doc id="559065" url="https://pl.wikipedia.org/wiki?curid=559065" title="Ecatepec de Morelos">
Ecatepec de Morelos

Ecatepec de Morelos lub Ecatepec – miasto i gmina w stanie Meksyk, w środkowym Meksyku. Człon „de Morelos” został dodany do nazwy miejscowości w 1877 roku, którą jednocześnie podniesiono do rangi miasta.
Miasto jest siedzibą katolickiej diecezji Ecatepec (hiszp. "Diócesis de Ecatepec"). W miejscowości mieści się katedra (hiszp. "Catedral de Ecatepec").
Pochodzenie nazwy.
Nazwa pochodzi z języka nahuatl; w dosłownym tłumaczeniu oznacza „wzgórze wiatru” ("ehecatl" – wiatr, "tepetl" – wzgórze). Drugi człon nazwy miejscowości, „de Morelos”, wyraża szacunek dla José María Morelosa, bohatera w wojnie o niepodległość Meksyku.
Dane ogólne.
Skład gminy.
W skład gminy wchodzą:
Klimat.
Ecatepec leży w strefie letniej z klimatem suchym i przelotnymi opadami deszczu w lecie.
Średnia temperatura wynosi od 14 °C do 18 °C.

</doc>
<doc id="559068" url="https://pl.wikipedia.org/wiki?curid=559068" title="Sepulka">
Sepulka

Sepulki – twory wymyślone przez Stanisława Lema. Po raz pierwszy wspomniane w "Podróży czternastej" "Dzienników gwiazdowych". Ponownie można się na nie natknąć w powieści science-fiction tego autora – "Wizja lokalna".
Sepulki u Lema.
Wiadomo, że służą do "sepulenia" i odgrywają wielką rolę w cywilizacji Ardrytów: odniesienia do nich pojawiają się nagminnie w sztuce i reklamie. Ijonowi Tichemu nie udało się ustalić szczegółów, gdyż sepulki są tematem tabu – sama rozmowa o nich jest traktowana jako wielki nietakt. Z pozoru może się wydawać, że sepulki mają związek ze sferą erotyczną (wielkie oburzenie wywoływały próby ich zakupu czy użycia przez Ijona Tichego, jako osoby samotnej), jednak zaprzeczają temu sami Ardryci.
Według Lema sepulki są bardzo podobne do "murkwi", a kolorystycznie trochę przypominają "pćmy łagodne". Ich funkcja użytkowa jest oczywiście inna.
Sepulki w Encyklopedii Kosmicznej.
Nic niemówiąca definicja sepulek zawarta była w "Encyklopedii Kosmicznej" prof. Tarantogi, którą pożyczył od niego Ijon Tichy.
Jednak w powieści "Wizja lokalna" okazuje się, że "Encyklopedia Kosmiczna" to oszustwo, o czym profesor miał powiedzieć Tichemu, ale zapomniał. Także w tej powieści okazuje się, że nie istnieje też sama planeta Enteropia, a domniemany świat był jedynie kamuflażem dla planety Encja.
Sepulki w entomologii.
Radziecki entomolog Aleksander Rasnicyn, pracujący w jednym laboratorium z pisarzem Kiryłem Jeskowem, w 1968 na cześć Lema nazwał sepulkami (rodzina sepulkowate (Sepulcidae), z rodzajami "Sepulca" i "Sepulenia" oraz gatunkami "Sepulca mirabilis", "Sepulca mongolica" oraz "Sepulenia syricta") odkryte na Zabajkalu skamieniałości późnomezozoicznych owadów.
Sepulki w kulturze.
Od sepulek wzięła nazwę polska literacka nagroda w dziedzinie twórczości fantastycznej, Złota Sepulka. Pojawiają się też w tytule książki Wojciecha Orlińskiego poświęconej twórczości Stanisława Lema, "Co to są sepulki?"

</doc>
<doc id="559069" url="https://pl.wikipedia.org/wiki?curid=559069" title="Sepulki">
Sepulki



</doc>
<doc id="559070" url="https://pl.wikipedia.org/wiki?curid=559070" title="Złota Sepulka">
Złota Sepulka

Złota Sepulka - druga pod względem wieku polska literacka nagroda w dziedzinie twórczości fantastycznej. Nazwą nawiązuje do znanych z twórczości Stanisława Lema - sepulek.
Historia.
Nagroda została ustanowiona przez Polskie Stowarzyszenie Miłośników Fantastyki (PSMF) w roku 1983 jako nagroda honorowa. Przyznawano ją na drodze plebiscytu.
Po raz pierwszy przyznana Januszowi Zajdlowi za powieść "Limes inferior".
Przyznawano ją raz w roku, ale w przedziale czasowym od lipca do lipca. Istniała tylko cztery lata. Później wyparła ją bardziej popularna Nagroda im. Janusza A. Zajdla.
Przyznawano ją w kategoriach: 
W 1984 roku w plebiscycie Polskiego Stowarzyszenia Miłośników Fantastyki udział wzięło 513 osób. W kategorii najlepsza książka polskiego autora na drugim miejscu znalazła się książka Marcina Wolskiego "Numer", a na trzecim "Cała prawda o planecie Ks"i Janusza A. Zajdla. W kategorii najlepsza książka autora zagranicznego na drugim miejscu znalazła się książka A. i B. Strugackich "Miliard lat przed końcem świata", a na trzecim K. Vonneguta Syreny z tytana. W kategorii najlepsze opowiadanie polskiego autora na drugim miejscu znalazło się opowiadanie Marka Oramusa "Kwadratoniczne delirium tremens", a na trzecim "List z Dune" Andrzeja Zimniaka. W kategorii najlepszy debiut na drugim miejscu znalazł się Jacek Piekara za opowiadania opublikowane w Fantastyce i Problemach, a na trzecim Feliks W. Kres za opowiadanie "Mag" opublikowane w nr 11-12 Fantastyki w 1983 roku. 
W 1987 roku w dniach 7–10 maja w Chańczy koło Staszowa odbył się Falkcon'87. Podczas inauguracji wręczono doroczne nagrody PSMF Złote sepulki za rok 1986. 

</doc>
<doc id="559071" url="https://pl.wikipedia.org/wiki?curid=559071" title="KPresenter">
KPresenter

KPresenter to darmowy program do tworzenia prezentacji, część pakietu KOffice zintegrowanego ze środowiskiem graficznym KDE.
Natywnym formatem KPresentera jest OpenDocument. Program pozwala również importować prezentacje stworzone w programach Microsoft PowerPoint, Magicpoint.
Do możliwości KPresenter należą:

</doc>
<doc id="559072" url="https://pl.wikipedia.org/wiki?curid=559072" title="RJ-12">
RJ-12

RJ-12 (6P6C) (ang. Registered Jack – type 12) – sześciokrotny wtyk telefoniczny z sześcioma stykami przeznaczony do zastosowań specjalnych (np. aparat telefoniczny KX-T3250 &gt; 2 linie + 1 wewnętrzna lub Digitrax). Wymiarami nie różni się od RJ-11 lub RJ-14, posiada za to dodatkowe skrajne dwa styki. Wtyk jest zbliżony wyglądem do RJ-25, ale sygnały noszą inną nazwę i mają inne znaczenie (RJ-12 &gt; 6P6C &gt; 3 linie telefoniczne). Oznaczenie RJ odnosi się do typu i rozmiaru wtyku, a następująca po tych literach liczba określa ilość pinów i rodzaj sygnałów. Więcej informacji znajduje się na stronie opisu wtyku RJ-11 jako najczęściej spotykanego z tego typoszeregu.

</doc>
<doc id="559073" url="https://pl.wikipedia.org/wiki?curid=559073" title="Lobbying">
Lobbying



</doc>
<doc id="559074" url="https://pl.wikipedia.org/wiki?curid=559074" title="Lu Xun">
Lu Xun

Lu Xun, właśc. Zhou Shuren, (ur. 1881, zm. 19 października 1936) – chiński pisarz uznawany za najwybitniejszego chińskiego autora XX wieku. Lu Xun był orędownikiem języka potocznego (白话 báihuà), dzięki któremu chińska literatura mogła odejść od języka klasycznego. Dzięki swojemu błyskotliwemu stylowi oraz przekonaniu o potrzebie reformowania kraju, jest uważany za ojca współczesnej literatury chińskiej. Starszy brat Zhou Zuorena.
Życiorys.
W wieku 18 lat udał się do Nankinu, gdzie zdał egzamin do Szkoły Morskiej. Chociaż studiował na niej cztery lata ostatecznie w 1901 ukończył Szkołę Kolejowo-Górniczą. W czasie pobytu w Nankinie Lu Xun zapoznał się z dziełami zagranicznych autorów i postanowił zaangażować się w ruch reformatorski, który u schyłku dynastii Qing głosił potrzebę głębokich przemian w Chinach, w tym – modernizację na wzór zachodni, taką jak w Japonii.
W 1901 uzyskał stypendium w Japonii, gdzie na uniwersytecie w Sendai studiował medycynę, a przy okazji pogłębiał wiedzę na temat Zachodu. Interesował się szczególnie literaturą, w tym poezją Byrona, Puszkina oraz Mickiewicza. Po powrocie do Chin w 1909 podjął pracę nauczyciela. W latach 1909-1926, wspólnie ze swoim bratem Zhou Zuorenem, zajmował się m.in. tłumaczeniem na język chiński literatury polskiej, w tym dzieł H. Sienkiewicza, S. Żeromskiego, A. Asnyka, M. Konopnickiej, B. Prusa i W. Reymonta. Po upadku dynastii Qing pracował w Ministerstwie Oświaty w Pekinie.
Jego pierwsze, zarazem najgłośniejsze opowiadanie "Dziennik obłąkanego" ukazało się w kwietniu 1918. Jest to opowiadanie grozy, którego główny bohater jest przekonany, że rodzina tuczy go w celu skonsumowania. Kanibalizm został przez pisarza wykorzystany jako metafora nieludzkich stosunków społecznych panujących w ówczesnych Chinach.
W 1923 wydał pierwszy zbiór opowiadań, zawierający m.in. "Mój stary dom" oraz "Prawdziwą historię A Q", gorzki obraz Rewolucji 1911 roku. Kolejny tom ukazał się w 1926, jednak panująca w Pekinie sytuacja polityczna zmusiła go do opuszczenia miasta. Wykładał w Xiamenie, a potem objął katedrę języka i literatury chińskiej na Uniwersytecie Sun Jat-sena w Kantonie.
W kwietniu 1927 protestując przeciw skazywaniu i zabijaniu komunistów, w tym studentów, przez rząd Kuomintangu, zrzekł się katedry i wyjechał do Szanghaju, który uchodził wówczas za kolebkę partii komunistycznej. Był tam m.in. założycielem Ligi Wolności Chin oraz chińskiej Ligi Pisarzy Lewicowych.
Lu Xun był także eseistą (napisał ponad 700 esejów) oraz tłumaczem.
Od 1995 Stowarzyszenie Pisarzy Chińskich przyznaje co trzy lata Nagrodę Literackę im. Lu Xuna, nazwaną na cześć pisarza.

</doc>
<doc id="559077" url="https://pl.wikipedia.org/wiki?curid=559077" title="Piotr Rostworowski">
Piotr Rostworowski

Piotr Rostworowski OSB / EC, właśc. "Wojciech Jan Rostworowski" herbu Nałęcz (ur. 12 września 1910 w Rybczewicach, zm. 30 kwietnia 1999 w Albano) – polski duchowny, początkowo benedyktyn, następnie kameduła, tłumacz Pieśni nad pieśniami w Biblii Tysiąclecia.
Życiorys.
Potomek rodziny ziemiańskiej, syn Elżbiety z hr. Plater-Zyberków i Wojciecha Rostworowskiego, senatora RP. Maturę zdał w 1928 r. w Gimnazjum Męskim im. św. Stanisława Kostki w Warszawie, po czym przeszedł wojskowe szkolenie kawaleryjskie. Otrzymał stopień plutonowego i odbył praktykę wojskową w pułku kawalerii w Wilnie. W 1929 r. wyjechał na studia świeckie do Paryża, jednak w 1930 r. podjął decyzję o wstąpieniu do zakonu benedyktynów, a dokładnie do opactwa św. Andrzeja w Brugii. 25 stycznia 1932 r. złożył tam swoją pierwszą profesję benedyktyńską, a święcenia kapłańskie przyjął 18 lipca 1937 r. 
Po częściowym odbyciu studiów teologicznych w Rzymie, w 1938 r. decyzją swojego opata został wysłany do Polski, m.in. w celu odbudowania i rozwinięcia klasztoru benedyktyńskiego w Tyńcu. Wskutek jego działalności, tuż przed wybuchem II wojny światowej, 29 lipca 1939 r., do Tyńca przyjechali z Belgii inni mnisi benedyktyńscy i tam zamieszkali. Wojnę spędził w klasztorze w Tyńcu. Pełnił tam funkcję mistrza nowicjatu i utrzymywał stałe kontakty z Radą Główną Opiekuńczą. W latach 1951–1959 został pierwszym po wojnie polskim przeorem tynieckiego klasztoru, zastępując ojca przeora Karola van Oosta OSB. 19 marca 1966 r. został aresztowany przez SB w związku z organizowaniem przerzutu do USA dwóch Czeszek (wpadła cała trójka). Został skazany na 4 lata więzienia i grzywnę. 11 grudnia 1967 r. zwolniony warunkowo. 
W 1968 r., na prośbę braci z zakonu kamedulskiego, którym doskwierały braki personalne, objął funkcję przeora ich klasztoru na krakowskich Bielanach. 4 kwietnia 1972 r. złożył profesję kamedulską. Następnie obejmował funkcje przeora eremów w Noli we Włoszech (1983–1986), Envigado w Kolumbii (1986–1992) oraz we włoskim Pascelupo (1992) i kolumbijskim Santa Rosa (1993). Ponadto został mianowany w 1984 r. przez papieża Jana Pawła II konsultorem Świętej Kongregacji do Spraw Zakonnych.
Wiele obowiązków związanych z rozwojem zgromadzeń zakonnych, m.in. w pierwszej fazie benedyktyńskich, w drugiej kamedulskich, sprawiło, że nie zaznał w swoim życiu spokoju i ciszy właściwej mnichowi ze wspólnoty kontemplacyjnej. Dopiero w 1994 r. przystąpił do rekluzji, tzn. życia w całkowitym odosobnieniu. Stan zdrowia nie pozwolił mu jej kontynuować i przerwał ją w 1995 r. W 1998 r. wskutek wylewu doznał częściowego paraliżu ciała, jednak po rehabilitacji wrócił do eremu. 15 kwietnia 1999 r. odprawił swoją ostatnią mszę świętą. Wskutek nieszczęśliwego upadku oraz ogólnie złego stanu zdrowia 30 kwietnia 1999 r. zmarł w szpitalu w Albano we Włoszech. Został pochowany w Eremie Tuscolano we Frascati.
Jedyny utrwalony obraz na taśmie filmowej o. Piotra Rostworowskiego jest w filmie Krzysztofa Zanussiego Iluminacja.

</doc>
<doc id="559082" url="https://pl.wikipedia.org/wiki?curid=559082" title="Ecatepec">
Ecatepec



</doc>
<doc id="559087" url="https://pl.wikipedia.org/wiki?curid=559087" title="Boże Ciało">
Boże Ciało



</doc>
<doc id="559098" url="https://pl.wikipedia.org/wiki?curid=559098" title="Minnan">
Minnan



</doc>
<doc id="559099" url="https://pl.wikipedia.org/wiki?curid=559099" title="Góry Aniujskie">
Góry Aniujskie

Góry Aniujskie, Góry Południowoaniujskie (ros. Анюйский хребет, także Южно-Анюйский хребет) – góry w azjatyckiej części Rosji, w Czukockim Okręgu Autonomicznym.
Leżą pomiędzy rzekami Mały Aniuj i Wielki Aniuj, na północ od Gór Kołymskich. Długość pasma ok. 380 km; maksymalna 1775 m n.p.m. ("Pik Gwardii Radzieckiej"). Zbudowane z triasowych i jurajskich piaskowców i łupków ilastych z intruzjami granitów; dominuje tundra górska (modrzewie); w najwyższych partiach pustynia lodowa.

</doc>
<doc id="559100" url="https://pl.wikipedia.org/wiki?curid=559100" title="Freedom (album Neila Younga)">
Freedom (album Neila Younga)

Freedom to album płytowy wydany w 1989 roku, przez Neila Younga
Lista piosenek.
Wszystkie kompozycje Neila Younga oprócz 8 – (Leiber, Mann, Stoller, Weil)

</doc>
<doc id="559101" url="https://pl.wikipedia.org/wiki?curid=559101" title="Piotr Kadlcik">
Piotr Kadlcik



</doc>
<doc id="559103" url="https://pl.wikipedia.org/wiki?curid=559103" title="Krita">
Krita

Krita – aplikacja do tworzenia grafiki rastrowej od podstaw, wchodząca w skład pakietu Calligra, rozwijana przez społeczność KDE. 
Aplikacja jest przeznaczona przede wszystkim do malowania, nadaje się także w pewnym stopniu do edycji zdjęć. Krita jest wolnym oprogramowaniem i jest rozprowadzana na licencji GNU General Public License. Wydanie aplikacji miało miejsce wraz z wydaniem wersji 1.4.0 pakietu KOffice w dniu 21 czerwca 2005 roku. Wcześniejsze publiczne wersje nazywały się kolejno Krayon oraz KImageShop, ale kwestie prawne spowodowały zmianę nazwy na Krita. 
Krita jest porównywana do takich programów, jak Corel Painter i dysponuje wieloma ich funkcjami. 
Krita ma pewne funkcje, których nie ma obecnie GIMP – obsługa CMYK, L*a*b i więcej przestrzeni barw z głębokością od 8 do 32 bitów. Autorzy programu dodali także obsługę dla narzędzi malarskich imitujących malowanie pędzlami z atramentem lub farbami olejnymi, rysowanie kredkami, a nawet symulowanie schnięcia farby. Integracja Krity z pakietem Calligra pozwala m.in. na wstawianie grafik do programu Calligra Words.

</doc>
<doc id="559104" url="https://pl.wikipedia.org/wiki?curid=559104" title="Zbiór ilorazowy">
Zbiór ilorazowy



</doc>
<doc id="559106" url="https://pl.wikipedia.org/wiki?curid=559106" title="Rauczua">
Rauczua

Rauczua (ros. "Раучуа", "Раучуван", "Большая Бараниха") – rzeka w azjatyckiej części Rosji, w Czukockim Okręgu Autonomicznym. Długość 323 km; powierzchnia dorzecza 15 400 km².
Źródła w górach Ilirnejski Kriaż, płynie w kierunku północno-zachodnim przełamując się przez Góry Rauczuańskie, w dolnym biegu płynie przez zabagnioną nizinę dzieląc się na liczne ramiona; uchodzi do Morza Wschodniosyberyjskiego.
Zasilanie śniegowo-deszczowe; zamarza do dna od września do czerwca.

</doc>
<doc id="559108" url="https://pl.wikipedia.org/wiki?curid=559108" title="Przeżywiczenie">
Przeżywiczenie

Przeżywiczenie - wada drewna z grupy wad budowy, polegająca na miejscowym, nadmiernym przesyceniu żywicą drewna.
Przeżywiczenie wywołane może być uszkodzeniami mechanicznymi w sąsiedztwie spały żywczarskiej, spał wywołanych spałowaniem jeleniowatych, zabitek, lub działaniem mikroorganizmów (np. w zrakowaceniach, w odziomkowej części pnia z korzeniowcem wieloletnim). Często towarzyszy twardzicy.
Przeżywiczone drewno ma barwę ciemniejszą o szklistym połysku obniża wartość sortymentów dla materiału stolarskiego lub surowca łuszczarskiego. 
Występuje w drewnie gatunków iglastych posiadających w budowie drewna przewody żywiczne.
Przeżywicowane, odpowiednio sezonowane drewno okrągłe nie będzie wskazywało oznak wady. Przy wyższych temperaturach produkty drzewne ujawniają wadę nawet po pomalowaniu. Żywica znacznie zwiększa palność drewna, konserwuje je co niekorzystnie wpływa na malowanie farbami wodnymi. Terpentyna - składnik żywicy, jako dobry rozpuszczalnik znacznie utrudnia pokrycie drewna farbami olejnymi i lakierami.

</doc>
<doc id="559112" url="https://pl.wikipedia.org/wiki?curid=559112" title="AUD">
AUD



</doc>
<doc id="559115" url="https://pl.wikipedia.org/wiki?curid=559115" title="Bitwa pod Landskroną">
Bitwa pod Landskroną

Bitwa pod Landskroną – starcie zbrojne, które miało miejsce 24 lipca 1677 podczas wojny szwedzko-duńskiej (1675–1679) będącej częścią wielkiej europejskiej wojny Francji z koalicją.
Wstęp.
Dnia 22 lipca szwedzka armia w sile 10 000 żołnierzy została właśnie wzmocniona 4 000 chłopów ze Smalandii. Zostawiła swój obóz koło Klippan i ruszyła na południe. Zamierzano znaleźć duńską armię, która została osłabiona przez straty poniesione przy oblężeniu Malmö, i zaatakować ją przed nadejściem posiłków cesarskich (miały nadejść przez Landskronę). Duńczycy jednak już przybyli do Landskrony i rozbili obóz na wzgórzach na zachód od miasta.
Bitwa.
Wczesnym rankiem 24 lipca Karol XI uszykował swą armię w 4 kolumny i ruszył w kierunku duńskiej armii. Lecz jak tylko Szwedzi zbliżyli się na odległość wzrokową do nieprzyjacielskiego obozu, zauważyli, że jest całkowicie pusty. Wywołało to konsternację wśród szwedzkich generałów. Większość z nich przypuszczała, że Chrystian V wycofał się do Landskrony i z tego powodu wojska szwedzkie powinny zaniechać dalszych działań. Jednak Karol XI nie chciał rezygnować i nakazał swej armii marsz w kierunku duńskiego obozu.
Nocą Chrystian V ruszył swą armię w dół ze wzgórz i uszykował ją za ziemnym nasypem w celu zaskoczenia Szwedów na wrzosowisku.
Szwedzki generał Ascheberg dostrzegł duńskie wojska za nasypem. Szwedzka armia przystanęła na około godzinę i o godzinie 9:00 uszykowała się w dwie linie na północnym wschodzie od wrzosowiska.
Chociaż generałowie byli przeciwni, Chrystian V zdecydował się opuścić swą dogodną pozycję za nasypem i zaatakować Szwedów. Dwie armie ruszyły na siebie i wkrótce dzieliła je już tylko mała dolina. Artyleria obu stron wymieniała ogień lecz żadna ze stron nie chciała atakować przez dzielącą dolinę.
Na koniec Karol XI i jego straż na prawym skrzydle ruszyli w dół stoku i w górę po drugiej stronie. Zostali natychmiast otoczeni i omal nie dostali się do niewoli, jednak zostali ocaleni przez szwedzką kawalerię. Reszta szwedzkiego prawego skrzydła postąpiła za nimi i bitwa się zaczęła. Po mniej niż godzinie duńskie lewe skrzydło zostało rozgromione, a duńska artyleria znalazła się w szwedzkich rękach.
Na prawym skrzydle duńskim Chrystian V dokonał obejścia Szwedów i gdy feldmarszałek Simon Grundel-Helmfelt zginął, szwedzkie lewe skrzydło uległo rozproszeniu. Jednak wsparte przez 4 000 szwedzkich chłopów zdołało uniknąć kompletnego pogromu i zreorganizować się.
W centrum Duńczycy przejęli inicjatywę gdy generał Russenstein zaatakował wkrótce po tym, jak oba skrzydła zaangażowały się w walkę. Lecz gdy jego lewe skrzydło było odsłonięte, duńskie centrum dostało srogie lanie i powoli zaczęło się załamywać. W tym samym czasie Chrystian V nie mógł poradzić sobie z lewym skrzydłem Szwedów. Gdy szwedzka kawaleria, która ścigała duńskie lewe skrzydło, wróciła do bitwy w tym samym czasie, kiedy szwedzkie lewe skrzydło było gotowe do działania, Chrystian V opuścił pole bitwy o godzinie 16:00.
O godzinie 18:00 duńskie wojska uszły z pola bitwy i Szwedzi wrócili do dawnego duńskiego obozu.
Po bitwie.
Szwedzi stracili 650 zabitych i ok. 1 300 rannych, Duńczycy – 2 500 zabitych, rannych i jeńców. Powodem duńskiej porażki była rywalizacja pomiędzy duńskimi generałami oraz pomieszanie duńskich oddziałów w nocy. Duńczycy także nie zdołali wykorzystać swego sukcesu na prawym skrzydle, które dało Szwedom czas na reorganizację swych szeregów.
Chociaż szwedzka wiktoria była niezaprzeczalna, miała niewielki wpływ na rezultaty wojny. Tak długo jak długo Duńczycy będą zwycięscy na morzu i będą trzymali ufortyfikowane miasto Landskronę, będą mogli zawsze otrzymać nowe posiłki w Skanii. Szwedzka armia licząca teraz 7000 żołnierzy nie była dość silna by pokusić się o zdobycie Landskrony. Po kilku potyczkach wokół Kristianstadu główna część szwedzkiej armii maszerowała na leże zimowe z powrotem na północ do Szwecji właściwej, podczas gdy Chrystian V zabrał na okrętach część swoich sił z powrotem na Zelandię.

</doc>
<doc id="559116" url="https://pl.wikipedia.org/wiki?curid=559116" title="It’s Five O’Clock Somewhere">
It’s Five O’Clock Somewhere

It’s Five O’Clock Somewhere – nazwa debiutanckiej płyty grupy Slash’s Snakepit, założonej w roku 1995 przez byłego gitarzystę Guns N’ Roses - Slasha. Płyta została wydana w roku powstania grupy i zdobyła „platynę” w Wielkiej Brytanii. Na płycie znajduje się 14 piosenek o typowo rockowym brzmieniu. 

</doc>
<doc id="559118" url="https://pl.wikipedia.org/wiki?curid=559118" title="Heliodisplay">
Heliodisplay

Heliodisplay – urządzenie służące wyświetlaniu obrazów w specjalnie przygotowanym powietrzu (helioekran).
Modele.
M1.
Oryginalne M1 zostały wyprodukowane przez IO2 we wrześniu 2005 i są one zaawansowanymi prototypami. Mimo to kilka z nich zostało sprzedanych za pomocą serwisu eBay. Ich cena wynosiła wówczas 600 dolarów.
M2.
M2 to druga generacja Heliodisplay. Poza bardziej zaawansowanymi parametrami technicznymi została wyposażona w ekran dotykowy. Urządzenie to charakteryzują następujące parametry techniczne:

</doc>
<doc id="559119" url="https://pl.wikipedia.org/wiki?curid=559119" title="Slash’s Snakepit">
Slash’s Snakepit

Slash’s Snakepit – supergrupa rockowa założona w 1994 roku przez gitarzystę Guns N’ Roses – Slasha. Debiutancki album formacji zatytułowany "It’s Five O’Clock Somewhere" ukazał się w 1995 roku. Zespół rozpadł się w 1995 roku, a następnie reaktywował w 1998 roku. W międzyczasie Slash grał w formacji Slash’s Blues Ball. Po reaktywacji wydali drugą płytę. Zespół ostatecznie zakończył działalność w 2002 roku.

</doc>
<doc id="559120" url="https://pl.wikipedia.org/wiki?curid=559120" title="Hioscyna">
Hioscyna



</doc>
<doc id="559121" url="https://pl.wikipedia.org/wiki?curid=559121" title="Sarah Palfrey Cooke">
Sarah Palfrey Cooke

Sarah Hammond Palfrey, I voto Fabyan, II voto Cooke, III voto Danzig (ur. 18 września 1912 w Sharon, zm. 27 lutego 1996 w Nowym Jorku) – tenisistka amerykańska, 18-krotna zwyciężczyni turniejów wielkoszlemowych w grze pojedynczej, podwójnej i mieszanej, w tym dwukrotnie mistrzostw USA w grze pojedynczej.
Sarah Palfrey była trzecią z pięciu sióstr, z których każda grała w tenisa i mogła się pochwalić przynajmniej jednym tytułem mistrzyni USA juniorek. Najbardziej utytułowana z rodzeństwa, Sarah triumfowała w rozgrywkach juniorskich łącznie 13 razy – trzy razy była mistrzynią do lat 18 w grze pojedynczej (1928, 1929, 1930), trzy razy mistrzynią do lat 18 w grze podwójnej (1926, 1928, 1928, z siostrą Mary Ann), trzy razy halową mistrzynią do lat 18 w grze pojedynczej (1927, 1928, 1930), wreszcie cztery razy halową mistrzynią do lat 18 w grze podwójnej (1927, 1928 i 1929 z Mary Ann, 1930 z najmłodszą siostrą Joanną). W dorosłych mistrzostwach USA (obecne US Open) debiutowała jako 15-latka w 1928, bez większych sukcesów, natomiast po raz pierwszy poza Ameryką wystąpiła w 1930.
W pierwszych latach kariery wiele zawdzięczała radom Hazel Hotchkiss Wightman, z którą tworzyła parę deblową. Ze starszą o prawie 30 lat Wightman triumfowała pięć razy w halowych mistrzostwach USA (1928, 1929, 1930, 1931, 1933). Właśnie Hazel Wightman namówiła praworęczną Palfrey do gry ofensywnej, z częstymi atakami wolejowymi. Umiejętności gry przy siatce, elegancki bekhend i uśmiech, towarzyszący zawodniczce zarówno w chwilach sukcesu, jak i sportowej porażki, zjednały Sarah Palfrey wielu kibiców. Bud Collins określił ją mianem „Mary Pickford kortów”.
Po raz pierwszy Palfrey dotarła do finału mistrzostw USA w singlu w 1934, ale musiała uznać wyższość Helen Jacobs. Sytuacja powtórzyła się rok później. Dopiero w swoim trzynastym starcie w 1941 Palfrey odniosła końcowe zwycięstwo, w finałowym meczu pokonując Pauline Betz. Ze względu na ciążę, a także sprawy rodzinne (mąż, tenisista Elwood Cooke, przebywał na froncie), nie broniła tytułu w 1942. Na nowojorskie korty powróciła już po urodzeniu dziecka, wygrywając po raz drugi mistrzostwa USA w 1945 (tym samym powtórzyła osiągnięcie Hazel Wightman, pierwszej tenisistki-matki z tytułem mistrzyni USA). W finale 1945 Palfrey ponownie pokonała Pauline Betz, po dramatycznym pojedynku 3:6, 8:6, 6:4 (wygrała ostatnie trzy gemy, odrabiając stratę jednego przełamania serwisu). Betz występowała nieprzerwanie w finałach mistrzostw USA (jedynej imprezy wielkoszlemowej rozgrywanej w okresie II wojny światowej) w latach 1941–1946 i właśnie Sarah Palfrey była jej jedyną pogromczynią.
W rankingu amerykańskim Palfrey figurowała na czele w latach swoich triumfów w mistrzostwach USA – w 1941 i 1945, a w czołowej dziesiątce łącznie trzynaście razy. W nieoficjalnym rankingu światowym była w pierwszej dziesiątce w latach 1933–1939 (nie prowadzono klasyfikacji w okresie wojny). Inne turnieje wielkoszlemowe (w Australii nie startowała) nie przyniosły jej tak bogatych sukcesów jak mistrzostwa USA. Dwukrotnie wygrała Wimbledon w deblu, partnerując Alice Marble (w tym w 1939, kiedy Marble wygrała wszystkie trzy konkurencje), raz triumfowała w mistrzostwach Francji w grze mieszanej (1939, z Elwoodem Cooke). Gry podwójne na mistrzostwach USA przyniosły jej łącznie trzynaście tytułów (dziewięć debel, cztery mikst). W 1945 Palfrey wygrała grę podwójną na turnieju w Cincinnati w parze z Dorothy Cheney, ale została również dopuszczona do męskiego debla, w parze z mężem Elwoodem. Ten nietypowy występ zakończyła porażką dopiero w finale z Billem Talbertem i Halem Surface.
W latach 1930–1939 nieprzerwanie znajdowała się w reprezentacji amerykańskiej w Pucharze Wightman. Partnerowała w deblu Helen Jacobs, Helen Wills, Alice Marble, ale grała także single. Bilans jej występów w grze pojedynczej to 7 zwycięstw i 4 porażki, w grze podwójnej 7 zwycięstw i 2 porażki, a z wszystkich lat, w których występowała, jedynie w 1930 trofeum nie przypadło Amerykankom (Palfrey uległa wówczas zdecydowanie w singlu Phyllis Mudford).
Karierę amatorską zakończyła w 1946. Próbowała sił jako zawodowa trenerka, pracowała w sektorze prywatnym, publikowała artykuły o tematyce tenisowej. Na przełomie lat 40. i 50. zaangażowała się razem z Alice Marble w walkę z rasizmem w tenisie, dzięki czemu w 1950 w mistrzostwach USA mogła wystąpić czarnoskóra Althea Gibson. W 1963 Sarah Palfrey została wpisana do Międzynarodowej Tenisowej Galerii Sławy.

</doc>
<doc id="559122" url="https://pl.wikipedia.org/wiki?curid=559122" title="Sarah Palfrey">
Sarah Palfrey



</doc>
<doc id="559124" url="https://pl.wikipedia.org/wiki?curid=559124" title="Sarah Palfrey Fabyan">
Sarah Palfrey Fabyan



</doc>
<doc id="559125" url="https://pl.wikipedia.org/wiki?curid=559125" title="Sarah H. Palfrey">
Sarah H. Palfrey



</doc>
<doc id="559126" url="https://pl.wikipedia.org/wiki?curid=559126" title="Sarah H. Palfrey Fabyan">
Sarah H. Palfrey Fabyan



</doc>
<doc id="559128" url="https://pl.wikipedia.org/wiki?curid=559128" title="Zipera">
Zipera

Zipera – polska grupa muzyczna wykonująca hip-hop. Powstała w 1999 roku w Warszawie z inicjatywy członków formacji ZIP Skład – raperów Pona, Korasa oraz Fu. Zespół zadebiutował wydaną w 2000 roku płytą zatytułowaną "O.N.F.R." Kolejne nagrania tria znalazły się na drugim albumie pt. "Druga strona medalu", który został wydany w 2004 roku. Z płyty pochodzi jeden z przebojów radiowych Zipery pt. „Do roboty”, zarejestrowany z gościnnym udziałem Muńka Staszczyka, wokalisty znanego z występów w zespole T.Love
Po ponad 14 latach od wydania albumu „Druga Strona medalu” wydany został trzeci album – „Meritum”.
Zaangażowanie muzyka rockowego przysporzyło Ziperze pewnej popularności, wykraczającej poza środowisko fanów muzyki hip-hopowej. W konsekwencji Zipera uczestniczyła m.in. w uroczystych obchodach 25. rocznicy podpisania porozumień sierpniowych w gdańskiej hali Olivii, gdzie raperzy wystąpili u boku takich artystów jak Jan Peszek, Adam Nowak, czy Krystyna Prońko. W latach późniejszych działalność zespołu miała charakter nieregularny i obejmowała głównie występy gościnne. Raperzy Pono i Fu skoncentrowali się na karierach solowych. Z kolei Koras podjął się kontynuacji działalności artystycznej w zespole Pokój z Widokiem na Wojnę.
Historia.
Grupa powstała w 1999 roku w Warszawie z inicjatywy Pona, Korasa oraz Fu, raperów znanych z występów w grupie ZIP Skład. Singel zwiastujący pierwszy album tria pt. "Sztuczna twarz" ukazał się rok później. W utworze wystąpił Sokół, członek ZIP Składu i WWO. Debiutancki album formacji zatytułowany "O.N.F.R." ukazał się 24 czerwca, tego samego roku nakładem wytwórni muzycznej Baza Lebel w dystrybucji Pomaton EMI. Gościnie na płycie wystąpili ponadto m.in.: ZIP Skład, Pelson, Wilku i Włodek. Z kolei produkcji nagrań podjęli się m.in. członkowie Zipery, a także Vienio jako DJ Variat, DJ 600V oraz Waco. Płyta, promowana teledyskiem do utworu „Wir wydarzeń” była kontynuacją dokonań grupy ZIP Skład. Raperzy poruszyli w utworach m.in. zagadnienie egzystencjalizmu. Rok później pochodzący z debiutu utwór „Sztuczna twarz” znalazł się na kompilacji różnych wykonawców "Zjazd na baze – remiksy". Na składance ukazał się także remiks utworu „Wir wydarzeń” w wykonaniu Majkiego. Wcześniej raperzy gościli na albumie producenckim Waco – "Świeży materiał", w utworze „W imię czego?”. W międzyczasie Pono i Fu rozpoczęli solową działalność artystyczną. Fu zrealizował kolejno dwa albumy studyjne "N.O.C.C." (2001) i "Futurum" (2002). Pierwszy z nich został zrealizowany m.in. z gościnnym udziałem pozostałych członków Zipery. Z kolei Pono zadebiutował wydaną w 2002 roku płytą pt. "Hołd".
16 sierpnia 2003 roku ukazał się "Mixtape Vol. 3", producencki album DJ-a Decksa na którym znalazł się utwór „Nie ma rzeczy niemożliwych” zrealizowany z gościnnym udziałem Zipery i Jurasa. Natomiast 6 grudnia ukazał się singel pt. "Bez ciśnień" zwiastujący drugi album studyjny formacji. W piosence, promowanej teledyskiem, gościnnie wystąpili francuscy artyści: Davy, znany z grupy Soundkail i Tome. Utwór dotarł do 30. miejsca Szczecińskiej Listy Przebojów Polskiego Radia, a także znalazł się na 21. miejscu telewizyjnej audycji TVP2 30 ton – lista, lista przebojów. 14 lutego 2004 roku ukazał się drugi studyjny album grupy zatytułowany "Druga strona medalu". Nagrania ukazały się nakładem wytwórni muzycznej Prosto. Materiał wyprodukowali, ponownie członkowie Zipery, a także Waco, L.A., Vienio, Sqra, Pono, Zdolny Dzieciak, Pióro oraz Doniu. Gościnnie na płycie wystąpili ponadto Juras, Peja oraz Muniek Staszczyk znany z występów w zespole T.Love. Wydawnictwo dotarło do 8. miejsca zestawienia OLiS. Druga płyta Zipery była promowana podczas licznych koncertów. Artyści wystąpili m.in. podczas Street Wall Festival i Hip Hop Active, poprzedzali nowojorski duet Mobb Deep w warszawskim klubie Stodoła, a także uczestniczyli w Prosto Tour 2004. Ponadto w ramach promocji powstały również teledyski do utworów „Do roboty” i „Patriota” w którym wykorzystano zdjęcia z Powstania warszawskiego (1944). Pierwsza z piosenek uplasowała się na 33. miejscu Szczecińskiej Listy Przebojów.
Również w 2004 roku piosenka „Bez ciśnień” ukazała się na składankach "ESKA Squad", "Hiphopstacja" i "VIVA Hip Hop vol.4". Zespół gościł także na albumie producenckim WhiteHouse pt. "". Artyści wystąpili w piosence „Droga otwarta”. W międzyczasie została wydana trzecia solowa płyta Fusznika zatytułowana "Wrodzony instynkt". 30 sierpnia 2005 roku zespół wystąpił w gdańskiej hali Olivii podczas koncertu „Honor jest Wasz Solidarni” w ramach uroczystych obchodów 25. rocznicy podpisania porozumień sierpniowych. Raperzy zagrali u boku takich artystów jak Jan Peszek, Anna Maria Jopek, Adam Nowak oraz Krystyna Prońko. Występ zespołu ukazał się tego samego roku na płycie DVD "pod tym samym tytułem". Również w 2005 roku do sprzedażny trafiła składanka "Czarny piątek vol.1 – Polski Beat" na której znalazł się pochodzący z repertuaru Zipery utwór pt. „Patriota”. Zespół gościł także na płycie Sqry – "Wiele Sqr". Raperzy wystąpili w utworze „Zaślepieni”. Ukazał się również album Fu zatytułowany "Kameleon", nagrany w duecie z Olsenem. Natomiast we wrześniu artyści zagrali podczas festiwalu Otwarte Rewiry w Warszawie. Rok później Koras wraz Jurasem założył zespół Pokój z Widokiem na Wojnę. Wydany został także drugi album solowy Pona pt. "Tak to widzę" (2006). Następnie w 2007 roku, Pono i Sokół wznowili działalność formacji TPWC, wraz z którą nagrał trzy albumy: "Teraz pieniądz w cenie" (2007), "Ty przecież wiesz co" (2008) oraz "To prawdziwa wolność człowieka" (2009). W 2007 roku na rynku muzycznym ukazała się także czwarta, solowa produkcja Fu – "Krew i dusza". W 2008 roku ukazał się kolejny mixtape DJ-a Decksa pt. "Mixtape 4". Na wydawnictwie znalazł się utwór „A jednak” nagrany przez Ziperę, ponownie wraz z Jurasem. Pod koniec roku Pono wystosował oświadczanie o planach Zipery odnośnie do realizacji trzeciego albumu, który ostatecznie nie został nagrany. W 2009 roku ukazał się piąty album Fu – "Retrospekcje". Natomiast rok później został wydany debiut Pokoju z Widokiem na Wojnę pt. "2010". W 2011 członkowie grupy wystąpili na solowej płycie Fu „Definicja Istnienia” w utworze „Kadry Pamięci”.
18 listopada 2017 roku opublikowany został utwór zatytułowany „Gdzie one są?”, do którego powstał również teledysk. Utwór ten jest zapowiedzią płyty „Meritum”.

</doc>
<doc id="559130" url="https://pl.wikipedia.org/wiki?curid=559130" title="Silnik napędzany anihilacją">
Silnik napędzany anihilacją

Silnik napędzany anihilacją – hipotetyczny typ silnika rakietowego, który miałby napędzać pojazd kosmiczny, wykorzystując do tego zjawisko anihilacji materii i antymaterii.
Teoretycznie jest to silnik o największym uzysku energii z masy paliwa. Silnik taki zamieniałby, zgodnie z prawem równoważności masy i energii (słynnym wzorem formula_1), całość masy spoczynkowej paliwa na energię użyteczną do napędu, podczas gdy obecnie używane chemiczne silniki rakietowe oparte na reakcjach chemicznych wykorzystują do napędu jedynie część energii pochodzącej z wiązań międzyatomowych cząsteczek paliwa, która z kolei stanowi małą część energii (masy) spoczynkowej paliwa.
Istnieją jednak problemy związane z tym napędem:
Prace projektowe.
Bez rozwiązania podstawowych problemów nie może być mowy o praktycznym zastosowaniu silnika, 

</doc>
<doc id="559131" url="https://pl.wikipedia.org/wiki?curid=559131" title="Chłopcy malowani">
Chłopcy malowani

Chłopcy malowani (ang. "The Brylcreem Boys") – film, którego reżyserem i współscenarzystą był Terence Ryan (jego debiut fabularny). Akcja filmu rozgrywa się w roku 1941 w Irlandii.
Tło historyczne.
Trwa II wojna światowa. Irlandia jest krajem neutralnym, ale w każdej chwili ta neutralność może być zagrożona. Rząd Éamona de Valery musi więc prowadzić bardzo zręczną politykę. Do Irlandii trafiają żołnierze walczący po obu stronach frontu (zwykle są to piloci lub marynarze). Zostają oni internowani w Curragh koło Naas. Obóz był wprawdzie podzielony na część niemiecką i aliancką, ale części te oddzielała jedynie siatka. Ponadto internowani mieli prawo wychodzić na przepustki, a wtedy kontakt niedawnych wrogów był właściwie nieuchronny.
Opis fabuły.
Pilot kanadyjski – Miles Keogh (Bill Campbell) zostaje zestrzelony. Udaje mu się bezpiecznie katapultować. Trafia w teren wiejski, który bierze za Francję, tym bardziej, że spotkana po drodze dziewczyna Mattie Guerin (Jean Butler) na zadane po francusku pytanie odpowiada w tymże języku. Wkrótce jednak Miles przekonuje się, że znalazł się w Irlandii. W pubie spotyka swoich towarzyszy broni, którzy również zostali zestrzeleni. Wkrótce zostaje wraz z nimi aresztowany i przewieziony do obozu Curragh. Jak wyraził się jeden z wcześniej tam osadzonych z obozu łatwo było wyjść, ale trudno uciec. Internowani mogli bowiem wychodzić na przepustki, ale gdyby postanowili z takiej przepustki nie wrócić i przedostać się do Wielkiej Brytanii (co technicznie było rzeczą prostą) – władze brytyjskie, zgodnie z wcześniejszą umową obowiązane była odesłać takiego uciekiniera z powrotem do Irlandii. Nie miały takiego obowiązku w przypadku gdyby ktoś uciekł pokonując istniejące zabezpieczenia, ale taka ucieczka wiązała się z oczywistym ryzykiem.
Oprócz aliantów w obozie znajdowali się też Niemcy, między innymi pilot, który zestrzelił Milesa – Rudolph von Stegenbek (Angus MacFadyen). Z uwagi na doznane w walce uszkodzenia samolotu musiał on bowiem przymusowo lądować.
W trakcie jednej z przepustek Miles ponownie spotyka poznaną już dziewczynę – Mattie Guerin. Miles zakochuje się w niej, okazuje się jednak, że ma rywala, którym jest właśnie Rudolph von Stegenbek. Mattie nie za bardzo może się zdecydować, którego z mężczyzn bardziej kocha. Charakterystyczne jest, że dawni wrogowie i obecni rywale są jednak w stanie pomagać sobie nawzajem.

</doc>
<doc id="559132" url="https://pl.wikipedia.org/wiki?curid=559132" title="Voice over IP">
Voice over IP



</doc>
<doc id="559133" url="https://pl.wikipedia.org/wiki?curid=559133" title="Maaäet">
Maaäet

Maaäet – trzeci pełny album fińskiej folkowo-gotyckiej grupy Tenhi. Płyta dostała bardzo wysokie noty w magazynach metalowych, m.in. Kerrang (4/5) czy Metal Hammer (6/7) oraz parę z nich wyróżniło ją tytułem "Album miesiąca".

</doc>
<doc id="559136" url="https://pl.wikipedia.org/wiki?curid=559136" title="Silnik antymaterialny">
Silnik antymaterialny



</doc>
<doc id="559137" url="https://pl.wikipedia.org/wiki?curid=559137" title="It's five o'clock somewhere">
It's five o'clock somewhere



</doc>
<doc id="559139" url="https://pl.wikipedia.org/wiki?curid=559139" title="Wojciech Petkowicz">
Wojciech Petkowicz

Wojciech Petkowicz (ur. 20 marca 1951 w Lublinie) – generał brygady Wojska Polskiego, naczelny prokurator wojskowy (15 sierpnia 2005 – 12 czerwca 2006).
Absolwent Wydziału Prawa i Administracji Uniwersytetu Marii Curie-Skłodowskiej w Lublinie i Szkoły Oficerów Rezerwy w Ośrodku Szkolenia Wojskowej Służby Wewnętrznej w Mińsku Mazowieckim (1976).
W latach 1976–1979 aplikant, następnie asesor Wojskowej Prokuratury Garnizonowej w Lublinie.
Prokurator w Wojskowej Prokuraturze Garnizonowej w Warszawie od 1980, zastępca wojskowego prokuratora garnizonowego tej prokuratury od 1986 do 1992. W latach 1992–2001 wojskowy prokurator garnizonowy w Warszawie. Odznaczony Złotym Krzyżem Zasługi.
Od 2001 do 2005 wojskowy prokurator okręgowy w Warszawie.
Od 15 sierpnia 2005 do 12 czerwca 2006 zastępca prokuratora generalnego.
Mianowany 15 sierpnia 2005 na stopień generała brygady i następnego dnia na stanowisko naczelnego prokuratora wojskowego. Odwołany ze stanowiska 12 czerwca 2006 z powodu, jak powiedział Radosław Sikorski, "różnic filozoficznych".
Uprawiał koszykówkę w klubie AZS Lublin, wiceprzewodniczący Piłkarskiego Sądu Polubownego PZPN.
Żonaty, ma dwóch synów (1981 i 1988). Żona jest lekarzem.

</doc>
<doc id="559140" url="https://pl.wikipedia.org/wiki?curid=559140" title="Witalia">
Witalia

Witalia – imię żeńskie pochodzenia łacińskiego, żeński odpowiednik imienia Witalis.
Wywodzi się od słowa oznaczającego „życiowa, zdolna do życia” ("vitalis").
Równoważnikiem znaczeniowym tego imienia jest imię Żywia.
Patronką tego imienia w Kościele katolickim jest św. Witalia, patronka Asuni.
Witalia imieniny obchodzi 14 października.

</doc>
<doc id="559143" url="https://pl.wikipedia.org/wiki?curid=559143" title="Jezioro Mietkowskie">
Jezioro Mietkowskie

Jezioro Mietkowskie (Zalew Mietkowski, czasem nazywane też Jeziorem Domanickim) – największe w województwie dolnośląskim jezioro. 
Jest to jezioro zaporowe utworzone przez wybudowanie zapory na rzece Bystrzycy w Mietkowie, około 25 km na południowy zachód od granic Wrocławia. Geograficznie położone jest na Równinie Świdnickiej, w przecinającej ją Dolinie Bystrzycy i położone na terenie Parku Krajobrazowego Dolina Bystrzycy. Jezioro ma powierzchnię zalewu 9,29 km² i pojemność 65 mln m³ (według niektórych danych – do 70,5 mln m³) oraz maksymalną głębokość 13 metrów. Do jego budowy przystąpiono w roku 1974, a wypełnianie zbiornika zakończyło się w 1986. Ziemno-betonowa zapora ma długość 3,2 km i wysokość 17 m. Jezioro pełni funkcję zbiornika retencyjnego. Z dna jeziora wydobywane jest także kruszywo, co pogłębia dno. Spuszczenie wody i remont miały miejsce w roku 2007 i 2011.
W miejscowości Borzygniew znajduje się kąpielisko strzeżone z plażą i wypożyczalnią sprzętu wodnego. 
Jezioro pełni także funkcję łowiska pod zarządem PZW. Do ryb zamieszkujących zbiornik należą sandacze oraz leszcze, a także karpie, liny, szczupaki i okonie.
Rozporządzeniem Ministra Środowiska z dnia 5 września 2007 r. został wyznaczony obszar specjalnej ochrony ptaków Zbiornik Mietkowski PLB020004 o powierzchni 1 193,9 ha. Stwierdzono tu występowanie czterech gatunków ptaków z Polskiej Czerwonej Księgi i ośmiu gatunków z załącznika nr 1 dyrektywy ptasiej. Lęgi odbywają tu ohar, mewa czarnogłowa, rybitwa białoczelna, rybitwa rzeczna i sieweczka rzeczna. Na jeziorze Mietkowskim odpoczywają w okresie wędrówek gęsi zbożowe, których stada dochodzą do 64500 osobników. Jeśli zbiornik nie zamarznie zimą, pozostaje tu 7000–9000 osobników. Stada gęsi białoczelnych liczą do 5000 ptaków. Licznie występuje też krzyżówki. Latem i jesienią, gdy odsłoni się błotniste dno, przybywają ptaki wodno-błotne, których stada mogą sięgać 20000 osobników. W ich skład wchodzi łęczak, batalion i kulik wielki. Na nocleg zlatują mewy: śmieszka, mewa białogłowa i mewa siwa.

</doc>
<doc id="559144" url="https://pl.wikipedia.org/wiki?curid=559144" title="Zalew Mietkowski">
Zalew Mietkowski



</doc>
<doc id="559145" url="https://pl.wikipedia.org/wiki?curid=559145" title="Fernando Verdasco">
Fernando Verdasco

Fernando Verdasco Carmona (ur. 15 listopada 1983 w Madrycie) – hiszpański tenisista.
Verdasco karierę tenisową rozpoczął w 2001 roku, jednak debiut w gronie profesjonalistów Hiszpana miał miejsce we wrześniu 2000 roku w Madrycie podczas rozgrywek "ITF Futures". Pierwszy mecz rozegrał wówczas z Chińczykiem Yangiem Jing Zhu, pokonując go 6:4, 6:3.
W grze pojedynczej Verdasco ma w swoim dorobku siedem triumfów w turniejach rangi ATP World Tour z szesnastu rozegranych finałów. W zawodach wielkoszlemowych jego najlepszym rezultatem jest półfinał Australian Open 2009, kiedy to wyeliminował m.in. Andy’ego Murraya, a przegrał z Rafaelem Nadalem. Najwyżej w rankingu singlowym był sklasyfikowany na 7. miejscu w kwietniu 2009 roku.
W grze podwójnej Hiszpan zagrał trzynaście finałów, w ośmiu zwyciężył. W zestawieniu deblistów najwyżej sklasyfikowany był na 8. pozycji w listopadzie 2013 roku.
Jako reprezentant kraju w Pucharze Davisa Verdasco trzykrotnie, w latach 2008, 2009 i 2011, był w składzie drużyny, która odniosła końcowy triumf w zmaganiach. W 2008 roku w finale przeciwko Argentynie pokonał José Acasusa, zapewniając Hiszpanii wygraną w zawodach. Razem z Anabel Mediną Garrigues zdobył Puchar Hopmana 2013.
Kariera zawodowa.
Sezony 2001–2003.
Od tego momentu, będąc w zawodowym gronie tenisistów przez niemal dwa lata występował w turniejach rangi "ITF Futures" i ATP Challenger Tour. Pod koniec lipca 2002 roku Hiszpan doszedł do finału ATP Challenger Tour w Segowii.
W 2003 roku po raz pierwszy postanowił wystartować w turnieju wielkoszlemowym, podczas rozgrywek w Melbourne. Aby dostać się do turnieju głównego musiał przebrnąć przez kwalifikacje, co mu się nie udało. W rozgrywkach ATP Masters Series w Miami doszedł do III rundy.
Do turnieju Rolanda Garrosa Verdasco również zgłosił swój udział, ale ponownie odpadł w eliminacjach. Na Wimbledonie zagrał w turnieju głównym przechodząc na początku kwalifikacje, lecz w fazie zasadniczej przegrał w I rundzie z Jarkko Nieminenem. W US Open doszedł do III rundy, eliminując w I rundzie Tommy’ego Robredo. W meczu o 1/8 finału nie sprostał Paradornowi Srichaphanowi przegrywając 3:6, 4:6, 3:6.
Na koniec sezonu 2003 został sklasyfikowany na 109. pozycji.
Sezon 2004.
Na początku sezonu Hiszpan przeszedł kwalifikacje do Australian Open, ale w turnieju głównym odpadł w I rundzie. Swój pierwszy finał turniejowy rangi ATP World Tour osiągnął w Acapulco. Mecz finałowy zakończył się porażką Verdaski z Carlosem Moyą 3:6, 0:6. W połowie kwietnia 2004 roku, podczas rywalizacji w Walencji, Verdasco wygrał po raz pierwszy w karierze całe rozgrywki, czyniąc to bez straty seta. W półfinale tej imprezy pokonał obrońcę tytułu z 2003 roku, Juana Carlosa Ferrero. W finale wygrał z Albertem Montañésem 7:6(5), 6:3.
Turniej imieniem Rolanda Garrosa zakończył na II rundzie. W imprezach rozgrywanych na kortach trawiastych w Halle i ’s-Hertogenbosch dochodził do ćwierćfinałów. Wielkoszlemowy Wimbledon ukończył na II rundzie. Podczas turnieju w Kitzbühel Verdasco uzyskał półfinał, lecz w mecz o finał przegrał z Gastónem Gaudio 0:6, 2:6. Edycję US Open zakończył na II rundzie. Podczas turnieju w Sztokholmie Verdasco dotarł do ćwierćfinału singla, natomiast parze z Feliciano Lópezem osiągnął swój pierwszy finał w grze podwójnej, w którym pokonali 6:4, 6:4 duet Wayne Arthurs-Paul Hanley.
Sezon 2005.
Piąty zawodowy sezon Verdasco rozpoczął od gry na twardych kortach w Melbourne uzyskując II rundę. W spotkaniu o III rundę odpadł z Guillermo Cañasem. W Walencji dotarł do ćwierćfinału. W rozgrywkach rangi ATP Masters Series w Rzymie uzyskał ćwierćfinał, pokonując po drodze m.in. Andy’ego Roddicka. W spotkaniu o półfinał musiał uznać wyższość Guillermo Corii, z którym przegrał 6:3, 3:6, 3:6.
W Rolandzie Garrosie stoczył w I rundzie pięciosetowy pojedynek z Robinem Söderlingiem, który zakończył się zwycięstwem Szweda 1:6, 3:6, 6:3, 6:3, 6:3. Wimbledon Hiszpan zakończył na II rundzie. Trzeci karierowy finał zagrał na ceglanych kortach w Kitzbühel. W pojedynku finałowym Verdasco przegrał w czterech setach z Gastónem Gaudio 6:2, 2:6, 4:6, 4:6. W turnieju rozgrywanym w New Haven Hiszpan dotarł do ćwierćfinału. W US Open awansował do IV rundy. W meczu o ćwierćfinał spotkał się z Jarkko Nieminenem, z którym przegrał 2:6, 6:7(6), 3:6. Na koniec sezonu Hiszpan doszedł do półfinału turnieju w Petersburgu.
Sezon ukończył na 33. pozycji w rankingu światowym.
Sezon 2006.
Rozpoczynający się sezon Verdasco zaczął od II rundy w Australian Open. W turnieju w Walencji awansował do półfinału, gdzie pokonał go Gilles Simon. Podczas rozgrywek ATP Masters Series w Hamburgu uzyskał ćwierćfinał, ale w meczu o półfinał nie sprostał José Acasuso przegrywając 1:6, 7:6(6), 3:6.
Start we French Open hiszpański tenisista ukończył na II rundzie. Na trawiastych kortach Queen’s Clubu w Londynie doszedł do ćwierćfinału, a w Wimbledonie dotarł do IV rundy turnieju, wygrywając wcześniej z Davidem Nalbandianem. W meczu o ćwierćfinał spotkał się z Radkiem Štěpánkiem, z którym przegrał 7:6(4), 3:6, 6:4, 4:6, 2:6. Swój kolejny ćwierćfinał Verdasco osiągnął w Gstaad. W Kitzbühel dotarł do półfinału, w którym przegrał z Agustínem Callerim 6:4, 1:6, 3:6.
Ostatni w sezonie wielkoszlemowy turniej, US Open, zakończył na III rundzie, przegrywając w meczu o IV fazę rozgrywek z Andym Roddickiem.
W stosunku do 2005 roku, Verdasco poprawił swoją pozycję na koniec sezonu o dwa miejsca – był sklasyfikowany na 31. pozycji w rankingu ATP.
Sezon 2007.
W Australian Open Verdasco doszedł do II rundy, a we French Open osiągnął IV rundę. W Wimbledonie awansował do III rundy rozgrywek. Podczas turnieju w Stuttgarcie Verdasco osiągnął finał gry podwójnej, gdzie razem z Guillermo Garcíą Lópezem wyeliminowali po drodze parę Simon Aspelin-Julian Knowle. Pojedynek finałowy hiszpańska para przegrała z Františkiem Čermákiem i Leošem Friedlem. Na ceglanych kortach w Gstaad Verdasco dotarł do ćwierćfinału. W Kitzbühel zagrał w półfinale, a potem wygrał zawody ATP Challenger Tour w Segowii. W New Haven awansował do ćwierćfinału, lecz w meczu o półfinał nie sprostał Jamesowi Blake’owi.
W US Open Hiszpan doszedł do III rundy. W azjatyckim tournée awansował do półfinału imprezy w Bangkoku przegrywając mecz o finał z Dmitrijem Tursunowem. Rozegrał również ćwierćfinał w Tokio.
Pierwszy w sezonie finał w grze pojedynczej Verdasco osiągnął w Petersburgu, w którym spotkał się z Andym Murrayem. Verdasco tym samym jako pierwszy Hiszpan doszedł do finału imprezy rozgrywanej w Rosji. Murray wygrał jednak pojedynek 6:2, 6:3.
Na koniec sezonu zajmował 26. pozycję na świecie.
Sezon 2008.
W Australian Open Verdasco doszedł do II rundy. W Hamburgu awansował do ćwierćfinału mając za rywala w meczu o półfinał Rogera Federera. Szwajcar wygrał rywalizację 6:3, 6:3.
W Rolandzie Garrosie Hiszpan osiągnął IV rundę rozgrywek. Spotkanie o ćwierćfinał przegrał z Rafaelem Nadalem, który wygrał konfrontację 6:1, 6:0, 6:2. W rozgrywkach w Nottingham osiągnął finał, eliminując po drodze m.in. Gilles’a Simona. W meczu o tytuł zagrał z Ivo Karloviciem, który wygrał pojedynek 7:5, 6:7(4), 7:6(8).
Na Wimbledonie Verdasco uzyskał IV rundę, przegrywając potem z Mario Ančiciem. W Gstaad doszedł do półfinału. Swoje drugie w karierze zwycięstwo w cyklu ATP World Tour Hiszpan odniósł w chorwackim Umagu, pokonując w finałowej rozgrywce w trzech setach Igora Andriejewa 3:6, 6:4, 7:6(4). W turnieju w New Haven awansował do półfinału, w którym przegrał rywalizację z Mardym Fishem 0:6, 6:1, 3:6.
Wielkoszlemowy US Open zakończył na III rundzie. Pod koniec sezonu osiągnął ćwierćfinał w Wiedniu oraz półfinał w Petersburgu.
Na koniec roku Verdasco znalazł się w czołowej dwudziestce rankingu światowego zajmując 16. pozycję.
Sezon 2009.
Na początku nowego sezonu hiszpański tenisista awansował do finału imprezy w Brisbane, jednak w pojedynku o tytuł nie sprostał Radkowi Štěpánkowi przegrywając 6:3, 3:6, 4:6. Ponadto w Brisbane Verdasco osiągnął swój trzeci w karierze deblowy finał. Wspólnie z Mischą Zverevem przegrali jednak decydujący mecz z Francuzami Marcem Gicquelem oraz Jo-Wilfriedem Tsongą. Podczas Australian Open awansował do półfinału, pokonując wcześniej Andy’ego Murraya oraz finalistę z roku 2008, Jo-Wilfrieda Tsongę. Mecz o finał rozegrał z Rafaelem Nadalem, który wygrał spotkanie w pięciu setach 6:7(4), 6:4, 7:6(2), 6:7(1), 6:4. W turniejach rangi ATP World Tour Masters 1000 w Indian Wells, Miami, Monte Carlo, Rzymie i Madrycie awansował, w każdym z nich, do ćwierćfinału. W Barcelonie, turnieju z cyklu ATP World Tour 500 również osiągnął ćwierćfinał. 20 kwietnia Verdasco został sklasyfikowany na 7. miejscu na świecie – najwyższym w swojej karierze.
Występ w Rolandzie Garrosie ukończył na IV rundzie przegrywając w spotkaniu o kolejną fazę z Nikołajem Dawydienką 2:6, 2:6, 4:6. Ten sam wynik osiągnął na Wimbledonie przegrywając mecz o ćwierćfinał z Ivo Karloviciem 6:7(5), 7:6(4), 3:6, 6:7(9). Na kortach w Båstad dotarł do ćwierćfinału. Mecz o półfinał przedwcześnie oddał przy stanie 1:6, 1:3 Juanowi Mónaco. Trzeci zawodowy turniej jaki Verdasco wygrał miał miejsce w New Haven, gdzie w finale pokonał 6:4, 7:6(7) Sama Querreya.
Podczas US Open w pierwszych dwóch rundach Hiszpan eliminował swoich rywali bez straty seta. W III rundzie rozgrywek spotkał się z Niemcem Tommym Haasem. Spotkanie zakończyło się triumfem Hiszpana 3:6, 7:5, 7:6(8), 1:6, 6:4. W meczu o ćwierćfinał zagrał z Johnem Isnerem, którego pokonał 4:6, 6:4, 6:4, 6:4. W dalszej fazie rozgrywek zmierzył się z Novakiem Đokoviciem. Rywalizacja zakończyła się zwycięstwem Serba 7:6(2), 1:6, 7:5, 6:2.
W azjatyckim tournée Verdasco dotarł do finału imprezy w Kuala Lumpur, eliminując m.in. Richarda Gasqueta oraz Fernando Gonzáleza. W pojedynku finałowym zmierzył się z Nikołajem Dawydienką, który pokonał Hiszpana 6:4, 7:5. W turnieju China Open rozgrywanym w Pekinie Verdasco doszedł do ćwierćfinału, gdzie spotkał się z Novakiem Đokoviciem. Serb wygrał spotkanie i jak się później okazało cały turniej. W Szanghaju Hiszpan odpadł z rywalizacji w II rundzie po porażce 4:6, 6:7(6) z Ivanem Ljubičiciem.
W listopadzie wystartował w turnieju ATP World Tour Finals, gdzie gra ósemka najlepszych tenisistów z rankingu danego sezonu. Verdasco zakwalifikował się jako ostatni. W fazie grupowej, tzw. "Round Robin" zmierzył się z Rogerem Federerem, Andym Murrayem oraz Juanem Martínem del Potro. Verdasco przegrał wszystkie mecze i odpadł z rywalizacji będąc na ostatnim miejscu w grupie.
Sezon ukończył na 9. miejscu w rankingu ATP.
Sezon 2010.
Sezon Verdasco zainaugurował od startu w Melbourne. W I rundzie pokonał po czterosetowym meczu Carstena Balla, w II rundzie w trzech setach Iwana Sergejewa, a w III rundzie Stefana Koubka. Pojedynek o ćwierćfinał rozegrał z Nikołajem Dawydienką. Blisko czterogodzinny mecz zakończył się porażką Hiszpana 2:6, 5:7, 6:4, 7:6(5), 3:6. Na początku lutego wystartował w turnieju w San Josè. Hiszpan wygrał całe rozgrywki, pokonując Lu Yen-hsuna, Benjamina Beckera, Ričardasa Berankisa, Denisa Istomina, a w finale wynikiem 3:6, 6:4, 6:4 Andy’ego Roddicka. Tuż po turnieju w San Josè wziął udział w rozgrywkach w Memphis, gdzie został wyeliminowany w I rundzie przez Jérémy’ego Chardy’ego. Następnie wystartował w Acapulco, gdzie odpadł w ćwierćfinale z Juanem Mónaco.
W marcu, miesiącu kiedy rozgrywane są amerykańskie turnieje ATP World Tour Masters 1000, doszedł najpierw do III rundy w Indian Wells (porażka z Tomášem Berdychem), natomiast w Miami do ćwierćfinału, eliminując m.in. Rogera Federera. Mecz o półfinał przegrał po raz kolejny z Berdychem.
Sezon gry na kortach ziemnych zainaugurował od występu w turnieju ATP World Tour Masters 1000 w Monte Carlo. Verdasco awansował po raz pierwszy w karierze do finału imprezy tej rangi, eliminując m.in. Tomáša Berdycha oraz wicelidera rankingu ATP, Novaka Đokovicia. Mecz finałowy przegrał wynikiem 0:6, 1:6 z Rafaelem Nadalem. Kolejne zawody rozegrał w Barcelonie, gdzie odniósł swoje piąte turniejowe zwycięstwo w karierze. W drodze po tytuł pokonał m.in. w półfinale Davida Ferrera, a w finale wynikiem 6:3, 4:6, 6:3 Robina Söderlinga. W połowie maja wystartował, na tydzień przed rozpoczęciem wielkoszlemowego turnieju Rolanda Garrosa, w Nicei. Hiszpan osiągnął kolejny finał, w którym został pokonany przez Richarda Gasqueta. Na kortach im. Rolanda Garrosa Hiszpan doszedł do IV rundy, gdzie przegrał z Nicolásem Almagro w czterech setach. Podczas Wimbledonu odpadł już w I rundzie z Fabio Fogninim.
W połowie lipca wziął udział w turnieju na ziemnej nawierzchni w Båstad. Verdasco doszedł do ćwierćfinału zawodów, przegrywając z Tommym Robredo w dwóch setach. Kolejny ćwierćfinał osiągnął w Waszyngtonie, przegrywając spotkanie o półfinał z Markosem Pagdatisem. Podczas US Open Hiszpan obronił ćwierćfinał wywalczony z roku 2009. Po drodze wyeliminował m.in. rozstawionych Davida Nalbandiana i Davida Ferrera. W meczu o dalszą fazę nie sprostał Rafaelowi Nadalowi. Ostatni w sezonie turniej Verdasco rozegrał w Paryżu (hala Bercy) gdzie doszedł do III rundy; przegrał z późniejszym finalistą zawodów, Gaëlem Monfilsem.
Sezon Hiszpan zakończył na 9. pozycji w rankingu ATP.
Sezon 2011.
Sezon 2011 Verdasco zainaugurował występem w Brisbane, gdzie odpadł z rywalizacji w I rundzie po porażce z Benjaminem Beckerem. Podczas Australian Open Hiszpan dotarł do IV rundy. Pokonał m.in. w pięciu setach Janko Tipsarevicia, a przegrał rezultatem 4:6, 2:6, 3:6 z Tomášem Berdychem. W lutym Hiszpan wystąpił w zawodach w San José jako obrońca tytułu. Turniej zakończył się porażką Verdasco w finale przeciwko Kanadyjczykowi Milosowi Raonicowi. Podczas wiosennych turniejów ATP World Tour Masters 1000 w USA osiągnął III rundę w Indian Wells, oraz II rundę w Miami.
Sezon na kortach ziemnych rozpoczął od występu w Monte Carlo, jednak odpadł z rywalizacji w I rundzie. Następnie osiągnął finał zawodów w Estoril, po wygranej m.in. z Milosem Raoniciem. W pojedynku finałowym nie sprostał Juanowi Martínowi del Potro. Podczas Rolanda Garrosa Hiszpan dotarł do III rundy po wygranych z Juanem Mónaco i Xavierem Malissem. Mecz o dalszą 1/8 finału przegrał z Ivanem Ljubičiciem.
Na początku czerwca, na trawiastych kortach w Londynie (Queen’s), Hiszpan dotarł do ćwierćfinału, po wcześniejszym wyeliminowaniu m.in. Davida Nalbandiana. Spotkanie o półfinał zakończyło się porażką Verdasco z Andym Roddickiem. Z Wimbledonu Hiszpan odpadł w II rundzie po porażce z Robinem Haasem. Po Wimbledonie Verdasco wystartował w Hamburgu osiągając półfinał, po wcześniejszym wyeliminowaniu Jürgena Melzera. W pojedynku o finał Verdasco przegrał z Nicolásem Almagro. Następnie hiszpański tenisista zagrał w Gstaad, awansując do trzeciego w sezonie finału. Verdasco po drodze pokonał m.in. Almagro, jednak w pojedynku o tytuł nie sprostał Marcelowi Granollersowi.
Na początku sierpnia Hiszpan dotarł do ćwierćfinału w Waszyngtonie, gdzie został pokonany przez Radka Štěpánka. Z US Open Verdasco odpadł w III rundzie, po porażce z Jo-Wilfriedem Tsongą. Miesiąc po zakończeniu zmagań w Nowym Jorku Verdasco zagrał w Pekinie osiągając ćwierćfinał, w którym uległ późniejszemu mistrzowi imprezy, Tomášowi Berdychowi.
Na koniec roku Verdasco zajmował 24. pozycję w rankingu ATP.
Sezon 2012.
Pierwszy turniej w 2012 roku z udziałem Hiszpana miał miejsce w Auckland, gdzie doszedł do półfinału wyeliminowany przez Davida Ferrera. Podczas Australian Open Verdasco odpadł w I rundzie z Bernardem Tomiciem po pięciosetowym pojedynku. W lutym tenisista hiszpański awansował do ćwierćfinału w São Paulo, po wygranej m.in. nad Javierem Martím, przeciwko któremu obronił trzy piłki meczowe. Spotkanie o dalszą rundę przegrał z Albertem Ramosem. W kolejnym turnieju, w Buenos Aires, Hiszpan doszedł do II rundy, przegrywając z Igorem Andriejewem. Verdasco wziął udział również w rywalizacji deblowej, wygrywając swój drugi turniej w tej konkurencji. W parze z Davidem Marrero pokonali w finale 6:4, 6:4 Michala Mertiňáka i André Sá. Na początku marca hiszpański tenisista wystartował w Acapulco. W grze pojedynczej osiągnął pierwszy w sezonie finał, po wcześniejszym wyeliminowaniu m.in. Nicolása Almagro. Finałowy mecz Verdasco przegrał 1:6, 2:6 z Davidem Ferrerem. Z kolei w grze podwójnej Verdasco ponownie dotarł do finału z Davidem Marrero, pokonując w finałowej rundzie Marcela Granollersa i Marca Lópeza.
Pod koniec kwietnia na kortach ziemnych w Barcelonie tenisista hiszpański dotarł do półfinału, w którym nie sprostał Rafaelowi Nadalowi. Następnie podczas turnieju w rodzinnym Madrycie Verdasco awansował do półfinału pokonując w III rundzie po trzynastu porażkach Rafaela Nadala 6:3, 3:6, 7:5. W dalszej rundzie Hiszpan odpadł z Tomášem Berdychem. W wielkoszlemowym French Open, po zwycięstwach odniesionych nad Steve’em Darcisem oraz Gilles’em Müllerem, Verdasco odpadł w III rundzie z Andreasem Seppiem po porażce w pięciu setach. Również na III rundzie Verdasco zakończył swój udział podczas Wimbledonu, pokonany przez Xaviera Malisse’a.
W lipcu Verdasco najpierw wystartował w Umagu, osiągając półfinał turnieju singlowego, w którym odpadł z Marcelem Granollersem. Hiszpan zagrał również w zawodach gry podwójnej odnosząc trzecie końcowe zwycięstwo w sezonie wspólnie z Davidem Marrero. Finałowe spotkanie wygrali 6:3, 7:6(4) z Marcelem Granollersem i Marcem Lópezem. Kolejny tytuł deblowy Verdasco wywalczył w Hamburgu partnerując Marrero, a w finale pokonali 6:4, 6:3 Rogério Dutra Silvę i Daniela Muñoza de la Nava.
Tego roku odbyły się również igrzyska olimpijskie w Londynie, gdzie Verdasco wystartował. Swój udział w zawodach Hiszpan zakończył już w I rundzie pokonany przez Denisa Istomina. Na początku września, podczas US Open, Verdasco awansował do III rundy, w której nie sprostał Rogerowi Federerowi.
Jesienią pierwszy turniej Verdasco zagrał w Bangkoku dochodząc do ćwierćfinału. Spotkanie o dalszą rundę przegrał z Janko Tipsareviciem. Pod koniec października Verdasco razem z Davidem Marrero awansowali do finału w Walencji, gdzie przegrali z Alexanderem Peyą i Bruno Soaresem.
Sezon 2013.
Pierwszy w sezonie wielkoszlemowy turniej, Australian Open, Verdasco zakończył na III rundzie. Najpierw wyeliminował Davida Goffina i Xaviera Malissa, a potem poniósł porażkę po pięciosetowym meczu z Kevinem Andersonem.
Podczas zawodów ATP World Tour Masters 1000 w Madrycie, rozgrywanych w maju na kortach ziemnych, Hiszpan wygrał po raz pierwszy od Australian Open dwa mecze z rzędu, z Davidem Goffinem i Milosem Raoniciem. W III rundzie przegrał z Jo-Wilfriedem Tsongą. Na Rolandzie Garrosie Verdasco wygrał w I rundzie z Marcem Gicquelem, a następnie nie sprostał Janko Tipsareviciowi.
Pierwszy w sezonie ćwierćfinał z tenisista hiszpański osiągnął w Eastbourne, na nawierzchni trawiastej. Spotkanie o dalszą rundę przegrał z Feliciano Lópezem. Na Wimbledonie Verdasco po raz pierwszy w karierze awansował do ćwierćfinału, tracąc po drodze jednego seta. W kolejnym meczu, o półfinał, zmierzył się z Andym Murrayem, z którym przegrał 6:4, 6:3, 1:6, 4:6, 5:7.
Po Wimbledonie Hiszpan wystartował w Båstad, dochodząc po raz pierwszy w sezonie do finału gry pojedynczej. Wyeliminował m.in. po trzysetowych meczach w ćwierćfinale Nicolása Almagro i Grigora Dimitrowa. W spotkaniu finałowym uległ 5:7, 1:6 Carlosowi Berlocq’owi. Potem Verdasco wziął udział w turniejach organizowanych w Hamburgu i w Kitzbühel. W Niemczech został wyeliminowany w ćwierćfinale przez Federico Delbonisem, a w Kitzbühel również odpadł w 1/4 finału, pokonany przez Robina Haase.
W sierpniu, w trakcie US Open Series, Verdacso osiągnął ćwierćfinał w Winston-Salem, po wcześniejszej wygranej z Robinem Haase. Z zawodów odpadł po porażce z Gaëlem Monfilsem. Podczas US Open Verdasco zagrał w I rundzie z Ivanem Dodigiem, któremu uległ po pięciosetowym meczu.
We wrześniu, podczas halowego turnieju w Petersburgu, Verdasco wywalczył pierwszy w sezonie tytuł rangi ATP World Tour w grze podwójnej, w parze z Davidem Marrero. Hiszpanie finał wygrali 7:6(6), 6:3 z parą Dominic Inglot-Denis Istomin. W kolejnym miesiącu hiszpański debel awansował do finału w Szanghaju, gdzie nie sprostali w finale deblowi Ivan Dodig-Marcelo Melo.
W listopadzie Verdasco i Marrero zakwalifikowali się do zawodów ATP World Tour Finals w Londynie. Hiszpański debel wyszedł z grupy mając za sobą dwa wygrane pojedynki i jedną porażkę. W półfinale Hiszpanie pokonali Ivana Dodiga i Marcelo Melo, natomiast w finale Boba i Mike’a Bryanów 7:5, 6:7(3), 10-7.
Sezon 2014.
Podczas pierwszego w sezonie turnieju wielkoszlemowego, Australian Open, Verdasco osiągnął drugą rundę gry pojedynczej, w której uległ Tejmurazowi Gabaszwilemu w pięciu setach. Również drugą rundę zanotował w rozgrywkach deblowych.
W marcu Hiszpan występował w turniejach rangi ATP World Tour Masters 1000. W Indian Wells awansował do czwartej rundy, odpadając po spotkaniu z Johnem Isnerem. W Miami przegrał swój pierwszy pojedynek singlowy i osiągnął ćwierćfinał debla.
Pierwszy finał zawodów w sezonie Verdasco uzyskał w kwietniu w Houston. W turnieju singla pokonał w ostatnim spotkaniu Nicolása Almagro 6:3, 7:6(4). W zawodach debla razem z Davidem Marrero ulegli braciom Bryan 6:4, 4:6, 9–11. W ramach wielkoszlemowego Rolanda Garrosa Hiszpan doszedł do IV rundy, po wygranej m.in. z Richardem Gasquetem. Mecz o uczestnictwo w ćwierćfinale przegrał z Andym Murrayem.
W połowie czerwca Verdasco osiągnął ćwierćfinał w ’s-Hertogenbosch, na nawierzchni trawiastej, gdzie odpadł po porażce Jürgenem Melzerem. Z Wimbledonu został wyeliminowany w I rundzie.
W lipcu Hiszpan awansował do dwóch półfinałów, w Båstad i Gstaad.
Na US Open dotarł do II rundy po pokonaniu Blaža Roli, natomiast przegrał z Andriejem Kuzniecowem.
Do końca sezonu osiągnął jeden półfinał, w październiku w Sztokholmie ulegając Bernardowi Tomiciowi.
Sezon 2015.
W 2015 roku najlepsze wyniki Verdasco uzyskał w pierwszej połowie sezonu, w lutym w Quito i w kwietniu w Houston. Z turnieju w Ekwadorze wyeliminował go Feliciano López, natomiast w Houston Sam Querrey.
Podczas zawodów wielkoszlemowych najdalej doszedł do III rundy Australian Open i Wimbledonu. W Melbourne przegrał z Novakiem Đokoviciem, a w Londynie ze Stanislasem Wawrinką. Zanim uległ Wawrince stoczył dwa pięciosetowe mecze, najpierw z Martinem Kližanem zakończonym 4:6, 6:2, 6:3, 6:7(5), 13:11, a potem z Dominicem Thiemem po wyniku 5:7, 6:4, 5:7, 6:3, 6:4.
W imprezach ATP World Tour Masters 1000 największy sukces odniósł w Miami, dochodząc do IV rundy, po wcześniejszym wyeliminowaniu m.in. Rafaela Nadala. Przegrał pojedynek o udział w ćwierćfinale z Juanem Mónaco.
Sezon 2016.
Sezon 2016 Verdasco zakończył jako 42. tenisista na świecie. Został zwycięzcą kwietniowego turnieju w Bukareszcie, gdzie pokonał 6:3, 6:2 Lucasa Pouille. W lipcu został finalistą zawodów w Båstad ulegając 3:6, 4:6 Albertowi Ramos-Viñolasowi. Był także w ćwierćfinałach imprez w Atlancie i Winston-Salem.
Uczestniczył we wszystkich imprezach Wielkiego Szlema najdalej awansując do trzeciej rundy French Open.
W lutym Verdasco zmagał się z problemami z szyją przez co wycofał się z turniejów w Buenos Aires i Rio de Janeiro.
W całym 2016 zagrał 56 meczów, odnosząc 29 zwycięstw.
Sezon 2017.
W 2017 roku Verdasco nie wygrał imprezy ATP World Tour. Był w finale zawodów w Dubaju, gdzie przegrał z Andym Murrayem.
Startując w zawodach wielkoszlemowych najlepszy rezultat ustanowił podczas French Open dochodząc do czwartej rundy. W cyklu ATP World Tour Masters 1000 najdalej awansował do ćwierćfinału, w halowym turnieju w Paryżu, gdzie wyeliminował m.in. w trzeciej rundzie Dominika Thiema (nr 6. ATP).
Verdasco był ponadto w półfinale w Dosze, Båstad i Sztokholmie.
Rozegrał w sezonie 29 zwycięskich meczów doznając 25 porażek, a zakończył 2017 rok na 35. miejscu w rankingu ATP.
Sezony 2018 i 2019.
W latach 2018–2019 tenisista hiszpański wygrał jeden tytuł, w konkurencji gry podwójnej w Rio de Janeiro (2018) wspólnie z Davidem Marrerem. Do zawodów Hiszpanie dostali się jako szczęśliwi przegrani, a pojedynek o tytuł zakończyli zwycięstwem 5:7, 7:5, 10–8 z Nikolą Mekticiem i Alexandrem Peyą. Verdasco został finalistą tegoż turnieju w zawodach singlowych, eliminując m.in. w półfinale Dominika Thiema (nr 6. ATP), a w finale przegrał 2:6, 3:6 z Diegiem Schwartzmanem.
Oprócz finału singlowego w Rio de Janeiro Hiszpan doszedł w sezonie 2018 do trzech półfinałów, najpierw lipcu w Båstad, we wrześniu w Shenzhen, a w następnym miesiącu w Wiedniu.
W 2019 roku Verdasco awansował do ćwierćfinału turnieju ATP Tour Masters 1000 w Rzymie, w drugiej rundzie wygrywając z Dominicem Thiemem (nr 4. ATP).
Podczas turniejów wielkoszlemowych najdalej dotarł do czwartych rund French Open (2018) i Wimbledonu (2019). W Paryżu wyeliminował m.in. w trzeciej rundzie Grigora Dimitrowa (nr 5. ATP).
Sezon 2018 zakończył na 28. miejscu, a 2019 na 49. pozycji.
Puchar Davisa.
W reprezentacji zadebiutował w 2005 roku przeciwko Słowacji. Hiszpanie wygrali wówczas konfrontację 4:1, a Verdasco zdobył jeden punkt pokonując Kamila Čapkovicia 6:2, 6:2.
W 2007 roku doszedł do ćwierćfinału imprezy, przegrywając rundę o półfinał z USA 1:4. Swoje oba spotkania przegrał, najpierw z Andym Roddickiem, a potem w deblu z Feliciano Lópezem przeciwko Bobowi i Mike’owi Bryanom.
W 2008 roku wywalczył wraz z reprezentacją trofeum pokonując w finale Argentynę 3:2. Swoje oba mecze zakończył zwycięstwem, pokonując najpierw w grze podwójnej wraz z Lópezem parę Agustín Calleri-David Nalbandian 5:7, 7:5, 7:6(5), 6:3, a potem w singlu wygrał z José Acasuso 6:3, 6:7(3), 4:6, 6:3, 6:1.
Drugi tytuł zdobył w 2009 roku występując w ćwierćfinale i finale. Przeciwko Niemcom (ćwierćfinał) zdobył dwa punkty, wygrywając z Andreasem Beckem oraz w grze podwójnej z parą Nicolas Kiefer-Mischa Zverev (wspólnie z Feliciano Lópezem). Ostatecznie jego drużyna wygrała rundę 3:2. Bez udziału Verdaski Hiszpanie awansowali do finału, w którym ich rywalami byli Czesi. Verdasco otrzymał powołanie na tę konfrontację i zagrał w deblu wraz z Lópezem przeciwko Tomášowi Berdychowi i Radkowi Štěpánkowi. Verdasco z Lópezem wygrali pojedynek 7:6(7), 7:5, 6:2, a ostateczny wynik finału to 5:0 dla Hiszpanów.
W 2010 roku wystąpił w rundzie ćwierćfinałowej przeciwko Francji. Verdasco przegrał oba swoje spotkania, najpierw w singlu z Michaëlem Llodrą, a potem wraz z Lópezem z duetem Julien Benneteau-Michaël Llodra. Rywalizację tym samym wygrali Francuzi którzy awansowali do półfinału.
Podczas edycji z 2011 roku Verdasco po raz trzeci był w składzie drużyny, która wygrała całą rywalizację. W finale Hiszpanie pokonali 3:1 Argentynę, a Verdasco wystąpił w przegranym pojedynku deblowym w parze z Feliciano Lópezem przeciwko parze David Nalbandian-Eduardo Schwank.
W 2013 roku brał udział w pojedynku barażowym z Ukrainą. Hiszpan wygrał oba pojedynki singlowe, a jego reprezentacja pokonała przeciwników 5:0, tym samym zapewniła sobie udział w Grupie Światowej w sezonie 2014.
W sezonie 2014 razem z Marrero rozegrali spotkanie deblowe przeciw Tommy’emu Haasowi i Philippowi Kohlschreiberowi w pierwszej rundzie rozgrywek. Debel hiszpański przegrał swój mecz, co przełożyło się na porażkę całej reprezentacji 4:1.
Życie prywatne.
Verdasco jest synem Jose i Olgi. Ma dwie młodsze siostry, Sarę i Anę. Wychował się w Madrycie i mieszka tam do dziś. Na przełomie roku 2008 i 2009 spotykał się z tenisistką Aną Ivanović. Serbka wielokrotnie obserwowała mecze swojego wybranka, siedząc na trybunach, ale ostatecznie się rozstali. Od 2010 roku Hiszpan spotykał się z modelką Jarah Mariano. W 2013 roku jego dziewczyną została Ana Boyer. W grudniu 2017 roku para zawarła związek małżeński. W marcu 2019 roku parze urodziło się pierwsze dziecko, syn Miguel. Poza tenisem Verdasco interesuje się piłką nożną, jest fanem Realu Madryt. Chętnie spędza czas wolny w Miami.
W listopadzie 2022 roku Verdasco dobrowolnie poddał sie karze dwumiesięcznej dyskwalifikacji po stwierdzeniu pozytywnego wyniku wykonanego w lutym testu na obecność leku stosowanego w przypadku ADHD – metylofenidatu. Zawodnik przyznał się do naruszenia przepisów antydopingowych oraz wyjaśnił, że zdiagnozowano u niego ADHD i zgodnie z prawem stosował metylofenidat wyłącznie dla celów terapeutycznych, ale zapomniał odnowić swoje zezwolenie na stosowanie leku po jego wygaśnięciu.

</doc>
<doc id="559146" url="https://pl.wikipedia.org/wiki?curid=559146" title="Kercelak">
Kercelak

Kercelak, właśc. plac Kercelego – nieistniejący plac w warszawskiej dzielnicy Wola i targowisko znajdujące się na placu w latach 1867–1947. Od 2001 nazwę "rondo Kercelak" nosi skrzyżowanie ulicy Okopowej i alei „Solidarności”.
Opis.
Nazwa placu i znajdującego się na nim targowiska pochodziły od nazwiska Józefa Kercelego, właściciela kilku nieruchomości w tym rejonie Woli, który ofiarował ten teren miastu z przeznaczeniem na targ paszą. Przed uporządkowaniem znajdowały się tam okopy i fosy z wodą. 
Targowisko powstało w 1867 i pierwotnie miało powierzchnię 1,5 ha. Na początku handlowano na nim paszą. Później jednak przeniesiono tam, w związku z budową kościoła Wszystkich Świętych, stragany z placu Grzybowskiego. Ze względu na charakterystyczne dla Warszawy stosowanie skrótowców targowisko zaczęło być nazywane "Kercelakiem". 
Targowisko rozpoczynało się u zbiegu ulic Chłodnej, Wolskiej i Towarowej i ciągnęło się wzdłuż ulicy Okopowej dochodząc do ulic Ogrodowej i Leszno. Od zachodu graniczyło z kompleksem żydowskiego Szpitala na Czystem. Kercelak był popularnym miejscem handlu artykułami codziennego użytku, żywnością, tandetą i starzyzną. Sprzedawano tam również zwierzęta i ptaki, m.in. psy i gołębie. W Warszawie Kercelak słynął z bogatego asortymentu oraz z okazji. Można było na nim także kupić przedmioty niewiadomego pochodzenia, głównie z kradzieży. Targowisko było miejscem spotkań przestępców i zawierania różnego rodzaju nielegalnych transakcji. Na handlujących na Kercelaku okupy wymuszał gang Łukasza Siemiątkowskiego ps. „Tata Tasiemka”. Działały tam także lotne szulernie, wyłudzające pieniądze m.in. poprzez grę w trzy karty.
Targowisko było zabudowane drewnianymi straganami, ustawionymi w rzędach, oddzielonymi od siebie wąskimi przejściami. Bardzo popularny był również handel naręczny. W poszczególnych częściach Kercelaka handlowano towarami w tym samym lub zbliżonym asortymencie, np. handel artykułami spożywczymi koncentrował się w rejonie ulicy Leszno. W 1926 na placu ukończono budowę niewielkiej hali targowej w kształcie litery „L”. 
Kercelak stanowił ważną część składową folkloru warszawskiej dzielnicy zachodniej. Byli z nim związani m.in. niektórzy bohaterowie felietonów Stefana Wiecheckiego „Wiecha”.
Targowisko ucierpiało w czasie obrony Warszawy we wrześniu 1939 roku. W październiku 1939 roku na placu działało 113 punktów sprzedaży. W czasie okupacji niemieckiej Kercelak stał się miejscem handlu żywnością, nielegalnymi towarami i bronią. Jednym z najoryginalniejszych sprzedawanych tam towarów były wszy odzieżowe, kupowane przez niemieckich żołnierzy (zawszenie oznaczało przymusową dwutygodniową kwarantannę i opóźnienie powrotu na front). Na Kercelaku sprzedawano również rzeczy pochodzące z pobliskiego getta. 2 września 1942 podczas jednego z radzieckich nalotów na Warszawę spłonęło ok. 1000 straganów i kramów. Pomimo obowiązującego od lipca 1941 zakazu wznoszenia drewnianych budowli spalony Kercelak został szybko odbudowany z wykorzystaniem nielegalnie pozyskanego drewna. 
Kercelak był miejscem akcji przeciwko nielegalnemu handlowi i obław (łapanek) organizowanych przez okupacyjne władze niemieckie, m.in. w maju 1942 na targowisku zatrzymano i przewieziono do obozu przy ul. Skaryszewskiej ok. 3 tys. osób, a wczesną wiosną 1944 zabrano ok. tysiąca handlujących i kupujących. W sierpniu 1942 na Kercelaku działało 1550 straganów. Jego działalność przerwało powstanie warszawskie.
Targowisko zostało zlikwidowane w 1947 (chociaż według niektórych źródeł handel odbywał się tam jeszcze w 1949). Przez Kercelak przeprowadzono wtedy Trasę W-Z. Topografię dawnego placu zatarła również powojenna budowa drugich jezdni ulic Okopowej i Towarowej. Na części terenu zajmowanego przez Kercelak organizowano sezonowe jarmarki. Przy jego północnej granicy, między ulicami Leszno i Żytnią, powstał Centralny Dworzec Autobusowy PKS.
W listopadzie 2001 Rada m.st. Warszawy nadała rondu na skrzyżowaniu ulicy Okopowej i alei „Solidarności” nazwę "rondo Kercelak". Nazwa nie odnosi się jednak do rozwiązania drogowego w formie ronda – planowane rondo o średnicy 80 metrów nie zostało bowiem zrealizowane.

</doc>
<doc id="559147" url="https://pl.wikipedia.org/wiki?curid=559147" title="Vincent Spadea">
Vincent Spadea



</doc>
<doc id="559148" url="https://pl.wikipedia.org/wiki?curid=559148" title="Plac Kercelego">
Plac Kercelego



</doc>
<doc id="559149" url="https://pl.wikipedia.org/wiki?curid=559149" title="Baihua">
Baihua

Baihua (chiń. trad. 白話, chiń. upr. 白话, pinyin: báihuà) – chińskie określenie języka mówionego i wzorowanego na nim języka pisanego (白話文 báihuàwén), używane dawniej szczególnie w przeciwstawieniu do języka klasycznego, określanego jako "wenyanwen". Termin "baihua" znaczy dosłownie „biała mowa”, gdzie „biały” ma znaczenie „łatwy do zrozumienia”. W "baihua" będącej protoplastą współczesnego literackiego języka chińskiego od czasów dynastii Ming była pisana literatura popularna, przede wszystkim powieści (w tradycji chińskiej fikcja literacka nie była zaliczana do literatury wysokiej). Jednocześnie aż do początku XX wieku wszelkie pisma urzędowe i tradycyjnie poważane gatunki literackie tworzone były w języku klasycznym.
Obecnie, szczególnie w Guangdongu, terminu "baihua" (kant. jyutping: baak6 waa2) używa się w odniesieniu do języka kantońskiego, dla odróżnienia od putonghua – współczesnego języka literackiego.

</doc>
<doc id="559150" url="https://pl.wikipedia.org/wiki?curid=559150" title="Bibiana (ujednoznacznienie)">
Bibiana (ujednoznacznienie)



</doc>
<doc id="559151" url="https://pl.wikipedia.org/wiki?curid=559151" title="Bibianna">
Bibianna



</doc>
<doc id="559152" url="https://pl.wikipedia.org/wiki?curid=559152" title="Pojemność silnika">
Pojemność silnika



</doc>
<doc id="559153" url="https://pl.wikipedia.org/wiki?curid=559153" title="Wiwina">
Wiwina

Wiwina — imię żeńskie pochodzenia łacińskiego, utworzone od łacińskiego nazwiska "Vivius" i oznaczające "córkę "Viviusa"". Patronką tego imienia jest św. Wiwina (zm. w 1170 roku). Por. imię o podobnym pochodzeniu — Bibiana. 
Wiwina imieniny obchodzi 17 grudnia.

</doc>
<doc id="559154" url="https://pl.wikipedia.org/wiki?curid=559154" title="Hans Rudolf Giger">
Hans Rudolf Giger

Hans Rudolf Giger (Hans Ruedi Giger, znany jako H.R. Giger, czyt. []) (ur. 5 lutego 1940 w Chur w Gryzonii, Szwajcaria, zm. 12 maja 2014 w Zurychu) – szwajcarski malarz, najbardziej znany ze stworzenia postaci ksenomorfa do filmu "Obcy – ósmy pasażer Nostromo".
Życiorys.
Młodość.
Urodzony w rodzinie Hansa Richarda i Melly Gigerów. Już od najmłodszych lat miał nietypowe upodobania. Zawsze ubierał się na czarno, a w domu, w jednym z pokoi, w którym nie było okien, urządził swój pokój zabaw. Tam samodzielnie konstruował niektóre z zabawek, np. sztylety.
W roku 1963 przeprowadził się do Zurychu, gdzie studiował w Szkole Sztuki Użytkowej na wydziale architektury, projektowania wnętrz oraz projektowania przemysłowego. Rok później stworzył swoje pierwsze prace, głównie w tuszu i farbie olejnej. Po pierwszej wystawie w 1966 przyszły kolejne i wkrótce Giger otrzymywał tak wiele zamówień, że mógł całkowicie oddać się sztuce. Krótko po tym odkrył farbę w sprayu, dzięki której wykreował własny, unikatowy styl. Międzynarodowa publiczność po raz pierwszy usłyszała o nim w 1971, kiedy to wydał swoje pierwsze portfolio.
Rozwój kariery.
Twórczość Gigera jest często określana jako „biomechaniczna”, jako że świetnie opisuje istotę XX wieku, charakteryzującego się zdumiewającym postępem technologicznym. Prace Gigera pokazują w jaki sposób ów postęp zniewolił ludzkość, zmuszając ją do życia w symbiozie ze światem maszyn. Wiele jego prac przedstawia okropny świat przyszłości, zniszczony przez nuklearne opady – świat beznadziejnej alienacji, pozbawiony ludzi i zwierząt, zdominowany przez bezduszne wieżowce, plastik i stal.
Pierwszym projektem filmowym zleconym Gigerowi było wykonanie szkiców do filmu "Diuna". Wziął również udział w realizacji filmu Ridleya Scotta "Obcy – ósmy pasażer Nostromo". Jego wkład do filmu został 14 kwietnia 1980 nagrodzony Oscarem za Najlepsze Efekty Wizualne. Do tego filmu stworzył nie tylko postać tytułowego kosmity, zaprojektował również wygląd i wnętrze statków kosmicznych, a także drugiego kosmitę widocznego przez moment w filmie.
Giger stworzył też grafikę do komputerowych gier przygodowych Dark Seed oraz jej kontynuacji Dark Seed 2.
Prace Gigera można również znaleźć w branży muzycznej. Artysta projektował okładki albumów, zaprojektował statyw na mikrofon, a także sygnował limitowaną edycję gitar Ibanez.
Pomysł zaprojektowania i wykonania statywu do mikrofonu dla zespołu muzycznego (Korn) podsunął artyście jego agent. Giger od lidera zespołu dostał wolną rękę, jednakże musiał spełnić jeden warunek: podstawa miała być ruchoma i biomechaniczna.
Krytycy sztuki często opisują jego twórczość jako jednoczesne używanie mikroskopu i teleskopu, co służy odkryciu najgłębszych tajemnic ludzkiej psychiki. Jest to spojrzenie w głębokie pokłady nieświadomości, którą współczesna ludzkość woli negować lub ignorować.
Zmarł 12 maja 2014 roku w wyniku obrażeń doznanych po upadku ze schodów.
Muzeum HR Gigera.
W roku 1997 Giger sfinalizował umowę kupna twierdzy Chateau St. Germain w miasteczku Gruyères w Szwajcarii.
Twierdza została przebudowana na muzeum, w którym są wystawione kolekcje dzieł sztuki artysty z różnych okresów jego twórczości. Muzeum zawiera również dokumentacje projektów filmowych artysty.
W muzeum do ekspozycji należą również zaprojektowane przez Gigera meble.
Bary.
Giger postanowił także otworzyć w kilku miejscach na świecie własne bary. Pierwszy z nich powstał w jego rodzinnym mieście Chur. Artysta zaprojektował nie tylko sam budynek, ale także wystrój wnętrza. Wielkie otwarcie miało miejsce w roku 1992.
Drugi z kolei bar znajduje się naprzeciw muzeum, w Gruyères w Szwajcarii.
Dwa inne bary, w Japonii i Nowym Jorku, zostały zlikwidowane.

</doc>
<doc id="559157" url="https://pl.wikipedia.org/wiki?curid=559157" title="Hans Ruedi Giger">
Hans Ruedi Giger



</doc>
<doc id="559158" url="https://pl.wikipedia.org/wiki?curid=559158" title="H. R. Giger">
H. R. Giger



</doc>
<doc id="559159" url="https://pl.wikipedia.org/wiki?curid=559159" title="Palm Beach">
Palm Beach

Palm Beach – miasto w Stanach Zjednoczonych, położone w hrabstwie Palm Beach w stanie Floryda. Od sąsiednich miejscowości West Palm Beach i Lake Worth oddziela je kanał Intracoastal Waterway. Według danych U.S. Census Bureau za rok 2004 Palm Beach ma 9860 stałych mieszkańców, przy czym sezonowo liczba ta wzrasta do 30 tys.
Historia.
Swoją nazwę wyspa (i miasto) zawdzięcza katastrofie hiszpańskiego żaglowca "Providencia" w 1878 roku. W jej wyniku plaże zostały zasypane tysiącami orzechów kokosowych wiezionymi z Trynidadu do Kadyksu. 33 lata później, w 1911, gdy Palm Beach uzyskiwało prawa miejskie, wyspa była wielkim gajem palmowym.
Pierwszy dom na wyspie zbudował w 1862 były żołnierz armii konfederackiej Virgill Lang. W cztery lata później wyspę odkupił od stanu kpt. Elisha Newton Dimick, płacąc po dolarze za akr. Wkrótce powstała niewielka osada, ale dopiero Henry Flagler, współzałożyciel (wraz z Rockefellerem) koncernu Standard Oil, który zbudował most i linię kolejową połączoną z siecią Florida East Coast Railway (również należącą do niego), stworzył podwaliny pod zamożną miejscowość wypoczynkową. Zalążkiem Palm Beach stały się wzniesione przez Flaglera dwa luksusowe hotele: "Royal Poinciana" i "Breakers". Na przeciwnym brzegu drogi wodnej powstała miejscowość West Palm Beach pomyślana jako usługowa dla Palm Beach (dziś miasto znacznie większe od Palm Beach).
W 1902 Flagler zbudował secesyjny pałacyk o nazwie "Whitehall" i wkrótce wśród rodów takich jak Vanderbilt, Stotesbury, Biddle, Kennedy, Widener czy Wanamaker zapanowała moda na Florydę, a Palm Beach stało się miejscem, gdzie należało mieć zimową rezydencję. 17 kwietnia 1911 Palm Beach otrzymało prawa miejskie.
Geografia.
Palm Beach jest najdalej na wschód wysuniętym punktem Półwyspu Florydzkiego. Położone jest na wąskiej i długiej na 26,5 km wyspie mierzejowej, na 26°42'54" szer. geogr. północnej i 80°2'22" dł. geogr. zachodniej. Zajmuje 27 km² (10,4 mi²) powierzchni.
Dane demograficzne.
Według spisu z roku 2000 ponad połowa populacji (52,6%) jest w wieku 65 lat lub więcej, a średni wiek to 67 lat. 9,4% stanowi młodzież poniżej 18 lat, 1,5% osoby w wieku 18-24, 11,5% 25-44, a 25,0% 45-64. Na każde 100 kobiet przypada 79,3 mężczyzn.
Dochód na głowę mieszkańca wynosi 109 219 dolarów, przy czym 5,3% całej populacji, czyli zaledwie 2,4% rodzin żyje poniżej granicy ubóstwa.
W sensie rasowym miasto zamieszkane jest w 96,00% przez białych.
W 2000 język angielski jako język ojczysty deklarowało 87,81% mieszkańców, podczas gdy francuski 4,48%, hiszpański 3,65%, niemiecki 2,16%, włoski 0,45%, jidysz 0,36%, rosyjski 0,30% (mimo że pochodzenie z Rosji deklarowało 10,30% populacji), arabski i szwedzki 0,25%, a polski 0,24%.

</doc>
<doc id="559161" url="https://pl.wikipedia.org/wiki?curid=559161" title="Pallando">
Pallando



</doc>
<doc id="559162" url="https://pl.wikipedia.org/wiki?curid=559162" title="Curumo">
Curumo



</doc>
<doc id="559164" url="https://pl.wikipedia.org/wiki?curid=559164" title="Don’t Cry">
Don’t Cry

Don’t Cry – ballada rockowa skomponowana przez Guns N’ Roses, wydana w dwóch wersjach. Wersja z oryginalnymi słowami jest czwartym utworem na płycie "Use Your Illusion I", zaś utwór z alternatywnym tekstem umieszczony został na "Use Your Illusion II". W wariantach tych różnią się nie tylko same słowa, ale także czas trwania, jak i melodia. Piosenka ma także trzecią wersję, nigdy oficjalnie nie przedstawioną, która nagrana została w czasie tworzenia krążka "Appetite for Destruction" w 1986.
Piosenka.
Oprócz głosu Axla Rose’a słyszymy także wokal Shannona Hoona z grupy Blind Melon, który jest przyjacielem Axla z dzieciństwa. Ponadto występuje w teledysku tego utworu.
„Don’t Cry” jest pierwszą piosenką napisaną przez zespół która tworzy tak zwaną „Trylogię Illusions”, czyli trzech piosenek umieszczonych na płycie Use Your Illusion. Razem z „Estranged” i „November Rain” jest to forma opowiadania historii „Without You” napisanej przez Dela Jamesa, która zainspirowała Axla do stworzenia tych piosenek.
Rose twierdzi, że piosenka mówi o dziewczynie, z którą umówił się pewnego razu Izzy Stradlin. Podobała się ona również Axlowi, starał się zwrócić jej uwagę na swoją osobę. Siedząc na zewnątrz The Roxy, Rose rozpłakał się, gdy dziewczyna powiedziała mu do widzenia; na płacz zareagowała słowami, „don’t cry”, w następstwie Rose napisał w przeciągu kilku minut piosenkę wraz ze Stradlinem jeszcze tej samej nocy.
Piosenka uplasowała się na dziesiątym miejscu w konkursie "Billboard" Hot 100, był to już piąty utwór, który znalazł się wśród pierwszej dziesiątki tego konkursu.
Zespół zagrał tę piosenkę na bis po raz pierwszy od 1993 roku 14 lipca 2007 roku podczas koncertu w Tokio. Zagrali ją ponownie 15 i 17 lipca w Japonii.
Teledysk.
Teledysk do tej piosenki, podobnie jak kilka innych stworzonych do albumów Use Your Illusion został wyreżyserowany bardziej filmowo, niż było to robione wcześniej przez innych wykonawców. Jest głównym motywem przewijającym się w tym teledysku jest sąd na temat tego, co jest lepsze: żona czy wewnętrzna walka emocji. Przez fanów zespołu ten teledysk został okrzyknięty jednym z najlepszych w historii zespołu.
Fani nie mogą zdecydować się, czy jest to pierwsza czy druga część nieoficjalnej trylogii. Większość fanów uważa, że jest to początek tego trzyczęściowego opowiadania, który ukazuje problemy między relacjami Axla i jego dziewczyny (o czym też śpiewa w utworze „November Rain”). Inna interesująca teoria mówi, że jest to druga w kolejności piosenka w tym zbiorze. W tej interpretacji teledysk opowiada jak Axl wspomina i marzy o swej zmarłej żonie. Na początku trzeciego odcinka serii – „Estranged”, SWAT mówi, że złapali Axla w jego domu, gdy śnił o opowieści znanej nam z piosenki „Don’t Cry”. Zwolennicy tej wersji twierdzą, że Axl rozmawiał o tym śnie z terapeutą i teraz walczy z bronią, która wraca do niego w koszmarnym śnie.
Zauważalna jest też w innej scenie baseballowa czapka z logiem zespołu Nirvana obok lewej nogi Axla, gdy on leży w gabinecie psychiatrycznym. Rose bardzo lubi ten zespół i nawet zapytał go dwa razy, czy wystąpi okazyjnie podczas trasy koncertowej „Use Your Illusion”. Jednak lider grupy Nirvana – Kurt Cobain nie cierpiał zespołu Guns N’ Roses (co wyraża w książce „Come As You Are” stworzonej przez Michaela Azerrada) i zdecydowanie odmówił wzięcia udziału w tym przedsięwzięciu. Płyty obu zespołów wydała wytwórnia Geffen Records.
W pierwszej scenie jest zauważalne podobieństwo do książki „” Stephena Kinga w wersji z miękką okładką, w którym widać kruka odbijającego się w oku dziecka. Rose jest również podobnie ubrany do zabójcy występującego w tej książce.

</doc>
<doc id="559165" url="https://pl.wikipedia.org/wiki?curid=559165" title="Contraband">
Contraband

Contraband – debiutancki album rockowej grupy Velvet Revolver. Płyta ukazała się w roku 2004 i zdobyła uznanie krytyków, ze względu na riffy gitarowe w wykonaniu Slasha. 
Singlami promującymi album są „Dirty Little Thing”, „Slither” i „Sucker train Blues”.
Lista utworów.
W limitowanej wersji, jest bonusowa płyta. Zawiera ona „Surrender” Cheap Trick, „No More No More” Aerosmith i „Negative Creep” Nirvany.

</doc>
<doc id="559166" url="https://pl.wikipedia.org/wiki?curid=559166" title="Wasił Lewski">
Wasił Lewski

Wasił Lewski (, w polskojęzycznych publikacjach także Wasyl Lewski), właściwie Wasił Iwanow Kunczew (bułg. ) (ur. w Karłowie, zm. w Sofii) – bułgarski rewolucjonista, ideolog, strateg polityczny, przywódca walk o wyzwolenie Bułgarii spod panowania Imperium Osmańskiego. Jest uznawany za bułgarskiego bohatera narodowego.
Życiorys.
Wczesne lata.
Urodził się w 1837 w mieście Karłowo, w rodzinie Iwana Iwanowa Kunczewa i Giny Wasilewej Karaiwanowej. Miał dwójkę braci i dwie siostry.
W 1858 trafił do zakonu, gdzie przybrał imię Ignacy, by rok później złożyć śluby diakona. Stąd pierwszy jego pseudonim, to właśnie "Diakon Ignacy". W późniejszej działalności konspiracyjnej chętnie używał tego pseudonimu, oraz jego wariacji, na przykład "Diakon Wasyl". Pseudonim okazał się najtrwalszym śladem jego pobytu w zakonie, który opuścił w 1861 dla działalności patriotycznej.
W 1862 wyjechał do Serbii, by zapisać się do Legionu Bułgarskiego, organizowanego przez Georgiego Rakowskiego. Pseudonim Lewski ("lwi"), który datuje się na tamten okres, pochodzi od jego umiejętności dalekich, "lwich" skoków. W latach 1862–1868 walczył w wojnie przeciw Turcji.
Teorie i ideały rewolucyjne.
W końcu lat 60. XIX wieku rozwinął teorię rewolucyjną. Zakładała ona zbrojne powstanie Bułgarów przeciw Turcji. Przygotowaniem i prowadzeniem powstania miała zająć się specjalna organizacja, obejmująca zasięgiem cały kraj i mająca przedstawicielstwa w każdym regionie. Plan zakładał przystąpienie do walki bez wsparcia zagranicznego. Lewski poddał krytyce plany Rakowskiego, który wyobrażał sobie, że jest możliwe wywołanie zrywu jedynie wskutek wkroczenia zbrojnych oddziałów z terytorium państw sąsiednich, względnie wywołanie powstania przez ugrupowania emigracyjne.
Lewski opracował również kształt ustroju państwa po ewentualnym sukcesie powstania. Miałoby być ono republiką demokratyczną, opierającą się na ideałach Deklaracji Praw Człowieka i Obywatela z czasów rewolucji francuskiej, gwarantującą podstawowe wolności obywatelskie.
Organizacja sieci powstańczej.
W latach 1869–1871 udało mu się stworzyć ogólnokrajową organizację, którą dla odróżnienia od ugrupowań emigracyjnych nazwał Wewnętrzna Organizacja Rewolucyjna. Obejmowała ona sieć komitetów, podporządkowanych zarządowi rezydującemu w mieście Łowecz. Lokalne jej komitety gromadziły broń, organizowały szkolenia bojowe, dokonywały zamachów na Turków i Bułgarów postrzeganych jako zdrajcy.
Dużym sukcesem Lewskiego było doprowadzenie do współpracy, a w maju 1872 – pełnego zjednoczenia z silną organizacją emigrantów bułgarskich – Bułgarskim Rewolucyjnym Komitetem Centralnym Lubena Karawełowa. Nowa organizacja przyjęła nazwę tego drugiego ugrupowania.
Aresztowanie.
Jesienią 1872 po licznych napadach rewolucjonistów na przesyłki pocztowe (szczególnie po tzw. Rozboju Arabakonackim w Botewgradzkim prochodzie), Turcy przystąpili do energiczniejszych działań, które zakończyły się częściowym rozbiciem siatki konspiracyjnej, łącznie z centralą. Lewski został pojmany, osądzony i – 18 lutego 1873 – powieszony w Sofii.
Dziedzictwo.
Wielu rewolucjonistów działało dalej, a same komitety odegrały dużą rolę w przygotowaniu powstania kwietniowego. Choć ono samo upadło, sprokurowało wojnę Turcji z Rosją, w wyniku której Bułgaria uzyskała niepodległość.
Wiele cytatów z jego pism zyskało dużą popularność. Jedne z najbardziej znanych to:

</doc>
<doc id="559170" url="https://pl.wikipedia.org/wiki?curid=559170" title="Ñoldor">
Ñoldor



</doc>
<doc id="559172" url="https://pl.wikipedia.org/wiki?curid=559172" title="Zatoka Cork">
Zatoka Cork

Zatoka Cork (irl. "Cuan Chorcaí") – zatoka na Morzu Celtyckim, przy ujściu rzeki Lee, w hrabstwie Cork w Irlandii.
Zatoka Cork jest jednym z najważniejszych portów morskich i obszarów przemysłowych Irlandii. Mieści się tu również główna baza Irlandzkiej Marynarki Wojennej. W północno-zachodniej części zatoki, niedaleko ujścia Lee, leżą miasta: Cork, Douglas i Rochestown. Dalej w kierunku południowym znajdują się kolejno: Passage West, Monkstown oraz port promowy Ringaskiddy. Przy wejściu do zatoki znajduje się Crosshaven z fortem Camden. W północnej części zatoki znajduje się wyspa Great Island, a na niej miasto Cobh. Wschodni brzeg zatoki jest zaludniony znacznie rzadziej - są tam jedynie dwie wsie: Whitegate i Aghada. Wejścia do zatoki od strony wschodniej broni fort Carlisle.

</doc>
<doc id="559173" url="https://pl.wikipedia.org/wiki?curid=559173" title="Konstytucja dla Europy">
Konstytucja dla Europy



</doc>
<doc id="559175" url="https://pl.wikipedia.org/wiki?curid=559175" title="Y-Gerat">
Y-Gerat



</doc>
<doc id="559176" url="https://pl.wikipedia.org/wiki?curid=559176" title="X-Gerat">
X-Gerat



</doc>
<doc id="559179" url="https://pl.wikipedia.org/wiki?curid=559179" title="Oxford">
Oxford



</doc>
<doc id="559180" url="https://pl.wikipedia.org/wiki?curid=559180" title="Franciszek Rusek">
Franciszek Rusek

Franciszek Rusek (ur. 24 marca 1924 w Sułkowicach, zm. 20 stycznia 2020 w Grodzisku Mazowieckim) – polski sędzia, prokurator generalny od 1 grudnia 1981 do 31 maja 1984, doktor nauk prawnych.
Życiorys.
W latach 1944–1945 przebywał na robotach przymusowych w Niemczech. Studiował prawo na Uniwersytecie Poznańskim i Jagiellońskim, doktorat z nauk prawnych uzyskał w 1965. Pracował w sądownictwie od 1949, był m.in. sędzią i prezesem sądów wojewódzkich w Kielcach i Poznaniu.
W 1964 został zastępcą kierownika Wydziału Administracyjnego Komitetu Centralnego PZPR, w latach 1967–1972 pełnił funkcję podsekretarza stanu w Ministerstwie Sprawiedliwości.
W latach 1972–1981 był prezesem Izby Pracy i Ubezpieczeń Społecznych Sądu Najwyższego. Wchodził w skład Głównej Komisji Badania Zbrodni Hitlerowskich w Polsce i Prezydium Komisji Kodyfikacyjnej Prawa Karnego. Wiceprzewodniczący Rady Naukowej Instytutu Badania Prawa Sądowego.
Opublikował wiele prac z prawa sądowego, m.in. "Postępowanie zaoczne w procesie cywilnym" (1966), "Koszty sądowe w postępowaniu cywilnym. Komentarz" (1976, współautor), "Społeczno-polityczne założenia kodeksu pracy" (1976), "Ustawa o okręgowych sądach pracy i ubezpieczeń społecznych. Komentarz" (1977, współautor), "Kodeks Pracy z komentarzem" (1979, współautor).
Członek PPR i PZPR, był odznaczony m.in. Krzyżem Komandorskim Orderu Odrodzenia Polski oraz Orderem Sztandaru Pracy II klasy.
Prosił Radę Państwa o niestosowanie prawa łaski wobec Zdzisława Najdera, dyrektora polskiej sekcji Radia Wolna Europa skazanego na karę śmierci w tajnym procesie zaocznym.
Twierdził, że w początkowym okresie istnienia Polski Ludowej głównym zadaniem sądów była walka z "wrogiem wewnętrznym", natomiast później ochrona mienia społecznego, które stanowiło podstawę ustroju gospodarczego i społecznego państwa.
Odsunięty od obowiązków prokuratora generalnego w końcu lutego 1984, a następnie odwołany z tej funkcji, w związku z negatywną oceną Biura Politycznego KC PZPR, które było niezadowolone z pierwszej wersji ustaleń prokuratury, w których winą za śmierć Grzegorza Przemyka obarczono milicjantów. Domagano się, aby winę milicjantów wyeliminować lub co najmniej zmarginalizować.
Zmarł w Grodzisku Mazowieckim i został pochowany w grobie rodzinnym na Cmentarzu Wojskowym na Powązkach (kwatera: A 34 rząd:4, grób:27)
Franciszek Rusek w filmie.
W filmie "Żeby nie było śladów" w reżyserii Jana P. Matuszyńskiego (2021) w postać Franciszka Ruska wcielił się Mikołaj Grabowski.

</doc>
<doc id="559182" url="https://pl.wikipedia.org/wiki?curid=559182" title="Grumman F9F Panther">
Grumman F9F Panther

Grumman F9F Panther – pierwszy odrzutowy samolot myśliwski wyprodukowany w zakładach Grummana, a drugi myśliwiec odrzutowy na służbie US Navy, swój pierwszy lot odbył w 1947. Napęd samolotu stanowił silnik turboodrzutowy J42 (budowany na licencji Rolls-Royce Nene). Charakterystyczną cechą wyglądu "Pantery" są zbiorniki paliwa zamontowane na stałe na końcu skrzydeł.
Samoloty tego typu służyły w czasie wojny koreańskiej, piloci latający na nich łącznie zestrzelili sześć MiG-ów 15, dzięki dobremu wyszkoleniu tracąc tylko jedną maszynę, pomimo przewagi MiG-ów w walce powietrznej nad Pantherami. F9F były podstawowymi myśliwcami i samolotami szturmowymi US Navy w czasie konfliktu koreańskiego. Podczas wojny utracono z przyczyn bojowych 64 samoloty F9F lotnictwa Marynarki i Marines, przede wszystkim od ognia przeciwlotniczego, ponadto pewną liczbę utracono z przyczyn niebojowych. 
"Pantery" zostały wycofane ze służby czynnej w Stanach Zjednoczonych w 1956, ale w roli samolotów szkoleniowych służyły do 1958. Wersją rozwojową F9F Panther był samolot Grumman F9F Cougar.
24 samoloty tego typu zostały zakupione w 1958 przez marynarkę wojenną Argentyny. Planowano ich użycie na lotniskowcu ARA Independecia, ale z powodu zbyt słabych katapult na tym okręcie wszystkie argentyńskie "Pantery" używały wyłącznie lotnisk lądowych. Zostały wycofane ze służby w 1969 z powodu braku części zamiennych.

</doc>
<doc id="559183" url="https://pl.wikipedia.org/wiki?curid=559183" title="F9F Panther">
F9F Panther



</doc>
<doc id="559184" url="https://pl.wikipedia.org/wiki?curid=559184" title="F9F">
F9F



</doc>
<doc id="559188" url="https://pl.wikipedia.org/wiki?curid=559188" title="Della Reese">
Della Reese

Della Reese, właśc. Delloreese Patricia Early (ur. 6 lipca 1931 w Detroit, zm. 19 listopada 2017 w Los Angeles) – amerykańska piosenkarka i aktorka. 

</doc>
<doc id="559189" url="https://pl.wikipedia.org/wiki?curid=559189" title="Wysiedlenie Polaków z Kresów Wschodnich 1944–1946">
Wysiedlenie Polaków z Kresów Wschodnich 1944–1946

Wysiedlenie Polaków z Kresów Wschodnich w latach 1944–1946 – fala przymusowych przesiedleń ludności polskiej ze wschodnich terenów II Rzeczypospolitej w nowe granice Rzeczypospolitej Polskiej („Polski Ludowej”) przeprowadzona w wyniku zawarcia układów republikańskich (1944) pomiędzy PKWN, a trzema republikami ZSRR (białoruską, ukraińską i litewską).
Układy republikańskie były następstwem "„Porozumienia między PKWN a rządem ZSRR o polsko-radzieckiej granicy”" podpisanego 27 lipca 1944 w Moskwie przez Edwarda Osóbkę-Morawskiego i Wiaczesława Mołotowa. Przymusowe przesiedlenia objęły tereny II Rzeczypospolitej odebrane Polsce na rzecz ZSRR w wyniku "„Porozumienia między PKWN a rządem ZSRR o polsko-radzieckiej granicy”", którego postanowienia zostały potwierdzone na konferencji jałtańskiej (1945), ustalającej m.in. przebieg granicy polsko-radzieckiej.
Przez propagandę ówczesnych komunistycznych władz Polski, proceder ten był nazywany fałszywie "repatriacją", jednak "de facto" był ekspatriacją z obszarów zamieszkiwanych przez tę ludność od wielu pokoleń.
Tło.
Pierwsza fala masowych przesiedleń Polaków z Kresów miała miejsce w latach 1935–1938 podczas likwidacji polskich regionów autonomicznych: Marchlewszczyzny i Dzierżowszczyzny, oraz w okresie operacji polskiej NKWD, druga w latach 1940–1941 podczas czterech wielkich akcji deportacyjnych Polaków z Kresów (sowieckie deportacje 1939–1941).
Pomiędzy styczniem i październikiem 1944 r. Armia Czerwona zajęła wschodnią część II Rzeczypospolitej. 27 lipca tego roku rząd radziecki i PKWN podpisały porozumienie o wyznaczeniu granicy polsko-radzieckiej wzdłuż tzw. linii Curzona. 9 września PKWN porozumiał się z rządami Ukraińskiej SRR i Białoruskiej SRR ws. przesiedlenia ludności polskiej i żydowskiej z tych republik oraz ukraińskiej i białoruskiej z okrojonej Polski, zaś 22 września analogiczne porozumienie podpisano z władzami Litewskiej SRR. Formalnie wyjazdy miały odbywać się dobrowolnie. W praktyce Polacy chętnie rejestrowali się na wyjazd w obawie przed dalszymi aktami przemocy ze strony ukraińskich nacjonalistów. Równocześnie od lipca trwały masowe aresztowania wśród ujawniających się partyzantów AK oraz osób posądzanych o współpracę z podziemiem (ok. 34 000 ludzi), a także mobilizacja do ludowego Wojska Polskiego oraz Armii Czerwonej (ok. 160 000 ludzi).
Przebieg przesiedleń.
Porozumienia zakładały zakończenie akcji przesiedleńczej do 1 lutego 1945 r., jedynie układ z Litewską SRR zakładał realizację do 1 kwietnia 1945 r. W praktyce przesiedlenia rozpoczęły się dopiero w listopadzie i grudniu 1944 r., a dopiero w trakcie konferencji jałtańskiej w lutym 1945 r. nowa granica polsko-radziecka uzyskała akceptację aliantów zachodnich. Wówczas dopiero nastąpiło przyśpieszenie akcji przesiedleńczej, związane także z nasileniem represji radzieckich. Ostatecznie przesiedleń nie udało się zrealizować w założonym terminie, dopiero wiosną 1945 r. nastąpiło przyśpieszenie przemieszczania ludności. Dopiero 6 VII podpisano umowę o przesiedleniach pomiędzy TRJN i rządem ZSRR, a dopiero na konferencji poczdamskiej (lipiec 1945 r.) przyznano Polsce ziemie zachodnie. 16 sierpnia 1945 r. podpisano układ graniczny pomiędzy Polską i ZSRR.
Ze względu na powyższe czynniki największa liczba wyjazdów przesiedleńców miała miejsce latem i jesienią 1945 r. oraz wiosną 1946 r. W odróżnieniu od terenów Ukraińskiej SRR, władze republik Białoruskiej i Litewskiej utrudniały rejestrację chętnych do wyjazdu, a następnie zablokowały wyjazd ok. połowy zarejestrowanych. Było to związane z obawą o wyludnienie tych terenów, które ludność polska zasiedlała dość zwarcie, a także nadzieją, że ludność wiejska zostanie łatwo zbiałorutenizowana i zlituanizowana po wysiedleniu mieszkańców miast.
Z Litewskiej Socjalistycznej Republiki Radzieckiej.
Z terenu Litewskiej SRR wysiedlono 148 tys. Polaków spośród 375,6 tys. zarejestrowanych do wyjazdu. Z terenów Litwy Kowieńskiej wyjechało ok. 2 tys. Polaków. Większość przesiedleńców z Litwy osiadła w woj. olsztyńskim i gdańskim, mniejsze grupki we wrocławskim.
Wyjechały osoby duchowne: 14 lipca 1945 po wypuszczeniu z aresztu arcybiskup Romuald Jałbrzykowski z sekretarzem ks. Stanisławem Czyżewskim i siostrami szarytkami. Wyjechał także kleryk (późniejszy kardynał) Henryk Gulbinowicz. Z Uniwersytetu Stefana Batorego wyjechali do Torunia m.in. Władysław Dziewulski, Tadeusz Czeżowski, Jan Prüffer, Henryk Elzenberg, Tymon Niesiołowski, Konrad Górski, Jerzy Remer, Wilhelmina Iwanowska, Stefan Srebrny i wielu innych.
Wśród wysiedlonych byli także obywatele przedwojennej Litwy, np. polityk Wiktor Budzyński, bibliotekarka Marta Burbianka, działaczka polonijna Helena Szwejkowska, późniejszy aktor Gustaw Lutkiewicz, który uciekł w 1945 do Suwałk. Późniejsza alpinistka Wanda Rutkiewicz wyjechała jako dziecko.
Z Ukraińskiej Socjalistycznej Republiki Radzieckiej.
W okresie pierwszej masowej akcji wysiedleńczej, której kulminacja przypadła na drugą połowę 1945 i pierwsze półrocze 1946, z zachodnich terenów Ukraińskiej SRR (przed wojną południowo-wschodnich terenów II RP) przesiedlono od 778 do 792,7 tys. osób, w tym 752,1 tys. Polaków, 30,3 tys. Żydów i 10,3 tys. przede wszystkim Ukraińców (członków rodzin) i Romów. Z b. Galicji Wschodniej przesiedlonych zostało 652 tys. osób, w tym ok. 618,2 tys. Polaków, 24,5 tys. Żydów i ponad 9,2 tys. Ukraińców, z czego ze Lwowa – 104 446 osób, w tym 98 865 Polaków, 3349 Żydów i 2232 innych. Łącznie z województwa stanisławowskiego wyjechało 97,3 tys. Polaków, z woj. lwowskiego 269,5 tys. i z woj. tarnopolskiego 251,5 tys. Polaków. Z województwa wołyńskiego przesiedlono 140 700 osób, w tym nie więcej niż 133,9 tys. Polaków, ponad 5,8 tys. Żydów i blisko 1000 innych. Ponadto z odebranej Rumunii Bukowiny wyjechało do Polski ok. 6 tys. Polaków. Ludność Polska z tego obszaru osiadła głównie na zachodzie województwa śląskiego oraz w woj. wrocławskim.
Z Białoruskiej Socjalistycznej Republiki Radzieckiej.
Z Białoruskiej SRR wysiedlono w latach 1944–1946 226,3 tys. Polaków spośród 529,2 tys. zarejestrowanych. Wysiedleńcy osiedlali się głównie w woj. wrocławskim i zachodniej części poznańskiego oraz w szczecińskim i gdańskim.
Z głębi ZSRR.
Ponadto w czerwcu 1945 r. rozpoczęła się ewakuacja Polaków z głębi ZSRR – byłych zesłańców, łagierników i uchodźców. Po podpisaniu porozumienia z 6 lipca uległa ona przyśpieszeniu. Pierwotny termin (koniec 1945 r.) nie został dotrzymany. Do tego czasu do kraju powróciło 22 tys. Polaków (10% zarejestrowanych). Największą intensywność repatriacja z głębi ZSRR przybrała w kwietniu i maju 1946 r., a do końca sierpnia przyjechało do Polski 248,2 tys. ludzi, z czego ok. 125 tys. Polaków. W 1947 r. przybyło 7964 osób, w 1948 r. – 7251, a w 1949 r. – 2614 osób. Wśród tych ludzi zesłańcy z czasów pierwszej okupacji radzieckiej stanowili zdecydowaną mniejszość, większość została aresztowana na Kresach lub w centralnej Polsce w latach 1944 i 1945 r. W latach 1951–1952 władze ZSRR zgodziły się na powrót 787 dzieci przetrzymywanych w radzieckich domach dziecka.
Kolejne akcje przesiedleńcze.
W latach 1955–1959 zostało przeprowadzone kolejne masowe wysiedlenie Polaków z Kresów Wschodnich.

</doc>
<doc id="559191" url="https://pl.wikipedia.org/wiki?curid=559191" title="Zdzisław Najder">
Zdzisław Najder

Zdzisław Marian Najder (ur. 31 października 1930 w Warszawie, zm. 15 lutego 2021 tamże) – polski historyk literatury, profesor nauk humanistycznych, wykładowca m.in. Uniwersytetu Columbia i Uniwersytetu Yale, opozycjonista w czasach Polskiej Rzeczypospolitej Ludowej, założyciel Polskiego Porozumienia Niepodległościowego, w latach 1982–1987 dyrektor Rozgłośni Polskiej Radia Wolna Europa. Mąż tłumaczki Haliny Najder.
Życiorys.
Urodził się w rodzinie o korzeniach socjalistycznych. Dziadkowie ze strony matki byli członkami Organizacji Bojowej PPS. Dziadek zginął w 1906 podczas zamachu bombowego. Ojcem chrzestnym matki był brat Stefana Okrzei. Pod koniec 1943 wyjechał z matką do Wolborza pod Piotrkowem Trybunalskim, gdzie mieszkał brat ojca.
Wykształcenie i działalność naukowa.
W latach 1945–1947 uczęszczał do gimnazjum i liceum im. Bolesława Chrobrego w Piotrkowie Trybunalskim. Absolwent VI Liceum Ogólnokształcącego im. Tadeusza Reytana w Warszawie (1949)
W 1952 ukończył studia w zakresie filozofii, a w 1954 w zakresie historii literatury polskiej na Uniwersytecie Warszawskim. Później studiował na Uniwersytecie Oksfordzkim, gdzie zdobył kolejno tytuły licencjata, magistra i, w 1970, doktora literatury polskiej i filozofii. W 1977 uzyskał habilitację z literaturoznawstwa, a w 1998 prezydent RP nadał mu tytuł naukowy profesora nauk humanistycznych.
Od 1952 do 1957 był pracownikiem naukowym w Instytucie Badań Literackich Polskiej Akademii Nauk. W latach 1957–1959 i 1969–1981 członek redakcji miesięcznika „Twórczość”. W 1958 został pracownikiem naukowo-dydaktycznym w Katedrze Estetyki UW, skąd w 1959 został zwolniony. W latach 1965–1997 był wykładowcą literatury polskiej i angielskiej oraz filozofii na uniwersytetach zagranicznych (m.in. Columbia i Yale’a). Od 1997 był pracownikiem naukowo-dydaktycznym w Wyższej Szkole Języków Obcych i Ekonomii w Częstochowie, a także w Instytucie Filologii Angielskiej Uniwersytetu Opolskiego. W 2003 przeszedł na emeryturę. Był profesorem zwyczajnym i wykładowcą Wyższej Szkoły Europejskiej im. ks. Józefa Tischnera w Krakowie.
Wśród jego zainteresowań badawczych była m.in. twórczość Josepha Conrada. W 1983 roku ukazała się jego biografia Conrada "Joseph Conrad: A Chronicle", uznana przez niektórych krytyków za jedną z ważniejszych pozycji poświęconych pisarzowi.
Działalność polityczna.
Działał w polskiej opozycji demokratycznej. Na przełomie lat 1975/1976 założył Polskie Porozumienie Niepodległościowe. W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. We wrześniu 1980 przystąpił do „Solidarności”. W momencie wprowadzenia stanu wojennego w Polsce przebywał w Oksfordzie, nie zdecydował się na powrót do Polski i dzięki rekomendacji Jana Nowaka-Jeziorańskiego został dyrektorem polskiej sekcji Radia Wolna Europa. Wyrokiem sądu Warszawskiego Okręgu Wojskowego z 28 maja 1983 został skazany zaocznie na karę śmierci za rzekome szpiegostwo na rzecz amerykańskich służb wywiadowczych, dokonywane podczas swojego zamieszkiwania w Polsce i za granicą, oraz orzeczono wobec niego pozbawienie praw publicznych i konfiskatę mienia. Wyrok uchylono w 1989. Na stanowisku szefa polskiej sekcji pozostał do 1987 r.
Podejrzewany o związki z masonerią, czemu zaprzeczał „Nigdy nie byłem”, przyznając zarazem, że „znał ludzi, którzy mieli taką opinię”, a „jego entuzjazm dla europejskiej integracji bywał interpretowany jako kosmopolityzm”.
Po upadku PRL w 1989 r. powrócił do Polski, był doradcą Lecha Wałęsy i Jana Olszewskiego. W 1992 r., po odwołaniu rządu Jana Olszewskiego, Zdzisław Najder przyznał, że w 1958 r. „samodzielnie zgodził się” na „dłuższe rozmowy” ze Służbą Bezpieczeństwa, które miały na celu „wprowadzenie SB w błąd i ukrywanie tego, co rzeczywiście robili moi przyjaciele (...) i co robiłem ja sam”. Ujawniono, że w latach 1958–1963 był ewidencjonowany przez SB jako tajny współpracownik „Zapalniczka”. Od 1998 r. był doradcą przewodniczącego Komitetu Integracji Europejskiej. W listopadzie 2016 przystąpił do stowarzyszenia Europejscy Demokraci.
Działalność społeczna.
Od 1956 do 1983 r. należał do Związku Literatów Polskich. W 1957 i 1958 r. uczestniczył w spotkaniach Klubu Krzywego Koła; w 1958 został członkiem PEN Clubu. W latach 1991–1993 był prezesem Klubu Atlantyckiego, a 1992–1997 Instytutu Obywatelskiego. 30 kwietnia 2009 Minister Kultury i Dziedzictwa Narodowego powołał go na członka pierwszej kadencji (2009–2013) Rady Muzeum II Wojny Światowej w Gdańsku. Był prezesem Klubu Weimarskiego w Warszawie, a także członkiem Stowarzyszenia Pisarzy Polskich (od 1989) i Polskiego Towarzystwa Conradowskiego (od 1994).

</doc>
<doc id="559196" url="https://pl.wikipedia.org/wiki?curid=559196" title="Iryzacja">
Iryzacja

Iryzacja, tęczowanie, "biol." ubarwienie strukturalne (gr. "Iris" ‘tęcza’) – zjawisko optyczne polegające na powstawaniu tęczowych barw w wyniku interferencji światła białego odbitego od przezroczystych lub półprzezroczystych ciał składających się z wielu warstw substancji o różnych własnościach optycznych. Występuje m.in. na powierzchni minerałów, macicy perłowej, plamach cieczy (np. benzyny), bańkach mydlanych, a czasem w atmosferze – na chmurach. Bywa też wywoływane sztucznie i wykorzystywane przy produkcji ozdobnych "iryzowanych" wyrobów szklanych i ceramicznych.
Nazwa pochodzi z mitologii greckiej od imienia bogini Iris – posłanki bogów, będącej personifikacją tęczy.
Wyjaśnienie fizyczne.
Interferencja na cienkich błonach.
Kolorowe wzory powstające na plamie oleju lub bańce mydlanej wywołane są odbiciem światła od jej obu powierzchni (zewnętrznej i wewnętrznej) oraz interferencji odbitych promieni. Układ barw przypomina układ barw tęczy, jednak nie są to takie same układy, gdyż przy odbiciu od cienkich warstw decyduje wzmocnienie lub osłabienie interferencyjne, a w tęczy różne kierunki załamania światła w kropli wody w zależności od długości fali światła.
Gdy światło pada na błonkę, pewna jego część odbija się od jej zewnętrznej powierzchni, część przechodzi przez nią i może odbić się od powierzchni wewnętrznej. Obserwowane światło jest sumą obu fal odbitych. Światło odbite od pierwszej powierzchni zwykle ma fazę przeciwną niż światło padające. Światło odbite od tylnej powierzchni nie zmienia fazy w wyniku odbicia, gdy współczynnik załamania materiału za wewnętrzną powierzchnią jest mniejszy od współczynnika załamania światła błonki, a zmienia fazę – gdy jest większy.
Światło, odbijając się od bańki mydlanej, zmienia fazę na przedniej powierzchni, a nie zmienia na tylnej.
Dla fali odbitej prostopadle od powierzchni błonki:
co odpowiada
co odpowiada
gdzie:
Dla światła padającego pod kątem formula_8 do powierzchni droga przebyta przez falę odbitą od tylnej strony błonki jest większa, przy pominięciu załamania światła wynosi:
W związku z tym wzmocnienie zachodzi dla fal o długościach:
zaś wygaszanie:
Interferencja na spękaniach i niejednorodnościach.
Mechanizm iryzacji na spękaniach i niejednorodnościach jest identyczny jak dla cienkich warstw.
W ciałach stałych grubość warstwy, na której zachodzi interferencja i dyfrakcja światła może być przestrzennie zmienna, dając wzory kolorystyczne zgodne ze zmianami grubości warstw.
Mineralogia.
Barwny, niekiedy migotliwy odblask lub poświata pojawiająca się na ścianach bądź powierzchniach łupliwości jest obserwowany na powierzchni niektórych minerałów, najczęściej przezroczystych. Odmiany:
Gra barw jest wywołana rozszczepieniem się światła odbijanego (dyspersja), załamywanego lub ulegającego ugięciu (dyfrakcja) i interferencji na występach i pęknięciach struktury wewnętrznej takich jak: powierzchnia łupliwości, spękania, dyslokacje, szczeliny, pustki, inkluzje. Bardzo dobrze widoczna jest w labradorze, gdzie określa się ją jako labradoryzacja (labradodoroscencja), w niektórych skaleniach potasowych, tzw. kamieniach księżycowych – opalescencja. W handlu kamieniami szlachetnymi efekt ten wykorzystuje się u kryształu górskiego, sztucznie wywołując w nim pęknięcia. 
Meteorologia.
Na chmurach obserwuje się niekiedy krótkotrwałe zjawisko powstawania układów pastelowych barw przeważnie zielonych i różowych, które nazywane jest iryzacją. Barwy te bywają niekiedy pomieszane, przypominające błyszczącą masę perłową, niekiedy zaś w postaci smug równoległych do brzegów chmur. Zjawisko iryzacji chmur jest tego samego pochodzenia, co wieńce, czyli powstają wskutek dyfrakcji światła. Występuje na chmurach Altocumulus lenticularis, rzadziej na Cumulus, Cirrocumulus i Stratocumulus.
Biologia.
Błyszczące metaliczne lub tęczowe ubarwienie zwierząt (np. ptaków, owadów, ryb, gadów) wywołane ugięciem, interferencją lub rozproszeniem światła w okrywach ciała, muszlach, szczecinkach, łuskach, piórach nazywane jest iryzacją lub ubarwieniem strukturalnym. Takie tęczujące barwy można zaobserwować na:
Iryzowanie ozdobne.
Iryzowanie to także metoda zdobienia szkła polegającą na wytworzeniu na jego powierzchni cienkiej przezroczystej warstewki mieniącej się barwami tęczy. Jest to dość łatwy do wykonania i stosunkowo tani sposób zdobienia i wykorzystuje się go w zdobnictwie wyrobów szklanych i ceramicznych. Rezultat jest efektowny i stosuje się tę metodę do zdobienia wyrobów gospodarczych, galanterii i biżuterii.
Wyroby iryzowane były wytwarzane na Bliskim Wschodzie już od IX w. W Hiszpanii produkowano je XIV-XVII w.
Iryzacja szkła.
Szkło pokrywa się cienką warstwą substancji o współczynniku załamania światła większym od współczynnika załamania światła w szkle. Szkło iryzowane zachowuje przezroczystość i tylko światło odbite od powierzchni szkła staje się różnobarwne. Warstwa ta musi dobrze przylegać do szkła, być wytrzymała na ścieranie oraz odporna na działanie wody.
Stosuje się trzy metody iryzacji:
Warstwę iryzującą tworzą tlenki metali, które odpowiednio zmieniają współczynnik załamania światła. Popularne gatunki szkła mają współczynnik załamania światła ok. 1,5-1,6. Współczynnik warstewki iryzującej powinien przekraczać 2,2. Współczynniki załamania światła czystych tlenków kilku metali wynoszą:
Składnikami past stosowanych do iryzowania szkła są sole metali, które w procesie technologicznym ulegają termicznemu rozkładowi z wytworzeniem aktywnych tlenków, które reagują ze szkłem. Najczęściej stosowanymi solami przy iryzacji są związki cyny i tytanu.
Iryzacja ceramiki.
Dla uzyskania efektu iryzacji ceramikę pokrywa się farbą zrobioną z siarki połączonej z tlenkiem miedzi lub tlenkiem srebra i żywicą, którą nanosi się bezpośrednio na naczynie lub polewę cynową. Po wypaleniu przy małym dostępie powietrza, naczynie nabiera połysku i mieni się tęczowymi barwami. Farba ta nosi nazwę luster i została wynaleziona w Egipcie około IX w. Była stosowana w Mezopotamii, Hiszpanii i Włoszech w XIV, XV i XVI w.
Naturalna iryzacja szkła.
Zaobserwowano, że szkła leżące długi czas w ziemi ulegają naturalnej iryzacji.
Szkło okienne produkowane [obecnie rzadko stosowaną] metodą walcowania stalowymi walcami, czasami ulega zanieczyszczeniu na powierzchni związkami metali. Związki te, dyfundując w warstwie powierzchniowej, tworzą cienką warstwę, na której światło ulega interferencji. Powstające wzory są zazwyczaj symetryczne względem wnoszonego zanieczyszczenia. Efekty te są przyczyną pojawiania się „cudownych postaci” na szybach.

</doc>
<doc id="559199" url="https://pl.wikipedia.org/wiki?curid=559199" title="Opalescencja">
Opalescencja

Opalescencja - szczególny rodzaj iryzacji, objawiający się na powierzchni niektórych minerałów, zwłaszcza opalu zwyczajnego, w postaci charakterystycznej mlecznobiałej, mlecznoniebieskawej lub perłowolśniącej poświaty wskutek zjawiska odbicia światła krótkofalowego, czyli niebieskiego. Światło ulega rozproszeniu na mikroskopowych spękaniach lub na szczelinkach wypełnionych wodą. 

</doc>
<doc id="559203" url="https://pl.wikipedia.org/wiki?curid=559203" title="Brunon z Kolonii">
Brunon z Kolonii



</doc>
<doc id="559204" url="https://pl.wikipedia.org/wiki?curid=559204" title="Seria 680 ČD">
Seria 680 ČD

Seria 680 – trójsystemowe elektryczne zespoły trakcyjne (Pendolino) eksploatowane przez České dráhy, przeznaczone do szybkich połączeń w ruchu krajowym i międzynarodowym, wyprodukowane w latach 2003–2005 w zakładach Alstom Ferroviaria w Savigliano we Włoszech.
Opis.
Jednostka składa się z 7 wagonów, w tym 4 silnikowych, każdy wyposażony w dwa silniki:
Skład jednostki serii 680
Skład przystosowany jest do pracy z trzema różnymi systemami zasilania sieci trakcyjnej – prąd stały 3000 V (północna część Czech i Słowacji, także Polska), prąd przemienny 25 kV 50 Hz (południowa część Czech i Słowacji), prąd przemienny 15 kV 16⅔ Hz (Niemcy, Austria).

</doc>
<doc id="559205" url="https://pl.wikipedia.org/wiki?curid=559205" title="Św. Brunon">
Św. Brunon



</doc>
<doc id="559206" url="https://pl.wikipedia.org/wiki?curid=559206" title="Labradoryzacja">
Labradoryzacja

Labradoryzacja (labradorescencja) – intensywna gra barw (tzw. schillerescencja) w metalicznie lśniących odcieniach na powierzchniach niektórych minerałów, zwłaszcza u labradoru. Często są to niebieskie i zielone efekty, lecz również można zaobserwować wszystkie inne barwy widma.
Zjawisko to powodują drobne, blaszkowe lub igiełkowe inkluzje różnych minerałów np. magnetyt, hematyt, rutyl, tytanit, miedź.
Przyczyną labradoryzacji jest interferencja światła na najcieńszych płytkach.

</doc>
<doc id="559207" url="https://pl.wikipedia.org/wiki?curid=559207" title="Ranchería">
Ranchería

Ranchería – zespół domów osób, które żyją lub pracują na farmie (hiszp. "ranchos").

</doc>
<doc id="559210" url="https://pl.wikipedia.org/wiki?curid=559210" title="Mamma zjawisko">
Mamma zjawisko



</doc>
<doc id="559212" url="https://pl.wikipedia.org/wiki?curid=559212" title="Mamma">
Mamma



</doc>
<doc id="559213" url="https://pl.wikipedia.org/wiki?curid=559213" title="Jerónimo Saavedra Acevedo">
Jerónimo Saavedra Acevedo

Jerónimo Saavedra Acevedo (ur. 3 lipca 1936 w Las Palmas de Gran Canaria) – hiszpański polityk, prawnik i samorządowiec, parlamentarzysta krajowy i minister, prezydent Wysp Kanaryjskich w latach 1983–1987 i 1991–1993.
Życiorys.
Studiował prawo na Universidad de La Laguna, studia ukończył jednak na Uniwersytecie Complutense w Madrycie, na którym również się doktoryzował. Kształcił się także w Niemczech i Włoszech oraz w szkole podyplomowej Escuela de Organización Industrial. Specjalizował się w zagadnieniach z zakresu prawa pracy. Pracował w instytucjach naukowych i jako nauczyciel akademicki. Był profesorem na Universidad de La Laguna.
Wieloletni działacz Hiszpańskiej Socjalistycznej Partii Robotniczej (PSOE). W latach 1977–1985 i 1988–1997 był sekretarzem generalnym jej kanaryjskiego oddziału PSC. W latach 1977–1983 oraz 1996–1999 był posłem do Kongresu Deputowanych kilku kadencji. W 1993 oraz od 1999 do 2003 wchodził w skład hiszpańskiego Senatu.
W 1983 został pierwszym prezydentem Wysp Kanaryjskich. Funkcję tę pełnił do 1987 i ponownie w latach 1991–1993. Sprawował w międzyczasie również mandat posła do regionalnego parlamentu. W lipcu 1993 został ministrem administracji publicznej w czwartym rządzie Felipe Gonzáleza. W lipcu 1995 w tym samym gabinecie przeszedł na stanowisko ministra edukacji i nauki, które zajmował do maja 1996. W 2007 został alkadem Las Palmas de Gran Canaria, kierując administracją miejską do 2011.
Jest jawnym homoseksualistą.

</doc>
<doc id="559214" url="https://pl.wikipedia.org/wiki?curid=559214" title="Wicekrólowie Nowej Hiszpanii">
Wicekrólowie Nowej Hiszpanii



</doc>
<doc id="559215" url="https://pl.wikipedia.org/wiki?curid=559215" title="Rezerwat przyrody Las Warmiński im. prof. Benona Polakowskiego">
Rezerwat przyrody Las Warmiński im. prof. Benona Polakowskiego

Rezerwat przyrody Las Warmiński im. prof. Benona Polakowskiego – leśny rezerwat przyrody położony na terenie gmin Stawiguda i Purda w powiecie olsztyńskim w województwie warmińsko-mazurskim. Został utworzony w 1982 r. pod nazwą Las Warmiński na terenie Nadleśnictwa Nowe Ramuki. Położony jest między Jeziorem Łańskim a wsią Ruś. Powierzchnia rezerwatu wynosi 1819,72 ha (akt powołujący podawał 1798,18 ha).
Rezerwat powstał, by chronić:
Powierzchnia rezerwatu jest pofalowanym terenem morenowym z licznymi, podmokłymi zagłębieniami. Atrakcją rezerwatu jest dolina rzeki Łyny. Na odcinku między jeziorem Ustrych a wsią Ruś rzeka ma charakter podgórski. W Lesie Warmińskim znajdują się jeziora śródleśne oraz kurhany sprzed 2000 lat.
W 2013 roku w pobliżu wypływu rzeki Łyny z jeziora Ustrych odsłonięto pamiątkowy głaz z napisem „Rezerwat przyrody Las Warmiński im. prof. Benona Polakowskiego” i jednocześnie zmieniono nazwę rezerwatu w celu upamiętnienia prof. Polakowskiego – wybitnego polskiego botanika, zasłużonego dla ochrony przyrody Warmii i Mazur.
Flora, mykobiota i fauna.
W Lesie Warmińskim znajduje się bogata roślinność, liczne starodrzewy, wśród których przeważa sosna. Najstarsze drzewostany sosnowe mają ponad 200 lat. Drzewo to miejscami osiąga do 38 m wysokości i 100 cm pierśnicy. Niektóre egzemplarze dębu osiągnęły 350 lat.
Szereg drzew jest pomnikami przyrody, do najciekawszych należą: „Dąb Napoleona” oraz wiekowy cis o formie krzaczastej i wysokości ok. 3 m. Oba wymienione egzemplarze uznano za pomniki w 1952 r. Las posiada bogate podszycie, z wieloma gatunkami roślin objętych ochroną. Występują tu: czosnek niedźwiedzi "Allium ursinum", kopytnik pospolity "Asarum europaeum", konwalia majowa "Convallaria majalis", wawrzynek wilczełyko "Daphne mezereum", rosiczka okrągłolistna "Drosera rotundifolia", przylaszczka pospolita "Hepatica nobilis", bagno zwyczajne "Ledum palustre", lilia złotogłów "Lilium martagon", zimoziół północny "Linnaea borealis", widłak "Lycopodium clavatum", gnieźnik leśny "Neottia nidus-avis", czworolist pospolity "Paris quadrifolia", podkolan biały "Platanthera bifolia", paprotka zwyczajna "Polypodium vulgare" i porzeczka czarna "Ribes nigrum". W jeziorach występują grążel żółty "Nuphar lutea" i grzybienie białe "Nymphaea alba". W nurcie rzeki Łyny spotkać można rzadki, chroniony gatunek krasnorostu – hildenbrandię rzeczną "Hildenbrandia rivularis".
Rezerwat stanowi miejsce bytowania bardzo wielu gatunków grzybów i porostów (grzybów zlichenizowanych), w tym objętych ochroną: grzyby wielkoowocnikowe – gwiazdosz potrójny "Geastrum triplex", ozorek dębowy "Fistulina hepatica" i czarka "Sarcoscypha" sp.; porosty – obrostnica rzęsowata "Anaptychia ciliaris", włostki "Bryoria" spp., płucnica islandzka "Cetraria islandica", płucnica zielonawa "C. chlorophylla", nibypłucnik wątpliwy "Cetrelia olivetorum", złociszek jaskrawy "Chrysotrix candelaris", chrobotek leśny "Cladonia arbuscula", chrobotek smukły "C. ciliata", chrobotek reniferowy "C. rangiferina", mąkla tarniowa "Evernia prunastri", żółtlica chropowata "Flavoparmelia caperata", pustułka oprószona "Hypogymnia farinacea", popielak pylasty "Imshaugia aleurites", granicznik płucnik "Lobaria pulmonaria", przylepka łuseczkowata "Melanelia exasperatula", przylepka okopcona "M. fuliginosa", przylepka brodawkowata "M. subargentifera", tarczownica skalna "Parmelia saxatilis", płaskotka rozlana "Parmeliopsis ambiqua", pawężnica drobna "Peltigera didactyla", pawężnica łuseczkowata "P. praetextata", płucnik modry "Platismatia glauca", mąklik otrębiasty "Pseudevernia furfuracea", odnożyca mączysta "Ramalina farinacea", odnożyca kępkowa "R. fastigiata", odnożyca jesionowa "R. fraxinea", odnożyca opylona "R. pollinaria" oraz złotlinka jaskrawa "Vulpicida pinastri".
Mieszkańcami lasu są najróżniejsze gatunki zwierząt. Oprócz zwierząt pospolitych możemy tu spotkać takie gatunki jak wydra europejska, łasica, borsuk, popielica czy nietoperze. Okazałym mieszkańcem lasu jest jeleń europejski o charakterystycznej smukłej budowie ciała. Głowę samca (byka) zdobi poroże nazywane przez myśliwych wieńcem. Jelenie z terenu Warmii odznaczają się szczególnie pięknym porożem i ustępują jedynie jeleniom karpackim. Gośćmi rezerwatu bywają wilki.
Las Warmiński jest krainą ptaków, z których wiele należy do gatunków chronionych. Szczególnej ochronie podlegają tu stanowiska ptaków, takich jak: bielik, rybołów, kania czarna, orlik krzykliwy oraz bocian czarny. Wokół ich gniazd wytyczono strefy ochronne, gdzie prowadzi się gospodarkę leśną w ograniczonym zakresie. Poza wymienionymi w lesie warmińskim możemy spotkać inne ciekawe gatunki ptaków m.in. myszołów zwyczajny, żuraw, czajka, dudek, zimorodek i cały szereg innych.
Historia przekształceń antropologicznych.
Ze względu na złożoną i w miarę dobrze poznaną historię zmian przyrodniczych, wywołanych działalnością człowieka, obszar rezerwatu i najbliższych okolic jest dobrym terenem badawczym dla oceny renaturalizacji krajobrazu. Badania takie prowadzone są na UWM w Olsztynie.
Epoka kamienia.
Paleolit (14 000-9000 r. p.n.e.): pierwsze ślady pobytu człowieka, krajobraz tundrowy, w ślad za wycofującym się lądolodem pojawili się łowcy reniferów, przywędrowali z dorzecza Wisły, zakładali krótkotrwałe obozowiska.
Mezolit (8000-5000 r. p.n.e.): ocieplenie klimatu, w miejsce tundry pojawił się las brzozowy, potem brzozowo-sosnowy. Ludność żyła z myślistwa, rybołówstwa i zbieractwa. Zakładano sezonowe obozowiska w pobliżu jezior i rzek. Ślady takiego obozowiska znaleziono nad jeziorem Kośno w pobliżu leśniczówki Mędrzyny (Landryny, Mendriny) (nóż kościany z ok. 7000 r. p.n.e.). W Kielarach odnaleziono ślady pracowni krzemieniarskiej z narzędziami mikrolitycznymi. Około 7000 roku p.n.e. wyemigrowali łowcy reniferów, pojawili się nowi przybysze z Europy. Używali narzędzi mikrolitycznych (tzw. zbrojniki), osiedlali się nad brzegami jezior i rzek, zajmowali się myślistwem.
Neolit (5000-2000 r. p.n.e.): klimat atlantycki cieplejszy i wilgotniejszy od obecnego, w krajobrazie pojawiły się rozległe puszcze liściaste. Osady lokowano nad brzegami jezior i rzek, a ludność żyła z rybactwa, łowiectwa, zbierała owoce lasu. Pojawiły się pierwsze naczynia gliniane oraz początki uprawy ziemi (w dolinach rzek, bez karczunku lasu) i hodowle zwierząt (pierwsze zboża i udomowione zwierzęta hodowlane). Udoskonalono rybołówstwo: obok harpunów i wędek pojawiły się bardziej wydajne sieci łowne. Domostwa budowano bardziej solidnie. Obrabiano drewno, poroża, kości skóry zwierząt, włókna roślinne, produkowano siekierki i toporki z kamienia gładzonego. Około 3000 r. p.n.e. upowszechniła się ceramika (naczynia gliniane), uprawy zbóż i hodowla zwierząt. Karczowano i wypalano lasy, uprawiano jęczmień, pszenicę żyto. Po wyjałowieniu gleby wypasano bydło, owce, kozy. Po kilkunastu latach przenoszono siedziby w inne miejsce. Porzucone polany (pola i pastwiska) ponownie zarastały lasem.
Na ziemiach Pojezierza Mazurskiego ścierały się wpływu dwu kultur: fińsko-bałtyjskiej (ceramika z ornamentem grzebykowym) i środkoworosyjskiej (ceramika z ornamentem dołkowym). Kultury te przemieszały się.
Nowe plemiona pojawiły się ok. 3000 r. p.n.e. Z dorzecza Wisły zaczęła napływać ludność rolniczo-hodowlana kultury pucharów lejkowatych. Po nich z terenów współczesnych Kujaw przybyła ludność kultury amfor kulistych, zajmowali się rolnictwem i handlem (m.in. bursztynem). Ślady ich pobytu odnaleziono w Bartągu, Kielarach, Butrynach, Chaberkowie, Jełguniu, Rusi.
Pod koniec III tysiąclecia p.n.e. (ok. roku 2000 p.n.e.) pojawiły się plemiona kultury ceramiki sznurowej – Praindoeuropejczycy. Zaczęły powstawać większe osady. Ludność żyła z rybołówstwa i myślistwa, a także hodowli i rolnictwa. Z pewnością zbierano w lesie jagody i grzyby. Relikty tej kultury (ceramiki sznurowej) znajdujemy w okolicach Jełgunia (cmentarzysko z kurhanami), Ząbie (cmentarzysko). U schyłku epoki kamienia nastąpił regres demograficzny i wyludnienie.
Epoka brązu.
Epoka brązu (1600-600 r. p.n.e.). Około 1600 roku p.n.e. zaczęły napływać pierwsze wyroby z brązu, najprawdopodobniej jako wynik wymiany handlowej za bursztyn. Ślady znaleziono w Kurkach. Około 1100 r. p.n.e. zaczęły powstawać nowe osady, prawdopodobnie w oparciu o ludność miejscową oraz przybyszów z dorzecza Wisły (kultura łużycka). Trwałe i ludne osiedla budowane były w zakolach rzek, na półwyspach jezior lub na pagórkach. Ślady takich osad odkryto w Olsztynie, Worytach, Klewkach, Bartągu, Kielarach, Pluskach.
Około roku 1000 p.n.e. nastąpiła zmiana obrzędu pogrzebowego, upowszechniła się kremacja (ciałopalenie). Resztki ze stosu pogrzebowego zbierano do naczyń glinianych (popielnic) lub wsypywano wprost do ziemi. Cmentarzyska takie odkryto w Bałdach i Pluskach. Czasem usypywano ziemno-kamienne kurhany (Jełguń, Pluski) pokryte kamiennym brukiem. Cmentarzysko w Jełguniu było używane w latach 800-600 p.n.e. W pobliżu znajdowało się osiedle.
W epoce brązu ludność żyła z rolnictwa i hodowli, pola powiększano poprzez wrąb i wypalenia pierwotnej puszczy. Ślady metalurgii brązu odkryto w Cerkiewniku i Worytach.
Epoka żelaza.
Epoka żelaza. Około roku 500 p.n.e. zaczęto wytwarzać wyroby z żelaza (narzędzia, broń). Pojawiła się kultura kurhanów zachodniobałtyjskich (utożsamia się ją z zachodnimi Bałtami, pochodzącymi z dorzecza górnego Dniepru, Dźwiny i Oki). Odnotowano znaczny wzrost zaludnienia, pojawiły się osiedla obronne, usytuowane na jeziornych wyspach (Pluski, Ząbie) oraz na morenowych wzniesieniach, dodatkowo umocnionych kamienno-ziemnymi wałami, palisadami drewnianymi lub suchymi fosami (np. Sząbruk). W ceramice pojawiły się naczynia o kulistych dnach oraz zwyczaj chowania zmarłych w grobowcach kurhanowych. Ludność (Bałtowie, Prusowie) zajmowała się hodowlą bydła, owiec, kóz, a przede wszystkim koni tarpanów. Uprawiano także zboża (pszenica, jęczmień, owies, proso, żyto), groch, bobik. Zajmowano się łowiectwem, rybołówstwem i bartnictwem.
Germanie.
W okresie rzymskim (200 r. p.n.e.-400 r. n.e.) pojawiło się osadnictwo germańskich Wandalów, Gotów, Gepidów, najprawdopodobniej nastąpiło przemieszanie z Galinami. Później napłynęli Herulowie powracający z terenów Morza Czarnego.
Germańscy Wandalowie – kultura przeworska (200 r. p.n.e.-200 r. n.e.). W okolicach Łajsu stanowili zwartą enklawę (północna granica zwartego obszaru występowania między Odrą a Wisłą). Ślady ich osad znaleziono w Bartągu, Bartążku, Gągławkach, Przykopie, Rusi, Rybakach, Tomaszkowie, Ząbiu.
Germańscy Goci – kultura wielbarska (200-400 r. n.e.). Przybyli ze Skandynawii, osiedlili się na Pomorzu, później dotarli na tereny okolic górnej Łyny, a dalej przez Lubelszczyznę i Podole nad Morze Czarne. Ślady Gotów odnaleziono w Bartągu, Gągławkach, Tomaszkowie a ich cmentarzyska w Bartągu, Gryźlinach, Tomaszkowie.
Herulowie. W latach 400-600 r. n.e. uwidoczniły się wpływy z obszarów naddunajskich i stepów czarnomorskich. Po rozbiciu państwa Gotów przez Hunów, część ludności powróciła na swe wcześniejsze tereny, w tym Galindowie, którzy wyprawili się z Gotami nad Morze Czarne. Ukształtowała się specyficzna kultura mazursko-germańska (kultura olsztyńska), której ślady znajdujemy w Kielarach i Pasymiu (łączyła zapewne element germański jak i bałtyjski). Ludność uprawiała zboża (jęczmień, pszenicę, proso), hodowała bydło, owce, konie i świnie. Domostwa miały konstrukcję drewniana i były częściowo zagłębione w ziemi. Osady oddzielone były obszarami pustek (typowe dla Europy Środkowej tego okresu).
Prusowie.
Relikty osadnictwa pruskiego odnajdujemy w nazwach: Lauks – pole, (łac. campus) – jednostka osadnicza najniższego rzędu (pojedyncze gospodarstwo lub grupa kilku-kilkunastu rodzin); wchodziła w skład tzw. „małej ziemi” – jednostki plemiennej Prusów.
Lauks nie miał określonego obszaru. Była to ziemia uprawna w wykarczowanej puszczy, na polanie. Grunty lauksu nie stanowiły zwartego układu, składały się z drobnych kawałków ziemi. Poszczególne lauksy oddzielała puszcza lub jeziora, bagna i rzeki. Najbardziej prymitywną formą lauksu było pojedyncze gospodarstwo. Większe lauksy składały się z kilku lub kilkunastu rodzin. Z lauksów odchodziły rodziny, aby założyć w niewielkiej odległości następne osady (lauksy) o takiej samej nazwie lub nieco zmienionej. Lauks nie był wsią w rozumieniu wsi polskiej czy niemieckiej. Prusowie nie osiedlali się w jednym miejscu, a ich gospodarstwa były rozrzucone z dala jedno od drugiego. W sąsiedztwie osady znajdowało się miejsce składania ofiar, święty gaj itp. W razie zagrożenia ludność chroniła się w gródkach obronnych. W pobliżu znajdowało się także miejsce grzebania zmarłych.
Nazwa lauks zachowała się w kilku nazwach wsi: Łajs, Łajsy. Reliktem są nazwy „Łajs”, „Łajsy” oraz końcówki lauken, -lack (w języku niemieckim) lub -ławki (spolszczenia), np. Gągławki/Ganglauken, Wopławki/Woplauken, Pasławki/Passlack.
Prusowie chowali zmarłych w lasach. Pobliskie Kopanki i Przykop nazwę mogą brać od pruskiego słowa kopy – groby. Kopanki to miejsce grobów, a Przykop, miejsce przy grobach.
Butryny nazwę swą biorą zapewne od pruskiego osadnika-zasadźcy Butryma, ewentualnie od rdzenia but – dom.
Nazwa Bałdy wywodzi się prawdopodobnie od pruskiego słowa bala – oznaczającego bagno, błoto.
Z początkiem 600 r. zaprzestano użytkowania większości osad i cmentarzysk. Ukształtowały się znane nam plemiona Prusów. Do Europy Środkowej napłynęli Słowianie (spokrewnieni z Bałtami, z udziałem plemion sarmackich i wpływem Germanów). W Europie nastąpiła epoka wędrówek ludów i ekspansji Słowian. W okolicach rezerwatu Las Warmiński coraz wyraźniej uwidaczniały się wpływy słowiańskie. O związkach Prusów ze Słowianami przybyłymi z dorzecza Dniestru świadczy pojawienie się w Galindii kamiennych posągów zwanych „babami”.
W latach 800-1200 r. n.e. miały miejsce okresy wyludnienia. W wyniku wędrówek ludów i załamania się szlaków handlowych, w tym najważniejszego szlaku bursztynowego, doszło do wyludnienia Galindii (osadnictwo przeniosło się w dorzecze Gubra i górnej Drwęcy, wyodrębniły się plemiona Bartów i Sasinów.
Galidnia to nic innego jak „Ukraina”, kraj na granicy, obrzeże. Osadnictwo było rzadsze, na dawne polany i pola powracał las, a osady i cmentarzyska znikały w dzikiej przyrodzie. Osadnictwo jednak całkowicie nie znikło.
Średniowiecze.
Wały obronne z XIV lub XV wieku k. leśniczówki Zazdrość to fragment systemu obronnego między Barczewem, Pasymiem i Purdą. W strażnicy obronnej w Bartążku z XIV kapituła warmińska w 1348 r. zdecydowała o lokacji Olsztyna.
Wyniszczone w XII wieku najazdami książąt polskich ziemie Sasinów i Galindów zostały znacznie wyludnione.
Osadnictwo niemieckie prowadzone przez zakon krzyżacki polegało na zakładaniu wsi na dawnych terenach rolnych lub na surowym korzeniu, tj. poprzez karczunek puszczy. W drugim przypadku powstawały miejscowości, których nazwa zawierała końcówkę niemiecką walde – oznaczającą las, puszczę (-wałd po spolszczeniu): Grunwald, Bruchwałd, Gietrzwałd, Ługwałd, Brąswałd.
Zakon i Kapituła Warmińska lokując nowe wsie, osadzała osadników z Niemiec, bądź Prusów lub Polaków, a nawet Rusinów. Na przykład w XIV wieku w Rusi, Kapituła Warmińska osadziła pięciu pruskich bartników. Dlatego pruskie nazwy miejscowości nie muszą pochodzić z czasów dawniejszych, a wynikać ze średniowiecznego osadnictwa.
W średniowieczu uprawiano tzw. trójpolówkę, co na gruntach piaszczystych przynosiło słabe plony.
Historycy niemieccy wskazują, że nazwy Ruś czy Ruszajny (niem. Reuschahagen) pochodzą od rusińskich osadników z Rusi Białej. Inni wiążą nazwę z więcierzem do połowu ryb Fischreuse. Jeszcze inni wskazują na pruskie słowo rusite czyli ciec, a więc określenia dotyczącego wody, w tym przypadku rzeki Łyny Rusele, Russe.
Osadnictwo kapitulne: na polu Bertynga – Bartążek (1335) (pruski Bartąg) i Bartąg (1345) (niemiecki Bartąg – wskazywałoby na różny etnos osadników), Jaroty (1342, osadnik Prus Jomen), Dorotowo (1348, zasadźca Prus Dorot), Szczęsne (1353), Klewki (1353), Klebark Wielki (1357), Tomaszkowo (1363), Ruś (1374), Butryny (1412).
Oprócz wsi powstały majątki szlacheckie: Gągławki (1348), Kielary (1361), Maudy (obecnie Majdy 1534). Wszystkie wsie zostały zniszczone w czasie wojen polsko-krzyżackich w XV i XVI wieku. Ponownie zasiedlane były w latach 1516-1521 przez samego Mikołaja Kopernika.
W XVI w. założono położoną na terenie obecnego rezerwatu, dziś już nieistniejącą, wieś Sójka (Soyka).
Druga połowa XX w..
Wyludnienia po 1945, rozwój turystyki, zalesienia i renaturalizacja obszaru rezerwatu Las Warmiński.
Zalesianie gruntów porolnych pod koniec XX w., w okolicach rezerwatu (Butryny, Łajs, Tylkowo itd.).

</doc>
<doc id="559217" url="https://pl.wikipedia.org/wiki?curid=559217" title="Otton Bolesławowic">
Otton Bolesławowic



</doc>
<doc id="559221" url="https://pl.wikipedia.org/wiki?curid=559221" title="Modzele (zoologia)">
Modzele (zoologia)

Modzele – zgrubienia na skórze niektórych zwierząt. Występują na skórze kończyn większości płazów bezogonowych i części płazów ogoniastych (modzele naskórka palców i przedramion), na pośladkach niektórych małp (modzele pośladkowe) oraz na piersiach niektórych ptaków (modzele piersiowe). Ich wielkość, rozmieszczenie i kolor są cechami gatunkowymi.
Modzele godowe płazów występują w okresie godowym na przednich kończynach, często na dłoniach, samców. Brodawkowate modzele podeszwowe występują na spodnich powierzchniach (podeszwach) kończyn. Na spodnich stronach palców niektórych płazów występują brodawkowate modzele stawowe.

</doc>
<doc id="559224" url="https://pl.wikipedia.org/wiki?curid=559224" title="Brzezinka (Mysłowice)">
Brzezinka (Mysłowice)

Brzezinka – dzielnica Mysłowic, położona w środkowej części miasta, w niewielkiej dolinie.
Dzielnica graniczy z Brzęczkowicami, Morgami, Laryszem, Kosztowami oraz z miastem Jaworzno (dzielnicą Wysoki Brzeg).
Przechodzi tu droga wojewódzka nr 934 (Katowice-Oświęcim) oraz autostrada A4 (Katowice-Kraków).
Brzezinkę zamieszkuje kilka tysięcy ludzi, głównie w domkach jednorodzinnych, ale w centrum dzielnicy znajdują się też bloki i stare (niektóre zabytkowe) kamienice.
Nazwa.
Według Heinricha Adamy'ego nazwa miejscowości pochodzi od polskiej nazwy drzewa "brzozy" – "von brzoza, brzezina = Birke". W swoim dziele o nazwach miejscowych na Śląsku wydanym w 1888 roku we Wrocławiu wymienia pierwotną nazwę w obecnej polskiej formie "Brzezinka" podając jej znaczenie "Birkendorf" czyli w tłumaczeniu "Brzozowa wieś". W okresie rządów pruskich miejscowość oficjalnie nosiła nazwę "Birkental", pochodzącą od niemieckich słów "Birke" i "Tal" – „dolina”.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Brzezynka".
Historia.
Pierwsza wzmianka o tej dzielnicy pojawia się w 1470 roku, jako wieś przy potoku płynącym do Przemszy.
Rozwój hutnictwa w XVIII wieku, możliwość zbytu węgla drogą wodną do Krakowa oraz dobre warunki naturalne wpłynęły na powstanie w całej okolicy licznych kopalni. W 1794 roku powstała pierwsza kopalnia w Brzezince „Dar Karola”, a wszystkich kopalń było około dziesięciu. Największą była „Nowa Przemsza”. Kiedy w 1847 roku powstała linia kolejowa łącząca Mysłowice z Wrocławiem i Berlinem, przez Brzezinkę została ona przedłużona do Oświęcimia. Z kolei w 1853 roku Brzezinka uzyskała połączenie drogowe z Wrocławiem. W 1865 roku powstał w niej urząd pocztowy. W 1893 roku poświęcono w Brzezince kościół katolicki pod wezwaniem Nawiedzenia Najświętszej Maryi Panny. Dzięki staraniom mieszkańców 10 lat później świątynia zyskała własną parafię. Czasy istnienia granicy na Przemszy i Trójkąta Trzech Cesarzy w Brzezince (przełom XIX i XX wieku) to dla miejscowości dobry okres, z usług znajdujących się tu licznych hoteli i restauracji korzystało wielu przyjezdnych, co skutkowało m.in. rozwojem gastronomii – w 1913 roku działało w Brzezince aż 26 restauracji i barów. Początek XX wieku to również czas, w którym w Brzezince funkcjonowało wiele przedsiębiorstw, a wśród nich szczególną rolę pełniła, założona według różnych źródeł w 1929, 1930 lub w 1931 roku fabryka porcelany „Elektroporcelana”, będąca ówcześnie jednym z najważniejszych tego typu zakładów na Górnym Śląsku. Powstały na terenie zalanej kopalni „Nowa Przemsza” zakład specjalizował się w produkcji porcelanowych korków do butelek, cokołów, oprawek, a także własnych wyrobów reklamowych oraz tych na potrzeby fabryki w Czechowicach.
W latach 1945-1951 istniała gmina Brzezinka, składająca się jedynie z samej siedziby (nie dzieliła się na gromady). Zniesiono ją 1 kwietnia 1951 roku przez przyłączenie do sąsiedniego miasta Mysłowice.
W 1962 roku w Brzezince otwarto kino „Znicz”, które istnieje do dziś. Atutem placówki jest dobrze zachowana oryginalna sala kinowa i urządzenia z lat 60. XX wieku.

</doc>
<doc id="559226" url="https://pl.wikipedia.org/wiki?curid=559226" title="Wicekrólestwo Nowej Granady">
Wicekrólestwo Nowej Granady

Wicekrólestwo Nowej Granady (hiszp. "Virreinato de Nueva Granada") – kolonia hiszpańska, wydzielona w 1717 z Wicekrólestwa Peru, obejmowała dzisiejsze Wenezuelę, Gujanę, Kolumbię, Panamę, Ekwador oraz Trynidad i Tobago. Stolicą kraju była Bogota.
W 1819 oficjalnie proklamowano utworzenie Wielkiej Kolumbii. Oddziały hiszpańskie ostatecznie złożyły broń w 1822.

</doc>
<doc id="559227" url="https://pl.wikipedia.org/wiki?curid=559227" title="Reprezentacja Kraju Saary w piłce nożnej">
Reprezentacja Kraju Saary w piłce nożnej



</doc>
<doc id="559231" url="https://pl.wikipedia.org/wiki?curid=559231" title="Schillerescencja">
Schillerescencja

Schillerescencja – szczególny rodzaj iryzacji odznaczający się migotliwością i częstokroć tęczową grą barw, bądź objawianiem się połyskującego pasemka. Bywa obserwowana w skaleniach potasowych (adular, ortoklaz) o charakterze kamieni księżycowych.

</doc>
<doc id="559232" url="https://pl.wikipedia.org/wiki?curid=559232" title="Bitwa pod Fehrbellin">
Bitwa pod Fehrbellin

Bitwa pod Fehrbellin – starcie zbrojne, które miało miejsce 28 czerwca 1675 podczas wojny duńsko-szwedzkiej będącej częścią wielkiej europejskiej wojny Francji z koalicją.
Bitwa została stoczona przez szwedzką armię dowodzoną przez hrabiego Waldemara Wrangla (brat przyrodni feldmarszałka Carla Gustafa Wrangla), która dokonała najazdu i rozpoczęła okupację części Brandenburgii graniczącej ze szwedzkim Pomorzem. Jednak zostali odparci przez siły elektora Brandenburgii Fryderyka Wilhelma dowodzone przez feldmarszałka Derfflingera w pobliżu miasta Fehrbellin.
Wstęp.
Gdy Fryderyk Wilhelm przyłączył się do sojuszu wymierzonego przeciwko Francji i wysłał nad Ren armię ekspedycyjną, Francja przekonała Szwedów do ataku na Brandenburgię. Gdy Fryderyk dowiedział się o szwedzkim ataku i okupacji znacznej części swego kraju, ściągnął swą armię z frontu francuskiego i wykonał 250-kilometrowy marsz w dwa tygodnie – marsz ten uważany jest za jeden z największych marszów w historii wojskowości europejskiej. Dokonał tego zostawiając tabory z zaopatrzeniem i zaopatrując swą armię w drodze, ale przy pomocy zakupów, zabroniwszy rabunku.
Szturm na Rathenow.
Zaraz po powrocie do Brandenburgii Fryderyk Wilhelm natychmiast zdał sobie sprawę, że Szwedzi zanadto rozproszyli swe siły i rozkazał Derrflingerowi zdobyć miasto Rathenow w celu rozdzielenia sił szwedzkich. Fryderyk Wilhelm przekupił lojalnego wobec niego urzędnika, tak by ten wydał bankiet dla szwedzkich oficerów z fortecy, aby upić ich przed natarciem. Następnie Derrflinger osobiście podając się za szwedzkiego oficera wracającego z bankietu, przekonał strażników, by otworzyli bramy miasta mówiąc, że ściga go brandenburski patrol. Gdy tylko bramy zostały otwarte, osobiście poprowadził przeciwko miastu szarżę złożoną z 1000 dragonów; reszta armii wkrótce wkroczyła za nim. Derrflinger miał wówczas 69 lat.
Bitwa.
Kiedy Derfflinger wyrzucił Szwedów z Rathenow, szwedzkie linie komunikacyjne zostały zagrożone. Szwedzki wódz Wrangel, gnębiony w walce podjazdowej przez oddziały dowodzone przez pułkownika Joachima Henningsa, stanął w obliczu zniszczonego mostu na rzece Rhin koło miasta Fehrbellin. W zaistniałej sytuacji dalszy marsz był na razie niemożliwy, ani w jedną, ani w drugą stronę. Wrangel nie miał wyboru i musiał stoczyć bitwę. W tym czasie jego inżynierowie zajęli się odbudową mostu.
Naprzeciw armii brandenburskiej liczącej 15 000 żołnierzy, w tym 5600 jazdy i 13 dział stała armia szwedzka mająca 7000 piechoty, 4000 jazdy i 38 dział. Przez rozmieszczenie swych dział na wzgórzach na swym lewym skrzydle, podczas gdy Szwedzi mieli tylko bagna na obu skrzydłach i rzekę z tyłu, Fryderyk Wilhelm i Derfflinger uzyskali decydującą taktyczną przewagę. Działa te rozpoczęły ogień około południa 28 czerwca powodując ciężkie straty na szwedzkim prawym skrzydle. Szwedzi próbowali kilka razy zdobyć kontrolę nad tymi wzgórzami, lecz za każdym razem ich atak został odparty. Fryderyk Wilhelm swój główny atak przeprowadził na prawe skrzydło szwedzkiej armii, zmuszając szwedzką jazdę do ucieczki, co z kolei naraziło szwedzką piechotę na atak ze skrzydła. Brandenburska jazda, której natarcie na lewe skrzydło Szwedów zostało odparte, zawróciła i rozbiła cały szwedzki regiment piechoty. Szwedzkie prawe skrzydło wytrzymało jednak na tyle długo, by most mógł zostać odbudowany. Gdy piechota brandenburska zaczęła przełamywać prawe skrzydło armii szwedzkiej, Wrangel zdążył już przeprawić dużą część swej armii jeszcze przed zmrokiem. Brandenburczycy stracili około 500 ludzi. Wojska Wrangla, chociaż pokonane, poniosły podobne straty podczas bitwy, jednak nadchodzące dni znacznie powiększyły rachunek strat szwedzkich. Podjazdowe ataki oddziałów kawalerii brandenburskiej, dezercje, głód i wiele innych czynników znacznie zredukowały stan liczebny wycofującej się armii szwedzkiej.
Historyczne znaczenie.
Chociaż pod względem wojskowym zwycięstwo to nie miało wielkiego znaczenia, miało jednak ogromne znaczenie psychologiczne: Szwedzi, długo uważani za niezwyciężonych, zostali pokonani. Fryderyk Wilhelm odtąd znany jest jako Wielki Elektor, a armia którą poprowadził do zwycięstwa wraz z Derfflingerem, stała się rdzeniem przyszłej pruskiej armii. Dzień 28 czerwca stał się świętem, które było obchodzone w Niemczech aż do 1914 roku. Bitwę upamiętnia bardzo popularny w Niemczech marsz wojskowy "Fehrbelliner Reitereimarsch".

</doc>
<doc id="559233" url="https://pl.wikipedia.org/wiki?curid=559233" title="Larysz-Hajdowizna">
Larysz-Hajdowizna

Larysz-Hajdowizna – dzielnica Mysłowic, znajdująca się w centralnej części miasta.
Jej początki to XIX w., rozproszone kolonie robotnicze kopalni „Carlssegen” (kop. Larysz). Leży przy drodze z Brzezinki do Wesołej. W 1885 kolonia Karlssegen liczyła 318 mieszkańców. Zabudowa to domki jedno i wielorodzinne, a także stare kamienice (familoki) i bloki. Znajduje się tam Szkoła Podstawowa nr 11 im. św. Jadwigi Królowej Polski oraz Sala Królestwa Świadków Jehowy.

</doc>
<doc id="559235" url="https://pl.wikipedia.org/wiki?curid=559235" title="Flaga Dębicy">
Flaga Dębicy



</doc>
<doc id="559236" url="https://pl.wikipedia.org/wiki?curid=559236" title="Ropucha zwyczajna">
Ropucha zwyczajna



</doc>
<doc id="559239" url="https://pl.wikipedia.org/wiki?curid=559239" title="Kosztowy">
Kosztowy

Kosztowy (niem. "Kosztow") – dzielnica Mysłowic.
Położenie.
Jest południową dzielnicą miasta, graniczy od południa z Imielinem, a także z Dziećkowicami, Krasowami i Brzezinką. Przechodzi przez nią droga wojewódzka nr 934 (Katowice – Bieruń), droga ekspresowa S1 (DK1) (Gdańsk – Bielsko-Biała) oraz linia kolejowa Katowice – Oświęcim wraz ze stacją kolejową. Dzielnica leży na obszarze Wyżyny Śląskiej. Przez Kosztowy przepływa Rów Kosztowski, dopływ Przemszy.
Kosztowy posiadają herb: w błękitnym polu tarczy poziomo ustawiona piła i skrzyżowane nad nią hebel (strug), klin i osiek.
Historia.
Jako wieś funkcjonowała już w okresie średniowiecza. Najstarsza wzmianka pochodzi z 1391 r., kiedy to książę opawsko-raciborski Jan II Żelazny podarował ją wraz z Imielinem i Chełmem (i swoimi prawami książęcymi) biskupom krakowskim. Odtąd były przedmiotem sporu granicznego między Polską, a państwami które władały Górnym Śląskiem. Po wojnach śląskich, zawładnąwszy Śląskiem, król pruski Fryderyk II oficjalnie zażądał zwrotu terytorium i zapłacenia zaległych z niego podatków. Należały do klucza lipowieckiego (często błędnie podaje się, że należały do klucza sławkowskiego). W 1789 r. własność wsi przejął polski Skarb Państwa, ale w 1795 r. na skutek III rozbioru została przyłączona do Prus. Jednak już w 1807 r. do wsi wkroczyły wojska francuskie, którymi dowodził marszałek Jean Lannes, co skutkowało powrotem Kosztów do państwa polskiego w postaci Księstwa Warszawskiego. W czasie kongresu wiedeńskiego ponownie wybuchł spór terytorialny odnośnie Kosztów i dopiero w 1818 roku ostatecznie potwierdzono ich przynależność do Królestwa Prus. Od 1871 r. Kosztowy należały do Cesarstwa Niemieckiego, a od 1922 r. do Polski. W 1813 r. powstała w Kosztowach pierwsza kopalnia węgla kamiennego Kostower Grube, przemianowana na „Józefka” (istniała do 1929 roku, a obecnie na jej terenie znajduje się apteka, sklep i basen), a następnie dwie huty cynku „Eduard” i „Teresa”. W XIX w. zbudowano także przez Kosztowy linię kolejową, stację i brukowaną ulicę.
W 1910 r. w miejscowości mieszkało 1538 osób z czego 1457 mówiło językiem polskim, 3 polskim i niemieckim, a 78 niemieckim. W wyborach komunalnych jakie odbyły się w listopadzie 1919 r. mieszkańcy oddali 602 głosy na polską listę na ogólną sumę 652 zdobywając wszystkie 9 mandatów. Podczas plebiscytu z 891 uprawnionych do głosowania 804 głosowało za przyłączeniem do Polski. W miejscowości działały polskie organizacje społeczne i kulturalne m.in. od 1918 r. 16 osobowe gniazdo śląskiej dzielnicy Polskiego Towarzystwa Gimnastycznego „Sokół” kierowanego przez Tomasza Klimczoka, a od kwietnia 1920 r. koło Związku Towarzystw Polek. Mieszkańcy wsi licznie wstępowali w szeregi walczących podczas Powstań Śląskich (ich walki upamiętnia płyta pamiątkowa w centralnej części dzielnicy).
15 czerwca 1931 roku w Kosztowach urodził się Jerzy Chromik - późniejszy olimpijczyk (jego imię nosi Szkoła Podstawowa Nr.16).
23 czerwca 1976 roku otwarto RTCN Katowice/Kosztowy - obecnie jest to najwyższa budowla w Polsce.
W 1976 r. urządzono w Kosztowach kaplicę, na bazie której uzyskano pozwolenie na budowę kościoła. W 1981 r. powstała kosztowska parafia. Kościół poświęcono w 1992 roku.
Na początku lat 80. zbudowano osiedle domów dla rodzin górniczych zwane potocznie Sigmami (firma, które je wybudowała, nosiła nazwę ,Sigma"). 
W latach 1945–1954 siedziba gminy Kosztowy, a w latach 1954–1973 gromady Kosztowy. W latach 1973–1975 w gminie Wesoła. 27 maja 1975 włączone wraz z gminą Wesoła (i miastem Wesoła) do Mysłowic.
Kosztowy miały przysiółek o nazwie Biały Brzeg, który został przyłączony do Mysłowic już w 1961 roku. Przestał on istnieć w latach 60. na skutek budowy kolei piaskowej. Jedyną jego pozostałością jest ul. Białobrzeska, która wzięła swą nazwę z racji bycia główną drogą prowadzącą na położony nad Przemszą przysiółek.
Charakterystyka.
Dużo domów jedno- i wielorodzinnych i parę starych kamieniczek przy rynku, przy którym stoi też pomnik Powstańców Śląskich. W północnej części dzielnicy domki z tzw. nowego budownictwa. Na terenie Kosztów znajduje się szkoła podstawowa, stadion (klub Unia Kosztowy), kościół, OSP, bary, sklepy, restauracje, duża liczba kapliczek (najstarsza z 1827 r.) i krzyży przydrożnych.
W najbliższej okolicy zlokalizowany jest maszt radiowo-telewizyjny Katowice – Kosztowy wykorzystywany m.in. przez TVP, Polsat, TVN, Polskie Radio, RMF FM. Znajduje się on na terenie dzielnicy Wesoła.

</doc>
<doc id="559240" url="https://pl.wikipedia.org/wiki?curid=559240" title="Legion (zespół blackmetalowy)">
Legion (zespół blackmetalowy)

Legion – polska grupa muzyczna wykonująca black metal i NSBM. Powstała w 1994 roku we Wrocławiu z inicjatywy znanego z występów w grupie Graveland instrumentalisty Roberta Fudalego pseudonim Rob Darken (gitara elektryczna/basowa, perkusja) oraz znanego z grupy Mysteries wokalisty Leinada.
Grupa jest zaliczana do prekursorów gatunku NSBM w Polsce. W swych utworach odwołuje się do antysemityzmu, patriotyzmu, historii Polski oraz antychrześcijaństwa. Legion znajduje się na liście Anti-Defamation League wymieniającej zespoły wykonujące „muzykę nienawiści”.

</doc>
<doc id="559241" url="https://pl.wikipedia.org/wiki?curid=559241" title="Karabin maszynowy Maxim M/32-33">
Karabin maszynowy Maxim M/32-33

Maxim M/32-33 – fiński ciężki karabin maszynowy.
Historia.
Po odzyskaniu w 1918 roku niepodległości uzbrojenie armii fińskiej oparto na broni przejętej z arsenałów stacjonujących na terenie Finlandii jednostek armii rosyjskiej. Wśród przyjętych do uzbrojenia typów broni znalazł się ckm Maxim wz. 1910, który pod oznaczeniem M/09-09 stał się podstawowym ckm-em armii fińskiej. W latach 20. rozpoczęto prace nad modyfikacją tego ckm-u mającą na celu lepsze przystosowanie go do warunków fińskich. Efektem tych prac był ckm Maxim M/09-21. Był on wyposażony w nową trójnożną podstawę i celownik. W latach 1924-1933 powstało ponad 1000 tych karabinów maszynowych.
Po rozpoczęciu produkcji M/09-21 kontynuowano prace nad dalszą modernizacją ckm-u Maxima. W 1931 roku Aimo Lahti przystosował go do zasilania przy pomocy metalowej taśmy półsztywnej. Nowa taśma składała się z taśm sztywnych o pojemności 10 naboi, które łączono nabojami. Dzięki zastosowaniu taśmy metalowej oraz dodaniu odrzutnika udało się zwiększyć szybkostrzelność do 850 strz./min. Jednocześnie ckm wyposażono w podstawę celownika optycznego, a kształt chwyty tylców dostosowano do strzelania w grubych rękawicach. Powiększono także otwór służący do napełniania chłodnicy dzięki czemu możliwe było napełnianie jej śniegiem.
Jednocześnie z modernizacją karabinu właściwego opracowywano nową podstawę. Podobnie jak podstawa ckm-u M/09-21 miała to być podstawa trójnożna, ale poza prowadzeniem ognia do celów naziemnych miała umożliwić strzelania przeciwlotnicze.
W latach 1933-1935 w wojskowych zakładach zmodernizowano kilkaset karabinów maszynowych Maxim M/09-09 do nowego standardu. Otrzymały one oznaczenie M/09-32. Po zakończeniu modernizacji starych M/09 rozpoczęto w 1936 roku produkcje nowych ckm-ów które otrzymały oznaczenie M/32-33.
Łącznie powstało około 1200 ckm-ów M/32-33. Większość z nich została zniszczona w końcowym okresie wojny. W 1951 roku na uzbrojeniu pozostały 563 ckm-y tego typu.

</doc>
<doc id="559249" url="https://pl.wikipedia.org/wiki?curid=559249" title="Binokular">
Binokular



</doc>
<doc id="559250" url="https://pl.wikipedia.org/wiki?curid=559250" title="Orędzie paschalne">
Orędzie paschalne

Orędzie paschalne lub Orędzie Wielkanocne ("łac. Exsultet") – starożytna pieśń, przypisywana św. Ambrożemu lub św. Augustynowi.
Opis.
W niezmiennej formie trwała od VII wieku do reform liturgicznych po Soborze Watykańskim II. Należy do liturgicznego orędzia podczas Wigilii Paschalnej związanego z zapaleniem światła w noc Zmartwychwstania. Wykonuje go diakon lub prezbiter. W wyjątkowych sytuacjach może go wykonać kantor ((jeśli kantor nie jest duchownym, to wówczas opuszcza wybrane fragmenty: w łacinie po fragmencie: "haec aula resultet." przechodzi do fragmentu: "Sursum corda.", w języku polskim zaś po fragmencie: "potężnym śpiewem całego ludu." przechodzi do fragmentu: "W górę serca."). Exsultet śpiewa się na początku liturgii Wigilii Paschalnej, po procesji do ołtarza, w momencie ustawienia zapalonego paschału pośrodku prezbiterium kościoła i jego okadzeniu.
Podczas wykonywania Exsultetu wszyscy zgromadzeni powinni stać.
Tekst wraz z neumami Orędzia Wielkanocnego jest zawarty w Mszale Rzymskim. Występuje w formie dłuższej i krótszej. Uroczyste wykonanie Exsultetu trwa od 10 do 15 minut. Orędzie paschalne zawiera m.in. pochwałę ofiary paschalnej Chrystusa i sakramentu chrztu oraz dziękczynienie za zmartwychwstanie Chrystusa i wybawienie ludzkości z grzechu. Pieśń podkreśla wspaniałość Bożego dzieła odkupienia świata, począwszy od grzechu Adama, aż do zbawienia, które dokonało się w Chrystusie.

</doc>
<doc id="559253" url="https://pl.wikipedia.org/wiki?curid=559253" title="Mikroskop stereoskopowy">
Mikroskop stereoskopowy

Mikroskop stereoskopowy (binokular) – mikroskop optyczny z oddzielnymi okularami dla obojga oczu pozwalający na przestrzenne widzenie obrazu powiększanego. Widziany w nim obraz jest trójwymiarowy, dzięki czemu świetnie nadaje się do obserwowania poruszających się np. małych owadów. Zakres powiększeń mikroskopów stereoskopowych waha się w granicach od 3x do ponad 200x, większe powiększenia nie są stosowane ze względu na małą odległość roboczą obiektywów od próbki, oraz niedostatecznie dużą ilość światła odbitego wpadającego do obiektywów.
Istnieją dwa rozwiązanie techniczne dotyczące obiektywów:

</doc>
<doc id="559255" url="https://pl.wikipedia.org/wiki?curid=559255" title="Elias Hrawi">
Elias Hrawi

Elias Khalil Hrawi (arab. الياس الهراوي, ur. 4 września 1926 w Haouch-el-Omara, zm. 7 lipca 2006 w Bejrucie) – polityk libański, prezydent Libanu w latach 1989–1998.
Pochodził z rodziny maronickiej. Studiował nauki o przedsiębiorczości na jezuickim Uniwersytecie Św. Józefa w Bejrucie. Pracował w sektorze prywatnym, eksportował warzywa, importował ropę naftową, był posiadaczem ziemskim. Utrzymywał kontakty handlowe z sąsiednimi krajami arabskimi oraz krajami europejskimi. W 1972 został wybrany po raz pierwszy do Zgromadzenia Narodowego jako deputowany niezależny.
W latach 1980–1982 pełnił funkcję ministra prac publicznych w gabinecie Shafika Wazzana. Zajmował się na tym stanowisku rozbudową dróg i mostów Libanu. W listopadzie 1989, po zabójstwie prezydenta René Moawada, został powołany przez Zgromadzenie Narodowe na jego następcę. Jako prezydent Hrawi doprowadził do dymisji chrześcijańskiego premiera generała Michela Aouna i nawiązał ścisłą współpracę z syryjskim prezydentem Hafizem al-Assadem. Na okres jego prezydentury przypadł także początek odbudowy kraju po wojnie domowej. W październiku 1995 Hrawi doprowadził do przedłużenia kadencji prezydenckiej o dalsze trzy lata. W 1998 jego następcą został Emile Lahoud.
Opinie na temat Hrawiego w Libanie były podzielone. Z jednej strony uważano go za skutecznego polityka, który przyczynił się do zakończenia wojny domowej. Był jednak także krytykowany za umocnienie wpływów Syrii, umożliwienie działania w Libanie Hezbollahu oraz naruszenie równowagi konstytucyjnej przez przedłużenie swojej kadencji prezydenckiej (co powtórzył w 2004 prezydent Lahoud).
Żonaty, miał pięcioro dzieci (trzech synów i dwie córki). Zmarł w Bejrucie po chorobie nowotworowej.

</doc>
<doc id="559261" url="https://pl.wikipedia.org/wiki?curid=559261" title="Drzewica plamista">
Drzewica plamista

Drzewica plamista ("Dendrocygna guttata") – gatunek dużego ptaka z podrodziny drzewic (Dendrocygninae) w rodzinie kaczkowatych (Anatidae). Nie jest zagrożony. Nie wyróżnia się podgatunków.
Występowanie.
Mindanao i Celebes przez Moluki i Wyspy Tanimbar do Nowej Gwinei i Archipelagu Bismarcka (Nowa Brytania, Umboi, Nowa Irlandia). Ostatnio zanotowany w Australii na Terytorium Północnym i półwyspie Jork.
Morfologia.
Długość ciała 43–50 cm; masa ciała samic 610–860 g, samców 590–650 g.
Tryb życia.
Samica składa 10–11 jaj o wymiarach 52 mm × 38 mm i masie 41,6 g. Inkubacja trwa 28–31 dni.
Status.
Międzynarodowa Unia Ochrony Przyrody (IUCN) uznaje drzewicę plamistą za gatunek najmniejszej troski (LC – "Least Concern") nieprzerwanie od 1988 roku. Liczebność populacji, według szacunków, mieści się w przedziale 6700–17 000 dorosłych osobników. Globalny trend liczebności populacji uznawany jest za stabilny ze względu na brak istotnych zagrożeń.

</doc>
<doc id="559262" url="https://pl.wikipedia.org/wiki?curid=559262" title="Przebóstwienie">
Przebóstwienie

Przebóstwienie (gr. "theosis" (θέωσης), "theopoiesis") − pojęcie występujące zwłaszcza w prawosławnej teologii apofatycznej; określa dobrowolne dopuszczenie człowieka przez Boga do współudziału w Jego życiu i boskiej naturze drogą pewnego uczestnictwa przez podobieństwo. 
Uczestnikiem przebóstwienia jest mistyk, należy jednak podkreślić, że wedle tradycji prawosławnej mistykiem powinien być każdy chrześcijanin, a nie tylko wybitne jednostki, zaś przebóstwienie stanowi dzięki Chrystusowi przeznaczenie i cel ludzkiej egzystencji. 
W Nowym Testamencie.
Biblijne podstawy teologii przebóstwienia zawierają się w perykopie Drugiego Listu św. Piotra, mówiące o tym, aby stać się "uczestnikami Boskiej natury" [2 P 1, 4]:
Znaczącym źródłem jest również modlitwa eucharystyczna w części epiklezy, gdzie znajduje się prośba o przebóstwienie ludzkiej natury skierowana do Boga Ojca.
Istota przebóstwienia.
Centralnym punktem teologii przebóstwienia jest osoba Jezusa Chrystusa, łącząca w sobie naturę Boską i doskonałe człowieczeństwo. Mówiąc o "theosis" Kościół prawosławny od zawsze walczył z gnostycyzmem, głosząc iż przebóstwienie nie stanowi tajemnej wiedzy o Bogu, ale jest powołaniem każdego człowieka do zjednoczenia z Nim. Jedna z formuł brzmi bowiem: "Bóg stał się człowiekiem, aby ludzie mogli stać się bogami". Inna znowu formuła mówi: "Bóg stworzył człowieka samą swoją wolą, jednak nie może go zbawić bez współudziału woli ludzkiej", co oznacza że osiągnięcie przebóstwienia jest możliwe wyłącznie przy miłosnym dialogu woli Bożej i woli ludzkiej. Przebóstwienie należy przy tym do tzw. teologii apofatycznej (negatywnej), ponieważ jego osiągnięcie ściśle związane jest ze stopniowym wyzbywaniem się ludzkich pojęć oraz przyjęciem całkowitej niewiedzy odnośnie do natury Bożej. Tylko wówczas, jak mówi "Pieśń nad Pieśniami", Bóg zdolny jest złączyć się z człowiekiem, będąc Umiłowanym bliskim i kochanym, a jednocześnie nieosiągalnym.
Ojcowie Kościoła walczyli z arianizmem, który odrzucał dogmat o Świętej Trójcy, głosząc iż bez jedności i współistotności wszystkich trzech Osób Boskich przebóstwienie człowieka nie tylko nie byłoby możliwe, ale również pozbawione sensu na poziomie teologicznym. W obronie przebóstwienia prawosławie potępiało również takie ruchy jak nestorianizm, który wyraźnie oddzielał w osobie Jezusa Chrystusa naturę Boską i ludzką, podczas gdy prawosławie zawsze mocno podkreślało stopienie się tych dwóch natur w Jezusie, nadto wskazując, iż dla chrześcijanina na drodze do świętości powinien być zarówno duch, jak i ciało. Słowo przyjęło bowiem pełnię natury ludzkiej, co oznacza, że cała nasza natura jest przeznaczona do uczestnictwa w jedności z Bogiem.

</doc>
<doc id="559268" url="https://pl.wikipedia.org/wiki?curid=559268" title="Baszta Jacek">
Baszta Jacek

Baszta Jacek – zabytkowa baszta w ciągu średniowiecznych fortyfikacji Głównego Miasta w Gdańsku, zbudowana około 1400 r. Najwyższa ze średniowiecznych baszt gdańskich. Znajduje się przy ulicy Pańskiej, w pobliżu Podwala Staromiejskiego i Targu Drzewnego. Sąsiednią basztą jest Baszta na Podmurzu.
Jest ceglaną budowlą na rzucie ośmiobocznym, z ośmioma kondygnacjami stanowisk strzelniczych (z których trzy dolne były sklepione, podobnie jak loch piwniczny), ma obecnie wysokość 36 m (wraz z chorągiewką na szczycie). Mury ceglanego trzonu mają grubość od 2,5 m w przyziemiu do 1,2 m w wyższych partiach i wznoszą się na wysokość 22 m.
Historia.
Basztę zbudowano w północno-zachodnim narożniku murów obronnych Głównego Miasta. Dzięki swej wysokości miała prawdopodobnie umożliwiać obserwację przedpola w razie ataku od strony Starego Miasta, które w tym czasie nie posiadało jeszcze własnych obwarowań. Dostęp do wnętrza wiódł z poziomu ganku straży muru wysokiego, przylegającego do baszty od strony południowej, oraz w przyziemiu od strony Głównego Miasta. Pod krawędzią wysokiego, namiotowego dachu zachowały się ceglane arkady wsparte na kamiennych konsolach, osłaniające machikuły – obiegający basztę nadwieszony ganek o szerokości 70 cm, z 30-centymetrowymi otworami w podłodze, które umożliwiały rażenie nieprzyjaciela atakującego podnóże baszty. Sklepiony loch pod basztą służył jako magazyn żywności dla obrońców.
Wysoki dach namiotowy dodano dopiero w 1556 r., gdy obiekt nie pełnił już funkcji obronnych.
Po uszkodzeniach w 1945 r. (zniszczony dach i górne partie murów, wypalone wnętrze), basztę odremontowano do 1955 r. w kształcie z roku 1556, znanym z rycin. Od 1962 r. w jej wnętrzu mieści się zakład fotograficzny.
Baszta nosiła dawniej (w języku niemieckim) żartobliwą nazwę „Kiek in de Kök” (inne warianty pisowni: Kick in de Koek, Kück in die Köck), co należy tłumaczyć jako „Patrz do kuchni” (Sławomir Błaut w tłumaczeniu powieści Güntera Grassa „Wróżby kumaka” zastosował nazwę „Nos w garach”). Ta oryginalna nazwa związana była z mieszczącymi się w pobliżu zabudowaniami klasztoru dominikanów i pierwotnie odnosiła się do znajdującej się w sąsiedztwie Baszty Dominikańskiej, a na dzisiejszą Basztę Jacek przeszła w I połowie XVIII wieku (na planie z 1706 r. oznaczono tak jeszcze Basztę Dominikańską, a na planie z 1741 r. już Basztę Jacek).
Obecna nazwa baszty została jej nadana po 1945 r. i odnosi się do św. Jacka Odrowąża, dzięki któremu w 1227 r. książę Świętopełk sprowadził do Gdańska zakon dominikanów.
W latach 2015–2016 kosztem ponad 380 tys. zł przeprowadzono remont zabytku.

</doc>
<doc id="559269" url="https://pl.wikipedia.org/wiki?curid=559269" title="Nikolaus Pfluger">
Nikolaus Pfluger

ks. Nikolaus Pflüger (Niklaus Pfluger, Nikolaus Pflueger) FSSPX (ur. 3 listopada 1958 w Oesingen, Szwajcaria) – I Asystent Przełożonego Generalnego Bractwa Św. Piusa X.
Do seminarium w Zaitzkofen (Niemcy) wstąpił w 1978 roku, a święcenia kapłańskie otrzymał w 1984. Do 1985 roku przebywał w przeoracie w Oberriet (Institut St. Karl Borromäus); następnie został przeorem w Bazylei. W 1989 został przełożonym dystryktu Szwajcarii, a w 1991 rektorem seminarium w Zaitzkofen. W 1998 wrócił do funkcji kierownika dystryktu szwajcarskiego, a od 2004 był przełożonym dystryktu niemieckiego.
11 lipca 2006 czterdziestoosobowa Kapituła Generalna Bractwa Świętego Piusa X wybrała go na I Asystenta Przełożonego Generalnego Bractwa, bp. Bernarda Fellaya. W grudniu 2008 odwiedził placówki Bractwa w Polsce. Często zastępuje biskupa Bernarda Fellaya w wywiadach i w kontaktach z mediami, jest także jego delegatem w kontaktach z lokalnymi placówkami Bractwa.
Jest krytykiem serii książkowej o Harrym Potterze, która według niego jest antychrześcijańska i nie powinna być czytana przez dzieci, gdyż wpaja im ideologię New Age.

</doc>
<doc id="559270" url="https://pl.wikipedia.org/wiki?curid=559270" title="Mikołaj Pfluger">
Mikołaj Pfluger



</doc>
<doc id="559272" url="https://pl.wikipedia.org/wiki?curid=559272" title="Kulki (gra komputerowa)">
Kulki (gra komputerowa)

Kulki – polska gra komputerowa z gatunku gier logicznych. Polega na usuwaniu z planszy 9 na 9 pól tytułowych kolorowych kulek. Kulki zostają usunięte wtedy, gdy utworzy się rząd z pięciu lub więcej kulek tego samego koloru w poziomie, pionie lub ukośnie. W każdym ruchu pojawiają się 3 nowe kulki, zarówno ich kolor jak i rozmieszczenie na planszy jest losowe. Nowe kulki nie pojawiają się po ruchu powodującym usunięcie rzędu kulek. Gra kończy się w momencie gdy wszystkie pola planszy są zapełnione kulkami i nie można wykonać żadnego ruchu.
Polskie „kulki” to wariant starszej gry pt. "Lines" ("Color Lines", ros. Шарики) napisanej przez Olega Demina wydaną dla systemu MS DOS przez rosyjską firmę Gamos (ros. Геймос) w 1992 roku. Istnieje wiele wersji gry opartej na tych samych zasadach, autorstwa różnych producentów.

</doc>
<doc id="559273" url="https://pl.wikipedia.org/wiki?curid=559273" title="OLiS">
OLiS

OLiS (Oficjalna Lista Sprzedaży) – cotygodniowa lista przebojów, klasyfikująca 100 najpopularniejszych albumów muzycznych na terenie Polski. Jest przygotowywana i publikowana w Internecie od 2000 roku przez Związek Producentów Audio-Video, polskie stowarzyszenie gromadzące dane na temat rodzimego przemysłu muzycznego. Układana jest na podstawie danych o sprzedaży nośników fizycznych oraz odtworzeniach w serwisach strumieniowych. Każda lista zawiera statystyki w przedziale czasowym od piątku do czwartku i jest publikowana zwyczajowo w następny czwartek.
Pierwsza lista OLiS została opublikowana 23 października 2000. Do notowania z 5 stycznia 2023 OLiS składał się z 50 albumów, gromadzonych tylko na podstawie sprzedaży nośników fizycznych. 16 stycznia 2023 Związek Producentów Audio-Video ogłosił, że począwszy od aktualnego notowania na wynik OLiS poza sprzedażą fizyczną mają wpływ także odtworzenia w serwisach strumieniowych, ponadto lista została rozszerzona do 100 pozycji.
Poza główną listą OLiS Związek Producentów Audio-Video publikuje także 3 dodatkowe notowania popularności albumów w Polsce:
Zasady sporządzania.
Dane na temat sprzedaży fizycznej albumów są raportowane przez sklepy i wydawców oraz gromadzone przez agencję badawczą Kantar Polska (do 2019 przez TNS Polska, która została wchłonięta przez Kantar Polska). Składają się na nie egzemplarze kupione w sklepach stacjonarnych i internetowych oraz poprzez alternatywne sposoby, na przykład podczas koncertów.
Dane o odtworzeniach w serwisach strumieniowych są gromadzone i analizowane przez brytyjską firmę Ranger na podstawie czterech usług: Spotify, YouTube, Apple Music i Deezer. Dane z serwisu YouTube obejmują także podległe mu usługi YouTube Music i YouTube Premium. Nie są brane pod uwagę odtworzenia utworów krótsze niż 30 sekund i wykorzystania w treściach wideo tworzonych przez użytkowników. Ponadto stosowany jest limit, wedle którego odtworzenia pojedynczego utworu nie mogą przekraczać 70% łącznych odtworzeń piosenek z albumu.
W przypadku istnienia reedycji lub wersji alternatywnych albumów, które zawierają całość wydania pierwotnego, dane o ich popularności są wliczane do danych wydania pierwotnego.
Statystyki.
Opracowano na podstawie archiwów OLiS.

</doc>
<doc id="559274" url="https://pl.wikipedia.org/wiki?curid=559274" title="Cần Thơ">
Cần Thơ

Cần Thơ – miejscowość w południowym Wietnamie, uważana za największe miasto delty Mekongu, aglomeracja wydzielona na prawach prowincji z prowincji Hậu Giang. W 2019 roku liczyło 860,5 tys. mieszkańców.
Miasto leży na prawym brzegu rzeki Tônlé Basăk (wiet. Hậu Giang), największej odnogi Mekongu, w odległości ok. 75 km od jej ujścia do Morza Południowochińskiego. Leżące w samym centrum plątaniny kanałów, szlaków wodnych i licznych wodnych bazarów, Cần Thơ jest doskonałym punktem wypadowym do zwiedzania delty Mekongu. 
W mieście ma swoją siedzibę Uniwersytet Cần Thơ oraz Instytut Hodowli Ryżu Delty Mekongu.

</doc>
<doc id="559275" url="https://pl.wikipedia.org/wiki?curid=559275" title="Robin Gibb">
Robin Gibb

Robin Hugh Gibb (ur. 22 grudnia 1949 w Douglas, zm. 20 maja 2012 w Londynie) – brytyjski muzyk, jeden z trzech braci tworzących zespół Bee Gees.
Życiorys.
Urodził się w Douglas na Wyspie Man wraz z bratem bliźniakiem Maurice’m (zm. 12 stycznia 2003). Był synem Hugh Gibba (1916-1992) i Barbary Gibb (z domu Pass; 1920-2016). Miał starszą siostrę Lesley Barbarę (ur. 1945) i dwóch braci: starszego Barry’ego (ur. 1 września 1946) i młodszego – Andy’ego (ur. 5 marca 1958, zm. 10 marca 1988). W 1958 rodzina Gibbów przeprowadziła się do Australii i osiedliła się w Redcliffe w stanie Queensland, niedaleko Brisbane.
Gibb uczęszczał do szkoły podstawowej w Manchesterze (Oswald Road Primary School), a później do Chorlton-Cum-Hardy i Humpy Bong School w Brisbane.
Kariera.
Na scenie nie grał na żadnym instrumencie, natomiast prywatnie potrafił grać na pianinie, organach, akordeonie i wiolonczeli. Największy wpływ na niego mieli Roy Orbison, The Beatles i Otis Redding.
Nagrał siedem albumów solowych. W roku 2007 nagrał cover hitu grupy Bee Gees „Too Much Heaven” razem z zespołem US5.
Życie prywatne.
4 grudnia 1968 ożenił się z sekretarką Molly Hullis, z którą miał dwójkę dzieci: syna Spencera (ur. 21 września 1972) i córkę Melissę (ur. 17 czerwca 1974). W 1980 doszło do rozwodu. 31 lipca 1985 poślubił Dwinę Murphy, z którą miał syna Robina Johna (ur. 21 stycznia 1983). Ze związku z Claire Yang miał córkę Snow Robin (ur. w listopadzie 2008).
Zmarł 20 maja 2012 w klinice w Londynie, na raka okrężnicy w wieku 62 lat. Został pochowany na cmentarzu kościoła Najświętszej Maryi Panny (ang. "St Mary the Virgin Church") w Thame.

</doc>
<doc id="559278" url="https://pl.wikipedia.org/wiki?curid=559278" title="Pęcherz żywiczny">
Pęcherz żywiczny

Pęcherz żywiczny – wada drewna z grupy wad budowy polegająca na miejscowym wypełnieniu żywicą przestrzeni między słojami drewna.
Pęcherz żywiczny w przekroju poprzecznym ma kształt soczewki o długości do 3 cm, w przekroju stycznym – kształt elipsy do 10 cm, w przekroju promieniowym – kształt szczeliny o szerokości kilku milimetrów. Występuje w drewnie gatunków iglastych mających w strukturze drewna przewody żywiczne. Pęcherze żywiczne najczęściej obserwowane są u świerka.
Występowanie pęcherzy żywicznych zmniejsza wartość użytkową niektórych sortymentów, w szczególności utrudnia obróbkę drewna. Obowiązująca norma (PN-79/D-01011) nie przewiduje ich pomiaru. W materiałach tartych określa się ich liczbę przypadającą na jednostkę długości sztuki, a w fornirach – liczbę pęcherzy na jednym arkuszu. 
Pęcherzami żywicznymi są nazywane również zbiorniki żywicy w korze niektórych drzew iglastych np: jodły czy daglezji.

</doc>
<doc id="559279" url="https://pl.wikipedia.org/wiki?curid=559279" title="Long Xuyên">
Long Xuyên

Long Xuyên – miasto w południowym Wietnamie, w delcie Mekongu, nad rzeką Hậu Giang (odnoga Mekongu), ośrodek administracyjny prowincji An Giang. W 2009 roku liczyło 245 699 mieszkańców.

</doc>
<doc id="559282" url="https://pl.wikipedia.org/wiki?curid=559282" title="Biên Hoà">
Biên Hoà

Biên Hoà – miasto w południowym Wietnamie, nad rzeką Đồng Nai, 30 km na północny wschód od Ho Chi Minh, ośrodek administracyjny prowincji Đồng Nai. W 2013 roku liczyło 471 059 mieszkańców.
W mieście rozwinął się przemysł chemiczny, elektrotechniczny, papierniczy, spożywczy oraz rzemieślniczy.

</doc>
<doc id="559283" url="https://pl.wikipedia.org/wiki?curid=559283" title="Parafia Matki Bożej Różańcowej w Raciborzu">
Parafia Matki Bożej Różańcowej w Raciborzu

Parafia Matki Bożej Różańcowej – raciborska parafia powstała przed 1804 rokiem, która swym zasięgiem obejmuje Sudół, do 1975 samodzielna wieś, obecnie dzielnica Raciborza, należąca do dekanatu tworkowskiego leżącego w diecezji opolskiej.
Historia.
W Średniowieczu wioska należała do parafii Bieńkowice. W końcu XVIII wieku zostało potwierdzone istnienie kaplicy św. Mikołaja. W latach 1802–1804 został wybudowany kościół pw. Zaślubin Najświętszej Maryi Panny. Od 1886 roku był ustanowiony samodzielny duszpasterz, a w 1889 roku kardynał Kopp ustanowił tutaj samodzielną parafię. Obecny kościół powstał w latach 1904–1905 w stylu neogotyckim, konsekrowany 31 maja 1905 roku przez kardynała Koppa.

</doc>
<doc id="559287" url="https://pl.wikipedia.org/wiki?curid=559287" title="Thủ Dầu Một">
Thủ Dầu Một

 
Thủ Dầu Một – miasto w południowym Wietnamie, nad rzeką Sajgon, ośrodek administracyjny prowincji Bình Dương. W 2009 roku liczyło 187 379 mieszkańców. Miasto składa się z 5 dzielnic miejskich i 5 wiejskich.

</doc>
<doc id="559291" url="https://pl.wikipedia.org/wiki?curid=559291" title="Mỹ Tho">
Mỹ Tho

 
Mỹ Tho – miasto w południowym Wietnamie, w delcie Mekongu, ośrodek administracyjny prowincji Tiền Giang. W 2009 roku liczyło 130 081 mieszkańców.

</doc>
<doc id="559295" url="https://pl.wikipedia.org/wiki?curid=559295" title="Grigorij Czuchraj">
Grigorij Czuchraj

Grigorij Naumowicz Czuchraj (ros. Григорий Наумович Чухрай; ur. 23 maja 1921 w Melitopolu, zm. 29 października 2001 w Moskwie) – radziecki reżyser filmowy, scenarzysta i pedagog.
Życiorys.
Urodził się na Ukrainie; jego ojciec, Naum Zinowiewicz Rubanow, był zawodowym wojskowym. Czuchraj nazwisko nosił po matce – Ukraince Kławdii Petriwni Czuchraj, która rozwiodła się z Naumem, kiedy Grigorij miał trzy lata (w 1924). Wkrótce matka ponownie wyszła za mąż, za przewodniczącego kołchozu Pawła Litwinienkę. W 1935 roku cała rodzina przeniosła się do Moskwy, gdzie matka i ojczym uzupełniali braki w wykształceniu. W 1939 roku Grigorij został powołany do wojska. Służył w łączności. Po wybuchu wojny, w sierpniu 1941, zgłosił się na ochotnika do wojsk powietrznodesantowych i trafił na front. Do końca wojny, w szeregach radzieckich wojsk powietrznodesanatowych brał udział we wszystkich ważniejszych bitwach tej formacji w ramach frontów: Południowego, Stalingradzkiego, Dońskiego, 1. i 3. Ukraińskiego. Podczas bitwy stalingradzkiej otrzymał awans na pierwszy stopień oficerski. Wielokrotnie brał udział w radzieckich operacjach desantowych na tyłach frontu, m.in. w przygotowaniu powstania słowackiego w 1944 roku. Swój szlak bojowy zakończył pod Wiedniem i w grudniu 1945 roku został zdemobilizowany. Był czterokrotnie ranny. W sierpniu 1944 wstąpił do partii. 
Po powrocie do ZSRR, w 1946 roku został studentem wydziału reżyserii Wszechzwiązkowego Instytutu Kinematografii (w klasie Jutkiewicza i Romma). Po ukończeniu uczelni w 1953 roku, pomimo lukratywnej propozycji pracy w „Mosfilmie”, Czuchraj powrócił na Ukrainę i rozpoczął pracę w Kijowskim Studio Filmów Fabularnych, w charakterze asystenta II reżysera. W 1955 roku powrócił do Moskwy i rok później w „Mosfilmie” zrealizował swoje pierwsze samodzielne dzieło - film "Czterdziesty pierwszy". Z „Mosfilmem” pozostał już wiązany do końca swojej kariery i wszystkie jego kolejne filmy powstały właśnie w tej wytwórni. Wszystkie zyskały rozgłos, były wielokrotnie nagradzane (głównie w ZSRR) i dziś uważane są za arcydzieła radzieckiej sztuki filmowej. W latach 1966-1976 kierował Eksperymentalnym Studio Filmowym przy „Mosfilmie”. Członek Państwowego Komitetu Kinematografii w latach 1964-1991. Sekretarz Związku Filmowców Radzieckich w latach 1964-1991. Wykładowca w moskiewskim WGiK-u.
Autor książek autobiograficznych: "Moja wojna" (Moskwa, 2001) i "Moje kino" (Moskwa, 2002). 
Jest pochowany na Cmentarzu Wagańkowskim w Moskwie.
Twórczość.
Debiutował filmem "Czterdziesty pierwszy" (1956, według opowiadania Borisa Ławrieniowa), odbiegającą od schematów realizmu socjalistycznego opowieścią z lat wojny domowej 1917-1922. W "Balladzie o żołnierzu" (1959) przedstawił tragizm wojny z perspektywy zwykłego żołnierza, a próbą rozrachunku z okresem stalinowskiego terroru był film "Czyste niebo" (1961). Wyrazem poszukiwań nowej stylistyki były kolejne filmy, m.in. "Był sobie dziad i baba" (1964), poruszający problem trwałości wykształconych w latach stalinizmu postaw dogmatycznych; paradokumentalny film "Pamięć" (1971), "Trzęsawisko" (1977), "Życie jest piękne" (1979). 
W swojej twórczości wierny był jednemu, głównemu tematowi: człowiek wobec historii.
Tworzył również filmy dokumentalne, m.in. "Nauczę was marzyć" (1985, wraz ze współreżyserem Jurijem Szwyriowem), "Todfeinde – vom Sterben und Überleben in Stalingrad" (1992, współreżyserowany z Rainerem Schübelem). 
Życie osobiste.
Był żonaty z Iriną Pawłowną z d. Pienkową – wykładowcą języka i literatury rosyjskiej. Mieli dwoje dzieci: Pawła (ur. 1946) – reżysera filmowego i Jelenę (ur. 1961) – filmoznawcę. 
Odznaczenia i nagrody.
I inne.

</doc>
<doc id="559297" url="https://pl.wikipedia.org/wiki?curid=559297" title="Orientowanie">
Orientowanie



</doc>
<doc id="559299" url="https://pl.wikipedia.org/wiki?curid=559299" title="Maurice Gibb">
Maurice Gibb

Maurice Ernest Gibb (ur. 22 grudnia 1949 w Douglas, zm. 12 stycznia 2003 w Miami) – brytyjski muzyk, członek zespołu muzycznego Bee Gees. Śpiewał, grał na gitarze basowej, gitarze i instrumentach klawiszowych.
Urodził się w Douglas na Wyspie Man wraz z bratem bliźniakiem Robinem, który zmarł 20 maja 2012. Był synem Hugh Gibba (1916–1992) i Barbary Gibb z domu Pass (1920–2016). Miał starszą siostrę Lesley Barbarę (ur. 12 stycznia 1945) i dwóch braci: starszego Barry’ego (ur. 1 września 1946) i młodszego – Andy’ego (ur. 5 marca 1958, zm. 10 marca 1988). Z czasem rodzina przeprowadziła się do Australii i osiedliła się w Redcliffe w stanie Queensland, niedaleko Brisbane.
Był dwukrotnie żonaty. 18 lutego 1969 poślubił piosenkarkę Lulu, rozwiedli się 21 sierpnia 1975 i wkrótce potem 17 października 1975 ożenił się z Yvonne Spencely, z którą miał dwójkę dzieci: syna Adama (ur. 23 lutego 1976) i córkę Samanthę (ur. 2 lipca 1980).
Zmarł 12 stycznia 2003 w szpitalu Mount Sinai Medical Center w Miami w wieku 53 lat. Przyczyną zgonu był zawał niedokrwienny jelit (a nie jak mylnie podaje wiele źródeł zawał serca), który nastąpił podczas operacji jelit.

</doc>
<doc id="559301" url="https://pl.wikipedia.org/wiki?curid=559301" title="Gary Busey">
Gary Busey

Gary Busey, właśc. William Gareth Jacob Busey Sr. (ur. 29 czerwca 1944 w Goose Creek) – amerykański aktor filmowy i telewizyjny.
Życiorys.
Wczesne lata.
Urodził się w Goose Creek (dziś Baytown) w stanie Teksas jako syn Sadie Virginii (z domu Arnett) i kierownika projektu budowlanego Delmera Lloyda Buseya. W 1962 ukończył szkołę średnią Nathan Hale High School w Tulsie w stanie Oklahoma. Podczas studiów w Pittsburg State University w Pittsburgu w Kansas zainteresował się sztuką. Następnie przeniósł się do Oklahoma State University w Stillwater w stanie Oklahoma, gdzie zrezygnował ze szkoły tylko niedługo przed ukończeniem studiów.
Kariera.
Swoją karierę rozpoczął jako perkusista formacji The Rubber Band. Występuje na kilku nagraniach z Leonem Russellem w utworach: „Teddy Jack Eddy” i „Sprunk”. Grał w zespole Carp, który wydał jeden album w Epic Records w 1970 roku. W 1978 wydał album "The Buddy Holly Story".
Debiutował w filmie "Wild in the Streets" (1968) u boku Hala Holbrooka, Shelley Winters i Richarda Pryora. Grał gościnnie w serialach: "Bonanza" (1972), "Kung Fu" (1973) i "Gunsmoke" (1975). Wystąpił jako Curly w dramacie kryminalnym Michaela Cimino "Piorun i Lekka Stopa" ("Thunderbolt and Lightfoot", 1974) z Clintem Eastwoodem i Jeffem Bridgesem. W 1976 został zatrudniony przez Barbrę Streisand i producenta Jona Petersa, aby zagrać Bobby'ego Ritchie, menadżera postaci granej przez Krisa Kristoffersona w remake'u Franka Piersona "Narodziny gwiazdy" ("A Star Born", 1976). W komentarzu do filmu w filmie DVD, Streisand mówi, że Busey był świetny i że widziała go w serialu telewizyjnym i uważała, że ma odpowiednie predyspozycje do odgrywania tej roli.
W filmie biograficznym "The Buddy Holly Story" (1978) wcielił się w rolę legendy rock and rolla Buddy’ego Holly, za którą był nominowany do Oscara dla najlepszego aktora pierwszoplanowego i Złotego Globu.
W komedii Joela Schumachera "Taksiarze z Waszyngtonu" ("D.C. Cab", 1983) pojawił się jako Dell i wykonał utwór „Why Baby Why”. Był antagonistą w komedii sensacyjnej Richarda Donnera "Zabójcza broń" ("Lethal Weapon", 1987) z Melem Gibsonem i Dannym Gloverem w rolach głównych. W dreszczowcu sensacyjnym Andrew Davisa "Liberator" (1992) u boku Stevena Seagala wcielił się w postać socjopatycznego komandora Petera Krilla, skorumpowanego dyrektora wykonawczego Missouri, który służy jako pracownik wewnętrzny i zastępca Strannixa (Tommy Lee Jones).
Życie prywatne.
30 grudnia 1968 ożenił się z fotografką Judy Lynn Helkenberg, z którą ma syna Williama „Jake’a” Jacoba (ur. 15 czerwca 1971). 20 lipca 1990 rozwiódł się. 23 września 1996 poślubił Tiani Warden. Jednak w styczniu 1997 doszło do separacji, a 31 sierpnia 2001 do rozwodu.

</doc>
<doc id="559302" url="https://pl.wikipedia.org/wiki?curid=559302" title="Dimityr Czorbadżijski">
Dimityr Czorbadżijski

Dimityr Czorbadżijski, pseudonim Czudomir (ur. 25 marca 1890 w Turiji w obwodzie Stara Zagora, zm. 26 grudnia 1967 w Sofii) – pisarz bułgarski. Autor mistrzowskich opowiadań humorystycznych ośmieszających przywary rodaków (tomy "Ne sym ot tjach" 1935, "Naszenci" 1936, "Ałaminut" 1938) opartych na komizmie sytuacyjnym i językowym, układających się w barwną panoramę bułgarskiej codzienności. Czorbadżijski był także znany jako grafik karykaturzysta. W literaturze polskiej ukazały się przekłady jego opowiadań w wyborze "Antyspowiedź" (1977) i antologii "Biała jaskółka" (1982).

</doc>
<doc id="559307" url="https://pl.wikipedia.org/wiki?curid=559307" title="Yellow dog Democrat">
Yellow dog Democrat

Pod koniec XIX i w początkach XX wieku terminem Yellow dog Democrat określano w USA wyborców w stanach południa (zwłaszcza tzw. głębokiego południa), którzy zawsze głosowali w wyborach na kandydatów Partii Demokratycznej, ponieważ silne były tam nastroje antyrepublikańskie (elektorat negatywny).
W tym czasie jednakże demokraci stawali się partią coraz bardziej przesuwającą na lewo, republikanie zaś na prawo. Południe uchodzi za najbardziej konserwatywny region USA, więc teoretycznie program republikanów powinien bardziej im odpowiadać. Byli jednak niechętnie traktowani przez tamtejszych wyborców, głównie przez pamięć wojny secesyjnej.
Najwidoczniej paradoks ten ujawnił się podczas wyborór w roku 1928, kiedy kandydatem demokratów został gubernator Nowego Jorku Al Smith. Smith miał opinię polityka liberalnego, a poza tym był katolikiem (na południu panowały wówczas silne nastroje antykatolickie). Jednakże Głębokie Południe oddało głosy w większości na niego (innymi stanami oprócz nich, które tak uczyniły były tylko Massachusetts i Rhode Island).
Przedostatnim kandydatem, który w całości zdobył Głębokie Południe był Adlai Ewing Stevenson II w roku 1956. W 1960 John F. Kennedy teoretycznie wygrał w nich wybory, choć wiele głosów zostało oddanych na listę „nieprzydzielonych elektorów”, demokratów, którzy opowiadali się przeciwko mandatowi Kennedy-Johnson, ale nie chcieli poprzeć republikanina Richarda Nixona. Ostatecznie stan Missisipi oddał w całości swoje głosy elektorskie na konserwatywnego senatora-demokratę Harry’ego F. Byrda z Wirginii. Za nimi poszła duża część elektorów z Alabamy. W roku 1964 Lyndon B. Johnson przegrał wybory w tej części kraju, choć zarazem odniósł największe zwycięstwo (pod względem odsetka popierających go wyborców) w historii kraju. Część głębokiego południa zdobył wtedy Barry Goldwater, prawicowy senator z Arizony.
Ostatnim demokratycznym kandydatem, który w całości zdobył głębokie południe był Jimmy Carter w 1976. Bill Clinton wygrał w roku 1992 wybory w Luizjanie, rodzinnym Arkansas, Georgii oraz Tennessee. W 1996 przegrał w Georgii, ale wygrał za to na Florydzie. Al Gore w 2000, choć wygrał w głosowaniu powszechnym, przegrał zaś na całym południu, poza wysuniętymi na północ i tradycyjnie raczej demokratycznymi i liberalnymi Maryland i Delaware, podobnie jak John Kerry w 2004.

</doc>
<doc id="559309" url="https://pl.wikipedia.org/wiki?curid=559309" title="Wiktor Czukarin">
Wiktor Czukarin

Wiktor Czukarin (ur. 9 listopada 1921 w Mariupolu, zm. w 25 sierpnia 1984 we Lwowie) – gimnastyk ukraiński, reprezentant ZSRR.
Jego kariera sportowa rozwinęła się po II wojnie światowej, w czasie której walczył jako żołnierz Armii Czerwonej i trafił do niemieckiej niewoli.
Był 7-krotnym mistrzem olimpijskim: w wieloboju indywidualnym (1952, 1956), w ćwiczeniach na koniu z łękami (1952), skoku przez konia (1952), ćwiczeniach na poręczach (1956) i wieloboju drużynowym (1952, 1956). Był także 3-krotnym wicemistrzem olimpijskim: w ćwiczeniach na poręczach (1952), kółkach (1952) i ćwiczeniach wolnych (1956) i brązowym medalistą w skoku przez konia (1956) oraz mistrzem świata w wieloboju indywidualnym (1954). Zdobył najwięcej medali podczas igrzysk w Helsinkach, ponadto przez całe życie był i czuł się związany ze Lwowem, gdzie mieszkał w kamienicy przy ulicy Łyczakowskiej. We Lwowie w nowej dzielnicy mieszkaniowej Sichów upamiętniono go nazwą jednej z ulic.

</doc>
<doc id="559310" url="https://pl.wikipedia.org/wiki?curid=559310" title="Rana (zwierzęta)">
Rana (zwierzęta)

Rana – rodzaj płaza bezogonowego z rodziny żabowatych (Ranidae). 
Zasięg występowania.
Rodzaj obejmuje gatunki występujące w umiarkowanych regionach Eurazji do Indochin oraz zachodniej Ameryce Północnej.
Systematyka.
Podział systematyczny.
Do rodzaju należą następujące gatunki:

</doc>
<doc id="559311" url="https://pl.wikipedia.org/wiki?curid=559311" title="Gibb">
Gibb

Osoby o nazwisku Gibb:

</doc>
<doc id="559312" url="https://pl.wikipedia.org/wiki?curid=559312" title="Torpeda akustyczna">
Torpeda akustyczna



</doc>
<doc id="559313" url="https://pl.wikipedia.org/wiki?curid=559313" title="Adelajda Burgundzka">
Adelajda Burgundzka

Święta Adelajda, Adelajda Włoska (ur. 931, zm. 16 grudnia 999 w Seltz), córka króla Burgundii Rudolfa II i Berty Szwabskiej, córki księcia Szwabii Burcharda II. Królowa rzymska (Niemiec), a następnie cesarzowa Świętego Cesarstwa Rzymskiego.
Życiorys.
Około 946 została żoną Lotara II (926/928 – 22 listopada 950), syna Hugona Włoskiego i Hildy. Małżeństwo z synem przeciwnika jej ojca służyć miało pogodzeniu się obu rodów. Lotar i Adelajda mieli razem jedną córkę, Emmę (ok. 948 – ?), żonę króla Franków Zachodnich Lotara.
Lotar zmarł już około 950 r. Niektórzy uważali, że został otruty przez jednego ze swoich konkurentów, Berengara z Ivrei. Berengar, chcąc wzmocnić swoją pozycję we Włoszech, usiłował zmusić Adelajdę do ślubu z jego synem, Adalbertem. Adelajda odmówiła i uciekła. Została jednak złapana i uwięziona na 4 miesiące w Como. Udało jej się jednak uciec. Adelajda znalazła schronienie w Canossie, na dworze hrabiego Adalberta Atto. Miasto zostało rychło oblężone przez Berengara. Adelajda wysłała wówczas prośbę o pomoc do króla Niemiec Ottona I (23 listopada 912 – 7 maja 973), syna króla Niemiec Henryka I Ptasznika i Matyldy von Ringelheim, córki hrabiego Dietricha.
Otton rychło zebrał armię i wyruszył do Italii. W 951 r. w Pawii spotkał się z Adelajdą i pojął ją za żonę. Otton i Adelajda mieli razem czworo dzieci, z których dwoje dożyło lat sprawnych:
Berengar został szybko pokonany i w 952 r. musiał złożyć hołd Ottonowi. W 960 r. Berengar z synem rozpoczęli wojnę z papieżem Janem XII. Jan poprosił o pomoc Ottona, który ponownie wyprawił się do Italii i w 963 r. uwięził Berengara i zabrał go ze sobą do Niemiec. Podczas tej wyprawy, 2 lutego 962 r. w Rzymie, papież Jan ukoronował Ottona i Adelajdę koroną cesarską. Adelajda umocniła swoją pozycję na dworze w 953 r., kiedy syn Ottona z pierwszego małżeństwa, Ludolf, zbuntował się przeciwko ojcu. Rychła śmierć Ludolfa otworzyła drogę do tronu potomstwu Adelajdy. W 966 r. wyruszyła wraz z mężem na jego trzecią wyprawę za Alpy i towarzyszyła mu tam przez kolejne sześć lat.
Otton I zmarł w 973 r. i tron objął syn jego i Adelajdy, Otton II. Cesarzowa-wdowa posiadała jeszcze przez kilka lat silne wpływy na dworze. Pozycja Adelajdy była jednak solą w oku dla jej synowej, bizantyjskiej księżniczki Teofano. W wyniku jej nacisków Adelajda musiała w 978 r. opuścić dwór syna. Kolejne lata życia Adelajda spędzała w Italii lub na dworze swojego brata, Konrada Burgundzkiego. Dzięki jego staraniom polepszyły się relacje Adelajdy z synem. W 983 r. Otton mianował matkę jego wicekrólem w Italii. Zmarł jednak jeszcze w tym samym roku.
Tron objął wówczas nieletni syn Ottona II, Otton III. Regentkami w imieniu małego króla zostały Adelajda i Teofano. Od razu wybuchł między nimi konflikt, w wyniku którego Adelajda została zmuszona do rezygnacji ze stanowiska regentki i musiała udać się na wygnanie. Teofano zmarła jednak w 991 r. i Adelajda na powrót została regentką. Pomagał jej wówczas arcybiskup Moguncji Willigis. W 995 r. Otton doszedł do lat sprawnych i Adelajda wycofała się z życia politycznego, poświęcając się działalności charytatywnej.
Adelajda utrzymywała bliskie kontakty z opactwem Cluny, centrum reform kościelnych, zwłaszcza zaś z opatami Majolusem i Odilem. Pod koniec życia osiadła w ufundowanym przez siebie klasztorze Seltz niedaleko Kolonii. Całe dnie spędzała na modlitwie, ale nigdy nie została zakonnicą. W 999 r. wyruszyła do Burgundii, by wesprzeć swojego bratanka, Rudolfa III, w walce z buntownikami. Zmarła w trakcie podróży 16 grudnia 999 r. w klasztorze w Seltz w Alzacji, na kilka dni przez rokiem 1000, w którym cesarzowa oczekiwała powtórnego przyjścia Chrystusa.
Kanonizowana w 1097 przez papieża Urbana II. Jest patronką osób znieważanych, panien młodych, księżniczek, cesarzowych, rodzicielstwa, rodziców z dużą liczbą dzieci, ojczymów i macoch, wygnańców, więźniów, wdów i powtórnych małżeństw. Przedstawiana jest kiedy rozdaje jedzenie ubogim, z miniaturą kościoła w ręku, z insygniami władzy królewskiej, często na pokładzie statku. Jej święto przypada 16 grudnia.

</doc>
<doc id="559314" url="https://pl.wikipedia.org/wiki?curid=559314" title="Rhacophoridae">
Rhacophoridae



</doc>
<doc id="559318" url="https://pl.wikipedia.org/wiki?curid=559318" title="German (ujednoznacznienie)">
German (ujednoznacznienie)

Osoby
Miejscowości
Gminy w USA:
Gminy w USA:

</doc>
<doc id="559323" url="https://pl.wikipedia.org/wiki?curid=559323" title="Germanus">
Germanus



</doc>
<doc id="559324" url="https://pl.wikipedia.org/wiki?curid=559324" title="Wasyl Czumak">
Wasyl Czumak

Wasyl Czumak (ur. 7 stycznia 1901 w Icznej na Czernichowszczyźnie, zm. 21 listopada 1919 w Kijowie) – rewolucyjny poeta ukraiński, jeden z najważniejszych poetów nowej fali literatury ukraińskiej. 
Ukończył w latach 1910-1914 czteroklasową szkołę podstawową w Iczni, następnie w latach 1915-1919 gimnazjum w Horodnie i przyjechał do Kijowa. Został radykalnym działaczem partii "borotbistów" i sekretarzem czasopisma "Mystectwo" oraz współpracownikiem Wszechukraińskiego Kolegium literackiego przy Narodowym Komisariacie Oświaty.
Tworzył utwory nasycone rewolucyjną retoryką i romantycznym uniesieniem. Wydał zbiory wierszy: "Zaspiw" (1920), "Rewolucija" (1920), "Czerwonyj zaspiw" (1922). Czumak pisał także szkice, artykuły krytycznoliterackie i opowiadania ("Towariszcz", "Szczo buło", "Pożowkli storinki").
Został rozstrzelany w Kijowie po wkroczeniu wojsk Armii Ochotniczej Antona Denikina.

</doc>
<doc id="559325" url="https://pl.wikipedia.org/wiki?curid=559325" title="Crossroads – Dogonić marzenia">
Crossroads – Dogonić marzenia

Crossroads - Dogonić marzenia - film komediowy produkcji USA w reżyserii Tamry Davis. Znany przede wszystkim dzięki piosenkarce Britney Spears, która zagrała w filmie główną rolę. Film zarobił ponad 60 milionów dolarów.
Fabuła.
Trzy przyjaciółki: Lucy Wagner (Britney Spears), Kit (Zoe Saldana) i Mimi (Taryn Manning) w wieku 10 lat zakopują w pobliskim parku pudełko ze schowanymi przez siebie rzeczami. Umawiają się, że odkopią pudełko zaraz po balu maturalnym. Mija osiem lat. W noc balową znajdują skrzyneczkę i choć w ten czas stosunki między nimi zmieniły się, wspólnie postanawiają wyruszyć do Los Angeles. Lucy chce spotkać się z matką - takie było jej marzenie „włożone” do skrzynki - która porzuciła córkę, gdy ta miała 3 latka; Kit chce spotkać się z niewidzianym od pół roku narzeczonym Dylanem (Richard Voll) - i zawsze chciała wyjść za mąż; natomiast Mimi, która jest w ciąży, w LA zamierza zrobić karierę piosenkarki - już od dawna marzyła o zwiedzenu świata i śpiewaniu w różnych miejscach. Wspólnie ze znajomym Mimi, Benem (Anson Mount), wyruszają do Los Angeles przez Arizonę, Luizjanę, Kalifornię itd.

</doc>
<doc id="559328" url="https://pl.wikipedia.org/wiki?curid=559328" title="Hryćko Czuprynka">
Hryćko Czuprynka

Hryćko Czuprynka ukr. Григорій Аврамович Чупринка "Hryhorij Awramowycz Czuprynka", (ur. 27 listopada 1879 w Hoholiwie na Czernichowszczyźnie, zm. 1919 lub 1921 w Kijowie) – ukraiński poeta, związany z modernistycznym programem czasopisma "Ukrajinśka chata" i z koncepcjami sztuki dla sztuki.
Najbardziej znane utwory Czuprynki to zbiory poetyckie: "Ohncewit", "Meteor", "Urahan" (wszystkie 1910), "Biłyj hart" (1911), "Son-Trawa", "Kontrasty" (oba 1912), powstałe pod wpływem symbolizmu. Został rozstrzelany za rzekomy udział w spisku antybolszewickim.

</doc>
<doc id="559329" url="https://pl.wikipedia.org/wiki?curid=559329" title="Port lotniczy Londyn-Gatwick">
Port lotniczy Londyn-Gatwick

Port lotniczy Londyn-Gatwick (, kod IATA: LGW, kod ICAO: EGKK) – drugi najruchliwszy międzynarodowy port lotniczy Londynu (po Heathrow). Położony jest 40 km na południe od centrum stolicy Wielkiej Brytanii i 40 km na północ od miasta Brighton znajdującego się nad kanałem La Manche, między miejscowościami Horley a Crawley.
W 2005 obsłużył około 32,6 mln pasażerów, którzy podróżowali do i z około 200 miast. Linie czarterowe nie mogą w zasadzie korzystać z Heathrow, dlatego wiele z nich korzysta z Gatwick jako swojej bazy. Port Lotniczy Londyn-Gatwick obsługuje również wiele lotów do i z USA – ze względu na ograniczenia lotów transatlantyckich na Heathrow. Lotnisko jest drugim węzłem British Airways i Virgin Atlantic.
Terminale.
Lotnisko posiada dwa terminale: Północny i Południowy.
Terminal Północny.
Budowa rozpoczęła się w 1983 roku. Terminal został otwarty przez królową Elżbietę II w 1988 roku. W 1991 roku został rozbudowany.
Terminal Południowy.
Początki terminalu datuje się na lata 1956-1958. Następne rozbudowy to lata 1962, 1983 i 1985. Obecnie realizowany jest program odnowy południowego terminalu.
Gatwick Airport Transit.
Gatwick Airport Transit to zautomatyzowany wagonowy system transportowy typu "people mover", dostarczający darmowe połączenie pomiędzy południowym i północnym terminalem. System składa się z dwóch 3-wagonowych pojazdów, przemieszczających się po specjalnie przygotowanej, długiej na 1,2 km trasie-estakadzie. Pojazdy są w pełni automatyczne, bez kierowców. Pociągi odjeżdżają co kilka minut, sama podróż trwa około 3-4 minut. W jej czasie możemy posłuchać automatycznie generowanych informacji o nowych połączeniach lotniczych z poszczególnych terminali.

</doc>
<doc id="559333" url="https://pl.wikipedia.org/wiki?curid=559333" title="Yuji Uekawa">
Yuji Uekawa

Yuji Uekawa – japoński projektant gier komputerowych i wideo będący członkiem Sonic Team. Jest autorem projektu postaci Shadowa, która po raz pierwszy pojawiła się w grze Sonic Adventure 2. Pierwsza gra z serii Sonic the Hedgehog, w której miał swój udział to gra wyścigowa Sonic R.

</doc>
<doc id="559334" url="https://pl.wikipedia.org/wiki?curid=559334" title="TVP3 Olsztyn">
TVP3 Olsztyn

TVP3 Olsztyn (Telewizja Polska SA Oddział w Olsztynie, do 2005 roku Warmińsko-Mazurski Ośrodek Regionalny TVP SA w Olsztynie, dawniej TVP Olsztyn) – oddział terenowy Telewizji Polskiej obejmujący zasięgiem województwo warmińsko-mazurskie z siedzibą główną w Olsztynie oraz redakcjami terenowymi w Elblągu i Ełku. Sztandarowym programem TVP3 Olsztyn jest serwis informacyjny "Informacje".
Kanał TVP3 Olsztyn nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Kalendarium.
"Opracowano na podstawie materiału źródłowego".
Nadajniki naziemne TVP3 Olsztyn.
Nadajniki analogowe wyłączone 17 czerwca 2013 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie warmińsko-mazurskim i emitują sygnał w polaryzacji poziomej (w skrócie "H"). 27 czerwca 2022 roku ze względu na zmianę standardu nadawania na DVB-T2/HEVC w województwach lubelskim, mazowieckim, podlaskim i warmińsko-mazurskim (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników.
"Opracowano na podstawie materiału źródłowego".
Programy TVP3 Olsztyn.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na lato 2022).
Programy informacyjne
Programy publicystyczne
Programy sportowe
Kultura i sztuka
Rolnictwo i wieś
Religia
Programy dla mniejszości narodowej
Technika i motoryzacja

</doc>
<doc id="559335" url="https://pl.wikipedia.org/wiki?curid=559335" title="Port lotniczy Dallas-Fort Worth">
Port lotniczy Dallas-Fort Worth

Port lotniczy Dallas-Fort Worth – międzynarodowy port lotniczy położony pomiędzy Dallas i Fort Worth, w Teksasie. Kod IATA: DFW, a kod ICAO: KDFW. W kwietniu 2019 przekroczył liczbę 70 mln pasażerów obsłużonych w ciągu 12 miesięcy. Jest główną bazą American Airlines. Jest największym, jeśli chodzi o zajmowaną powierzchnię, portem lotniczym świata.

</doc>
<doc id="559336" url="https://pl.wikipedia.org/wiki?curid=559336" title="Michaił Czułkow">
Michaił Czułkow

Michaił Dmitrijewicz Czułkow, (ur. 12 maja 1743 w Moskwie, zm. 4 listopada 1792 tamże) – pisarz rosyjski, reprezentant nurtu plebejskiego. Autor pierwszej rosyjskiej powieści obyczajowej "Prigożaja powaricha (Nadobna kucharka, czyli przygody rozpustnej kobiety)" (cz. 1 1770, cz. 2 nie ukończona). Był wydawcą miesięcznika satyrycznego „I to i sio” (1769) i (wraz z Michaiłem Popowem) rosyjskiego zbioru folklorystycznego "Sobranije raznych piesien" (tom 1–4 1770–1774).

</doc>
<doc id="559338" url="https://pl.wikipedia.org/wiki?curid=559338" title="Floyd Landis">
Floyd Landis

Floyd Landis (ur. 14 października 1975 w Farmersville, w Pensylwanii) − amerykański kolarz szosowy. Zajął pierwsze miejsce w Tour de France 2006, zwycięstwo to zostało mu jednak później odebrane z powodu stosowania niedozwolonego dopingu.
Wychowywał się w rodzinie mennonitów.
Zawodową karierę rozpoczął w 1999 roku w drużynie Mercury Cycling Team, a w 2002 zmienił barwy na US Postal Service, gdzie należał do najważniejszych pomocników Lance'a Armstronga.
Od roku 2005 Landis jeździł dla szwajcarskiej grupy Phonak Cycling Team. W pierwszej połowie sezonu 2006 wykazywał się wyjątkowo wysoką formą, wygrywając 3 znaczące wyścigi etapowe: Tour of California, Paryż-Nicea oraz Tour of Georgia. Latem zwyciężył również w klasyfikacji generalnej Tour de France, wyprzedzając Hiszpana Oscara Pereiro Sio o 57 sekund. Cztery dni po zakończeniu zawodów UCI poinformowała jednak, że Narodowe Laboratorium Antydopingowe w Chatenay-Malabry, badające próbki krwi wszystkich kolarzy uczestniczących w wyścigu, wykryło u Landisa podwyższony poziom testosteronu. Po tym wydarzeniu, 6 sierpnia 2006 roku Amerykanin ogłosił zakończenie sportowej kariery. 22 września 2007 roku UCI skreśliła go z listy zwycięzców Tour de France.
Od czasu wypadku w styczniu 2003 roku cierpi na jałową martwicę kości w prawym biodrze, co zostało zdiagnozowane dopiero 19 listopada 2004 roku. Jesienią 2006 roku poddał się operacji wstawienia nowego stawu biodrowego.

</doc>
<doc id="559341" url="https://pl.wikipedia.org/wiki?curid=559341" title="Herman Titow">
Herman Titow



</doc>
<doc id="559343" url="https://pl.wikipedia.org/wiki?curid=559343" title="Sędzia (prawo)">
Sędzia (prawo)



</doc>
<doc id="559344" url="https://pl.wikipedia.org/wiki?curid=559344" title="Krzysztof Jasiński">
Krzysztof Jasiński

Krzysztof Roman Jasiński (ur. 21 lipca 1943 w Borzechowie) – polski reżyser teatralny i telewizyjny, a także aktor. Założyciel i od 1966 dyrektor artystyczny Krakowskiego Teatru Scena STU.
Życiorys.
Młodość i wykształcenie.
W dokumentach jako jego miejsce urodzenia wpisany został Borzechów. Krzysztof Jasiński w wywiadzie wskazał, że w miejscowości tej został ochrzczony, natomiast urodził się w szpitalu w Lublinie. Wychowywał się m.in. w Śmiglu w Wielkopolsce. Po śmierci ojca, mając 12 lat, zamieszkał w internacie. Jako nastolatek był karany za włamanie do zbrojowni liceum i kradzież amunicji oraz za znieważenie popiersia Włodzimierza Lenina. Dziewięć miesięcy spędził w zakładzie poprawczym, powtarzał klasę, był wyrzucany ze szkół. Kiedy uczęszczał do gimnazjum, chciał wstąpić do seminarium duchownego. W 1962 ukończył XXIII Liceum Ogólnokształcące w Łodzi. Potem wyjechał do Poznania, gdzie ukończył studium nauczycielskie. Leczył gruźlicę w zakopiańskim sanatorium rehabilitacyjnym, gdzie założył kabaret. W 1968 został absolwentem wydziału aktorskiego Państwowej Wyższej Szkoły Teatralnej im. Ludwika Solskiego w Krakowie.
Kariera.
W 1966 założył Teatr STU, który zaczął się pojawiać na największych festiwalach w Polsce i poza jej granicami. Był współtwórcą spektakli określanych jako manifesty pokolenia: "Spadanie", "Sennik polski", "Exodus". W 1975 teatr ten przekształcił się w scenę zawodową. Był dyrektorem krakowskiego ośrodka TVP i dyrektorem programowym Canal+ w Polsce.
Znany z realizacji widowisk plenerowych. Reżyserował m.in. "Harfę Papuszy" na krakowskich Błoniach, "Halkę" w krakowskim parku Skałki Twardowskiego i "Giocondę" nad brzegiem Odry we Wrocławiu. Był reżyserem oper Giuseppe Verdiego ("Makbeta" i "Rigoletta" w Teatrze Wielkim w Poznaniu), a także musicalu "Chicago" w Teatrze Komedia w Warszawie. Reżyser widowisk telewizyjnych – twórca m.in. benefisów w Krakowskim Teatrze Scena STU. W 2013 wyreżyserował "Zemstę" Aleksandra Fredry w Teatrze Polskim w Warszawie. Zagrał w kilku filmach i serialach.
Życie prywatne.
Wkrótce po studiach ożenił się z Krystyną Gonet, absolwentką socjologii na UJ, która w latach 1968–1978 związana była z Teatrem STU jako autorka scenariuszy i scenografii. Ze związku tego ma córkę Magdalenę. Przez siedem lat był partnerem piosenkarki Maryli Rodowicz, z którą ma dwoje dzieci – Jana i Katarzynę. Zawarł związek małżeński z Beatą Rybotycką, z którą ma córkę Zofię.

</doc>
<doc id="559345" url="https://pl.wikipedia.org/wiki?curid=559345" title="Temnospondyle">
Temnospondyle

Temnospondyle (Temnospondyli – gr. „pocięte kręgi”) – rząd ważnych i bardzo zróżnicowanych płazów żyjących przede wszystkim w karbonie, permie i triasie, choć nieliczne przetrwały aż do kredy. Takson obejmował zarówno małe jak i duże rodzaje. W trakcie swej ewolucji zaadaptowały się do szerokiej gamy różnych środowisk, od wodnych przez ziemnowodne do lądowych, niektóre zamieszkiwały też morza niedaleko wybrzeży. Szczątki znaleziono na wszystkich kontynentach. Specjaliści nie zgadzają się w kwestii, czy niektóre z temnospondyli były przodkami dzisiaj żyjących płazów, czy też cała grupa wymarła, nie pozostawiając żadnych potomków. Kończyny przednie miały 4 palce, tylne – 5 palców.
Ewolucja.
W karbonie temnospondyle obejmowały prymitywne średniej wielkości ("Dendrerpeton") i duże ziemnowodne ("Cochleosaurus" osiągający 1,5 metra długości) formy. Inne, bardziej zaawansowane, przypominały traszki czy salamandry ("Limnerpeton"). Jedna z grup (rodzaj "Branchiosaurus" i jego krewni) zachowała zewnętrzne skrzela, jak dzisiejszy aksolotl („wodny pies”). W późnym karbonie i wczesnym permie kilka grup wytworzyło silne, potężne kończyny i kręgi, dostosowując się do życia na lądzie ("Cacops"). Powstały też prowadzące półwodny tryb życia drapieżniki o ciężkim ciele ("Trematops"," Eryops"). Jeszcze inne wykształciły długie pyski i zadziwiające podobieństwo do krokodyli ("Archegosaurus"). Brakowało im tylko ochraniającej skóry. Do tej właśnie grupy należy największy znany płaz, mierzący 9 m długości brazylijski "Prionosuchus".
W późnym permie spadek wilgotności i rozwój gadów skutkowały końcem lądowych temnospondyli, ale częściowo lub całkowicie wodne formy przetrwały (jak duży archegozauryd "Melosaurus" ze wschodniej Europy).
Ponieważ płazy te żyły i różnicowały się w jeziorach i rzekach późnego permu, duża liczba ich grup wtórnie przystosowała się do takiego środowiska. Kręgi stały się słabsze, kończyny zmalały, zmieniając się w kierunku narządów szczątkowych, ciężka czaszka zaś stała się duża i płaska, oczy zaś skierowały się do góry (grupa Stereospondyli i pokrewne). W okresie triasowym zwierzęta te dominowały w ekosystemach z bieżącą wodą, ewoluując w kierunku małych i dużych form. Podczas wczesnego triasu jedna z grup, żywiące się rybami trematozaury o długim pysku, zaadapatowały się nawet do życia w morzu, jako jedyne płazy (z wyjątkiem jednej dzisiejszej żaby "Fejervarya cancrivora"). Capitosauroidea to nie tylko zwierzęta średniej wielkości, ale też wiele dużych gatunków, mierzących od 2,3 do 4 m długości lub więcej ("Paracyclotosaurus", "Cyclotosaurus"). Posiadały one pokaźne i nadzwyczajnie płaskie czaszki, u największych z nich mierzące ponad metr ("Mastodonsaurus"). Wydaje się, że stworzenia te zamieszkiwały dna rzek, spędzając większość albo cale swe życie w wodzie i polując poprzez nagłe otwarcie górnej szczęki i pochłonięcie nieostrożnej ryby lub czworonoga, który nie miał szczęścia przepływać koło niego. W późnym triasie (karnik) powierzchownie bardzo przypominały je Metoposauridae, osiągające 1,5 m długości, a różniące się od poprzednich innym ustawieniem oczodołów, a także szerokogłowe plagiozaury osiągające około 1 m, mające skrzela zewnętrzne.
Na przełomie triasu i jury (wymieranie triasowe) wielkie temnospondyle wyginęły. Przetrwały jedynie 2 rodziny z Gondwany: Brachyopidae i Chigutisauridae. Interesujące jest, że w okresie jurajskim znów osiągnęły one duże rozmiary (te pierwsze zamieszkiwały dzisiejsze Chiny, drugie natomiast Gondwanę).
Najpóźniejszym znanym temnospondylem jest wielki kulazuch z rodziny Chigutisauridae, zamieszkujący Australię we wczesnej kredzie. Wydaje się, że zwierzęta te przetrwały w dolinach ryftowych, zbyt zimnych dla krokodyli, koegzystujących z dinozaurami. Osiągając 5 m długości był jednym z największych, i ostatnim przedstawicielem całej grupy.
Systematyka.
2 rodzaje kręgów.
Pierwotna klasyfikacja temnospondyli opiera się na strukturze ich kręgów. Formy wcześniejsze o skomplikowanej budowie kręgów z mnóstwem oddzielnych elementów nazwano "Rachitomi". Duże triasowe zwierzęta o prostszych i lżejszej budowy kręgach nazwano zaś "Stereospondyli". Klady te uznano za podrzędy w rzędzie temnospondyli.
Nowsze badania pokazują jednak, że ten system nie rokuje powodzenia. Bazalne cechy Rachitomi to prymitywne cechy płazów i czworonogów w ogóle. Właściwe Streptospondyli wydają się powstać z jakichś innych przodków. Niektóre Streptospondyli posiadały rachitomiczne, pośrednie i streptospondyliczne kręgi w różnych częściach kręgosłupa u tych samych osobników. Niektóre taksony charakteryzuje pośrednia morfologia, nie pasują do żadnej z obu grup. Niektóre badania jednak po usunięciu z nich kilku taksonów pozwalają na dalsze wyróżnianie grupy Streptospondyli jako kladu.
Obecna taksonomia.
Gromada: płazy
Alternatywna taksonomia.
Systematyka według BioLib
Filogeneza.
 ------Temnospondyli
 +-----"Saharastega", Edopoidea
 +-----""
 +-----Dendrerpetontidae
 +-----Euskelia
 Limnarchia-----Dvinosauria
 Stereospondylomorpha-----"Sclerothorax", Archegosauroidea, Stereospondyli

</doc>
<doc id="559346" url="https://pl.wikipedia.org/wiki?curid=559346" title="Przedstawienia satyrowe">
Przedstawienia satyrowe



</doc>
<doc id="559347" url="https://pl.wikipedia.org/wiki?curid=559347" title="Wicemarszałek Senatu">
Wicemarszałek Senatu

Wicemarszałek Senatu RP – zastępca marszałka Senatu.
Liczbę wicemarszałków Senatu określa Regulamin Senatu, mający rangę uchwały Senatu. Dlatego liczba ta nie jest stała i jest odzwierciedleniem koniunktury politycznej. Według obecnego stanu (2006) na stanowisko wicemarszałka może być wybranych maksymalnie 4 senatorów.
Rola wicemarszałków ma niewielkie znaczenie. Ich funkcja sprowadza się do technicznego zastępstwa marszałka, do ich zadań należy m.in. przewodniczenie obradom izby, udzielanie głosu senatorom i przeprowadzanie głosowań. Marszałek i wicemarszałkowie tworzą ponadto Prezydium Senatu, a wraz z przedstawicielami klubów parlamentarnych – Konwent Seniorów.
Wicemarszałkowie Senatu II RP.
Wicemarszałkowie Senatu RP I kadencji (1922–1928)
Wicemarszałkowie Senatu RP II kadencji (1928–1930)
Wicemarszałkowie Senatu RP III kadencji (1930–1935)
Wicemarszałkowie Senatu RP IV kadencji (1935–1938)
Wicemarszałkowie Senatu RP V kadencji (1938–1939)

</doc>
<doc id="559348" url="https://pl.wikipedia.org/wiki?curid=559348" title="Łyżkowidelec">
Łyżkowidelec

Łyżkowidelec – narzędzie należące do kategorii sztućców, powstałe jako modyfikacja łyżki na końcu której wycięto zęby upodabniające je do widelca. Łyżkowidelce są zazwyczaj używane na kempingu przez turystów w czasie rajdów czy wycieczek rowerowych.

</doc>
<doc id="559349" url="https://pl.wikipedia.org/wiki?curid=559349" title="Nikołaj Czukowski">
Nikołaj Czukowski

Nikołaj Korniejewicz Czukowski (ros. Николай Корнеевичur Чуковский, ur. 2 czerwca 1904 w Odessie, zm. 4 listopada 1965 w Moskwie) – rosyjski pisarz, tłumacz poezji i prozy. Syn Kornieja Czukowskiego i brat Lidii Czukowskiej. W 1922 roku zadebiutował jako poeta, następnie poświęcił się prozie.
Nikołaj Czukowski jest znany jako autor powieści marynistycznych o słynnych podróżnikach ("O wielkim żeglarzu" 1941 – wydanie polskie w 1950) i związanych z II wojną światową ("Pod niebem Bałtyku" 1954 – wydanie polskie w 1958), także powieści o wojnie domowej ("Sława" 1935).
Tworzył opowiadania psychologiczne o problematyce etycznej ("O świcie" 1964, "Kwitły poziomki" 1965, "Tchnienie życia" 1965 - w polskim wyborze 1968).
Był także tłumaczem utworów Marka Twaina, Roberta L. Stevensona i Juliana Tuwima. Został odznaczony Orderem Czerwonego Sztandaru Pracy (1965).

</doc>
<doc id="559350" url="https://pl.wikipedia.org/wiki?curid=559350" title="Cerkiew św. Paraskewy w Radrużu">
Cerkiew św. Paraskewy w Radrużu

Cerkiew pod wezwaniem św. Paraskewy – zabytkowa prawosławna cerkiew (następnie greckokatolicka, obecnie muzealna) w Radrużu w powiecie lubaczowskim z XVI w.
W 2013 roku została wpisana na Listę Światowego Dziedzictwa UNESCO wraz z innymi drewnianymi cerkwiami w Polsce i na Ukrainie. Włączona do podkarpackiego Szlaku Architektury Drewnianej.
Charakterystyka.
Cerkiew ta należy do najstarszych i najlepiej zachowanych obiektów drewnianego budownictwa cerkiewnego w Polsce. Znalazła się na prestiżowej, międzynarodowej liście World Monuments Fund (WMF), która obejmuje bezcenne obiekty warte ratowania i wsparcia finansowego.
Położona jest na owalnym wzgórzu nad potokiem "Radrużka", i wraz z dzwonnicą otoczona jest murem (obecny z 1825), co nadaje jej charakter obronny. Zbudowana została z drewna jodłowego i dębowego przez cieśli wykorzystujących doświadczenia ciesielstwa późnogotyckiego. Fundatorem cerkwi był prawdopodobnie poseł na sejm i starosta lubaczowski Jan Płaza (zm. w 1599). W niespokojnych czasach XVII wieku cerkiew − oprócz funkcji religijnych − odgrywała rolę warowni, w której mogli się schronić mieszkańcy podczas najazdów tatarskich.
Cerkiew jest trójdzielną budowlą konstrukcji zrębowej, o charakterze późnogotyckim, zbudowaną na rzucie trzech kwadratów. Najwyższą i najszerszą część stanowi dwukondygnacyjna nawa, zwieńczona czworoboczną kopułą zrębową z jednym załomem i gontową latarnią. Niższe prezbiterium i babiniec mają dachy dwuspadowe. Dachy i ściany pobite są gontem. Dokoła cerkwi ciągną się obszerne soboty wsparte na słupach. Soboty są elementem często spotykanym w cerkwiach karpackich; na Roztoczu Wschodnim występują w Radrużu i Nowym Bruśnie. Na ścianie ikonostasowej oraz w prezbiterium zachowała się polichromia malowana wprost na drewnie w 1648, prawdopodobnie przez malarzy potylickich. W 2012 r. dokonano konserwacji elementów ikonostasu, które z Łańcuta przekazane zostały do cerkwi radrużańskiej.
W latach 1963-1965 cerkiew została odrestaurowana przez miejscowych rzemieślników pod kierownictwem konserwatorów z Krakowa. W trakcie konserwacji pod węgłem podwaliny odnaleziono osiem szelągów króla Jana Kazimierza z 1665 (obecnie w muzeum w Lubaczowie). Na przycerkiewnym cmentarzu (pow. ok. 16 a), otoczonym murem, stoi kilka kamiennych krzyży oraz krypta właścicieli Radruża − Andruszewskich. W pobliżu dwa inne cmentarze: starszy i większy o pow. ok. 42 a i mniejszy o pow. 14 a. Na obu zachowały się zabytkowe nagrobki bruśnieńskie.
Świątynia wykazuje wiele cech wspólnych z cerkwią Świętego Ducha w Potyliczu.
Cerkiew w roku 2012 znalazła się na liście World Monuments Watch jako jeden ze stu cennych zabytków na świecie zagrożonych zniszczeniem. 21 czerwca 2013 roku została wpisana na Listę Światowego Dziedzictwa UNESCO.
Od 2010 roku zespół zabudowań cerkiewnych stanowi oddział Muzeum Kresów w Lubaczowie.
W listopadzie 2017 prezydent RP wpisał obiekt na listę pomników historii. 

</doc>
<doc id="559353" url="https://pl.wikipedia.org/wiki?curid=559353" title="German Titow">
German Titow



</doc>
<doc id="559354" url="https://pl.wikipedia.org/wiki?curid=559354" title="Alessio Tacchinardi">
Alessio Tacchinardi

Alessio Tacchinardi (ur. 23 lipca 1975 w Cremie) – włoski piłkarz, defensywny pomocnik.
Karierę zaczął w Atalancie. W 1994 roku przeszedł do Juventusu, a w 2005 roku dołączył do Villarrealu. Po dwuletnim wypożyczeniu Alessio Tacchinardi zakończył przygodę zarówno z hiszpańskim klubem, jak i z Juventusem, z którego odszedł. Jest środkowym pomocnikiem. W 2007 roku dołączył do kadry Brescii Calcio, w której grał do 2008 roku.
Rozegrał 13 meczów w reprezentacji Włoch.

</doc>
<doc id="559356" url="https://pl.wikipedia.org/wiki?curid=559356" title="Metoda ślizgowa">
Metoda ślizgowa

Metoda ślizgowa – technologia budowlana polegająca na realizacji monolitycznych budowli z żelbetu za pomocą ruchomych szalunków nazywanych ślizgami. Stosowana przy wznoszeniu obiektów wysokościowych.
Technologia.
Drewniane lub stalowe deskowania montowano po zewnętrznym obrysie ścian, a następnie wlewano w nie beton. Z chwilą wykonania ściany deskowania przemieszczano w górę za pomocą podnośników hydraulicznych, w celu wykonania następnej warstwy. Stropy były na ogół prefabrykowane i montowane po wykonaniu ścian budynku, rzadziej w trakcie wykonywania ślizgu. Zaletą technologii było tempo budowy budynku. Montaż i demontaż deskowań zabierał około 30 dni, sama budowa ściany trwała krótko i wynosiła na ogół jedną kondygnację na dzień.
Historia.
Pierwsze eksperymenty z technologią przeprowadzono w Szwecji w 1910 r., ale dopiero w latach 40. XX w. upowszechniła się w Stanach Zjednoczonych i Niemczech Zachodnich. Do Polski trafiła z Rumunii i początkowo stosowana była tylko w budownictwie przemysłowym. Największy rozkwit techniki przypadł na lata 1964-69, później została wyparta przez konstrukcję wielkopłytową.
Pierwszy budynek mieszkalny w Polsce wzniesiono w 1957 r. w Warszawie na Żoliborzu. Poza stolicą prace nad doskonaleniem technologii prowadzono równocześnie w biurach projektowych w Łodzi, na Śląsku i Zagłębiu Dąbrowskim. Dzięki poparciu Edwarda Gierka architekci opracowali kilka wariantów tej techniki m.in. tzw. „ślizg górniczy”, zastosowany w budynku „Górnik I” w Katowicach oraz metodę autorstwa architektów Henryka Buszki i Aleksandra Franty, wykorzystaną przy wznoszeniu piętnastokondygnacyjnych bloków na Osiedlu Tysiąclecia w Katowicach.
Najwyższym dwudziestokondygnacyjnym ślizgiem na Śląsku jest budynek „S-20” tzw. "Ślizgowiec" (na zdjęciu obok) przy ulicy Korfantego 8 w Katowicach. Budynek został zaprojektowany przez Stanisława Kwaśniewicza i ukończony w 1968 roku.

</doc>
<doc id="559357" url="https://pl.wikipedia.org/wiki?curid=559357" title="Stefan Kalinowski">
Stefan Kalinowski

Stefan Kalinowski (ur. 2 września 1907 w Warszawie, zm. 30 grudnia 1983 tamże) – polski polityk, działacz komunistyczny, poseł na Sejm PRL I kadencji, prokurator generalny od 9 września 1950 do 20 kwietnia 1956.
Życiorys.
Syn tramwajarza Aleksandra. Skończył 4 klasy gimnazjum, później był zecerem. Od 1930 członek MOPR, a od 1935 KPP. Przewodniczący Komisji Kulturalno-Oświatowej w Związku Zawodowym Pracowników Komunalnych i Instytucji Uzyteczności Publicznej. Uczestnik strajków i demonstracji robotniczych z lat 1931–1936. Od września 1939 we Lwowie, a od 1940 w Stalińsku, gdzie pracował w hucie im. Stalina. Od 1941 przewodniczący Rady Zakładowej. Od czerwca 1943 oficer oświatowy 1 DP. im. T. Kościuszki. Uczestnik bitwy pod Lenino. Od 1944 pracował w Wydziale Organizacyjnym i Wydziale Zawodowym KC PPR. Organizował administrację PKWN. Od 20 grudnia 1944 pracownik Komitetu Warszawskiego PPR, którego w maju 1945 został I sekretarzem. 1946–1950 zastępca przewodniczącego, od 1948 do 1950 r. dyrektor Biura Wykonawczego Komisji Specjalnej do Walki z Nadużyciami i Szkodnictwem Gospodarczym. 24 lipca 1950 został Prokuratorem Generalnym.
Był znany jako kontynuator stylu pracy w prokuraturze sprzyjającego łamaniu praworządności – zastępcy naczelnego prokuratora wojskowego Henryka (Hersza) Podlaskiego, co było przedmiotem badania Komisji powołanej dla zbadania przejawów łamania praworządności przez pracowników Generalnej Prokuratury i Prokuratury m.st. Warszawy.
Komisja w swoim sprawozdaniu z 11 kwietnia 1957 stwierdziła, że zwolnienie Stefana Kalinowskiego z zajmowanego stanowiska było "słuszne i uzasadnione". Porównując Podlaskiego do Kalinowskiego, komisja dodała, że ten pierwszy "niewątpliwie przewyższał wiedzą fachową, wykształceniem, ogólną inteligencją i śmiałością decyzji" Kalinowskiego.
Od 1954 do 1959 był członkiem KC PZPR. W latach 1945–1947 poseł do Krajowej Rady Narodowej, reprezentując Polską Partię Robotniczą. Od 1952 do 1956 poseł na Sejm. Odznaczony m.in. Orderem Sztandaru Pracy I klasy oraz Krzyżem Oficerskim (1947) i Krzyżem Komandorskim z Gwiazdą Orderu Odrodzenia Polski. Dzień przed śmiercią, 29 grudnia 1983 znalazł się na liście wyróżnionych Pamiątkowym Medalem z okazji 40 rocznicy powstania Krajowej Rady Narodowej.
Był żonaty z Zofią Kalinowską z domu Pogorzelską (1912-1986). Pochowany na Cmentarzu Wojskowym na Powązkach w Warszawie (kwatera A32-tuje-13).

</doc>
<doc id="559359" url="https://pl.wikipedia.org/wiki?curid=559359" title="Rod Steiger">
Rod Steiger

Rod Steiger, właśc. Rodney Stephen Steiger (ur. 14 kwietnia 1925 w Westhampton, zm. 9 lipca 2002 w Los Angeles) – amerykański aktor filmowy, teatralny i telewizyjny pochodzenia francuskiego, szkockiego i niemieckiego. Laureat Oscara. Był aktorem bardzo wszechstronnym, jego filmografia liczy ponad 100 pozycji. 
Życiorys.
Wczesne lata.
Urodził się w Westhampton na Long Island w rodzinie luterańskiej jako syn Lorraine (z domu Driver) i Fredericka Steigera. Uczęszczał do szkoły publicznej w Irvington, Bloomfield, Newark w stanie New Jersey.
W wieku 16 lat zaciągnął się do Marynarki Wojennej i w czasie II wojny światowej służył na Pacyfiku (1941–45). 
Kariera.
Po wojnie rozpoczął karierę teatralną, grając w spektaklach: "Curse you, Jack Dalton!" (1946) w Civic Repertory Theatre of Newark i "Proces Mary Dugan" ("The Trial of Mary Dugan"). Zawodu uczył się w Actors Studio, studiu aktorskim Dramatic Workshop Elii Kazana i Lee Strasberga. Po debiucie na Broadway w "Night Music" (1951), wystąpił jako telegrafista w "Seagulls Over Sorrento" w John Golden Theatre (11 września 1952).
Pojawiał się też w serialach telewizyjnych: "Danger" (1950–53), "Lux Video Theatre" (1951), "Out There" (1951), "Tales of Tomorrow" (1952–53), "The Gulf Playhouse" (1953), "Medallion Theatre" (1953), "Goodyear Television Playhouse" (1953), "Kraft Theatre" (1952–54), "The Philco Television Playhouse "(1951–55) i "Schlitz Playhouse of Stars" (1957–58). W kinie zadebiutował w niewielkiej roli jako Frank w dramacie Freda Zinnemanna "Teresa" (1951) z Pier Angeli. Uznanie przyniosła mu rola prawnika Charleya „the Genta” Malloya, brata gangstera (Marlon Brando), w dramacie kryminalnym "Na nabrzeżach" ("On the Waterfront", 1954) Kazana. Kreacja w tym filmie przyniosła mu nominację do Oscara. 
Zagrał potem w dramacie kryminalnym Roberta Aldricha "Wielki nóż" ("The Big Knife", 1955) z Shelley Winters, westernie muzycznym Freda Zinnemanna "Oklahoma!" (1955), dreszczowcu Kena Annakina "Across the Bridge" (1957), westernie "Run of the Arrow" (1957) i biograficznym "Al Capone" (1959) jako tytułowy Al Capone. 
Kolejną nominację do Oscara otrzymał za rolę profesora uniwersytetu Sola Nazermana w dramacie wojennym Sidneya Lumeta "Lombardzista" ("The Pawnbroker", 1964). Następnie wystąpił w melodramacie Davida Leana "Doktor Żywago" ("Doctor Zhivago", 1965) wg powieści Borisa Pasternaka jako Wiktor Hipolitowicz Komarowski. Oscara zdobył za kreację Billa Gillespie, szefa policji w małym miasteczku w 1968 – w antyrasistowskim dramacie "W upalną noc" (1967). 
Grał główne role w czarnej komedii Jacka Smighta "Nie traktuje się tak damy" ("No Way to Treat a Lady", 1968), adaptacji sztuki Kurta Vonneguta "W dniu urodzin Wandy June" ("Happy Birthday, Wanda June", 1971) w reż. Marka Robsona, dramacie Richarda C. Sarafiana "Lolly-Madonna XXX" (1973) z Jeffa Bridgesa, dramacie biograficznym Carla Lizzaniego "Mussolini - Ostatni akt" ("Mussolini: Ultimo atto", 1974) jako Benito Mussolini, dramacie "Portrait of a Hitman" (1977), miniserialu biblijnym Franca Zeffirelliego "Jezus z Nazaretu" ("Jesus of Nazareth", 1977) jako Poncjusz Piłat, dramacie Normana Jewisona "F.I.S.T." (1978) jako senator Andrew Madison z Sylvestrem Stallone, horrorze Stuarta Rosenberga "The Amityville Horror" (1979) z Margot Kidder, a także miniserialu ABC "Żony Hollywood" ("Hollywood Wives", 1985) wg powieści Jackie Collins jako arogancki szef hollywoodzkiego studia Oliver Easterne u boku Candice Bergen, Angie Dickinson i Anthony'ego Hopkinsa oraz biograficznym miniserialu CBS "Sinatra" (1992) jako Sam Giancana.
Życie prywatne.
Był pięciokrotnie żonaty. Jego drugą żoną (w latach 1959-69) była aktorka Claire Bloom. Z tego związku miał córkę Annę (ur. 1960), która została śpiewaczką operową. Z czwartego małżeństwa miał jeszcze syna Michaela (ur. 1993).
Zmarł w wieku 77 lat w wyniku zapalenia płuc i komplikacji po operacji usunięcia guza pęcherzyka żółciowego. Pochowany na cmentarzu w Los Angeles.
Według tzw. liczby Bacona jest "najbardziej powiązanym z innymi aktorami" aktorem w historii kina.

</doc>
<doc id="559360" url="https://pl.wikipedia.org/wiki?curid=559360" title="Rodney Stephen Steiger">
Rodney Stephen Steiger



</doc>
<doc id="559362" url="https://pl.wikipedia.org/wiki?curid=559362" title="Cyberiada">
Cyberiada

Cyberiada – cykl opowiadań Stanisława Lema osadzonych w świecie robotów, z głównymi bohaterami Trurlem i Klapaucjuszem. Po raz pierwszy wydany pod tym tytułem nakładem Wydawnictwa Literackiego w roku 1965.
Najstarsze opowiadania z cyklu ukazały się w zbiorze "Bajki robotów" w 1964, ostatnie – "Powtórka" – w zbiorze pod tym samym tytułem w 1979.
Z powodu podobieństwa obu zbiorów (świat, tematyka), "Cyberiada" jest zwykle łączona z "Bajkami robotów".
Utwory.
Z dzieła Cyfrotikon, czyli o dewijacyach, superfiksacyach a waryjacyach serdecznych
Siedem wypraw Trurla i Klapaucjusza.
Wszystkie powyższe opowiadania ukazały się po raz pierwszy w zbiorze "Cyberiada" Wydawnictwo Literackie 1965.
W świecie "Cyberiady" większość bohaterów to roboty lub inteligentne maszyny. Opowiadania skupiają się na problemach indywidualnych i społecznych, ale też na bezcelowych próbach osiągnięcia szczęścia dla ludzkości środkami technologicznymi.
Świat Cyberiady i jego mieszkańcy.
Uniwersum Cyberiady jest osadzone w nieokreślonych, bajkowych czasach. Są tam królestwa, rycerze, księżniczki, a nawet smoki. Mieszkańcy to zazwyczaj antropomorficzne roboty, zwykle też z podziałem na płcie. Kochają i zawierają małżeństwa, powszechne są wśród nich fizyczne i umysłowe niedoskonałości, starzenie i śmierć - w wypadkach lub w przypadku morderstwa. Autor opisuje to wszystko językiem z dziedziny mechaniki. Śmierć i kalectwo są u robotów oczywiście do ominięcia - najczęściej na drodze napraw. Często są też w pełni odwracalne. Mistrz Kerebron, nauczyciel Trurla i Klapaucjusza, jest właśnie takim robotem w stanie zatrzymania, ale może być reanimowany (włączony) w swoim grobowcu.
Nie ma tu jednego poziomu techniki - z jednej strony spotyka się typowo baśniowe i średniowieczne miecze, wierzchowce, zbroje, armaty i szubienice, z drugiej natomiast powszechne są podróże kosmiczne, bardzo zaawansowane technologie, fantastyczne rodzaje broni i urządzenia przyszłości. Klapaucjusz odkrywa nawet cywilizację NFR - na Najwyższej Fazie Rozwoju.
W niektórych opowiadaniach pojawiają się też bladawce, organiczne istoty potrzebujące do życia wody (śmiertelnie groźnej dla robotów, ponieważ wywołuje rdzewienie). Roboty traktują ich albo jako legendę, albo jako istoty obrzydliwe i prymitywne.
Trurl i Klapaucjusz.
Trurl i Klapaucjusz to genialni inżynierowie (są oni robotami, podobnie jak większość innych mieszkańców znanych im światów), zwani "konstruktorami" (ponieważ są w stanie skonstruować wszystko czego zapragną), o niemal boskich zdolnościach - przykładowo przesuwają gwiazdy na niebie, by stworzyć reklamę; ich wynalazki mogą też łamać prawa fizyki.
Trurl i Klapaucjusz stanowią parę najlepszych przyjaciół, a jednocześnie rywali. Ich spory o miano najlepszego konstruktora przybierają czasem dość brutalne formy (opowiadanie "Wielkie lanie"). Kiedy nie są zajęci budową nowych mechanizmów, podróżują po Wszechświecie, pomagając potrzebującym i obalając tyranów - są opisywani jako dobrzy i praworządni. Za swe usługi nie odmawiają hojnych nagród, a oszukani w tej materii bez wahania sami karzą niesolidnego klienta.
Jednym z przykładów może być "Wyprawa druga…", podczas której konstruktorzy przybywają na planetę króla, który kocha polowania. Król miał okazję polować na najgroźniejsze bestie i zwierzęta, a obecnie wynajmuje różnych konstruktorów, by ci sprawiali mu nowe bestie-roboty, z którymi mógłby walczyć. Ponieważ wymyślone przez nich bestie nie zadowalały go, wszyscy tacy konstruktorzy zostali pozbawieni życia. Podobny los spotykał także oszustów. Kiedy Trurl i Klapaucjusz przybywają na planetę, są aresztowani i mają dwanaście dni na skonstruowanie odpowiedniej bestii dla króla. Stają przed dylematem: jeśli zrobią coś, co król pokona, zostaną przez niego pozbawieni życia, jak całe rzesze konstruktorów przed nimi. Z kolei jeśli zrobią bestię, która zabije króla, niechybnie jego następca uczyni to także z nimi, by okazać szacunek poprzednikowi. Rozwiązują problem konstruując zwierzę, które przeżywa polowanie (z udziałem cyber-ogarów, pocisków nuklearnych, laserów i cyber-armat, co jest charakterystyczne dla całej "Cyberiady") i bierze króla w niewolę, przemieniając się w kilku funkcjonariuszy policji z nakazem aresztowania. Mimo gruntownego przeszukania planety, dwór króla nie odnajduje (głównie dlatego, że poszukując fałszywych policjantów, połowa policji aresztuje drugą). Król zostaje uwolniony dopiero po spełnieniu wszystkich (głównie pieniężnych) żądań bohaterów.
Innym razem, podczas "Wyprawy szóstej…", Trurl i Klapaucjusz zostają pojmani przez międzygwiezdnego zbója Gębona. Celem wykupienia Trurl proponuje skonstruowanie maszyny zamieniającej wodór w złoto (co prezentuje „ręcznie”, mieszając protony i okraszając je elektronami). Gębon okazuje się być zbójem dyplomowanym, z doktoratem i patentami, który nie dba o bogactwo (także dlatego, że wykonane w taki sposób złoto stałoby się pospolite, więc bezwartościowe), ale za to żądny jest wiedzy. Konstruktorzy zatem sporządzają "Demona Drugiego Rodzaju", który odsiewa informacje z przypadkowego ruchu cząsteczek gazu i drukuje je na wstędze papieru. Zanim zbójca uświadamia sobie, że informacje te, choć jak najprawdziwsze, są całkowicie bezużyteczne, jest już omotany kilometrami papierowej wstęgi, a konstruktorzy uciekają, zostawiając go bezsilnego.
Opowieści o poszukiwaniu szczęścia i społeczności idealnej.
Lem był bardzo zainteresowany poszukiwaniem natury idealnej społeczności - zainteresowania te można odnaleźć także w jego innych dziełach: "Pokój na Ziemi", "Kongres futurologiczny", "Wizja lokalna".
NFR - Najwyższa Faza Rozwoju. Pewnego dnia Trurla odwiedza umierający pustelnik i opowiada przygodę Klapaucjusza. Klapaucjusz podczas swoich wypraw napotyka starego robota, który opowiada mu, że logicznie dowiódł istnienia cywilizacji, która osiągnęła najwyższą fazę rozwoju (NFR), ponieważ, skoro istnieje szereg cywilizacji, któraś musi być w najwyższej fazie. Jedyny problem stanowiło odnalezienie tej właściwej, ponieważ wszystkie badane cywilizacje podawały się za NFR. Jedynym sposobem okazało się poszukiwanie „cudów”, czegoś co wymyka się racjonalnym tłumaczeniom i co miałoby być efektem działania cywilizacji NFR. W końcu Klapaucjusz odnajduje taki „cud” - sześcienną gwiazdę, wokół której orbituje planeta o takim samym kształcie z dużym napisem NFR. Konstruktor ląduje na niej i spotyka jej mieszkańców: grupę około 100 bezczynnie leżących osobników. Gdy NFR (Enefercy, jak nazywa ich autor) poczuły się zmęczone wysiłkami Klapaucjusza w celu uzyskania od nich odpowiedzi, teleportowały go i jego statek daleko w kosmos, po napełnieniu statku podarunkami. Widząc, że tą drogą niczego nie dojdzie, Klapaucjusz konstruuje wielką maszynę zdolną symulować cały Wszechświat, włącznie z cywilizacją NFR. Po zapoznaniu się z symulacją, dowiaduje się, że w przeszłości próbowano tego sposobu już 6 milionów razy, a NFRce, jako iż osiągnęły ten stan już dość dawno, teraz nie mają nic innego do roboty i osiągnięcia. Gdy Klapaucjusz pyta, dlaczego w takim razie NFRce nie pomagały innym cywilizacjom na niższych etapach rozwoju, symulacja wyjaśnia mu, że były takie próby, ale okazały się wysoce nieproduktywne. Dla przykładu zrzucenie na planetę kilku milionów urządzeń do spełniania życzeń po kilku godzinach doprowadziło do jej eksplozji. W końcu NFR z symulacji daje Klapaucjuszowi przepis na "altruizynę" - środek chemiczny pozwalający wszystkim zażywającym go dzielić uczucia i emocje. Nazwa pochodzi stąd, że ludzie czując ból innych, powinni zacząć ich traktować tak, jakby traktowali siebie w tej sytuacji.
Klapaucjusz produkuje dużą ilość tej substancji i wysyła pustelnika (chętnego do pomocy innym) w przebraniu człowieka, by wypróbować działanie "altruizyny" na mieszkańcach pojedynczej planety. Po wprowadzeniu altruizyny do wody pitnej, mieszkańcy zwijają się w bólach porodowych krowy, grupowo wyrywają kolejne zęby staruszkowi, którego boli ząb, i szturmują dom młodego małżeństwa podczas nocy poślubnej. W końcu pustelnik zostaje rozpoznany jako robot (nie widać po nim skutków działania altruizyny) i zostaje dotkliwie pobity i torturowany, a w końcu wystrzelony w kosmos za pomocą armaty. W takim stanie dociera w pobliże domu Trurla. Podsumowując swoją opowieść, pustelnik zapewnia, że minęło mu pragnienie uszczęśliwiania innych.

</doc>
<doc id="559363" url="https://pl.wikipedia.org/wiki?curid=559363" title="Cartagena">
Cartagena



</doc>
<doc id="559368" url="https://pl.wikipedia.org/wiki?curid=559368" title="Lidia Czukowska">
Lidia Czukowska

Lidia Korniejewna Czukowska (ros. "Лидия Корнеевна Чуковская", właśc. Lidia Nikołajewna Korniejczukowa (ros. "Лидия Николаевна Корнейчукова"); ur. w Petersburgu, Imperium Rosyjskie - zm. 8 lutego 1996 w Moskwie, Rosja) – rosyjska pisarka, krytyk literacki, autorka szkiców biograficznych o pisarzach (m.in. A. Achmatowej, z którą była zaprzyjaźniona i M. Cwietajewej), a także głośnych powieści o latach stalinowskiego terroru.
Córka pisarza Kornieja Iwanowicza Czukowskiego i siostra Nikołaja Korniejewicza Czukowskiego, również pisarza.
Autorka opowieści o represjach stalinowskich w latach 30. i 40.: "Opustoszały dom" i "Zejście pod wodę". Znane są jej dzienniki "Zapiski o Annie Achmatowej", zbiór wierszy "Po etu storonu smierti" i autobiograficzna książka "Process iskluczenija" o przejawach niszczenia w latach 70. swobód w środowiskach literackich. W roku 1990 otrzymała międzynarodową nagrodę im. Andrieja Sacharowa "Za obywatelskie męstwo pisarza".

</doc>
<doc id="559369" url="https://pl.wikipedia.org/wiki?curid=559369" title="Claire Dodd">
Claire Dodd

Claire Dodd, właśc. "Dorothy Anne Dodd" (ur. 29 grudnia 1911 w Des Moines w Iowa w USA, zm. 23 listopada 1973 w Los Angeles) – amerykańska aktorka.
Miała 5 dzieci – syna z pierwszego małżeństwa i 4 dzieci z drugiego. Zmarła na raka w Beverly Hills w Los Angeles w Kalifornii.

</doc>
<doc id="559371" url="https://pl.wikipedia.org/wiki?curid=559371" title="Kompleks osadowy skorupy ziemskiej">
Kompleks osadowy skorupy ziemskiej

Kompleks osadowy skorupy ziemskiej stanowi jeden z dwóch głównych, obok kompleksu krystalicznego, kompleksów skał tworzących skorupę Ziemi. W części kontynentalnej, zróżnicowany, zbudowany z luźnych i zwięzłych skał osadowych, o zmiennej grubości od 0 do 20 km (w niektórych górotworach fałdowych). W wielu obszarach w ogóle nie występuje, odsłaniając kompleks krystaliczny, w postaci tarcz krystalicznych i górskich trzonów krystalicznych. W części oceanicznej, występuje prawie na całym obszarze dna, poza grzbietami śródoceanicznymi. Budują go skały luźne lub słabo skonsolidowane, zwykle bez deformacji. Miąższość waha się od 300 do 500 m i maksymalnie dochodzi do 2 km.

</doc>
<doc id="559372" url="https://pl.wikipedia.org/wiki?curid=559372" title="Żaba zwinka">
Żaba zwinka



</doc>
<doc id="559373" url="https://pl.wikipedia.org/wiki?curid=559373" title="RWD-13">
RWD-13

RWD-13 – polski samolot turystyczny skonstruowany przez zespół RWD i produkowany w licznej serii przed II wojną światową.
Historia.
Samolot RWD-13 został skonstruowany pod koniec 1934 roku w Doświadczalnych Warsztatach Lotniczych na Okęciu w Warszawie jako rozwinięcie linii samolotów turystycznych (de facto sportowych): RWD-6 – zwycięzcy Międzynarodowych Zawodów Samolotów Turystycznych Challenge 1932 i RWD-9 – zwycięzcy Challenge 1934. Głównymi konstruktorami byli Stanisław Rogalski i Jerzy Drzewiecki, obliczeniami zajmował się Leszek Dulęba. Ponieważ samolot miał być w odróżnieniu od swoich poprzedników maszyną użytkową, a nie zawodniczą, w porównaniu z RWD-9 miał silnik rzędowy o dwukrotnie mniejszej mocy i mniejszą mechanizację skrzydeł. Mimo to zachował zalety takie jak krótki start i lądowanie, dość dużą prędkość jak na moc silnika oraz łatwość pilotażu i stateczność. 
Prototyp (nr rej SP-AOA) został oblatany 14 stycznia 1935. Do 1939 zbudowano około 85 samolotów w wersji turystycznej. 
Wbrew obiegowym opiniom do budowy prototypu nie został wykorzystany wycofany samolot RWD-6bis. Mit ten wziął się prawdopodobnie stąd, że na pierwszych szkicach samolot miał oznaczenie RWD-6bis zmienione potem na RWD-13. Samolot RWD-13 konstrukcyjnie dużo bliższy był samolotowi RWD-9.
Samolot okazał się bardzo udaną konstrukcją, która pozwoliła zakładom RWD odnieść sukces komercyjny, również za granicą. Samoloty RWD-13 sprzedawane były m. in do Hiszpanii i Brazylii.
W 1937 opracowano wersję samolotu sanitarnego RWD-13S, posiadającą miejsce na nosze po prawej stronie kabiny oraz odpowiednią klapę po prawej stronie kadłuba. Opracowano też wersję turystyczno-sanitarną RWD-13TS (znaną też jako RWD-13ST), wyposażoną w 3 fotele oraz drzwi do noszy. Po zdemontowaniu prawego fotela można było w niej wstawić nosze. Do 1939 zbudowano 15 samolotów RWD-13S, w tym kilka RWD-13TS.
Jeden egzemplarz został przez prezydenta Polski przekazany 14 kwietnia 1939 roku szachowi Iranu. Był to prezent z okazji zaślubin Rezy Szacha z egipską księżniczką Fawitią. Na trasie do Tehereanu samolot pilotowali doktor Eugeniusz Przysiecki oraz kapitan Stefan Kryński. Dalszy los maszyny jest nieznany.
Dwa egzemplarze zostały nabyte przez żydowską spółkę z Palestyny o nazwie w latach 40. XX wieku. Otrzymały napisy rejestracyjne VQ-PAM i VQ-PAL. Służyły do lotów komercyjnych oraz szkolenia pilotów Hagany i Palmachu. Używane były w trakcie zamieszek arabskich po II wojnie światowej. Jeden z samolotów wycofany został ze służby ze względu na uszkodzenia w 1948 roku, drugi służył do lat 50. XX wieku w Siłach Powietrznych Izraela.
Wojnę przetrwało kilka egzemplarzy. Nieliczne zostały sprowadzone do Polski. Jeden z nich użytkowany był przez funkcjonariuszy UB. Zachował się tylko jeden egzemplarz o nr rej. SP-BNU, który można oglądać w ekspozycji Muzeum Lotnictwa Polskiego w Krakowie, drugi zaś (latający) w Museu Asas de um Sonho w Itu k. São Paulo w Brazylii.
Konstrukcja.
Jednosilnikowy trzymiejscowy górnopłat zastrzałowy konstrukcji mieszanej. Kadłub spawany z rur stalowych, kryty płótnem, w przedniej części blachą aluminiową. Proste skrzydła dwudźwigarowe konstrukcji drewnianej kryte płótnem, w przedniej części sklejką, o obrysie prostokątnym, wyposażone w automatyczne sloty. Usterzenie klasyczne, konstrukcji drewnianej, kryte sklejką i płótnem. Podwozie samolotu stałe, klasyczne z płozą ogonową. Kabina trzyosobowa: z przodu dwa fotele z podwójnymi sterownicami, z tyłu jeden fotel i miejsce na bagaż.
Napęd stanowi silnik rzędowy 4-cylindrowy PZInż. Walter Major o mocy startowej 130 KM. Dwa zbiorniki paliwa w płacie mieszczą łącznie 140 litrów paliwa. 

</doc>
<doc id="559374" url="https://pl.wikipedia.org/wiki?curid=559374" title="Fantazja (film)">
Fantazja (film)

Fantazja () – trzeci pełnometrażowy film animowany wytwórni Walta Disneya. Po raz pierwszy w kinach ukazał się 13 listopada 1940 roku. Był to pierwszy pełnometrażowy film z dźwiękiem stereofonicznym. Film otrzymał nagrody honorowe Akademii Filmowej podczas ceremonii wręczenia Oscarów w 1942 roku – dwie statuetki Oscarów Specjalnych za wybitny wkład w rozwój wykorzystania dźwięku w filmach poprzez produkcję "Fantazji" dla Walta Disneya oraz za unikatowe osiągnięcia twórców filmu w tworzeniu nowych form wizualizacji muzyki w produkcji Walta Disneya "Fantazja", a tym samym rozszerzenie zakresu rozrywki filmowej, jak i jako forma sztuki dla Leopolda Stokowskiego.
Film został wpisany na listę National Film Registry. Serwis Rotten Tomatoes przyznał mu wynik 96%.
Fabuła.
Film nie posiada liniowej akcji; składa się z siedmiu niezależnych segmentów. Wprowadzeniem jest scena nagrana w Akademii Muzycznej w Filadelfii, w której widać orkiestrę pod batutą Leopolda Stokowskiego, a mistrz ceremonii Deems Taylor opisuje film. Pierwszy segment to "Toccata i fuga d-moll" Jana Sebastiana Bacha; przedstawia orkiestrę podświetloną na niebiesko i złoto, w miejsce której pojawiają się abstrakcyjne animowane obrazy - wzory, linie, kształty i formacje chmur przesuwające się i przekształcające w rytm muzyki. Drugim segmentem jest "Dziadek do orzechów" Piotra Czajkowskiego przedstawiający zmianę pór roku od lata do zimy oraz tańce wróżek, kwiatów, grzybów, ryb i liści. "Uczeń czarnoksiężnika" Paula Dukasa to scena z Myszką Miki jako uczniem czarownika próbującym naśladować magiczne sztuczki swojego mistrza. "Święto wiosny" Igora Strawinskiego to wizualna historia początków Ziemi i powstania życia obejmująca okres od uformowania planety do wymarcia dinozaurów. "Symfonia pastoralna" Ludwiga van Beethovena przedstawia mityczny starożytny grecki świat centaurów, satyrów, skrzydlatych koni, amorków i innych postaci mitologii greckiej oraz przyjęcie na cześć boga wina, Dionizosa. "Taniec godzin" Amilcare Ponchiellego to utrzymywany w konwencji komediowej balet zwierząt - strusi, aligatorów i hipopotamów. "Noc na Łysej Górze" Modesta Musorgskiego i "Ave Maria" Franza Schuberta to scena, w której diabeł Czarnobóg przywołuje złe duchy i niespokojne dusze z grobów, po czym zmusza je do latania w powietrzu i tańczenia, dopóki nie zostaje powstrzymany przez dźwięk kościelnego dzwonu. Chór śpiewa "Ave Maria", a grupa mnichów w habitach idzie z zapalonymi pochodniami przez las i dociera do ruin katedry.
Spuścizna.
Jeden z segmentów filmu o nazwie "Uczeń czarnoksiężnika" stworzony na podstawie utworu Paula Dukasa pod tym samym tytułem stał się inspiracją do napisania scenariusza filmu "Uczeń czarnoksiężnika" z 2010 roku.
W 1999 roku do kin trafiła kontynuacja filmu, "Fantazja 2000", nawiązująca do filmu z 1940.
"Dziadek do orzechów i cztery królestwa" był inspirowany "Dziadkiem do orzechów", jednym z segmentów filmu.
Wersja polska.
Opracowanie wersji polskiej: SDI Media Polska
Reżyseria: Agnieszka Zwolińska
Dialogi polskie: Barbara Robaczewska
Zgranie wersji polskiej: Shepperton International
Opieka artystyczna: Maciej Eyman
Produkcja polskiej wersji językowej: Disney Character Voices International
Wystąpili:

</doc>
<doc id="559375" url="https://pl.wikipedia.org/wiki?curid=559375" title="Project Management Institute">
Project Management Institute

Project Management Institute, PMI – międzynarodowe stowarzyszenie zrzeszające kierowników projektów (ang. "project manager, PM").
Project Management Institute powstał w 1969 w Pensylwanii w USA jako stowarzyszenie non profit zrzeszające profesjonalistów w dziedzinie zarządzania projektami. Obecnie PMI zrzesza ponad 454 tys. członków w 185 krajach, w których istnieje ponad 250 oddziałów (ang. "PMI Chapter").
Certyfikaty PMI.
PMI przeprowadza egzaminy, przyznaje, administruje i kontroluje 7 certyfikatów zawodowych:
Standardy PMI.
Jednym z działań PMI jest opracowywanie standardów zarządzania projektami. Dotychczas opracowane standardy to:
Konkursy PMI.
PMI organizuje szereg konkursów na poziomie globalnym i krajowym. Najbardziej znany jest konkurs PMI Award, którego finał ma miejsce w ramach kongresu PMI North America na jesieni każdego roku. W ramach konkursu nominować można projekty, organizacje, indywidualne osoby oraz utwory, np. książki i szkolenia. PMI Award dzieli się na kilka kategorii:
PMI w Polsce.
W Polsce stowarzyszenie istnieje od 31 października 2003 roku. Zostało wówczas założone stowarzyszenie PMI Warsaw, Poland Chapter (PMI WPC – oddział warszawski). Następnie powstały oddzielne stowarzyszenia w Poznaniu, Gdańsku, Krakowie i Wrocławiu.
W dniu 8 maja 2007 roku stowarzyszenie zmieniło nazwę na PMI Poland Chapter (PMI oddział polski) oraz przekształciło swoją strukturę organizacyjną na jedno ogólnopolskie stowarzyszenie z oddziałami w większych miastach w Polsce. Pierwotnie powołano 5 oddziałów stowarzyszenia w Warszawie, Krakowie, Poznaniu, Wrocławiu i Gdańsku.
Obecna struktura PMI Poland Chapter:
Każdy z oddziałów w ramach swojego obszaru organizuje seminaria w ramach których promowane są dobre praktyki zarządzania.
Od ponad 10 lat PMI Poland Chapter organizuje szereg inicjatyw charytatywnych. Należą do nich między innymi dwu tygodniowe obozy dla dzieci English Camp oraz Project Management Kids Camp (PMKC). English Camp ma na celu naukę języka angielskiego u najmłodszych, z kolei Project Management Kids Camp (PMKC) stawia za cel naukę podstaw zarządzania projektami oraz krzepienie świadomości projektowej u najmłodszych. Wszystko w formie interaktywnych warsztatów, gier oraz zabaw.
Stowarzyszenie PMI Poland Chapter zrzesza ponad 700 członków.

</doc>
<doc id="559376" url="https://pl.wikipedia.org/wiki?curid=559376" title="Morał">
Morał

Morał – uwaga, nauka umoralniająca; puenta końcowa o charakterze pouczającym, objaśniająca symbolikę zdarzeń przedstawionych w utworze literackim, zwykle w bajce. Ma postać zwięzłego, abstrakcyjnego sądu, zakazu lub nakazu. Morał wysłowiony mieści się zwykle na końcu utworu (gr. "epimythion"); czasami stanowi także formułę początkową wypowiedzi (gr. "promythion").

</doc>
<doc id="559378" url="https://pl.wikipedia.org/wiki?curid=559378" title="Drużynowe mistrzostwa Europy w szachach">
Drużynowe mistrzostwa Europy w szachach

Drużynowe mistrzostwa Europy w szachach – turniej mający na celu wyłonienie najlepszej narodowej drużyny szachowej w Europie.
Wstęp.
Idea rozgrywek powstała na początku lat pięćdziesiątych XX wieku. Od pierwszej edycji turnieje rozgrywane są w latach nieolimpijskich (do 1992 co 3 do 6 lat, a od 1997 systematycznie co 2 lata). Do 1989 rozgrywano wyłącznie mistrzostwa mężczyzn; turnieje kobiet rozgrywane są dopiero od 1992.
Pierwsze osiem edycji mistrzostw mężczyzn rozegrano systemem eliminacji i finałów, w których startowało od 4 do 8 drużyn. Od 1989 mistrzostwa rozgrywane są systemem szwajcarskim. Z biegiem lat liczba zawodników składów podstawowych sukcesywnie malała: od 10 (w latach 1957–1970) poprzez 8 (1973–1983) i 6 (1989) do 4 (od 1992). Wszystkie turnieje kobiet zostały rozegrane systemem szwajcarskim, z tym że do 2003 składy podstawowe liczyły 2 zawodniczki, a od 2005 – 4. Od 2007 drużyny kobiet oraz mężczyzn składają się z 5 osób (czteroosobowy skład podstawowy + zawodniczka/zawodnik rezerwowy). W 2013 po raz pierwszy drużynowe mistrzostwa Europy rozegrane zostały w Polsce, w Warszawie.
Polskie drużyny zdobyły w historii drużynowych mistrzostw Europy cztery medale, wszystkie przez kobiety: złoty w 2005 w Göteborgu, dwa srebrne (Heraklion 2007, Porto Karas 2011) oraz brązowy (Warszawa, 2013). Polki zajęły również dwukrotnie IV miejsca (1992 i 2003) oraz V miejsce w 2001. Największym osiągnięciem drużyny męskiej było dwukrotne zajęcie IV miejsca (w latach 1973 i 2007). Następnym w kolejności najlepszym rezultatem panów jest VI miejsce wywalczone w 2005. Do 2013 reprezentanci Polski zdobyli również 21 medali indywidualnych.

</doc>
<doc id="559382" url="https://pl.wikipedia.org/wiki?curid=559382" title="Wypoczynek">
Wypoczynek



</doc>
<doc id="559385" url="https://pl.wikipedia.org/wiki?curid=559385" title="Zadni Mnichowy Stawek">
Zadni Mnichowy Stawek

Zadni Mnichowy Stawek – jeziorko tatrzańskie położone na wysokości ok. 2070 m n.p.m. w Dolinie za Mnichem na Zadniej Galerii Cubryńskiej. Powierzchnia jeziorka wynosi ok. 0,04 ha, wymiary to 35 × 15 m, głębokość – 1,1 m (według Józefa Nyki). Przez znaczną część roku (ok. 10 miesięcy) jeziorko pokryte jest lodem. Zadni Mnichowy Stawek jest najwyżej położonym jeziorem w polskiej części Tatr, a co za tym idzie – w całej Polsce.
Stawek położony jest wśród wielkich bloków skalnych. Woda wypływa z niego podziemnymi przepływami. W blokach skalnych nad jeziorkiem znajduje się naturalna skalna koleba (bardzo zimna).

</doc>
<doc id="559386" url="https://pl.wikipedia.org/wiki?curid=559386" title="Kompleks krystaliczny skorupy ziemskiej">
Kompleks krystaliczny skorupy ziemskiej

Kompleks krystaliczny skorupy ziemskiej – jeden z dwóch głównych kompleksów skał tworzących skorupę Ziemi, obok kompleksu osadowego.
Skorupa kontynentalna.
Skorupa kontynentalna ma budowę warstwową. Była dzielona na dwie warstwy: górną warstwę granitową i dolną warstwę bazaltową. Podział ten jest uproszczony, a w wielu miejscach globu w ogóle nie znajduje zastosowania. W większości miejsc krystaliczna skorupa kontynentalna składa się z trzech warstw. Horyzont górny, o prędkościach sejsmicznych fal P od 5,8 do 6,4 km/s, składa się ze skał kwaśnych takich jak granity, granitognejsy i gnejsy. Warstwę środkową, oprędkościach fal P od 6,5 do 6,7 km/s, tworzą granodioryty, dioryty kwarcowe i enderbity. Zachodzą w niej intensywne procesy granityzacji i migmatyzacji. Horyzont dolny charakteryzuje prędkość fal P od 6,8 do 7,4 km/s, tworzą go skały obojętne i zasadowe: dioryty, anortozyty, amfibolity i gabra. Lokalnie podział może być inny, nieraz dużo bardziej złożony.
Skorupa oceaniczna.
Kompleks krystaliczny skorupy oceanicznej składa się z dwóch warstw. Warstwa górna o prędkości fal P od 4 do 6 km/s składa się z bazaltów toleitowych w postaci law poduszkowych i głębiej zespołów dajek. Warstwę dolną o prędkości fal P od 6,5 do 7,7 km/s prawdopodobnie tworzą gabra hornblendowe, dioryty i diabazy, być może także serpentynity.

</doc>
<doc id="559387" url="https://pl.wikipedia.org/wiki?curid=559387" title="Czynność optyczna">
Czynność optyczna



</doc>
<doc id="559388" url="https://pl.wikipedia.org/wiki?curid=559388" title="Biuro projektów">
Biuro projektów

Biuro projektów (ang. "Project Management Office, PMO") jest to jednostka mająca na celu wspieranie zarządzania projektami w organizacji.
Definicje.
W literaturze spotkać można wiele definicji biura projektów:
W zależności od organizacji i przyjętej terminologii biuro projektów może być określane jako;
Funkcje biura projektów.
Funkcje pełnione przez biuro projektów są ściśle zależne od potrzeb organizacji i specyfiki projektów przez nią realizowanych jednak do najczęściej występujących zaliczyć można:

</doc>
<doc id="559389" url="https://pl.wikipedia.org/wiki?curid=559389" title="Legion (ujednoznacznienie)">
Legion (ujednoznacznienie)

Wojsko:
Literatura:
Gry komputerowe:
Kinematografia:
Kino:
Muzyka:
Zobacz też Legiony

</doc>
<doc id="559390" url="https://pl.wikipedia.org/wiki?curid=559390" title="Podatek od nieruchomości">
Podatek od nieruchomości

Podatek od nieruchomości – podatek, w którym przedmiotem opodatkowania są stany faktyczne lub prawne, od których zaistnienia ustawodawca uzależnia powstanie obowiązku podatkowego, a w szczególności posiadanie nieruchomości.
Podatek od nieruchomości w Polsce.
Podatek od nieruchomości w Polsce jest podatkiem lokalnym, pobieranym przez samorządy gminne. Regulują go przepisy "Ustawy o podatkach i opłatach lokalnych" z 2 stycznia 1991 r. ().
Ogólna charakterystyka podatku od nieruchomości.
Podatek od nieruchomości jest jednym z największych źródeł dochodów własnych budżetu gminy. Ze względu na szeroką charakterystykę można przyporządkować go do różnych typów podatków:
Przedmiot opodatkowania.
Opodatkowaniu podatkiem od nieruchomości podlegają następujące nieruchomości lub obiekty budowlane:
Wyłączone z opodatkowania są:
Podmiot podatku od nieruchomości.
Podmiotami podatku od nieruchomości są:
Podstawa opodatkowania.
Podstawę opodatkowania stanowi:
Stawki podatkowe.
Rada gminy, w drodze uchwały, określa wysokość stawek podatku od nieruchomości, z tym że stawki nie mogą przekroczyć rocznie maksymalnej stawki ustalonej przez Ministra Finansów w obwieszczeniu w sprawie wysokości górnych granic stawek kwotowych w podatkach i opłatach lokalnych publikowanym w Monitorze Polskim. Publikacja ma miejsce w terminie 20 dni po upływie pierwszego półrocza roku podatkowego.
Rada gminy może różnicować wysokość stawek podatkowych dla poszczególnych rodzajów przedmiotów opodatkowania, uwzględniając w szczególności lokalizację, rodzaj prowadzonej działalności, rodzaj zabudowy, przeznaczenie i sposób wykorzystywania gruntu.
Zdecydowana większość (ponad 90%) polskich gmin stosuje niższe niż maksymalne stawki od podatku od nieruchomości.
Obowiązek podatkowy.
Obowiązek podatkowy powstaje od pierwszego dnia miesiąca następującego po miesiącu, w którym powstały okoliczności uzasadniające powstanie tego obowiązku. Takimi okolicznościami mogą być m.in. nabycie prawa do gruntu/ nieruchomości (obowiązek podatkowy należy spełnić w ciągu 5 lat podatkowych od jej nabycia), ustanowienie użytkowania wieczystego (obowiązek podatkowy powstaje z chwilą wpisu do księgi wieczystej), wejście w posiadanie zależne lub samoistne nieruchomości, budynku lub budowli.
Jeżeli okolicznością, od której jest uzależniony obowiązek podatkowy, jest istnienie budowli albo budynku lub ich części, obowiązek podatkowy powstaje z dniem 1 stycznia roku następującego po roku, w którym budowa została zakończona albo w którym rozpoczęto użytkowanie budowli albo budynku lub ich części przed ich ostatecznym wykończeniem.
Jeżeli w trakcie roku podatkowego zaistniało zdarzenie mające wpływ na wysokość opodatkowania w tym roku, a w szczególności zmiana sposobu wykorzystywania przedmiotu opodatkowania lub jego części, podatek ulega obniżeniu lub podwyższeniu, poczynając od pierwszego dnia miesiąca następującego po miesiącu, w którym nastąpiło to zdarzenie.
Obowiązek podatkowy wygasa z upływem miesiąca, w którym ustały okoliczności uzasadniające ten obowiązek. Może to nastąpić poprzez zaistnienie stanu faktycznego lub prawnego, np. sprzedaż gruntu, wygaśnięcie użytkowania wieczystego lub rozbiórka budynku.
Jeżeli obowiązek podatkowy powstał lub wygasł w trakcie roku podatkowego, podatek oblicza się proporcjonalnie co do ilości miesięcy, w których istniały okoliczności uzasadniające płacenie tego podatku.
Osoby fizyczne są obowiązane złożyć właściwemu organowi podatkowemu informację o nieruchomościach i obiektach budowlanych, sporządzoną na formularzu według ustalonego wzoru (informacja IN-1), w terminie 14 dni od dnia wystąpienia okoliczności uzasadniających powstanie albo wygaśnięcie obowiązku podatkowego w zakresie podatku od nieruchomości. Podatek od nieruchomości na rok podatkowy od osób fizycznych ustala w drodze decyzji organ podatkowy właściwy ze względu na miejsce położenia przedmiotów opodatkowania. Podatek jest płatny w ratach proporcjonalnych do czasu trwania obowiązku podatkowego, w terminach: do dnia 15 marca, 15 maja, 15 września i 15 listopada roku podatkowego.
Osoby prawne, jednostki organizacyjne oraz spółki niemające osobowości prawnej, jednostki organizacyjne Krajowego Ośrodka Wsparcia Rolnictwa, a także jednostki organizacyjne Państwowego Gospodarstwa Leśnego Lasy Państwowe są obowiązane:
Zwolnienia w podatku od nieruchomości.
Zwolnione od podatku od nieruchomości są (zwolnienia przedmiotowe):
Od podatku od nieruchomości zwolnione są również (zwolnienia podmiotowe):
Rada gminy, w drodze uchwały, może wprowadzić inne zwolnienia przedmiotowe lub podmiotowe co może także stanowić formę pomocy publicznej.

</doc>
<doc id="559391" url="https://pl.wikipedia.org/wiki?curid=559391" title="Germana">
Germana

Germana – imię żeńskie pochodzenia łacińskiego; żeński odpowiednik imienia German. Wywodzi się od nazwy "Germanus" pochodzącej od nazwy etnicznej "Germania"; istnieje także słowo łacińskie "germanus" "rodzony, spokrewniony z kimś".
Germana imieniny obchodzi 19 stycznia i 15 czerwca (w dzień wspomnienia św. Germany Cousin).
Znane osoby o tym imieniu:
Zobacz też: Germaine

</doc>
<doc id="559394" url="https://pl.wikipedia.org/wiki?curid=559394" title="Podatek od posiadania nieruchomości">
Podatek od posiadania nieruchomości



</doc>
<doc id="559401" url="https://pl.wikipedia.org/wiki?curid=559401" title="Munchkin">
Munchkin

Munchkin – popularna niekolekcjonerska gra karciana stworzona przez Steve’a Jacksona, ilustrowana przez Johna Kovalica i wydana przez Steve Jackson Games. Jest parodią gier RPG, w zestawie podstawowym i jego rozszerzeniach – D&amp;D, natomiast w późniejszych dodatkach wyśmiana zostaje po kolei większość popularnych systemów.
Rozgrywka w Munchkina w żartobliwy sposób symuluje bardzo uproszczoną sesję, w której liczy się jedynie zdobywanie poziomów, zabijanie potworów i zbieranie skarbów. Opiera się na koncepcji tytułowych manczkinów — graczy uczestniczących w sesji tylko po to, żeby „wygrać”. Podstawą gry jest wszechobecny komizm słowny, który sprawia, że nie jest możliwe bezpośrednie przetłumaczenie jej na inne języki poza oryginalnym angielskim. Mimo to wydano m.in. wersję niemiecką, włoską, węgierską i polską.
Gra powstała jako efekt uboczny książki "„The Munchkin's Guide to Powergaming”" („podręcznik powergamingu dla manczkina”), która w roku 2000 zdobyła Origins Award. Sama karcianka również została nagrodzona – w roku 2002 przyznano jej "Origins Awards for Best Traditional Card Game of 2001".
Po sukcesie podstawowej wersji gry wydano kilka innych jej odmian i dodatkowych zestawów kart. W języku polskim gra dostępna jest w wersji podstawowej wraz z rozszerzeniami o nazwie "Munchkin 1.5 – „Kości Zostały Rzucone”", "Munchkin 2 – „Wielosieczny Topór”", "Munchkin 3 – „Kardynalne Błędy”", "Munchkin 4 – „Rumaki Do Paki”", "Munchkin 5 – „Łowcy Głów”", „Munchkin 6 - Opętane Lochy” i „Munchkin 7/8 - Pół Konia, a Uciągnie Oszukując Oburącz”. Dostępne są też "Munchkin z Karaibów", "Munchkin Cthulhu", "Munchkin Zombie", „Munchkin Apokalipsa” i „Munchkin Conan”.
Rozgrywka.
Typowa rozgrywka w Munchkina trwa około godziny, zależnie od tego ilu graczy w niej uczestniczy. „Każdy zaczyna jako człowiek z poziomem pierwszym, bez żadnej klasy (he, he)” (tłumaczenie za instrukcją), a jego celem jest zdobycie poziomu 10 (lub 20 w przypadku odmiany "Epicki Munchkin"). W każdej rundzie gracz ciągnąc odpowiednią kartę „wali z kopa w drzwi” i sprawdza, co napotkał po drugiej stronie. Jeśli wewnątrz znajduje się potwór, gracz ma obowiązek stoczyć z nim walkę. Aby wygrać, poziom gracza zwiększony przez posiadane przez niego karty i przedmioty musi być wyższy od poziomu potwora. Wszyscy inni gracze mogą wpływać na walkę. Wolno im dorzucać karty zarówno do walczącego, jak i potwora, proponować pomoc, szantażować itd. Sama instrukcja zaleca atmosferę kłótni i przekrzykiwania się. Jeśli walczący wygra otrzymuje skarb potwora i idzie o poziom do góry. W przeciwnym razie może próbować uciekać, ale niepowodzenie zsyła na niego właściwy danemu potworowi "„bad stuff”" (w polskim tłumaczeniu „marny koniec”). Zamiast potwora w pokoju może znajdować się także klątwa, która atakuje otwierającego drzwi. Jeśli w pokoju nie było potwora, zamiast walczyć, gracz zagrywa potwora z ręki - "Szuka guza" i walczy jakby go znalazł za drzwiami lub przeszukuje pomieszczenie – ciągnie jeszcze jedną kartę nikomu jej nie pokazując. Kolejne poziomy zdobywać można za pomocą różnych kart (np. „ukradnij poziom”), sprzedaż przedmiotów i poprzez opisaną wyżej walkę.
Munchkin nie jest poważną grą, co doskonale ukazuje cytat z instrukcji: „"Decide who goes first by rolling the dice and arguing about the results and the meaning of this sentence and whether the fact a word seems to be missing any effect."” („By określić kto idzie pierwszy rzuć kostką, pokłóć się o wynik rzutu, o znaczenie całego tego zdania i o to, czy fakt, że zdaje się brakować tu
słowa znaczenie.”).
Przykładowe karty.
Talia podstawowa zawiera 168 kart. Większość zaprojektowano tak, by kryły się w nich dowcipy słowne, nawiązania do RPG-owych anegdot, bądź któregoś z typowych dla „bycia munchkinem” zachowań. Przykładowe cytaty:
Karty skarbów.
Kary skarbów dzielą się na przedmioty jednorazowego użytku (np. „+3 dla wybranej strony”, „Odrzuć klątwę”, „Zyskujesz 1 poziom”, „Kantowane kości”), bronie Jednoręczne i Dwuręczne (każdy może mieć jedną broń 2-ręczną lub dwie 1-ręczne chyba że użyje karty „Kanciarz”), części ubioru gracza tzn.. Hełm (np. Jedwabny Kaszkiet), Zbroja (np. Wieloskórka), Broń 1-Ręczna (Np. Igiełka), Broń 2-Ręczna (Np. Kamień Milowy) i Buty (Np. Puchate Bambosze). Każda wersja ma także swoje skarby które mogą pomagać graczom np. „Kawał Kredy” który zmusza gracza który walczy do przyjęcia naszej pomocy i możliwość wybrania skarbu za wygraną.
Polska Edycja.
Polska edycja gry została wydana w październiku 2008 roku staraniem Q-workshop i Kuźni Gier. Oprócz kart znanych z angielskiej wersji gry, polski odpowiednik poszerzono o kilka kart specjalnie stworzonych na rynek polski: "Kryształki Czasu", "Wieśmin", "Dwa Nagie Miecze" i "Klątwa Moherowego Beretu".
W marcu 2009 wydano pierwszy dodatek – Munchkin 1.5 zawierający dodatkową kostkę do gry oraz 25 kart wyselekcjonowanych z późniejszych dodatków oraz trzy specjalnie stworzone na potrzeby polskiej edycji: "Mój ci on", "Śnięty Mikołaj" oraz "Lech, Czech i Jarosław". W grudniu 2011 pojawiła się jego reedycja Munchkin 1.6. Nie zawiera już kostki, lecz puste karty, z których można zrobić własne.
Sierpień 2009 – wydano dodatek Munchkin 2 – „Wielosieczny Topór”. W skład dodatku wchodzi 110 dodatkowych kart do gry. Tak, jak miało to miejsce w przypadku poprzednich części gry, również i w tym dodatku znalazły się typowo polskie karty – "Smok wawelski", "Kuroniówka" i "Q-kości".
W styczniu 2010 wydano kolejny dodatek zawierający 110 kart, zatytułowany Munchkin 3 – „Kardynalne błędy”. Rozszerzenie wprowadza nową klasę Barda oraz rasę Gnomów. Nie zabrakło również typowo polskich kart: "Janosika", "Talizmana z Magdą i Mieciem", "Ciupagi" i "Wielkiej Orkiestry Potwornej Mocy!".
Pod koniec tego roku, w grudniu 2010 wydano dodatek Munchkin 3.5 – „Piętno Śmierci”. Dodatek zawiera 55 kart złożonych z czterech amerykańskich dodatków: ze świątecznych "Waiting for Santa i Santa's Revenge" oraz karty z "Marked for Death" oraz "Munchkin Blender". Rozszerzenie wprowadza nowy typ potworów – "Gwiazdkowe Potwory" i dwie karty działające podobnie jak klasy i rasy: "Grzeszny" i "Grzeczny".
Marzec 2011 – wtedy premierę miał kolejny dodatek Munchkin 4 – „Rumaki do Paki”. W skład dodatku wchodzi 110 nowych kart. Wprowadza dwa nowe, specjalne rodzaje kart: Przydupasów i Rumaki. Tym razem w polskim wydaniu znajdziemy karty takie jak: "Dzika Pola", "Randka w Ciemno", "Kong III Waza", "Waligóra" i "Kazimierz Wielki". Wydano też drugą grę podstawową pt. Munchkin z Karaibów.
W sierpniu 2011 wydano Munchkin Cthulhu – trzecią już w Polsce grę podstawową zawierającą 165 kart, dodatki Munchkin z Karaibów 2 – Bryknij Rekina i Munchkin 5 – Łowcy Głów.
Grudzień 2011 wydano Munchkin Zombie. W tej części gry to gracze są potworami i walczą z ludźmi. Wydano też dodatek Munchkin Cthulhu 2 – Zew Krasulhu zawierający 55 kart.
Zaledwie pół roku później, w lipcu 2012 premierę ma Munchkin Quest. Planszowa wersja gry jest wydana przez Black Monk.

</doc>
<doc id="559405" url="https://pl.wikipedia.org/wiki?curid=559405" title="John Churchill (1. książę Marlborough)">
John Churchill (1. książę Marlborough)

John Churchill, ang. John Churchill (ur. 26 maja 1650, zm. 16 czerwca 1722) – angielski polityk, wojskowy i arystokrata, jeden z najwybitniejszych dowódców w historii świata, wódz naczelny wojsk brytyjskich w trakcie hiszpańskiej wojny sukcesyjnej. Praprzodek Winstona Churchilla.
Życiorys.
Do armii wstąpił już w 1667 roku. Uczestniczył w wojnie francusko-holenderskiej 1672–1678. W latach 1674–1675 służył w wojsku francuskim pod rozkazami Turenne’a.
W 1685 został generałem i zdławił rebelię pretendenta do tronu angielskiego księcia Monmoutha. W 1688 poparł księcia Wilhelma III Orańskiego (chwalebna rewolucja) i stał się jednym z jego najbliższych współpracowników. Z okazji koronacji Wilhelma w 1689 otrzymał godność księcia Marlborough. W 1690 dowodził ekspedycją wojskową do Irlandii. W 1701 był jednym z twórców powstającej koalicji antyfrancuskiej. Podczas wojny o sukcesję hiszpańską był od 1702 wodzem naczelnym (generalissimusem) koalicyjnej armii angielsko-holenderskiej. 
W trakcie wojny o sukcesję hiszpańską odniósł wiele zwycięstw nad Francuzami w Bawarii i Niderlandach, m.in. wraz z księciem Eugeniuszem Sabaudzkim w bitwie pod Blenheim i bitwie pod Donauwörth w 1704. Dla upamiętnienia jednego z nich swą siedzibę w Woodstock nazwał Blenheim Palace.
Po zwycięskiej kampanii dunajskiej, w kwietniu 1704, w uznaniu dotychczasowych zasług dla cesarstwa Habsburgów otrzymał tytuł księcia Rzeszy od Leopolda I, który w listopadzie 1705 przyznał mu związane z tym władztwo nad szwabskim księstwem Mindelheim.
W dalszym ciągu działań wojennych, manewrem na tyły francuskiej armii Ludwika Boufflersa zmusił ją do wycofania się z obszaru Niderlandów. W 1705 przełamał linię fortyfikacyjną Brabancji, a w 1706 pobił Francuzów pod Ramillies. W latach 1706–1708 prowadził wojnę oblężniczą, w wyniku której opanował obszar całej dzisiejszej Belgii. Wraz z Eugeniuszem Sabaudzkim zwyciężył wojska francuskie w 1708 pod Oudenaarde i w 1709 pod Malplaquet. W 1711 przełamał linię francuskich fortyfikacji, zwanych "Nec plus ultra" („Nie dalej”). W tym samym roku na skutek intryg dworskich pozbawiono go naczelnego dowództwa, a także wpływów politycznych.
Jako dyplomata Marlborough pośrednio miał też udział w wydarzeniach polskich i wielkiej wojny północnej, w kwietniu 1707 spotykając się w Altranstädt z Karolem XII i odwodząc go od zainicjowania konfliktu zbrojnego z austriackimi Habsburgami (czym żywotnie zainteresowana była dyplomacja francuska) z niepożądanym włączeniem Szwecji w hiszpańską wojnę sukcesyjną, a nakłaniając do najazdu na Rosję Piotra I. W literaturze pięknej znalazło odbicie to historyczne spotkanie, w którym mieli też uczestniczyć August Mocny i Stanisław Leszczyński. 
Choć uważany za wybitnego praktyka wojny manewrowej, Marlborough zawsze dążył do zniszczenia głównych sił nieprzyjaciela. W trakcie bitwy stosował taktykę linearną, potrafił jednak wykorzystać bierność przeciwnika lub przeszkody naturalne położone przed frontem jego sił, dla dokonania przegrupowania i uzyskania przewagi liczebnej w decydującym miejscu. W działaniach kawalerii naśladował cromwellowską taktykę głębokiego uderzenia, w którym zasadniczą rolę odgrywało tempo natarcia wraz z użyciem broni białej. 
Jego zdolności jako stratega, taktyka, dyplomaty i przywódcy uważane są za niekwestionowane. Przez swych żołnierzy, których otaczał troską i którzy zyskiwali na starannym planowaniu przez niego kolejnych kampanii, zwany był życzliwie „kapralem Jasiem” ("corporal John"). Jego wielkie zwycięstwa (Blenheim, Ramillies, Oudenaarde, zdobycie Lille, Malplaquet) odzwierciedlały niezwykłą umiejętność przechytrzenia i wymanewrowania przeciwnika, z powtarzającymi się sukcesami. Uznaje się, że nigdy nie przegrał starcia i nie chybił oblężenia.
Życie prywatne.
Żonaty był z Sarah Jennings, z którą miał siedmioro dzieci (5 córek i 2 synów). Jego żona cieszyła się przyjaźnią królowej Anny, która polegała na niej przy podejmowaniu większości ważnych decyzji. Wpływy żony umożliwiły księciu znaczną swobodę działań, zarówno w sprawach polityki wewnętrznej (utrzymywanie nastrojów prowojennych w parlamencie), jak i zagranicznej (prowadzenie działań wojennych w Niemczech, Niderlandach i Francji). Ostateczne zakończenie jego wojskowo-politycznej kariery nastąpiło po zerwaniu stosunków pomiędzy żoną i schorowaną królową.
Bliskim jego współpracownikiem był (także zaprzyjaźniony z Sarah) polityk i finansista hr. Sidney Godolphin.

</doc>
<doc id="559408" url="https://pl.wikipedia.org/wiki?curid=559408" title="Park Narodowy Komodo">
Park Narodowy Komodo

Park Narodowy Komodo – jeden z 50 parków narodowych na terenie Indonezji, utworzony 6 marca 1980 roku. Zamieszkuje go endemiczny gatunek – waran z Komodo. 
W 1991 r. park ten został wpisany na listę światowego dziedzictwa UNESCO.
Wyspy.
Obszar parku składa się z setek małych wysepek – również w części zasiedlonych przez warany – i trzech większych wysp, na których koncentruje się ruch turystyczny. Trzy większe wyspy to: Komodo, Rinca, Padar.
W planach jest przyłączenie do parku wysp Banta i Gili Motong, na które coraz częściej dopływają gady. Wyspy te nie są objęte ochroną, co oznacza, że grasują tam kłusownicy, polujący na cenne gady.
Wody.
Od północy archipelag oblewany jest przez wody morza Flores. Wyspy oddzielone są od siebie systemem wielu cieśnin, m.in. przez: Lintah, Sumba, Sape, Molo.
Fauna.
Fauna wysp jest fauną przejściową pomiędzy azjatycką i australijską. Wyspę zamieszkuje wiele tysięcy znanych i mniej znanych gatunków węży, papug, krabów, małp, stawonogów itd. Najbardziej znanym gatunkiem, żyjącym na wyspie jest największa jaszczurka na świecie – waran z Komodo. Jest to gatunek endemiczny, nie występujący nigdzie indziej na świecie.
Flora.
Roślinność wysp stanowią gęste lasy tropikalne.

</doc>
<doc id="559410" url="https://pl.wikipedia.org/wiki?curid=559410" title="Lloyd Bridges">
Lloyd Bridges

Lloyd Vernet Bridges, Jr. (ur. 15 stycznia 1913 w San Leandro, zm. 10 marca 1998 w Los Angeles) – amerykański aktor.
Życiorys.
Wczesne lata.
Urodził się w San Leandro w Kalifornii jako syn Harriet Evelyn (z domu Brown) i Lloyda Verneta Bridgesa Seniora. Jego rodzina miała pochodzenie angielskie, szkockie i irlandzkie. Jego ojciec był właścicielem kina, a także prowadził firmę hotelarską. W 1931 ukończył szkołę Eureka Senior High. Studiował politologię na UCLA, gdzie poznał swoją przyszłą żonę, Dorothy Dean Simpson.
Kariera.
Po raz pierwszy trafił na ekran jako chłopak z college’u w komedii muzycznej "Freshman Love" (1936) opartej na sztuce George’a Ade’a z Warrenem Hullem. W 1937 zadebiutował na Broadwayu w tragedii Szekspira "Otello" z Walterem Hustonem w roli tytułowej. Występował potem na Broadwayu w komedii "Zuzanna i starcy" (1940) jako brat Tom, "Martwy gołąb" (1953) w roli detektywa Ernesta Brady’ego z Joan Lorring i farsie "Kwiat kaktusa" (1967) jako Julian.
W 1941 podpisał kontrakt z Columbia Pictures i grał we wszystkim, co przydzieliło mu studio, w tym w dramacie "Samotny wilk ryzykuje" ("The Lone Wolf Takes a Chance", 1941) z Warrenem Williamem, melodramacie wojennym "They Dare Not Love" (1941) u boku George’a Brenta, komedii romantycznej Johna Stahla "Nasza żona" ("Our Wife", 1941) z Melvynem Douglasem, dramacie kryminalnym "I Was a Prisoner on Devil’s Island" (1941) z Donaldem Woodsem, komedii fantasy "Awantura w zaświatach" ("Here Comes Mr. Jordan", 1941), komediodramacie George’a Stevensa "Głosy miasta" ("The Talk of the Town", 1942) z udziałem Cary’ego Granta i dramacie wojennym "Sahara" (1943). Rozpoczął pracę jako wolny strzelec w 1945, przyjmując między innymi rolę nurka głębinowego Raya Douglasa w przygodowym dramacie kryminalnym "16 Fathoms Deep" (1948) z Lonem Chaneyem.
W 1950 trafił na tzw. czarną listę Hollywood. Wkrótce potem odnosił jednak duże sukcesy, występując w telewizji. 
W kultowym filmie familijnym science-fiction "Rocketship X-M" (1950) zagrał astronautę pułkownika Floyda Grahama. W westernie Edwina L. Marina "Colt .45" (1950) z udziałem Randolpha Scotta, Ruth Roman i Zachary’ego Scotta pojawił się jako Paul Donovan. Za gościnną rolę Aleca Beggsa w odcinku serialu NBC "The Alcoa Hour" (1956) – pt. "Tragedy in a Temporary Town" w 1957 otrzymał nominację do nagrody Emmy. Zyskał szerokie uznanie, grając rolę Mike’a Nelsona w serialu "Sea Hunt" (1958–1961). 
Następne sukcesy sprawiły, że wystąpił w talk-show nazwanym na jego cześć "The Lloyd Bridges Show", podczas którego towarzyszyli mu jego synowie Beau i Jeff.
Odgrywał pierwszoplanowe role w popularnych miniserialach: "Korzenie", "Jak zdobywano Dziki Zachód" i "W imię honoru". W 1998 został ponownie nominowany do nagrody Emmy za rolę 80-letniego Izzy’ego Mandelbauma, mieszkańca Del Boca Vista, który nie może znieść przegranej w sitcomie "Kroniki Seinfelda" (1997).
W ciągu przeszło 60 lat kariery zagrał w ponad 150 filmach. Jednak największą popularność zdobył rolami komediowymi w ciągu ostatnich kilkunastu lat życia. Zagrał wówczas w komediach Jima Abrahamsa: "Czy leci z nami pilot?" (1980), "Hot Shots!" (1991), "Hot Shots! 2" (1993), "Mafia!" (1998).
Życie prywatne.
15 października 1938 ożenił się z Dorothy Dean Simpson, z którą miał troje dzieci: dwóch synów – Beau (ur. 9 grudnia 1941) i Jeffa (ur. 4 grudnia 1949) oraz córkę Cindy (ur. 1950). Był dziadkiem Jordana, Dylana, Caseya, Emily, Jeffreya, Isabelle, Haley Roselouise, Jessiki Lily i Marcela.
Oprócz aktorstwa zajmował się również polityką.
Filmografia.
Filmy:
Seriale telewizyjne:

</doc>
<doc id="559414" url="https://pl.wikipedia.org/wiki?curid=559414" title="Stereotypizacja">
Stereotypizacja



</doc>
<doc id="559417" url="https://pl.wikipedia.org/wiki?curid=559417" title="Kumaki">
Kumaki



</doc>
<doc id="559419" url="https://pl.wikipedia.org/wiki?curid=559419" title="Christina Dodd">
Christina Dodd

Christina Dodd – amerykańska pisarka, autorka licznych romansów.
W Polsce ukazały się:
Cykl Słoneczny skarb:
Cykl Wybrańcy ciemności:
Inne:

</doc>
<doc id="559421" url="https://pl.wikipedia.org/wiki?curid=559421" title="Pozwany">
Pozwany

Pozwany (łac. "reus)" — strona bierna procesu cywilnego, przeciwko której skierowane zostało powództwo. 
Miejsce zasiadania na sali sądowej.
W trakcie rozprawy pozwany zajmuje miejsce po lewej stronie patrząc z perspektywy sądu (składu sędziowskiego).
Z perspektywy pozwanego stojącego twarzą w kierunku składu sędziowskiego będzie to strona prawa.

</doc>
<doc id="559422" url="https://pl.wikipedia.org/wiki?curid=559422" title="Babble">
Babble

Babble – brytyjski dostawca telefonii internetowej umożliwiającej bezpłatną komunikację pomiędzy użytkownikami znajdującymi się w dowolnym miejscu na świecie. Babble proponuje także połączenia na telefony stacjonarne i komórkowe na całym świecie, tańsze w porównaniu z konkurencyjnym Skype.

</doc>
<doc id="559424" url="https://pl.wikipedia.org/wiki?curid=559424" title="Korniej Czukowski">
Korniej Czukowski

Korniej Iwanowicz Czukowski (ros. Корней Иванович Чуковский), właśc. "Nikołaj Wasiljewicz Korniejczukow" (ros. Николай Васильевич Корнейчуков; ur. w Petersburgu, zm. 28 października 1969 w Pieriediełkinie k. Moskwy) – rosyjski pisarz, teoretyk i historyk literatury, krytyk literacki i tłumacz. Ojciec Nikołaja i Lidii.
Twórczość.
W roku 1905 roku redagował i wydawał tygodnik satyryczny „Signał”. Rozgłos zyskał wierszowanymi humorystycznymi bajkami dla dzieci, w których posługiwał się kontrastem, nonsensem, egzotycznym kolorytem. Na uwagę zasługują "Krokodyl" (1917, wyd. pol. 1965), polski wybór "Bajki" (1936, przekład Władysława Broniewskiego). Dużą popularnością (do 1970 roku – 21 wydań) cieszyła się praca teoretyczna "Od dwóch do pięciu" (1928, wyd. pol. 1962, adaptacja Wiktora Woroszylskiego), poświęcona językowi dziecięcemu. Ważne miejsce w twórczości Czukowskiego zajmują szkice krytycznoliterackie o współczesnych mu pisarzach i grupach literackich (słynny artykuł z pogranicza eseju i pamfletu "Ego-futuristy i kubo-futuristy" 1914), zebrane w tomach: "Ot Czechowa do naszych dni" (1908), "Lica i maski" (1914), "Kniga o sowriemiennych pisatielach" (1914), "Aleksandr Blok kak czełowiek i poet" (1924) i innych. W badaniach literackich Czukowski stosował głównie metodę psychologiczno-biologiczną. Do ważniejszych jego prac jako historyka literatury należą monografie: "Mastierstwo Niekrasowa" (1952), "Ludi i knigi szestidiesiatych godow" (1934), wydanie rozszerzone pt. "Ludi i knigi" (1958), "O Czechowie" (1967). Czukowski zajmował się także teoretycznymi zagadnieniami sztuki przekładu ("Princypy chudożestwiennego pieriewoda" z 1919 roku, wydanie rozszerzone "Iskusstwo pieriewoda" z 1930 roku, kolejne wydanie pt. "Wysokoje iskusstwo" z 1941 roku) oraz zagadnieniami języka rosyjskiego ("Żywoj kak żyźń", 1962). Ponadto jest autorem cennych wspomnień, m.in. "Wspomnienia o pisarzach" (1959, wyd. pol. 1962), "Dniewniki" (1991), a także "Czukokkała" (wyd. pełne 1989). Tłumaczył także utwory, m.in. Walta Whitmana, Marka Twaina, Rudyarda Kiplinga. Był jednym z twórców popularnego w bloku wschodnim czasopisma dla dzieci „Wiesiołyje kartinki”.
Pochowany na Cmentarzu Pieriediełkińskim.
Bajki.
Wierszowe bajki dla dzieci: 
Źródło: 

</doc>
<doc id="559425" url="https://pl.wikipedia.org/wiki?curid=559425" title="The Users">
The Users

The Users – polski eksperymentalny projekt muzyczny, w którym udział wzięli cenieni muzycy alternatywni oraz poeta Marcin Świetlicki.
Wydana pod szyldem The Users płyta "Nie idź do pracy" jest zapisem koncertu zagranego w Teatrze Małym w Warszawie wiosną 1999 roku. Muzyka na niej zawarta jest mieszanką jazzowo/yassowej improwizacji, tekstów Świetlickiego oraz post punkowej produkcji Roberta Brylewskiego.
Zespół grał później koncerty w różnych miastach Polski, choć czasem w zmienionym składzie osobowym.
Występowali w nim między innymi Tomasz Hesse na basie, Włodzimierz Kiniorski na saksofonie, Tymon Tymański zaś zdecydowanie częściej występował w charakterze gitarzysty i wokalisty.

</doc>
<doc id="559426" url="https://pl.wikipedia.org/wiki?curid=559426" title="Fulgencjusz">
Fulgencjusz

Fulgencjusz, Fulgenty – imię męskie pochodzenia łacińskiego, oznaczające "błyszczący" (od łac. "fulgens"). 
Fulgencjusz (Fulgenty) imieniny obchodzi 1 stycznia.

</doc>
<doc id="559427" url="https://pl.wikipedia.org/wiki?curid=559427" title="Fulgenty">
Fulgenty



</doc>
<doc id="559429" url="https://pl.wikipedia.org/wiki?curid=559429" title="Strona postępowania cywilnego">
Strona postępowania cywilnego

Strona procesu cywilnego – powód lub pozwany. Proces cywilny charakteryzuje się dwustronnością. Oznacza to, że w procesie cywilnym występują zawsze dwie i tylko dwie strony, choćby po którejkolwiek z nich występowało więcej niż jeden podmiot współuczestnictwo procesowe. Po jednej ze stron procesu występuje powód (strona czynna), po drugiej zaś stronie pozwany (strona bierna).
Stroną może być osoba fizyczna, osoba prawna albo jednostka organizacyjna, która niebędąca osobą prawną, ale na podstawie odrębnych przepisów posiadająca zdolność prawną.
W razie śmierci 1 ze stron, następuje zawieszenie postępowania przez sąd z urzędu (art. 174 § 1 KPC), a jeżeli w ciągu 5 lat od daty postanowienia o zawieszeniu postępowania nie zgłoszą się następcy prawni zmarłej osoby, sąd umorzy postępowanie, gdyż wydanie wyroku stanie się zbędne i niedopuszczalne (art. 355 § 1 KPC).
Jeżeli spółki się połączą, również następuje umorzenie postępowania.
Zasada dwustronności procesu nie znajduje zastosowania w postępowaniu nieprocesowym, gdyż liczba uczestników postępowania nieprocesowego jest nieograniczona.
Strona procesu cywilnego musi posiadać konieczne przymioty: zdolność sądową, zdolność procesową i legitymację procesową.

</doc>
<doc id="559430" url="https://pl.wikipedia.org/wiki?curid=559430" title="William Nicol">
William Nicol

William Nicol (ur. 1770, zm. 2 września 1851) był szkockim fizykiem i geologiem, który w 1828 r. skonstruował pierwsze urządzenie do uzyskiwania światła spolaryzowanego liniowo, zwanego pryzmatem Nicola.
Życiorys.
Urodził się w Humbie w East Lothian w 1770 r., a nie jak dotychczas uważano w 1768. Niewiele wiadomo o jego życiu poza faktem, że po zdobyciu pewnych umiejętności jako znany wykładowca filozofii przyrody, przeniósł się do Edynburgu, gdzie prowadził spokojne życie raczej w otoczeniu swoich przyrządów niż ludzi. Dopiero w 1826 r. opublikował pierwszą pracę na temat swoich badań.
Nicol wykonał swój pryzmat poprzez przecięcie równoległościennego kawałka szpatu islandzkiego (naturalna, krystaliczna forma kalcytu) przez krótszą z jego przekątnych, następnie łącząc obie części balsamem kanadyjskim. Skonstruowanie pryzmatu Nicola bardzo ułatwiło badania nad załamaniem i polaryzacją, później przyczynił się do poznania struktury cząstek związków organicznych i ich czynności optycznej.
W 1815 r. Nicol rozwinął metodę otrzymywania bardzo cienkich płatów kryształów i skał, potrzebnych do badań mikroskopowych. Metoda polega na przytwierdzeniu badanego materiału do szkła, a następnie ostrożnym ścieraniu, aż do uzyskania przezroczystej warstwy. Ta technika pozwoliła na oglądanie minerałów nie tylko w świetle odbitym, ale też takim, które przez nie przeszło, dzięki czemu można zobaczyć ich budowę wewnętrzną.
Zmarł w Edynburgu 2 września 1851 r., został pochowany na cmentarzu "Warriston Cemetery". Fakt ten jest obecnie upamiętniony poprzez tabliczkę na północnej ścianie cmentarza, podana jest tam błędna data urodzin.

</doc>
<doc id="559433" url="https://pl.wikipedia.org/wiki?curid=559433" title="Glinka (Tychy)">
Glinka (Tychy)

Glinka – dzielnica Tychów położona w zachodniej części miasta.
Dzielnica graniczy z osiedlami Śródmieścia: „Honorata” ("Osiedle H"), „Barbara” ("Osiedle B") i „R” ("Osiedle R"). Na terenie dzielnicy znajduje się skrzyżowanie dwóch ważnych tyskich ulic: ul. Żwakowskiej i ul. Stoczniowców, które łączą Śródmieście z Sublami i Glinką. W 2011 r. oddano do użytku rondo, które pozwoliło na połączenie skrzyżowania z ulicami Wodną oraz Glińczańską. Przebudowa usprawniła ruch w zachodniej części miasta.

</doc>
<doc id="559435" url="https://pl.wikipedia.org/wiki?curid=559435" title="Betriebsrat">
Betriebsrat



</doc>
<doc id="559438" url="https://pl.wikipedia.org/wiki?curid=559438" title="Wojna o myślnik">
Wojna o myślnik

Wojna o myślnik (, ) – nazwa sporu o nazwę Czechosłowacji, który miał miejsce w marcu i kwietniu 1990 roku.
Po upadku komunizmu w Czechosłowacji, który nastąpił w listopadzie 1989 roku, oficjalną nazwą państwa była Czechosłowacka Republika Socjalistyczna (). 29 marca 1990, podczas obrad czechosłowackiego parlamentu (Zgromadzenia Federalnego), Prezydent Václav Havel zaproponował usunięcie przymiotnika „socjalistyczna” z oficjalnej nazwy państwa i jej zmianę na „Republika Czesko-słowacka”. Doprowadziło to do protestu grupy posłów, niezwykle gorącej wielogodzinnej dyskusji i kontrpropozycji – „Czechosłowacka Republika Federalna”. Zatem już 30 marca 1990 w Zgromadzeniu Federalnym rozpoczęto debatę nad nową nazwą państwa. Przez długi czas przedstawiciele dwóch narodów nie byli w stanie dojść do porozumienia w tej kwestii. Słowacy opowiadali się za Czecho-Słowacką Republiką Federacyjną (myślnik miał podkreślać równorzędność obu republik i narodów). Czechom takie nowatorstwo się nie podobało, jako wydumane i przeczące tradycji, chcieli zatem pozostawienia nazwy Czechosłowacka Republika Federacyjna. Nieco wcześniej, 14 lutego 1990 parlament słowacki zaproponował, by nazwę państwa pisać z łącznikiem – „Republika Czecho-Słowacja” albo „Federacja Czecho-Słowacja” ("Republika Česko-Slovensko" lub "Federácia Česko-Slovensko"), czyli identycznie, jak w latach 1918–1920 oraz 1938–1939. Pisanie tej nazwy bez łącznika kojarzyło się Słowakom z centralistycznymi tendencjami w państwie czechosłowackim z lat 1920–1938. Dla Słowaków łącznik miał podkreślać federacyjny charakter państwa. Z kolei Czesi obawiali się, że będzie to symbol rozdzielenia obydwu państw i w tym duchu używali w trakcie debaty na ten temat określenia myślnik, a nie łącznik. W związku z tym nazwa sporu, która się przyjęła w obu językach, jest nieścisła, ponieważ w rzeczywistości była to wojna nie o myślnik („pomlčka”), ale o łącznik („spojovník”).
Ostatecznie, Zgromadzenie Federalne podjęło decyzję, że w języku czeskim nazwę państwa będzie pisało się bez łącznika ("Československá federativní republika"), natomiast w języku słowackim – z łącznikiem ("Česko-slovenská federatívna republika"). Rozwiązanie to było nadal uznawane za kontrowersyjne, w związku z czym 20 kwietnia 1990 przyjęto ostatecznie nazwę „Czeska i Słowacka Republika Federalna” (cz. "Česká a Slovenská Federativní Republika", sł. "Česká a Slovenská Federatívna Republika", skrót "ČSFR"). Skróconą nazwą państwa była „Czechosłowacja” ("Československo") w wersji czeskiej i „Czecho-Słowacja” ("Česko-Slovensko") w słowackiej.
Równolegle toczył się spór o to, czy dużą literą powinno się pisać tylko pierwszy wyraz nazwy (co byłoby zgodne z zasadami czeskiej i słowackiej pisowni), czy także drugi (na co nalegali Słowacy). Ostatecznie przyjęto to, że wszystkie wyrazy nazwy państwa będą pisane wielką literą, co było niezgodne z panującymi przepisami ortograficznymi.
Powyższy spór pokazał poważne różnice pomiędzy stosunkiem polityków czeskich i słowackich do wspólnego państwa. Zaowocowało to ostatecznie rozpadem Czechosłowacji i powstaniem z dniem 1 stycznia 1993 roku dwóch oddzielnych państw – Republiki Czeskiej oraz Republiki Słowackiej.

</doc>
<doc id="559442" url="https://pl.wikipedia.org/wiki?curid=559442" title="Dave Elman">
Dave Elman

Dave Elman (ur. 1900, zm. 1967) – amerykański hipnotyzer, znany z efektownych technik hipnozy.
Przed zaangażowaniem w hipnozę zabawiał publiczność podczas transmisji radiowych. Jako mały chłopiec był głęboko zadziwiony, kiedy hipnoza pomogła ukoić ból w końcowym stadium raka u jego ojca. W późniejszych latach głównie uczył hipnotyzować lekarzy i dentystów, aby pomóc usunąć choroby o podłożu emocjonalnym takie jak: alergie, otyłość i jąkanie. Bardzo mało materiałów w postaci książek i trochę nagrań radiowych z jego treningów hipnotyzerskich pozostało do naszych czasów. Jego książka "Hypnotherapy" (czasem nazywana "Findings in Hypnosis") jest nadzwyczajną pracą.

</doc>
<doc id="559443" url="https://pl.wikipedia.org/wiki?curid=559443" title="BAT.Sakura">
BAT.Sakura



</doc>
<doc id="559445" url="https://pl.wikipedia.org/wiki?curid=559445" title="Makaria (imię)">
Makaria (imię)

Makaria – imię żeńskie pochodzenia greckiego. Pochodzi od słowa "makários" oznaczającego „szczęśliwy”. Patronką tego imienia jest św. Makaria, wspominana razem ze św. Maksymą i św. Januarym.
Męski odpowiednik: Makary
Makaria imieniny obchodzi 8 kwietnia.

</doc>
<doc id="559446" url="https://pl.wikipedia.org/wiki?curid=559446" title="John Joseph Fitzpatrick">
John Joseph Fitzpatrick

John Joseph Fitzpatrick (ur. 12 października 1918 w Trenton, Ontario, zm. 15 lipca 2006 w Brownsville, Teksas), amerykański duchowny katolicki pochodzenia kanadyjskiego, biskup.
Osiedlił się w USA w młodości, kształcił się w stanie Nowy Jork. Święcenia kapłańskie otrzymał 13 grudnia 1942 i został inkardynowany do diecezji Buffalo. W 1948 przeniósł się na Florydę. W 1968 został kanclerzem, a w czerwcu tegoż roku mianowano go biskupem pomocniczym diecezji Miami. Sakrę biskupią otrzymał 28 sierpnia 1968 z rąk arcybiskupa Miami Colemana Carrolla (jednym ze współkonsekratorów był przyszły kardynał Joseph Bernardin). Tytularną stolicą biskupią Fitzpatricka było Cenae.
W kwietniu 1971 został mianowany biskupem diecezji Brownsville w Teksasie. Jako zwierzchnik diecezji wspierał rozwój mediów katolickich, doprowadził do otwarcia centrum dla uchodźców z Ameryki Środkowej im. arcybiskupa Oscara Romero, kierował uroczystościami 25-lecia diecezji w 1990. W kwietniu 1980 konsekrował Bazylikę Matki Bożej z San Juan del Valle. W listopadzie 1991 przeszedł w stan spoczynku, ale ponownie stał na czele diecezji od czerwca 1994 do maja 1995, po śmierci swojego następcy, jezuity Enrique San Pedro.

</doc>
<doc id="559447" url="https://pl.wikipedia.org/wiki?curid=559447" title="AmazonQueen">
AmazonQueen



</doc>
<doc id="559450" url="https://pl.wikipedia.org/wiki?curid=559450" title="Kumakowate">
Kumakowate

Kumakowate (Bombinatoridae) – rodzina płaza z grupy Archaeobatrachia w rzędzie płazów bezogonowych (Anura).
Zasięg występowania.
Rodzina obejmuje gatunki występujące we Francji i we Włoszech na wschód do wschodniej Rosji i Turcji, Chin, Korei i Wietnamu oraz na Borneo (środkowy Kalimantan, Indonezja) i Filipinach.
Podział systematyczny.
Do rodzaju należą następujące rodzaje:

</doc>
<doc id="559451" url="https://pl.wikipedia.org/wiki?curid=559451" title="Zwierzyniec (Tychy)">
Zwierzyniec (Tychy)

Zwierzyniec – dzielnica Tychów, dawniej przysiółek, w którym książęta pszczyńscy urządzali polowania.

</doc>
<doc id="559452" url="https://pl.wikipedia.org/wiki?curid=559452" title="Amanita.1335">
Amanita.1335



</doc>
<doc id="559456" url="https://pl.wikipedia.org/wiki?curid=559456" title="Multimedia Polska">
Multimedia Polska

Multimedia Polska S.A. (zapis stylizowany: multiMedia) – polskie przedsiębiorstwo prowadzące działalność dostawcy usług multimedialnych: telewizji kablowej, szerokopasmowego dostępu do Internetu, telefonii stacjonarnej. Obejmuje grupę spółek zależnych. Akcje spółki były notowane na Giełdzie Papierów Wartościowych w Warszawie od 13 listopada 2006 do 22 sierpnia 2011.
Spółka powstała w Kaliszu w 1991 jako Tele Cal. W 1999 jej inwestorem strategicznym został Emerging Ventures Ltd., inwestujący w latach 2001–2003 także w inne spółki branży telekomunikacyjnej, w tym w Szel-Sat Sp. z o.o. w Gdyni oraz spółki grupy TeleNet Polska. W 2002 nastąpiło połączenie spółek Multimedia Polska S.A. w Kaliszu oraz Szel-Sat Sp. z o.o. w Gdyni. W latach 2003–2005 Multimedia Polska S.A. przejęła spółki grupy TeleNet Polska kontrolowane przez Emerging Ventures Ltd. W 2006 Emerging Ventures Ltd. kontrolował 55,9% udziałów spółki Multimedia Polska S.A. Obecnie siedzibą spółki jest Gdynia, prezesem zarządu jest Andrzej Rogowski. W 2011 nastąpiło połączenie spółek Internet Solutions Sp. z o.o. ze spółką przejmującą Multimedia Polska S.A.
Według Polskiej Izby Komunikacji Elektronicznej w 3. kwartale 2011 Multimedia Polska S.A. miały ok. 725 000 abonentów (15,76% udziału w rynku) i wraz z zakupionym ostatecznie w 100% 16 maja 2012 Stream Communications (101 000 abonentów, czyli 2,2% udziału w rynku) były pod tym względem drugą co do wielkości siecią kablową w Polsce. W drugiej połowie 2016 Multimedia Polska była trzecim co do wielkości operatorem kablowym w Polsce. Na koniec czerwca 2016 w zasięgu sieci Multimedia Polska było 1,6 milion gospodarstw domowych. Spółka obsługiwała ponad 832 tys. klientów korzystających z 1,4 mln usług, w tym z 643 tys. usług video, 493 tys. usług szerokopasmowego Internetu i 254 tys. usług telefonii (RGU).
W 2007 Multimedia Polska S.A. jako pierwszy operator kablowy w Polsce wprowadziły usługę VOD, PVR i HDTV. W 2008 spółka uruchomiła ogólnopolskie call center w Kaliszu.
18 października 2016 pełnomocnicy kontrolowanej przez amerykańskie przedsiębiorstwo Liberty Global spółki UPC Polska podpisali przedwstępną umowę zakupu akcji Multimedia Polska. Wartość transakcji ustalona została na około 3 mld zł (760 mln USD). W marcu 2018 r. UPC wycofała się z transakcji, a Urząd Ochrony Konkurencji i Konsumentów ocenił, że fuzja firm spowodowałaby ograniczenie konkurencji. W sierpniu tego samego roku akcjonariusze spółki podpisali wstępne porozumienie dotyczące jej sprzedaży właścicielowi sieci kablowej Vectra, na co w styczniu 2020 r. wyraził zgodę pod warunkiem sprzedaży części sieci przez Vectrę lub Multimedia Polska. Transakcję sprzedaży 100% akcji sfinalizowano w następnym miesiącu.

</doc>
<doc id="559457" url="https://pl.wikipedia.org/wiki?curid=559457" title="Adelard">
Adelard

Adelard – imię męskie pochodzenia germańskiego, złożone z członów: "æðel" – „szlachetny, wysoko urodzony” i "hard" – „dzielny, silny”. Patronem tego imienia jest św. Adelard, zm. w 827 roku.
Adelard imieniny obchodzi 2 stycznia.

</doc>
<doc id="559458" url="https://pl.wikipedia.org/wiki?curid=559458" title="AntiMouse.724">
AntiMouse.724



</doc>
<doc id="559459" url="https://pl.wikipedia.org/wiki?curid=559459" title="Okręg kowieński">
Okręg kowieński

Okręg kowieński () – administracyjna jednostka terytorialna poziomu państwowego, jeden z 10 okręgów Litwy, położony w centralnej części kraju, obejmujący rejon kowieński, kiejdański, koszedarski, janowski, preński, rosieński, birsztański oraz miasto Kowno. Centrum okręgu stanowi Kowno.
Okręg kowieński graniczy z okręgiem olickim, wileńskim, poniewieskim, szawelskim, tauroskim i mariampolskim.
Historia.
Jednostka podziału administracyjno-terytorialnego Litwy z centrum w Kownie powstała najprawdopodobniej około 1398 r., kiedy to w oficjalnych dokumentach wspomniany został starosta kowieński Jan Sunigajło. Starostwo było wówczas częścią kraju administrowaną przez urzędnika wyznaczonego przez Wielkiego Księcia Litewskiego – starostę lub namiestnika. Dlatego zdaniem historyków rok 1938 można uważać za datę założenia okręgu kowieńskiego. Starosta kowieński rezydował w zamku w Kownie. Od 1408 roku, kiedy Kownu nadano prawo magdeburskie, autonomiczne samorządowo miasto nie podlegało mu, z wyjątkiem niektórych, określonych kwestii. W 1486 roku, kiedy odbudowano zamek w Kownie, stał się on centrum powiatu, a namiestnik powołany przez władcę pełnił tam funkcję najwyższego urzędnika, który zarządzał okolicznym terytorium.
Po reformie administracyjno-prawnej w latach 1564–1566, Litwa, z wyjątkiem Żmudzi, na przykładzie Polski została podzielona na powiaty (okręgi). Powiat kowieński, będący do tej pory niestałą jednostką terytorialną, został podporządkowany województwu trockiemu (i należał doń do 1795 roku) i przyjął jasno określone granice. Metryka Litewska w sposób następujący opisuje terytorium powiatu kowieńskiego: „Granicą tego powiatu – z jednej strony rzeka Niewiaża do granicy Upity, z drugiej strony do granicy Wiłkomierza, włączając Kulwę i Żejmy; z trzeciej strony włączając Vaiguvę i po lewej Uogintai wzdłuż granicy Żyżmar, z czwartej strony w górę Niemna włączając Barboriškės, do puszczy Jego Królewskiej Mości, do granicy Żmudzi.” Kowno nie podlegało powiatowi. Miastu zezwolono na posiadanie pieczęci prawa ziemskiego. W 1791 roku z 20 parafii utworzono nowy okręg preński.
Imperium rosyjskie.
Na mocy ugody władz Austrii, Prus i Rosji z 1795 roku państwo polsko-litewskie zostało ostatecznie podzielone i ziemie Wielkiego Księstwa Litewskiego przypadły Rosji. Nakazem cara Mikołaja I 18 grudnia 1842 roku założona została gubernia kowieńska, w skład której weszła cała północna część guberni wileńskiej: okręg telszewski, szawelski, rosieński, upicki, nowoaleksandrowski, wiłkomierski i część dawnego okręgu kowieńskiego. Gubernia istniała do I wojny światowej. Lewobrzeżna część Kowna – Aleksota została przydzielona guberni suwalskiej. Terytorium guberni kowieńskiej obejmowało wówczas 38 400 km².
W latach 1795–1796 i 1801-43 okręg kowieński przynależał do guberni wileńskiej, od 1796 do 1801 roku do guberni litewskiej, a od 1843 do 1915 roku do guberni kowieńskiej (obszar po lewej stronie Niemna w latach 1795–1918 nie należał do okręgu).
Okres międzywojenny.
W momencie najazdu Niemiec w latach 1915–1918 okręg kowieński przynależał do obszaru Ober-Ostu (w latach 1915–1917 istniało tylko Kowno, a w latach 1917–1918 miasto i okręg).
Po I wojnie światowej i odbudowaniu państwa litewskiego, 20 grudnia 1918 roku gubernia kowieńska została podzielona na 20 okręgów, a jako pierwszy w kraju powstał okręg kowieński. 16 lutego 1919 roku ogłoszony został okólnik Ministra Spraw Wewnętrznych nr 1 „Z powodu samorządów na Litwie”, na mocy którego Litwa została podzielona na 20 okręgów. Terytorium okręgu podlegały gminy, starostwa i w drugiej kolejności miasta. Kowno było podporządkowane republice, dlatego nie wchodziło w obszar okręgu.
W latach 1941–1944 okręg wszedł w rejon obszaru kowieńskiego Generalnego Okręgu Litewskiego Komisariatu Rzeszy Wschód.
Podczas okupacji Litwy przez ZSRR dawna struktura władzy administracyjno-terytorialnej była zachowana – pozostały okręgi, gminy, miasta. W 1946 roku gminy Kronie i Rumszyszki zostały przekazane nowemu okręgowi koszedarskiemu, gmina Pokojnie – nowemu okręgowi preńskiemu, w 1947 roku gmina Wielona – okręgowi jurbarskiemu, w 1948 roku gmina Wilki – okręgowi wileckiemu, a w 1949 roku okręgowi kowieńskiemu przypadła gmina Wejwery z okręgu mariampolskiego.
20 czerwca 1950 roku Litewska Socjalistyczna Republika Radziecka zarządzeniem Prezydium Rady Najwyższej ZSRR został utworzony nowy system podziału administracyjnego – okręgi zostały wycofane, a Litwa podzielona na cztery obszary – wileński, kowieński, kłajpedzki i szawelski. Okręg kowieński został przekształcony w rejony Poniemunia (41 apylinkes – dawnych starostw) i Wiliampola (27 apylinkes), a część terytorium została przekazana rejonom Janowa (14 apylinkes), Kozłowej Rudy (12 apylinkes) i Kiedajn (4 apylinkes).
Odbudowa niepodległości.
Po odzyskaniu niepodległości przez Litwę na początku października 1993 roku mianowani zostali przez rząd przedstawiciele w 10 regionach oraz w Wilnie i Kownie. 5 sierpnia 1994 roku po przyjęciu ustawy o jednostkach administracyjnych Republiki Litwy i ich granicach, rozpoczęto odbudowę okręgów. 15 grudnia 1994 została przyjęta ustawa o władzy w okręgach. Rzeczywiste prace nad odbudową okręgów rozpoczęły się na przełomie lutego i marca 1995 roku, po mianowaniu władz okręgowych przez rząd.
W 2003 roku potwierdzony został obecny herb okręgu kowieńskiego. 1 lipca 2010 roku zniesiono administrację okręgu, jej funkcje przeniesiono na samorządy i ministerstwa, a sam okręg pozostał jednostką terytorialną.
Mieszkańcy.
Rozwój demograficzny między rokiem 2001 a 2014
Histogram rozwoju demograficznego
Gminy.
Gminy okręgu w latach 1918–1950:
Gospodarka.
W okręgu kowieńskim dominuje przemysł przetwórczy. Tu wytwarza się około 1/5 całej produkcji przemysłowej Litwy. W okręgu jest rozbudowany przemysł produkcji maszyn i urządzeń, obróbki metalu, chemiczny, materiałów budowlanych, tekstylny, poligraficzny, meblowy, szklarski i żywieniowy.
Najważniejsze wytwarzane produkty to: meble, przędza, tkaniny, leki, mięso i podroby, produkty mleczarskie, mączne, pasze kombinowane, nawozy mineralne, kwasy siarkowe i fosforowe, produkty konserwowane, cegły, tarcica, torf, papier, piwo i napoje bezalkoholowe, wódki i likiery, wody mineralne.
Objętość produkcji sprzedanej przemysłu w 2005 roku wzrosła w Kownie oraz w rejonach Janowa, Kiedajn i Koszedar. Pod względem objętości produkcji sprzedanej okręg kowieński jest jednym z przodujących okręgów w kraju.
Zgodnie z danymi z roku 2003 w okręgu było zarejestrowanych 56 państwowych i 26583 prywatnych firm, z których w samorządzie miasta Kowna jest 80% zamkniętych spółek akcyjnych, 60% spółek akcyjnych, 68% firm indywidualnych.
Za granicę eksportuje się szczególnie produkty tekstylne, odzież, futra, maszyny elektryczne, drewno i produkty drewniane, meble. Podstawowy rynek eksportowy to Unia Europejska z krajami skandynawskimi oraz Rosja i USA. Włączenie w rynki międzynarodowe zdopingowało zakłady przemysłowe do osiągania lepszej jakości produkcji zgodnie ze standardami międzynarodowymi (produkty wielu firm odpowiadają standardom ISO), dlatego rośnie konkurencyjność firm przemysłowych na rynkach wschodnich, jak i zachodnich.
Rolnictwo.
Znaczną część terytorium okręgu zajmują ziemie przeznaczone pod uprawę roli (56,5%), lasy (29,2%), zbiorniki wodne i inne ziemie (9,1%). Duża część ziem jest prywatna, własność sięga 75,3% całej powierzchni.
Rolnictwo w okręgu kowieńskim wyspecjalizowane jest i rozwijane intensywnie w kierunku hodowli bydła, uprawy zbóż, sadownictwa. Rozwijane jest rolnictwo przy miastach. Najbardziej intensywna produkcja rolnicza ma miejsce w rejonie kiejdańskim. Rejon ten odznacza się również obecnością gospodarstw, stosujących zmodernizowane, postępowe technologie, dzięki którym obserwuje się znacząco większy urodzaj.
Mieszkańcy okręgu kowieńskiego utrzymują się z rolnictwa w mniejszym stopniu niż przeciętnie w kraju, w tej sferze pracuje tylko 7% wszystkich zatrudnionych, podczas gdy średnio na Litwie – 14,7% wszystkich zatrudnionych mieszkańców.
Zgodnie z danymi departamentu statystyki w okręgu kowieńskim do 1 czerwca 2003 roku zarejestrowanych było 38 925 gospodarstw o łącznej powierzchni 388 200 ha. Przeciętna powierzchnia gospodarstwa wynosiła 9,97 ha.
W okręgu kowieńskim gospodarstwa o powierzchni do 30 ha najczęściej są mieszane, a posiadające ponad 30 ha zajmuje uprawa roślin. Determinują to przyrodnicze i ekonomiczne warunki rozwoju rolnictwa. Połowę wszystkich zasiewów obejmują zboża. Prawie wszystkie nadmiernie mokre tereny rolnicze są osuszane.
W okręgu działają i rozwijają się instytuty naukowo-badawcze, centra przygotowania specjalistów ds. rolnictwa, czy produkcja technologii rolniczych. To Uniwersytet Aleksandrasa Stulginskisa (do 2011 roku Litewski Uniwersytet Rolniczy), instytuty naukowo-badawcze w Boptach, Czerwonym Dworze, Datnowie (rejon kiejdański), fabryka techniki rolniczej (w rejonie rosieńskim).
Transport.
Okręg kowieński – jedyny region krajów bałtyckich, gdzie spotykają się dwa paneuropejskie korytarze transportowe – I i IX B (ruchu samochodowego) oraz I i IX D (kolejowe).
W okręgu jest 345 dróg. Całkowita długość dróg ekspresowych – 344,6 km, krajowych – 602,6 km, rejonowych – 1929,1 km. Długość dróg lokalnych – 8818 km (wliczając drogi w Kownie oraz innych miastach), z czego 1817 km posiada naprawioną nawierzchnię (21%).
W okręgu jest dobrze rozwinięty transport kolejowy pasażerski oraz towarowy we wszystkich kierunkach, ponadto projektowane są europejskie tory kolejowe biegnące od granicy z Polską przez Kowno i Rygę do Talina.
W Kormiałowie k/Kowna funkcjonuje kowieńskie międzynarodowe lotnisko, mogące przyjąć i obsłużyć samoloty praktycznie wszystkich typów. Lotnisko obsługuje dwie trzecie towarów przewożonych za pomocą transportu lotniczego na Litwę i jest najpotężniejszym centrum przewozu towarów w krajach bałtyckich.
Oświata i nauka.
W okręgu działa 7 uniwersytetów (to 1/3 szkół wyższych w całym kraju), na których studiuje 46 tys. studentów. Liczba studentów w ciągu ostatnich 5 lat zwiększyła się o 38,5%. Zmiana sektora oświaty i nauki ma wpływ na gospodarkę okręgu kowieńskiego oraz sytuację społeczną i demograficzną.
W Kownie funkcjonuje jedyne muzeum pedagogiczne w okręgu.
Liczba szkół ogólnokształcących w okręgu maleje (z 383 w 1999 roku do 338 w 2003). Średnia liczba uczniów – 333. Po przeprowadzeniu reformy oświaty prognozowany jest dalszy spadek liczby szkół i uczniów.
Mieszkańcy.
Okręg kowieński leży w geograficznym centrum Litwy. W okręgu, zajmującym 12,4% terytorium całego kraju, w 2005 roku żyło ok. 20% jego mieszkańców (okręg osiąga pod tym względem drugie miejsce w kraju). Pod względem gęstości zaludnienia (85 os./km²) okręg 1,63 raza przewyższa uśrednioną gęstość zaludnienia Litwy (53 os./km²). Najgęściej zaludniona jest gmina Kowno (2315,9 os./km²), a najrzadziej gmina Rosienie (27,4 os./km²). Ponad połowa (54%) mieszkańców okręgu mieszka na terytorium gminy Kowno.
Obecnie obserwuje się zanik małych miasteczek i tendencję do poszerzania się przedmieść Kowna. Formuje się układ urbanistyczny w formie gwiazdy z jądrem w Kownie oraz ramionami kolejno w Janowie, Kiejdanach, Wilkach, Prenach, Żyżmorach.
Ogólne tendencje demograficzne w Kownie są podobne do reszty kraju. Liczba mieszkańców okręgu w ciągu 10 lat zmniejszyła się o 67 tys., tj. 9,7%. Na Litwie w tym samym okresie (1994-2004 r.) – o 9,3% (274 tys.). Skład narodowościowy jest jednolity – w okręgu Litwinów jest 93,9%, na Litwie – 83,4%.
Miasta.
W okręgu jest 13 miast (spis według wielkości):
Turystyka.
Okręg nie posiada wystarczająco dużo wysokiej jakości zasobów turystycznych, ma jednak stosunkowo duży potencjał turystyki przyrodniczej, na który składają się zbiorniki wodne – jeziora i rzeki, a także lasy.
Do najważniejszych i najciekawszych obiektów turystyki przyrodniczej, jak i kulturoznawczej, ekologicznej, agroturystyki, a także miejsc aktywnego wypoczynku należą park regionalny Zalewu Kowieńskiego, Zakola Niemna, Dubisy, części parków regionalnych Wysokiego Dworu, Poniemunia, Cytowian, Krakinowa, jedno uroczysko, 50 obszarów chronionych samorządowo i 35 w ramach parków narodowych, a także wąwozy Niemna, Wilii, Niewiaży, Dubisy, Verkne. W okręgu kowieńskim znajduje się wiele obiektów dziedzictwa etnokulturowego.
W ostatnich latach zaobserwowano rozwój biznesu usług turystycznych. Rosną dochody zarówno z turystyki przyjazdowej, jak i wyjazdowej. W okręgu rośnie liczba turystów zagranicznych, szczególnie z Niemiec, Polski i innych krajów europejskich, zarówno przepływających, jak i liczba turystów miejscowych.
Usługi noclegowe w okręgu kowieńskim składają się na 9,5% łącznej liczby litewskich przedsiębiorstw. Korzysta z nich 16,3% łącznej liczby odwiedzających Litwę. 82,6% gości korzystało z usług w Kownie.

</doc>
<doc id="559460" url="https://pl.wikipedia.org/wiki?curid=559460" title="AntiMouse.2000">
AntiMouse.2000



</doc>
<doc id="559461" url="https://pl.wikipedia.org/wiki?curid=559461" title="Steve Jackson">
Steve Jackson



</doc>
<doc id="559462" url="https://pl.wikipedia.org/wiki?curid=559462" title="Jaroszowice (Tychy)">
Jaroszowice (Tychy)

Jaroszowice (niem. "Jaroschowitz") – dzielnica Tychów położona we wschodniej części miasta.
Dzielnica graniczy z Urbanowicami na południu i zachodzie, Wygorzelem na północnym zachodzie, miastem Lędziny na północnym wschodzie i miastem Bieruń na południowym wschodzie.
3 września 1939 żołnierze Wehrmachtu dokonali zbrodni, mordując 5 Polaków (w tym 4 młodocianych).

</doc>
<doc id="559464" url="https://pl.wikipedia.org/wiki?curid=559464" title="Liftback">
Liftback

Liftback – typ nadwozia samochodu osobowego, zbliżonego konstrukcyjnie do samochodu typu hatchback, różniącego się nieznacznie – bardziej pochyloną szybą i (czasem niewielkim) nawisem nadwozia za tylnym kołem. W obu przypadkach szyba unosi się jako integralny element pokrywy bagażnika. W wielu krajach pojęcie tożsame z hatchback, aczkolwiek mianem hatchback określa się auta klas niższych, często modele miejskie.
Przykładowymi samochodami typu liftback są np. (często mylone z sedanami): Škoda Octavia czy Seat Toledo I generacji. Od sedana odróżnia je jednak tylna szyba podnoszona wraz z pokrywą bagażnika oraz w niektórych przypadkach tylna wycieraczka (np. Opel Vectra, Opel Insignia, Mazda 6, Toyota Avensis, Honda Civic, Ford Mondeo). Nazwa liftback jako określenie wersji stosowana była m.in. przez Toyotę, która równolegle produkowała samochody tego samego modelu z nadwoziem hatchback (np. Toyota Corolla).
Zdarza się, że niektóre auta produkowane są w opcji sedan i liftback – często bardzo trudno je od siebie odróżnić na pierwszy rzut oka. Przykładem takiego pojazdu jest druga generacja modelu Nissan Primera, Opel Vectra czy Ford Mondeo piątej generacji.
Oryginalnym przykładem liftbacka jest Škoda Superb (II generacji), w której jest możliwość otwarcia klapy samego kufra (jak w sedanie) lub też otworzenia klapy kufra razem z szybą (jak w liftbacku).

</doc>
<doc id="559465" url="https://pl.wikipedia.org/wiki?curid=559465" title="Steve Jackson (amerykański projektant gier)">
Steve Jackson (amerykański projektant gier)

Steve Jackson (ur. ~1952) – amerykański projektant gier fabularnych i karcianych, we wczesnych latach 80. założył Steve Jackson Games. Główny twórca gier takich jak Car Wars, Ogre, GURPS, słynnych kart ILLUMINATI, Munchkin i (jeszcze przed powstaniem SJG) The Fantasy Trip. 
Często mylony z brytyjskim pisarzem o tym samym imieniu i nazwisku (patrz: Steve Jackson). Nieporozumienie jest tym większe, że obaj są twórcami książek z serii "Fighting Fantasy Game Books".

</doc>
<doc id="559466" url="https://pl.wikipedia.org/wiki?curid=559466" title="Jakub Działyński">
Jakub Działyński

Jakub Działyński herbu Ogończyk (ur. 1709, zm. 21 grudnia 1756 w Działyniu), wojewoda malborski od 1755.
Syn Michała.
Był posłem na sejm nadzwyczajny pacyfikacyjny 1736 roku, łowczym poznańskim w latach (1737 – 1738), następnie chorążym wschowskim 1738 oraz kaliskim 1742.
Poseł województwa kaliskiego na sejm 1744 roku. Na sejmie 1744 roku popierał aukcję wojska, ale i wolności podatkowe szlachty. W 1746 posłował na sejm z ziemi dobrzyńskiej, gdzie kwestionowano prawdziwość jego obioru, bo miał być nieobecny na sejmiku elekcyjnym.
W latach (1746 – 1747) był starostą Nakła, a w 1748 starostą kiszporskim.
Związał się ze stronnictwem dworskim, zdobywając względy Jerzego Mniszcha, na rzecz którego agitował w Wielkopolsce.
W 1750 otrzymał nominację na podkomorzego poznańskiego, a w 1755 na wojewodę malborskiego.
W 1755 zasiadał w trybunale koronnym w Piotrkowie Trybunalskim oraz trybunale skarbowym w Radomiu.
W ciągu lat dał się poznać jako osoba szlachetna i dobroczynna, składał liczne datki na rzecz kościołów, zwłaszcza na katedrę w Gnieźnie. Był dobroczyńcą zakonów: jezuitów oraz karmelitów poznańskich i kcyńskich.
Posiadał liczne majątki ziemskie: Niechanowo, Witkowo z przyległymi wsiami, Dębnicę, Działyń.
Zakupił Mroczę w powiecie nakielskim, miał też liczne dobra w województwie chełmińskim.
Otrzymał tenuty: murzynowską na Kujawach i powidzką (po teściu).
Za zasługi został odznaczony Orderem Orła Białego w listopadzie 1755. Przed śmiercią w 1756 wyjechał na leczenie do Karlsbadu.
Został pochowany w katedrze w Gnieźnie.

</doc>
<doc id="559469" url="https://pl.wikipedia.org/wiki?curid=559469" title="Argeus">
Argeus

Argeus – imię męskie pochodzenia greckiego, pochodzące od greckiego "Arges" i oznaczające „jasny, błyszczący”. Patronem tego imienia jest św. Argeus (III/IV wiek), wspominany razem ze swymi braćmi: śwśw. Narcyzem i Marcelinem.
Argeus imieniny obchodzi 2 stycznia.

</doc>
<doc id="559470" url="https://pl.wikipedia.org/wiki?curid=559470" title="Argea">
Argea

Argea – imię żeńskie pochodzenia greckiego; żeński odpowiednik imienia Argeus, pochodzącego od greckiego "Arges" i oznaczającego "jasny, błyszczący". Patronem tego imienia jest św. Argeus (III/IV wiek), wspominany razem ze swymi braćmi: św. Narcyzem i św. Marcelinem.
Argea imieniny obchodzi 2 stycznia.

</doc>
<doc id="559473" url="https://pl.wikipedia.org/wiki?curid=559473" title="Jędrzej Kodymowski">
Jędrzej Kodymowski

Jędrzej Stanisław Kodymowski, ps. „Kodym” (ur. 8 listopada 1965 w Gdyni) – polski wokalista, muzyk, kompozytor i instrumentalista. Członek Akademii Fonograficznej ZPAV.
Kariera.
Kodymowski znany jest przede wszystkim z wieloletnich występów w grupie muzycznej Apteka, której jest założycielem. Udzielał się również w innych zespołach (m.in. Pancerne Rowery). W latach 90. nagrał z przyjaciółmi album "Zgwałcił nie mąż" (1993) jako The Noje Dada (Kodym i reszta żuli), a także zagrał niewielką rolę w filmie "Sztos" (1997) – reżyserskim debiucie Olafa Lubaszenki. Prowadzi audycję radiową "Apteka Nocna" w Programie Trzecim Polskiego Radia oraz audycję "Studio Apteka" w radio WNET.
Ponadto wziął udział w nagraniu płyty "Zła wiadomość" zespołu PRL.

</doc>
<doc id="559474" url="https://pl.wikipedia.org/wiki?curid=559474" title="Lidija Czarska">
Lidija Czarska

Lidija Aleksiejewna Czarska, właśc. Lidija Aleksiejewna Czuriłowa, (ur. 1875 w Carskim Siole, zm. 8 marca 1937 w Leningradzie) – pisarka rosyjska; autorka licznych książek dla młodych czytelników.
Autorka poczytnych powieści o wartkiej i zajmującej fabule, głównie dla dziewcząt, m.in. "Pamiętnik pensjonarki" (1902, wyd. pol. 1924), "Księżniczka Dżawacha" (1903, wyd. pol. 1925). Dużą popularnością cieszyły się również powieści "Dom urwisów" (1912, wyd. pol. 1937), "Leśne schronisko" (1912, wyd. pol. 1935).

</doc>
<doc id="559475" url="https://pl.wikipedia.org/wiki?curid=559475" title="Apple Computer Incorporated">
Apple Computer Incorporated



</doc>
<doc id="559477" url="https://pl.wikipedia.org/wiki?curid=559477" title="Księga Przypowieści Salomona">
Księga Przypowieści Salomona



</doc>
<doc id="559479" url="https://pl.wikipedia.org/wiki?curid=559479" title="Miodrag Belodedici">
Miodrag Belodedici

Miodrag Belodedici (Belodedić) (ur. 20 maja 1964 w miejscowości Socol w Okręgu Caraş-Severin) – piłkarz rumuński grający na pozycji obrońcy.
Belodedici pochodzi z serbskiej rodziny. Urodził się w małej miejscowości tuż przy granicy z Serbią. W piłkę zaczął grać w 1978 roku w małym klubie o nazwie Minerul Moldova Nouă. W 1981 roku został powołany do reprezentacji juniorskiej i wówczas trafił do klubu Luceafărul Bukareszt. Rok później prezydent Steauy Bukareszt Ion Alecsandrescu zainteresował się Belodedicim i sprowadził go do drużyny.
W 1. lidze rumuńskiej, w zespole Steauy, Beldodedici zadebiutował 5 marca 1983 roku w wygranym 3:1 meczu z Politehnica Iaşi. Grał na pozycji stopera i szybko wprowadził się do pierwszego zespołu – niedługo potem stał się graczem podstawowej jedenastki. Ze Steauą zdobył 4 tytuły Mistrza Rumunii (1985, 1986, 1987 i 1988) oraz Puchar Mistrzów w 1986 roku, kiedy to po wspaniałym meczu Mistrz Rumunii pokonał Barcelonę w rzutach karnych, a także Superpuchar Europy (1987).
W 1988 z powodu prześladowań przez Securitate Belodedici uciekł z Rumunii do sąsiedniej Serbii i koniecznie chciał grać w zespole Crvenej Zvezdy Belgrad. Jednak z początku prezydent tego klubu nie był zainteresowany Belodedicim. Serbski Przyjaciel Miodraga zaproponował mu grę w Partizanie Belgrad, jednak Belodedici od dziecka był kibicem "Czerwonej Gwiazdy" i chciał grać tylko tam. W końcu udało się przekonać prezydenta Crvenej Zvezdy, gdyż w klubie zaczęło brakować obrońców i Belodedici podpisał kontrakt z tym zespołem. Jednakże przez rok mógł grać jedynie w sparingach, gdyż rumuński komunistyczny reżim sfałszował kontrakt i UEFA zawiesiła Belodediciego na rok. Sam Ceauşescu skazał Belodediciego na 10 lat więzienia. W 1989 roku reżim upadł i Belodedici mógł swobodnie wracać do ojczyzny. Z zespołem Crvenej Zvezdy zdobył 2 tytuły Mistrza Jugosławii (1990 i 1991), drugi w karierze Puchar Mistrzów w roku 1991 (po wygranym 5:3 w karnych meczu z Olympique Marsylia) oraz Puchar Interkontynentalny w tym samym roku.
Lata 1992–1996 to gra w Hiszpanii. Belodedici zaliczył wówczas takie kluby jak Valencia CF, Real Valladolid oraz Villarreal CF. W 1996 roku wyjechał do Meksyku by grać w zespole Atlante FC. Na końcowe lata kariery powrócił do ojczyzny i w latach 1998–2001 grywał jeszcze w zespole Steauy, by latem 2001 zakończyć piłkarską karierę.
W reprezentacji Rumunii Belodedici zadebiutował 31 lipca 1984 roku w wygranym 1:0 meczu z reprezentacją Chin. Reprezentował Rumunię na Mistrzostwach Świata w 1994 a także Euro 96 oraz Euro 2000. Ogółem w reprezentacji rozegrał 55 meczów i zdobył 5 bramek. Ze względu na czyste i ładne dla kibiców interwencje w obronie nosił boiskowy przydomek "Jeleń".
Obecnie Belodedici pracuje w Rumuńskiej Federacji Piłkarskiej, gdzie jest koordynatorem do spraw narodowych drużyn juniorów.

</doc>
<doc id="559480" url="https://pl.wikipedia.org/wiki?curid=559480" title="Jan Wiklef">
Jan Wiklef



</doc>
<doc id="559481" url="https://pl.wikipedia.org/wiki?curid=559481" title="Steve Jackson (brytyjski projektant gier)">
Steve Jackson (brytyjski projektant gier)

Steve Jackson (ur. 1951 w Manchesterze, Wielka Brytania) – recenzent i pisarz, jeden z najlepiej znanych twórców w świecie gier. 
Życiorys.
W 1975 wraz z Ianem Livingstonem założył Games Workshop. Wspólnie z nim stworzył także serię "Fighting Fantasy Game Books" wydaną przez Penguin Books. Pierwsza gra nosiła tytuł "„THE WARLOCK OF FIRETOP MOUNTAIN”" (czarnoksiężnik z ognistej góry) i została wydana w roku 1982. W 1997 r. 
Często jest mylony z amerykańskim twórcą gier o tym samym imieniu i nazwisku (patrz: Steve Jackson). Nieporozumienie jest tym większe, że obaj są twórcami książek z serii "Fighting Fantasy Game Books".

</doc>
<doc id="559482" url="https://pl.wikipedia.org/wiki?curid=559482" title="Czas Krakowski">
Czas Krakowski

Czas Krakowski – konserwatywny dziennik (od 1996 tygodnik) wydawany w latach 1990–1997 w Krakowie.
Tytuł gazety nawiązywał do tradycji konserwatywnego dziennika „Czas” wydawanego w latach 1848–1934 w Krakowie. Powstała jako odpowiedź środowisk konserwatywnych na liberalną „Gazetę Wyborczą”. Pierwszym redaktorem pisma był poeta Jan Polkowski, później tę funkcję pełnił Ryszard Terlecki.
Do końca 1995 ukazywał się jako dziennik, następnie w latach 1996–1997 jako tygodnik, red. nacz. był Andrzej Urbański.
W roku 1997 została podjęta próba reaktywacji dziennika pod zmienionym tytułem: „Nowy Czas Krakowski”, nie przyniosła ona powodzenia i pismo ostatecznie upadło w sierpniu 1997 roku.
W Czasie Krakowskim swoje teksty publikowali m.in.: Dorota Terakowska, Katarzyna Kolenda-Zaleska, Jan Maria Rokita, Mieczysław Gil, Tadeusz Pikulicki, Wojciech Czuchnowski, Witold Gadowski, Dariusz Domański, Marek Żukow-Karczewski, a w latach 1995–1996 Teresa Bochwic, Piotr Legutko, Andrzej Urbański.

</doc>
<doc id="559484" url="https://pl.wikipedia.org/wiki?curid=559484" title="Golarka">
Golarka

Golarka elektryczna – maszynka do golenia włosów z ciała, która podczas działania wykorzystuje system ostrzy napędzanych silniczkiem elektrycznym lub elektromagnesem.
Historia.
Pierwsza golarka elektryczna była dziełem Jacoba Schicka opatentowanym przez niego w roku 1928. Wynalazca ten silnik do golarki skonstruował podczas swoich wypraw wojennych. Pierwszy model wszedł na rynek w roku 1931 za sprawą firmy Remington Rand i szybko urządzenie to stało się cenioną marką. Maszyna cały czas była udoskonalana. W 1940 wprowadzono golarki z dwiema głowicami i specjalne modele dla kobiet. Liczba producentów wzrastała. Ważną postacią dla przemysłu był profesor Alexander Horowitz z firmy Philips, który wprowadził osobną nasadkę rotacyjną z wbudowanymi w nią ostrzami pozwalającymi obcinać włosy przy samej skórze.
Budowa.
Współczesna golarka posiada ostrza nieruchome, wykonane w formie cienkiej perforowanej siatki lub blaszki oraz współpracujące z nimi ostrza ruchome, napędzane silnikiem elektrycznym lub jedynie elektromagnesem – dla golarek oscylacyjnych. Włosy przechodzą przez otwory perforacji i zostają obcięte przez ostrza ruchome. Spotyka się dwa odmienne rozwiązania ruchu ostrzy ruchomych: rotacyjny oraz oscylacyjny. Silnik golarki zasilany jest z sieci elektrycznej lub wewnętrznego akumulatora, wiele modeli łączy te dwa modele zasilania, dla większej wygody użytkowników.
Ostrza golarki są obecnie zasłaniane, stosuje się dwie metody: folię tnącą i głowicę. Folia tnąca zwiera otwory, przez które przechodzą włosy i są ścinane. Folia zapewnia wysoki komfort golenia. Drugim rozwiązaniem jest głowica zawierająca nożyki i osłony. Golarki głowicowe są szybkie, dokładne i dobrze sprawdzają się przy twardym zaroście.

</doc>
<doc id="559490" url="https://pl.wikipedia.org/wiki?curid=559490" title="Konstancja Kastylijska">
Konstancja Kastylijska

Konstancja Kastylijska, fr. "Constance de Castille" (ur. ok. 1136, zm. 4 października 1160 w Paryżu) – córka króla Kastylii – Alfonsa VII Imperatora i Berengarii z Barcelony. Królowa Francji jako druga żona króla Ludwika VII.
Ich ślub i koronacja Konstancji na królową, miały miejsce w 1154, w Orleanie. Ludwik był rozwiedziony (jego pierwszą żoną była Eleonora Akwitańska), ale nie miał męskich potomków. Konstancja urodziła mu dwie córki:
Konstancja zmarła w połogu, w Paryżu, po pielgrzymce do Santiago de Compostela. Jej mąż ożenił się po raz trzeci już pięć tygodni później.

</doc>
<doc id="559491" url="https://pl.wikipedia.org/wiki?curid=559491" title="Apteka (zespół muzyczny)">
Apteka (zespół muzyczny)

Apteka – polski zespół rockowy.
Historia.
1983–1993.
Powstał w 1983 roku w Gdyni z inicjatywy Jędrzeja „Kodyma” Kodymowskiego (śpiew, gitara) i Macieja Błasiaka (śpiew, gitara, bas, klawisze, trąbka). Do 1987 roku w grupie występowali m.in. Jacek Łada (perkusja), „Siwy” (saksofon), Ewa Golianek (śpiew, instrumenty klawiszowe) oraz Małgorzata Bachora (chórki). W 1987 do „Kodyma” dołączył nowy perkusista Maciej Wanat, znany z występów w grupie Bóm wakacje w Rzymie. W tym samym roku „Kodym”, Maciej Błasiak, Maciej Wanat, Ewa Golianek i Małgorzata Bachora nagrali utwory „Synteza” i „AAA...”, wydane rok później na kompilacji pt. "Gdynia". Pod koniec roku 1988 Apteka liczyła już tylko dwóch członków tj. Jędrzeja Kodymowskiego (gitara, śpiew) i Macieja Wanata (perkusja), którzy zrealizowali pierwszy album pt. "Big Noise", wydany dopiero w 1990 roku. Jeszcze w 1988 roku do grupy dołączyli gitarzysta Janusz Sokołowski oraz basista Marcin Ciempiel współpracujący poprzednio z grupami Oddział Zamknięty, Fotoness, Tilt i Maanam. W tym składzie grupa realizuje wydany w 1992 roku album pt. "Narkotyki", zrealizowany we współpracy z Adamem Toczko, właścicielem "Modern Sound Studio". W tym samym składzie w 1993 roku zespół nagrał płytę "Urojonecałemiasta", która została wydana jedynie na kasecie, mimo że kontrakt z wytwórnią SPV Poland obejmował również wydanie jej w formie CD. Po latach „Kodym” wygrał proces z wytwórnią dzięki któremu dostał odszkodowanie i prawa do materiału. W nocy z 15 na 16 maja 1993 roku w wypadku samochodowym zginął Maciej Wanat. Po występie na festiwalu Jarocin '93 (Wanata zastąpił Włodzimierz Tafel) działalność zespołu została zawieszona.
1994–1998.
W 1994 po namowach basisty Olafa Deriglasoffa, „Kodym” reaktywował Aptekę. W składzie znaleźli się również perkusista Jacek Stromski i gitarzysta Piotr Nalepa, który jednak później wybrał grę w zespole swojego ojca, Tadeusza. Trzyosobowy skład nagrał w 1995 roku album "Menda". Więcej na nim słychać punku, choć pozostała charakterystyczna dla zespołu psychodelia. Powstały teledyski do utworów „Gdynia Nocą” oraz „Synteza”. W 1996 roku zespół nagrał album "Spirala", na którym zawarte są nowe wersje utworów znanych z poprzednich płyt. Niedługo po jego nagraniu zespół opuścił Olaf Deriglasoff. Jego miejsce zastąpił Sławomir Czarnata, jednak Apteka nie prowadziła działalności. W 1998 roku „Kodym” zawiesił zespół i wyjechał na półroczną podróż po Ameryce Południowej. Po powrocie „Kodym” próbował uruchomić Aptekę, jednak żaden skład nie utrzymał się długo. W 2003 roku nakładem wytwórni Sonic Records ukazał się CD "Psychedelic Underground". Zawierał on wszystkie utwory z wydanej w 1993 kasety "Urojonecałemiasta" i kilka utworów z "Narkotyków". Album ten nie jest autoryzowany przez zespół, podobnie jak kaseta "Live '92".
Po 2003.
W marcu 2003 grupa wznowiła działalność. Cztery miesiące później muzycy („Kodym”, basista Jacek Żołądek oraz perkusista Grzegorz Puzio) nagrali we wrocławskim studiu dwa utwory: „Korowód” i „Zagłada robactwa” („Korowód” trafił na winylową wersję albumu "Menda"). W 2007 „Kodym” z nowym składem zespołu (basista Marcin Ciempiel i perkusista Artur Hajdasz) nagrał album "Apteka". W czerwcu tego samego roku znowu nastąpiły personalne zmiany w grupie, przez co wiele koncertów zostało odwołanych. Miejsce Ciempiela zajął basista Janek Witaszek, a Hajdasza perkusista Marcin Słomiński. W tym składzie 29 czerwca 2007 Apteka zagrała koncert na Heineken Open’er Festival w rodzinnej Gdyni. W 2009 Słomińskiego zastąpił Seweryn Narożny. W 2010 muzycy nagrali nową płytę "Tylko dla...", która ukazała się pod koniec czerwca. W 2011 r. Apteka w składzie Jędrzej Kodymowski, Grzegorz Puzio, Jacek Żołądek wystąpiła na XVII Przystanku Woodstock.

</doc>
<doc id="559493" url="https://pl.wikipedia.org/wiki?curid=559493" title="Golarka elektryczna">
Golarka elektryczna



</doc>
<doc id="559498" url="https://pl.wikipedia.org/wiki?curid=559498" title="Organizacja Państw Morza Czarnego">
Organizacja Państw Morza Czarnego



</doc>
<doc id="559500" url="https://pl.wikipedia.org/wiki?curid=559500" title="BSEC">
BSEC



</doc>
<doc id="559501" url="https://pl.wikipedia.org/wiki?curid=559501" title="Czajnik elektryczny">
Czajnik elektryczny

Czajnik elektryczny – urządzenie do gotowania wody za pomocą energii elektrycznej.
Pierwszy czajnik elektryczny powstał w 1891 roku i został wyprodukowany przez firmę "Carpenter Electric Company of. St. Paul" z Minnesoty. Wymyślił go Charles Carpenter. Niezależnie w tym samym czasie czajniki zaczęła produkować firma Crompton&amp;Co w Wielkiej Brytanii.
Pierwsze takie czajniki gotowały wolno oraz posiadały niewymienialne elementy grzewcze umieszczone w podstawach, podnosiły one temperaturę ścianek naczynia. W 1922 roku firma Swan Company opracowała czajniki z grzałką umieszczoną bezpośrednio w komorze wodnej, natomiast brytyjska firma Russel Hobbs w latach 50. XX wieku zaczęła produkować pierwsze czajniki z automatycznym wyłącznikiem, który odcina dopływ energii elektrycznej w momencie wrzenia wody.
Obecnie czajniki elektryczne gotują wodę bardzo szybko i nie powodują dużych kosztów eksploatacji. Niemniej jednak posiadają one dużą moc (zwykle ok. 2000-2400 W - chociaż zdarzają się nawet do 3000 W) i używając ich należy zwrócić uwagę na to, czy instalacja elektryczna jest dostosowana do takich obciążeń, gdyż często powodują one zadziałanie bezpieczników lub wyłączników instalacyjnych.

</doc>
<doc id="559507" url="https://pl.wikipedia.org/wiki?curid=559507" title="Trzesiecko">
Trzesiecko

 
Trzesiecko () – jezioro rynnowe w woj. zachodniopomorskim, w powiecie szczecineckim, na terenie miasta Szczecinek, leżące na pograniczu Pojezierza Drawskiego i Pojezierza Szczecineckiego.
Wzdłuż miejskiego brzegu rozciąga się zabytkowy park miejski, a po drugiej stronie Las Klasztorny i część ścieżki przyrodniczo-leśnej, a wokół jeziora prowadzi znakowany niebieski szlak rowerowy Dookoła Jeziora Trzesiecko o długości 14,5 km.
Po jeziorze Trzesiecko kursuje tramwaj wodny. 29 lipca 2008 roku w okolicach plaży miejskiej otwarto wyciąg do nart wodnych o długości 1080 metrów (najdłuższa prosta – 320 metrów), który pozwala na przejazd z prędkością od 28 do 58 km/h. W momencie otwarcia obiekt był najdłuższym wyciągiem do nart wodnych w Europie.
Dane morfometryczne.
 Zasilane jest przez sześć rzek i strumieni. Do jeziora wpada Kanał Radacki z jeziora Radacz, Mulisty Strumień od jeziora Wilczkowo oraz od południa Lipowy Potok.
Powierzchnia zwierciadła wody według różnych źródeł wynosi od 275,0 ha do 295,1 ha.
Zwierciadło wody położone jest na wysokości 134,1 m n.p.m. lub 134,4 m n.p.m. Średnia głębokość jeziora wynosi 5,4 m, natomiast głębokość maksymalna 11,8 m.
W oparciu o badania przeprowadzone w 2000 roku wody jeziora zaliczono do III klasy czystości.
Na podstawie badań dokonanych w 2008 roku, określono stan ekologiczny Trzesiecka na III klasy, czyli umiarkowany.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Trzesiecko". W niektórych publikacjach wymieniana jest oboczna nazwa tego jeziora, "Trzesieka".
Nazwę "Trzesiecko" wprowadzono urzędowo rozporządzeniem w 1949 roku, zastępując poprzednią niemiecką nazwę jeziora – "Streitzig-See".

</doc>
<doc id="559510" url="https://pl.wikipedia.org/wiki?curid=559510" title="Adela z Szampanii">
Adela z Szampanii

Adela z Szampanii, fr. "Adèle", "Alix" lub "Alice de Champagne" (ur. ok. 1140, zm. 4 czerwca 1206 w Paryżu) – córka Tybalda II Wielkiego, hrabiego Szampanii i Blois, oraz Matyldy, córki Engelberta II z Karyntii. Królowa Francji jako trzecia żona króla Ludwika VII.
Poślubiła Ludwika VII (wdowca po Konstancji Kastylijskiej) 13 listopada 1160 r. Dzień wcześniej miał miejsce ich „sekretny” ślub. Adela urodziła królowi dwoje dzieci:
Adela była bardzo aktywna politycznie, współdziałała ze swoimi braćmi: Henrykiem I – hrabią Szampanii, Tybaldem V – hrabią Blois i Wilhelmem, późniejszym (od 1176) arcybiskupem Reims. Pozycja Adeli była na tyle mocna, że w 1164 r. Henryk i Tybald zostali zięciami króla Francji, poślubiając córki króla Ludwika VII z jego pierwszego małżeństwa z Eleonorą Akwitańską, a jej trzeci brat, Wilhelm, otrzymał wówczas biskupstwo Chartres.
Adela i jej bracia poczuli się zagrożeni, gdy jej 15-letni syn Filip August, koronowany na króla Francji w 1179 r., próbując uwolnić się spod wpływu matki i wujów, związał się z Filipem Alzackim, hrabią Flandrii i poślubił jego siostrzenicę, Izabelę z Hainaut. Wniesione w posagu hrabstwo Artois i podpisanie traktaktu z Henrykiem Plantagenetem wzmocniły pozycję młodego króla wobec domów Flandrii i Szampanii. Osłabienie roli na dworze nie przypadło do gustu ani Adeli, ani Filipowi Alzackiemu. Adela zawarła wtedy przymierze z Filipem Alzackim i Hugonem Burgundzkim, próbowała także wciągnąć do sojuszu cesarza Fryderyka Barbarossę. Ale gdy wybuchły walki w 1181 r., pogodziła się z synem i pomagała mu, gdy ten w 1184 r. usiłował rozwieść się z Izabelą.
Gdy Filip August wyruszał na krucjatę w 1190, ustanowił Adelę regentką Francji. Po jego powrocie w 1192 r. odsunięta od władzy, zajęła się fundowaniem opactw.
Zmarła 4 czerwca 1206 r. i została pochowana w opactwie Pontigny, w pobliżu Auxerre.

</doc>
<doc id="559511" url="https://pl.wikipedia.org/wiki?curid=559511" title="Fotokopiarka">
Fotokopiarka



</doc>
<doc id="559513" url="https://pl.wikipedia.org/wiki?curid=559513" title="Mostek rowerowy">
Mostek rowerowy

Mostek rowerowy, wspornik kierownicy – część rowerowa, będąca elementem łączącym ramę i widelec z kierownicą.
Jego długość oraz kąt pochylenia w kluczowy sposób wpływają na pozycję zajmowaną na rowerze. Kąt oscyluje wokół wartości 90° (zarówno w górę jak i w dół), stosowane najczęściej kąty wychylenia mostka w stosunku do jego poziomej rury to 6°, 8°, 13° – istnieją także wsporniki z regulowanym kątem. Większość mostków umożliwia odwrotny montaż, umożliwiając podwyższenie lub obniżenie poziomu kierownicy.
We współczesnych rowerach zazwyczaj spotyka się mostki o długości od 70mm do 130mm, dostępne są zazwyczaj z krokiem co 10mm. Wydłużenie mostka powoduje oprócz zmiany pozycji w celu poprawienia aerodynamiki, także jej zmianę w kategorii środka ciężkości, co ma decydujący wpływ na efektywność podczas podjazdów.
Istnieją dwa systemy mocowania mostka do widelca za pomocą łożysk sterowych typu:
Występują także mostki zintegrowane z kierownicami (w obu systemach).
Istnieje również wiele średnic uchwytów kierownicy w mostkach. Obecnie najczęściej spotykanym rozmiarem – zarówno w rowerach górskich i szosowych – jest 31,8 mm (tzw. oversize), spotykane są także średnice 25,4 mm (według standardu ISO – jeden cal) i 26 mm.
Mostek, tak jak większość części rowerowych, może być produkowany ze stopów stali, stopów aluminium, tytanu oraz włókna węglowego.

</doc>
<doc id="559515" url="https://pl.wikipedia.org/wiki?curid=559515" title="Pioche (Nevada)">
Pioche (Nevada)



</doc>
<doc id="559518" url="https://pl.wikipedia.org/wiki?curid=559518" title="Amifibolity">
Amifibolity



</doc>
<doc id="559519" url="https://pl.wikipedia.org/wiki?curid=559519" title="Live In Texas">
Live In Texas



</doc>
<doc id="559521" url="https://pl.wikipedia.org/wiki?curid=559521" title="Aszurnasirapli II">
Aszurnasirapli II



</doc>
<doc id="559524" url="https://pl.wikipedia.org/wiki?curid=559524" title="Dash 9">
Dash 9

Dash 9 - lokomotywa spalinowa zbudowana w 1993 roku. Posiada 16-cylindrowy silnik wysokoprężny o mocy 4400 koni mechanicznych. Zamontowano w nim elektroniczne sterowanie wtryskami, co zmniejszyło zużycie paliwa oraz emisję spalin do atmosfery. Lokomotywa spalinowo-elektryczna DASH 9 GE-9-44CW (potocznie nazywana "DASH 9") jest nowoczesną spalinowo-elektryczna lokomotywą produkowaną przez General Electric. Używa technologii trakcyjnej DC (prąd stały). DASH 9 jest częścią wysoko niezawodnej, efektywnej i taniej w eksploatacji linii lokomotyw pochodzącej od uniwersalnej serii lokomotyw o pseudonimie "U-Boats" (okręty podwodne) będących pierwszą częścią "drugiej generacji" ery silników Diesla we wczesnych latach sześćdziesiątych XX wieku. Projekt lokomotywy jest bardzo praktyczny, zapewnia mechanikowi doskonalą widoczność do przodu i do tyłu oraz zapewnia łatwy dostęp do przedziału silnikowego w celu konserwacji.

</doc>
<doc id="559525" url="https://pl.wikipedia.org/wiki?curid=559525" title="Copernicus Corporation">
Copernicus Corporation

Copernicus Corporation – polskie wydawnictwo z siedzibą w Warszawie zajmujące się publikowaniem gier fabularnych i karcianych oraz książek science-fiction i fantasy. Przedsiębiorstwo powstało w roku 1995. Wydało grę RPG Cyberpunk 2020 (1995) i grę karcianą „Zakon iluminatów” (1996). Od 2000 publikuje książki z serii „Black Library” (Czarna Biblioteka) osadzone w uniwersum Warhammera Fantasy i Warhammera 40.000. Od 2005 jest również wydawcą drugiej edycji Warhammer Fantasy Roleplay. Copernicus Corporation został także wydawcą systemu Klanarchia, który ukazał się na rynku w 2009 roku. W listopadzie 2015 swoją premierę miała druga edycja systemu Dark Heresy. 
Copernicus Corporation wydało łącznie 46 pozycji książkowych (stan na czerwiec 2006). Redaktorem naczelnym wydawnictwa jest Andrzej Karlicki.

</doc>
<doc id="559526" url="https://pl.wikipedia.org/wiki?curid=559526" title="Galwanoskop">
Galwanoskop

Galwanoskop – przyrząd pomiarowy, który służy do wykrywania przepływu i wyznaczania kierunku bardzo słabego, stałego prądu elektrycznego. Wynalazcą galwanoskopu był P. Simon, który wynalazł ten przyrząd w 1801 r. Urządzenie to jest uproszczoną wersją galwanometru.

</doc>
<doc id="559529" url="https://pl.wikipedia.org/wiki?curid=559529" title="Phil Bredesen">
Phil Bredesen

Phil Bredesen, właśc. Philip Norman Bredesen (ur. 21 listopada 1943) – amerykański polityk, związany z Partią Demokratyczną, który od roku 2003 do 2011 pełnił urząd gubernatora stanu Tennessee.
Przed rozpoczęciem kariery politycznej.
Urodził się w Oceanport w New Jersey, ale niebawem przeprowadził się wraz z rodziną do małej miejscowości Shortsville w Nowym Jorku. Ukończył fizykę na prestiżowym Uniwersytecie Harvarda. Bredesen, jego żona Andrea Conte i syn Ben przenieśli się do Nashville w roku 1975. Poprzednio miał żonę o imieniu Susan, ale rozwiódł się. Jest prezbiterianinem.
Już w Tennessee Bredesen stworzył firmę HealthAmerica Corp., która z czasem zaczęła zatrudniać więcej niż 6000 pracowników i była stale obecna na New York Stock Exchange. W roku 1986 sprzedał jednak swoje w niej udziały.
Kariera polityczna przed wyborem na gubernatora.
Pierwszy raz o stanowisko publiczne ubiegał się w roku 1987, kiedy zgłosił swoją kandydaturę na burmistrza Nashville z ramienia demokratów. W czasie prawyborów zdobył drugiej miejsce za kongresmenem Billem Bonerem z 5. okręgu wyborczego. Jednakże 42% głosów, jakie zebrał Boner, dawały mu prawo do drugiej tury. Bredesen przegrał jednak ponownie z Bonerem, który wykorzystywał w kampanii jego pochodzenie z północy (Tennessee leży bowiem na południu). Boner wygrał wybory i przez cztery lata (1987-1991) pełnił urząd burmistrza stolicy Tennessee.
Rok później (1988) Bredesen ponownie ubiegał się o wybieralne stanowisko, tym razem na szczeblu federalnym (miejsce w Kongresie, opuszczone przez Bonera), ale i tu znalazł się na drugim miejscu, gdyż zwycięzcą został syn byłego gubernatora Franka D. Clementa Bob Clement, który z łatwością wygrał właściwe wybory (okręg ten od roku 1875 nieprzerwanie znajduje się w rękach demokratów).
Mimo dwukrotnych porażek, Bredesen wyrobił sobie dzięki udziałom w tych kampaniach nazwisko i pewne poparcie, co widoczne było w roku 1991, kiedy ponownie kandydował na burmistrza i wygrał dużą większością głosów. Urząd burmistrza stolicy stanu Tennessee pełnił w latach 1991-1999.
Burmistrz Nashville.
Jako burmistrz Bredesen przykładał dużą wagę do spraw edukacji (m.in. zatrudnił 440 nowych nauczycieli, kazał wybudować 33 nowych szkół i odnowił 43 już istniejące).
W roku 1994 zdobył nominację demokratów na gubernatora Tennessee. Jego przeciwnikiem z ramienia republikanów był konserwatywny kongresmen Don Sundquist z 7. okręgu, który pokonał burmistrza niespodziewaną większością ponad 10% (był to zdecydowanie rok republikanów).
Przegrana nie zaszkodziła jednak ponownemu wyborowi Bredesena na burmistrza w 1995. Nie ubiegał się natomiast o trzecią kadencję w 1999.
Gubernator.
W roku 2002 gubernator Sundquist nie mógł ubiegać się o trzecią kadencję.
Bredesen ponownie ubiegał się o nominację i z łatwością uzyskał ją, pokonując republikańskiego kongresmena z dawnego okręgu Sundquista Vana Hilleary’ego. Jego kadencja zaczęła się dnia 18 stycznia 2003 roku.
Hilleary prowadził kampanię negatywną, starając się przedstawić Bredesena jako „liberała” i „znajdę z północy”. Mimo iż Tennessee leży na bardziej konserwatywnym południu, w większości jest stanem demokratycznym, choć partia ta utraciła większość wpływów w regionie na rzecz republikanów. Bredesena masowo poparli ludzie ze wschodniej części stanu i jego miasto.
Znajdował się w o tyle komfortowej sytuacji, iż demokraci kontrolowali obie izby stanowej legislatury i większość istotnych stanowisk. Wicegubernatorem w jego administracji był "ex offico" przewodniczący stanowego senatu John S. Wilder.
Bredesen jest członkiem National Governors Association, Southern Governors' Association, Democratic Governors Association. Jako człowiek zamożny nie pobierał należnej mu z racji urzędu pensji.
W listopadzie 2006 wygrał wybory na kolejną, czteroletnią kadencję (2007-2011).
Za rządów Bredesena wykonano drugą po przywroceniu kary śmierci w 1976 (i drugi w ogóle od 1960) wyrok śmierci w Tennessee (2006). Bredesen określa się jako zwolennik kary śmierci, ale tylko w wyjątkowych przypadkach i po dokładnym sprawdzeniu sprawy. Dowiódł tego odkładając inne egzekucje, kiedy zaszły poważne wątpliwości. Łącznie za jego kadencji przeprowadzono w Tennessee pięć egzekucji skazanych na śmierć morderców. 
Potencjalny kandydat na prezydenta.
Bredesen, który uznawany był za skutecznego gubernatora i zajmował pozycje umiarkowane, był wymieniany jako potencjalny kandydat do nominacji prezydenckiej lub wiceprezydenckiej w roku 2008. Przemawiała za nim jego popularność w tym regionie oraz to, iż nie zajmował żadnego stanowiska federalnego (wyborcy, co pokazują ostatnie doświadczenia, częściej wybierają gubernatorów, niż kongresmenów czy senatorów na prezydenta). Stan Tennessee, obok Karoliny Północnej, „posiadał” przed wyborami w 2008 aż czterech polityków, wymienianych jako potencjalni kandydaci do tego urzędu (były wiceprezydent Al Gore i Bredesen z ramienia demokratów, oraz senatorowie Bill Frist i Lamar Alexander z ramienia republikanów).

</doc>
<doc id="559532" url="https://pl.wikipedia.org/wiki?curid=559532" title="ORP Kurp">
ORP Kurp

ORP Kurp – mały okręt podwodny typu "M-XV", zbudowany w ZSRR, przekazany Polsce w maju 1955 roku.
Kolejno nosił oznaczenie: M-105, P-105 i 306.
Na początku lat 60. został skreślony ze stanu floty.

</doc>
<doc id="559534" url="https://pl.wikipedia.org/wiki?curid=559534" title="ORP Ślązak (1950)">
ORP Ślązak (1950)

ORP Ślązak – mały okręt podwodny typu M-XV-bis, zbudowany w ZSRR, i używany we flocie bałtyckiej w latach 1948-1954 następnie został przekazany Polsce w listopadzie 1954 roku.
Kolejno nosił oznaczenie: M-103, P-103 i 304.
Na początku lat 60. został skreślony ze stanu floty. Umyślnie zatopiony koło Jastarni na pozycji , leży na głębokości 31 metrów.

</doc>
<doc id="559536" url="https://pl.wikipedia.org/wiki?curid=559536" title="ORP Krakowiak (1948)">
ORP Krakowiak (1948)

ORP Krakowiak – mały okręt podwodny typu "M-XV", zbudowany w ZSRR, przekazany Polsce w listopadzie 1954 roku.
Kolejno nosił oznaczenie: M-102, P-102 i 302.
Na początku lat 60. został skreślony ze stanu floty.

</doc>
<doc id="559537" url="https://pl.wikipedia.org/wiki?curid=559537" title="Salmanasar III">
Salmanasar III

Salmanasar III, właśc. Salmanu-aszared III (akad. "Salmānu-ašarēd", tłum. „bóg Salmanu jest pierwszy/najważniejszy”) – król Asyrii, syn i następca Aszur-nasir-apli II; według "Asyryjskiej listy królów" panować miał przez 35 lat. Jego rządy datowane są na lata 858-824 p.n.e.
Koncepcja polityki wojennej.
We wczesnym etapie tworzenia imperium nowoasyryjskiego, za panowania Salmanasara III, pod względem politycznym obszar Asyrii dzielił się na ziemie rdzennie asyryjskie (akad. "māt dAššur", tłum. „"kraj boga Aszura"”), zarządzane przez odpowiedzialnych przed królem namiestników, oraz zdominowane przez nią ościenne państwa (akad. "nir dAššur", tłum. „"jarzmo Aszura"”). Zasadniczym celem polityki militarnej Salmanasara III nie były podboje, lecz rozszerzenie „"jarzma Aszura"”. Kraje zdominowane przez Asyrię zobowiązane były do posłuszeństwa jej królom i wypłacania określonego trybutu. Niewywiązywanie się z tej powinności oznaczało karną wyprawę wojenną celem jej wyegzekwowania oraz ukaranie mieszkańców kraju poprzez politykę terroru.
Główne kampanie na zachód.
Po wojnie domowej Salmanasar III wznowił wyprawy wojenne poza ziemie Asyrii. Trwałym nabytkiem było aramejskie państwo Bit-Adini nad Eufratem rządzone przez Ahuniego. Podbite zostało dopiero po trzeciej wyprawie, gdy Ahuni wycofał się. Rok później został wraz z rodziną i dobytkiem pojmany i uprowadzony do Aszur. Jego stolica Til Barsip została zamieniona na Kar-Salmanasar (akad. "Kār-Salmānu-ašarēd", tłum. „Port/przystań Salmanasara”). Strzegła ona przeprawy przez Eufrat w kierunku Syrii. Do nowego miasta król sprowadził asyryjskich kolonistów, a wzdłuż rzeki założył kilka warowni: w Nami, Pitru i Mutkinu.
Po zabezpieczeniu przeprawy przez Eufrat dotarł do Tyru i aramejskich państewek Syrii, które wraz królem Achabem z Izraela i Fenicją zawiązały pod kierunkiem Adadidri z Damaszku antyasyryjską koalicję. Wojny w Syrii nie przyniosły początkowo królowi sukcesów, a nawet poniósł klęskę w bitwie pod Karkar w 853 r. p.n.e. W bitwie tej spotkał się z przewagą liczebną oponentów, o czym zaświadcza pozostawiony przez Salamanasara opis sił przeciwników: "1200 rydwanów, 1200 jeźdźców i 20 000 żołnierzy Hadad-ezera z Damaszku; 700 rydwanów, 700 jeźdźców i 10000 żolnierzy Iruleniego, Hamatyty; 2000 rydwanów i 10000 żołnierzy Ahaba, Izraelity; 500 żołnierzy z Byblos; 1000 żołnierzy z Egiptu; 10 rydwanów i 10000 żołnierzy z kraju Irqanatu; 200 żołnierzy Matinubaala z miasta Arwad; 200 żołnierzy z kraju Usanatu; 30 rydwanów i [ ] tysięcy żołnierzy Adon-baala z kraju Szinannu; 10000 wielbłądów Gindibu z Arabii; [ ] setek żołnierzy Baasy z Bit-Ruhubi, Ammonity". Dopiero po śmierci Ben Hadada z Damaszku zdołał rozciągnąć zwierzchnictwo Asyrii nad tą krainą i ściągać z niej kontrybucję, o czym można się dowiedzieć z Czarnego obelisku.
W Azji Mniejszej dotarł do Cylicji, Melitene i Tarsu, do których w ciągu 10 lat zorganizował szereg wypraw. Ponieważ nie pociągnęły ze sobą zmian terytorialnych celem ich zapewne było ściągnięcie trybutu i kontrolę szlaków handlowych. W kronikach Salmanasar III są wzmianki o srebrze i marmurze, jak również o deportacji tysięcy ludzi, głównie Aramejczyków jako siły roboczej do pracy na roli i budowy pałaców.
Za jego panowania pojawia się pierwsza wzmianka o plemionach Medów z wyprawy wojennej w rejon gór Zagros z r. 835 p.n.e.
Relacje z Babilonią.
Salmanasar III utrzymywał pokojowe stosunki z królem Babilonii Nabu-apla-iddiną. W 850 r. p.n.e. interweniował na rzecz jego następcy Marduk-zakir-szumiego I, którego panowanie zostało zagrożone przez bunt młodszego brata wspieranego przez plemiona aramejskie. Po ich pokonaniu wkroczył w 849 p.n.e. do Babilonu, gdzie złożył ofiary Mardukowi w świątyni E-sagila. Następnie zwiedził główne miasta północnej Babilonii, a w sanktuariach, m.in. Kuty i Borsippy, złożył dary:
W celu umocnienia swojej pozycji w kraju wyprawił się na południe do dawnego Sumeru, gdzie walczył z niepokojącymi miasta plemionami aramejskimi. Udało mu się je zepchnąć do "morza zwanego Gorzką Wodą" (akad. "nâr marratu"). Marduk-zakir-szumi I uznał zwierzchność Salmanasara III co pozwoliło mu zachować tron.
Wyprawy do Urartu.
Salmanasar III był przedostatnim królem Asyrii, który wdarł się do centrum Urartu nad jeziorem Wan, gdzie ceremonialnie obmył swój oręż w jego wodach. W 858 p.n.e. zorganizował pierwszą ekspedycję wojenną w kierunku urartyjskiej twierdzy Suguni:
W 856 r. p.n.e. zorganizował kolejną wyprawę do Urartu, której celem było miasto Arzaszku.
Wojny z Urartu nie przyczyniły się do poszerzenia granic Asyrii w kierunku północnym, a nawet spowodowały szybszą konsolidację wrogiego państwa.
Sztuka w okresie Salmanasara III.
W monarchii despotycznej jaką była Asyria król decydował o wszystkim, włącznie ze sztuką, której nadawał styl i charakterystyczny dla swoich upodobań ton. Podobnie jak za panowania jego ojca charakteryzowała się eksponowaniem wojennego okrucieństwa i bezwzględności, to w formie i wykonaniu znacznie odbiegała od wcześniejszych standardów pod względem plastycznych kształtów i wartości artystycznej. Z zachowanych materiałów wynika, że Salmanasar III nie miał dużego zrozumienia dla sztuki pod względem estetycznym. Za jego rządów pełniła ona głównie funkcje dydaktyczne w propagandowym prezentowaniu władzy królewskiej. Bardziej traktował ją jako środek do gloryfikacji swoich czynów ku trwodze poddanych. Do najważniejszych zabytków z okresu jego panowania zaliczamy: czarny obelisk, stelę Salmanasara III, wrota z Balawat oraz budowlę o charakterze pałacowo-obronnym w Kalhu nazwaną Fortem Salmanasara.
Schyłek panowania.
Pod koniec życia Salmanasar III nie prowadził już kampanii wojennych osobiście, lecz zadanie to powierzył Dajan-Aszurowi, swemu turtanu, głównodowodzącemu wojsk i po królu najpotężniejszemu człowiekowi w Asyrii w tym okresie. Prowadził on głównie kampanie skierowane na północ w kierunku Urartu. Schyłek jego panowania upłyną pod znakiem buntów. W walki te zaangażowany był jego syn Szamszi-Adad V, który walczył również ze swoim starszym bratem Aszur-da’’in-apla o tron Asyrii. W tym czasie Salmanasar zmarł, a władzę objął po kilkuletnich walkach Szamszi-Adad V dzięki pomocy króla babilońskiego Marduk-zakir-szumi I.

</doc>
<doc id="559539" url="https://pl.wikipedia.org/wiki?curid=559539" title="Robert Englund">
Robert Englund

Robert Barton Englund (ur. 6 czerwca 1947 w Glendale w stanie Kalifornia w USA) – amerykański aktor i reżyser. Zasłynął rolą Freddy’ego Kruegera w serii filmów "Koszmar z ulicy Wiązów" (1984-2003).

</doc>
<doc id="559540" url="https://pl.wikipedia.org/wiki?curid=559540" title="Kinetoskop">
Kinetoskop

 
Kinetoskop – urządzenie służące do wyświetlania ruchomych obrazów. Zostało opatentowane przez Thomasa Alvę Edisona w 1891 roku, jako urządzenie przeznaczone dla jednego widza, działające na zasadzie fotoplastykonu.

</doc>
<doc id="559542" url="https://pl.wikipedia.org/wiki?curid=559542" title="G6">
G6

G6 – powstała w maju 2003 r. z inicjatywy Hiszpanii początkowo jako G5, w 2006 roku powiększona o Polskę. Zrzesza sześć najbardziej zaludnionych państw Unii Europejskiej. W ich obrębie znajduje się około 70% obywateli Unii. W przyszłości planowane jest przyłączenie do grupy Rumunii. Jej celem jest m.in. współdziałanie zrzeszonych w niej państw (poza ramami UE) w dziedzinach szczególnie istotnych dla bezpieczeństwa m.in.:

</doc>
<doc id="559545" url="https://pl.wikipedia.org/wiki?curid=559545" title="G5">
G5

Porównaj

</doc>
<doc id="559548" url="https://pl.wikipedia.org/wiki?curid=559548" title="Kominek elektryczny">
Kominek elektryczny



</doc>
<doc id="559550" url="https://pl.wikipedia.org/wiki?curid=559550" title="Adad-nirari III">
Adad-nirari III

Adad-nirari III (akad. "Adad-nārārī" lub "Adad-nērārī", w transliteracji z pisma klinowego zapisywane najczęściej m10-ÉRIN.TÁḪ lub mdIŠKUR-ÉRIN.TÁḪ, tłum. „bóg Adad jest moją pomocą”) – król Asyrii, syn króla Szamszi-Adada V i królowej Sammu-ramat. Zgodnie z asyryjskimi listami i kronikami eponimów panować miał przez 28 lat. Tę samą liczbę lat podaje też "Asyryjska lista królów". Rządy Adad-nirariego datowane są na lata 810–783 p.n.e.
Panowanie.
Po śmierci swego ojca, Szamszi-Adada V (823–811 p.n.e.), Adad-nirari III przejął osłabione i podupadające powoli państwo. Do osłabienia Asyrii w tym okresie przyczyniła się niewątpliwie wielka rebelia z lat 826–820 p.n.e., kiedy to Aszur-da’’in-apla, brat Szamszi-Adada V, podjął nieudaną próbę przejęcia władzy.
Panowanie Adad-nirariego ze względu na charakter dostępnych źródeł, wciąż w dużym stopniu pozostaje zagadką. Nie odnaleziono jak dotychczas żadnych roczników tego władcy, a większość informacji o prowadzonych wówczas działaniach wojennych pochodzi z zachowanych inskrypcji kilku jego wpływowych dostojników. Dostojnicy ci zdołali zgromadzić w swych rękach dużą władzę, ograniczając tym samym w znacznym stopniu realną władzę samego króla. W przeszłości niektórzy historycy szukali źródła słabości monarchii za rządów Adad-nirariego w przekonaniu, iż objął on tron w bardzo młodym wieku, i że jego matka, królowa Sammu-ramat, była koregentką przez pierwszych pięć lat jego panowania. Przekonanie to opierało się jednak na błędnej interpretacji jednego z tekstów i nie ma tak naprawdę w zachowanych tekstach żadnych przesłanek, które sugerowałyby koregencję lub wskazywałyby na bardzo młody wiek króla w chwili objęcia przez niego władzy.
Pewnych wyznaczników chronologicznych dla panowania Adad-nirariego III dostarcza asyryjska kronika eponimów, która wymienia cele wypraw wojennych tego władcy z kolejnych lat jego panowania. Trudno jest jednak często skorelować zawarte tu informacje, z informacjami o wyprawach wojennych władcy, pochodzącymi z innych źródeł, a o wielu wyprawach – poza wzmianką w asyryjskiej kronice eponimów – nie wiadomo praktycznie nic. Nie są znane też żadne dodatkowe informacje o ośmiu wyprawach do Medii (w 809, 800, 799, 793, 792, 789, 788 i 787 r. p.n.e.), czterech wyprawach do Hubuszkii (w 801, 791, 785 i 784), dwóch przeciw Mannejczykom (w 807 i 806) i po jednej przeciw Guzanie (808), Luszii (798), Namri (797) oraz Kisku (786 r. p.n.e.). Wszystkie pozostałe wzmianki o wyprawach Adad-nirari III z asyryjskiej kroniki eponimów odnoszą się najprawdopodobniej do kampanii wojennych w Syrii i Babilonii, które opisane są w innych źródłach.
Większość z tego, co wiadomo o dokonaniach wojennych Adad-nirariego III, dotyczy jego kampanii na zachodzie. Była na pewno więcej niż jedna kampania skierowana na zachód i wszystkie one miały miejsce w pierwszej połowie jego rządów, najprawdopodobniej pomiędzy 805 a 796 r. p.n.e., ale ich dokładna liczba i daty nie są pewne. Jednym z osiągnięć asyryjskiego króla było ponowne podporządkowanie Arpadu, który pod panowaniem swego władcy Atar-szumki podburzył swych sąsiadów do rebelii przeciw Szamszi-Adadowi V i wstrzymał przysyłanie trybutu. Znana jest inskrypcja, zachowana na steli z Antakya, mówiąca o sporze granicznym pomiędzy królestwami Arpad a Hamaa, który rozstrzygnął w imieniu Adad-nirariego jego "turtānu" Szamszi-ilu. Z kolei zgodnie z inskrypcją ze steli z Pazarcık Asyria działała również w czasach Adad-nirari III jako rozjemca w sporze granicznym pomiędzy królestwami Kummuh i Gurgum. Kolejnym osiągnięciem króla było odnotowane w kilku źródłach zdobycie Damaszku, którego król złożyć musiał trybut. Według inskrypcji ze steli z Tell al-Rimah Adad-nirari III otrzymać miał też trybut od Joasza z Samarii oraz od miast Tyr i Sydon. To samo źródło podaje również, iż dotarł on do Morza Śródziemnego, wzniósł stelę w mieście Arwad i udał się do gór Liban po pnie cedrów.
Adad-nirari III prowadził też kampanie wojenne w Babilonii, ale i w tym wypadku nie ma dość danych by ustalić ich liczbę i daty. Wydaje się jedynie bardziej prawdopodobne, iż musiały mieć one miejsce w środku lub pod koniec jego panowania. Według krótkiej wzmianki w inskrypcji królewskiej królowie Chaldei stali się jego wasalami i został nałożony na nich trybut. Władca otrzymać miał też z Babilonu, Borsippy i Kuty "rīḫātu", czyli resztki z posiłków ofiarowywanych bogom w tamtejszych świątyniach. O królu tym wspomina też "Kronika synchronistyczna", która – w uszkodzonym fragmencie – mówi o tym, iż pozwolił on powrócić deportowanej wcześniej ludności, zapewniając jej „dochód, przywileje i racje żywności”. Według tego samego źródła dojść też miało do porozumienia z Babilonią co do przebiegu wspólnej granicy.
W oparciu o dostępne źródła za najważniejsze zagraniczne osiągnięcia Adad-nirariego uznać należy: uczynienie z Arpadu i Hamat królestw wasalnych, zdobycie Damaszku, zmuszenie do płacenia trybutu przez Izrael, Fenicję i Nairi, utrzymanie w uległości Chaldei i pokojowe relacje z Babilonią. Na podstawie tylko tych informacji można by było założyć, iż Asyria za rządów Adad-nirariego przeżywała okres rozkwitu i wzrostu potęgi, ale istnieją dowody świadczące o tym, iż było wręcz przeciwnie. Znamienne jest, że już wkrótce po śmierci tego króla, Asyria w krótkim czasie tak bardzo osłabła i straciła na znaczeniu, iż przez następne pół wieku można mówić o „ciemnym okresie” w jej historii. Charakterystyczne dla tego okresu było pojawienie się potężnych i wpływowych prowincjonalnych gubernatorów, którzy na zarządzanych przez siebie ziemiach działali niemal jak samodzielni władcy, chociaż wciąż uznawali zwierzchność asyryjskiego króla. Wielu z nich rozpoczęło swą szybką karierę właśnie za panowania Adad-nirariego III.
Jednym z najbardziej wpływowych ludzi w tym okresie był Nergal-erisz, gubernator prowincji Rasappa. W 793 r. p.n.e. król Adad-nirari III swym dekretem powierzył mu w zarządzanie również prowincję Hindanu. W pewien czas po tej dacie obszar kontrolowany przez Nergal-erisza powiększył się jeszcze bardziej, obejmując część górnej Mezopotamii pomiędzy jeziorem Tharthar, Chaburem i środkowym Eufratem. Listę prowincji, krain i miast zarządzanych przez Nergal-erisza wymieniają inskrypcje na steli z Saba'a i steli z Tell al-Rimah. Inskrypcje te mają formę królewskich inskrypcji Adad-nirariego, ale ważna rola przypisywana jest w nich również Nergal-eriszowi. Opisane w nich działania wojenne dotyczą głównie kampanii zachodnich i można przypuszczać, iż Nergal-erisz odgrywał w nich aktywną rolę. Innym wpływowym dostojnikiem był Bel-tarsi-iluma, gubernator prowincji Kalhu i eponim w 797 r. p.n.e. W mieście Kalhu odnaleziono jego archiwa i inskrybowane posągi dedykowane przez niego bogu Nabu za życie Adad-nirariego III i jego matki Sammu-ramat. Panowanie Adad-nirariego było też czasem, kiedy pewnym dostojnikom udało się wejść w posiadanie wielkich majątków ziemskich. Znanych jest szereg królewskich nadań ziemi, których częstym odbiorcą był Szamasz-nasir, noszący tytuł "abarakku" miasta Aszur. Dokumenty znalezione w Guzanie (ob. Tell Halaf) odnotowują z kolei duże nadania ziemi dla Mannu-ki-Aszura, gubernatora Guzany i eponima w 793 r. p.n.e. Koncentracja olbrzymiego bogactwa i władzy w rękach niewielkiej grupy dygnitarzy świadczy dobitnie o słabej pozycji Adad-nirari III, który nie był w stanie skutecznie powstrzymać rosnących apetytów swych poddanych.
Do najbardziej wpływowych osób w otoczeniu Adad-nirariego III należała też niewątpliwie Sammu-ramat, jego matka. Odgrywać ona musiała niezwykle ważną rolę w życiu tego władcy, gdyż wspominana jest w inskrypcji na steli z Pazarcık i w inskrypcji dedykacyjnej Bel-tarsi-ilumy. O zajmowanej przez nią pozycji świadczyć też może fakt odnalezienia w Aszur jej steli pośród stel należących do asyryjskich królów i najwyższych dostojników państwowych. Wielu badaczy widzi w Sammu-ramat historyczny pierwowzór legendarnej Semiramidy, co jeśli jest prawdą, wskazywałoby, że musiała być ona naprawdę niezwykłą kobietą, skoro stała się obiektem późniejszych legend. Zgodnie z opiniami niektórych uczonych Sammu-ramat pochodzić miała z Babilonii. Według nich to właśnie ona przyczynić się miała do upowszechnienia się i wzrostu znaczenia kultu babilońskiego boga Nabu w Asyrii za panowania jej syna. Ten bowiem nie tylko wzniósł świątynię poświęconą bogu Nabu w Kalhu, ale też i w Niniwie. To ostatnie wydarzenie było na tyle ważne, że wzmianka o nim znalazła się nawet w asyryjskiej kronice eponimów (zgodnie z nią fundamenty pod świątynię położono w 788 r. p.n.e., a już rok później wprowadzono do niej posąg bóstwa). Faworyzując kult boga Nabu, Adad-nirari III nie zapomniał jednak o bóstwach asyryjskich. Zachowało się szereg jego królewskich dekretów dotyczących ofiar dla świątyni narodowego boga Aszura w mieście Aszur. Adad-nirari III, poza wzniesieniem dwóch świątyń poświęconych bogu Nabu, zbudował również pałace w Kalhu i Niniwie, a także przeprowadził prace restauracyjne w forcie Salmanasara.

</doc>
<doc id="559551" url="https://pl.wikipedia.org/wiki?curid=559551" title="Herb Stopnicy">
Herb Stopnicy

Herb Stopnicy – jeden z symboli miasta Stopnica i gminy Stopnica w postaci herbu.
Wygląd i symbolika.
Herb przedstawia ustawiony zębem do góry złoty klucz św. Piotra na niebieskim tle. 
św. Piotr jest jednym z patronów stopnickiego kościoła farnego. Przez niektórych herb Stopnicy określany jest jako szlachecki Jasieńczyk. Jest to jednak określenie błędne ponieważ Stopnica była miastem królewskim i jej herb nie mógł pochodzić od żadnego z rodów szlacheckich

</doc>
<doc id="559552" url="https://pl.wikipedia.org/wiki?curid=559552" title="Herb gminy Stopnica">
Herb gminy Stopnica



</doc>
<doc id="559556" url="https://pl.wikipedia.org/wiki?curid=559556" title="Émerson Leão">
Émerson Leão

Émerson Leão (ur. 11 lipca 1949 w Ribeirão Preto) – brazylijski piłkarz, występował na pozycji bramkarza, trener piłkarski. Selekcjoner reprezentacji Brazylii w latach 2000–2001.
Grał na mistrzostwach świata w 1974 i 1978. Złoty medalista MŚ 1970, srebrny MŚ w 1978 roku (wówczas rozdawano cztery komplety medali: złote, srebrne pozłacane, srebrne i brązowe). Znajdował się w kadrze mistrzów świata z 1970 oraz w drużynie na MŚ 1986.
W 2000 zastąpił trenera Luxemburgo i prowadził Brazylię w eliminacjach do Mistrzostw Świata 2002. Został zwolniony z powodu słabych wyników zespołu.
W październiku 2011 ponownie został trenerem São Paulo FC, zastępując Adilsona Batistę.

</doc>
<doc id="559560" url="https://pl.wikipedia.org/wiki?curid=559560" title="6 Pułk Lotnictwa Myśliwsko-Bombowego">
6 Pułk Lotnictwa Myśliwsko-Bombowego

6 Pułk Lotnictwa Myśliwsko-Bombowego (6 plmb) – oddział lotnictwa myśliwsko-bombowego Wojska Polskiego.
Formowanie i zmiany organizacyjne.
12 października 1944 roku w Biełyj Kołodiec nieopodal Wołczańska na bazie radzieckiego 658 Siedleckiego Pułku Lotnictwa Szturmowego sformowany został 6 Pułk Lotnictwa Szturmowego. Pułk wszedł w skład 2 Dywizji Lotnictwa Szturmowego.
Po zakończeniu działań bojowych pułk został przebazowany na lotnisko w Ujeździe, pozostając w składzie 2 Brandenburskiej Dywizji Lotnictwa Szturmowego. 6 czerwca 1945 r. jednostkę przeformowano na 6 Szturmowy Pułk Lotniczy
W 1946 roku pułk wszedł w skład 2 Szturmowej Dywizji Lotniczej. Nowy etat przewidywał 305 żołnierzy zawodowych i 1 pracownik kontraktowy. Jednostka stacjonowała na lotnisku w Tomaszowie Mazowieckim.
W 1950 roku pułk wszedł w skład nowo formowanej 8 Dywizji Lotnictwa Szturmowego, a od 1 września 1950 roku do 1957 roku ponownie nosił nazwę – 6 Pułk Lotnictwa Szturmowego. W 1952 roku pułk stanowił bazę dla tworzonej 16 Dywizji Lotnictwa Szturmowego. Od 1952 roku stacjonował na lotnisku wojskowym w Pile.
W 1957 roku została przeformowana w 6 Pułk Lotnictwa Myśliwsko-Szturmowego, a w 1982 roku w 6 Pułk Lotnictwa Myśliwsko-Bombowego .
31 grudnia 1998 roku pułk został rozformowany. Kontynuatorką tradycji 6 Pułku Lotnictwa Myśliwsko-Bombowego została 6 Eskadra Lotnictwa Taktycznego.
Odznaka pułkowa.
Podstawę odznaki o wymiarach 40×38 mm stanowi duża złota cyfra 6 w kolorze, na którą nałożony jest srebrny orzeł w locie, trzymający w szponach inicjały pułku plmb pokryte niebieską emalią, z białymi krawędziami. Odznakę zaprojektował Dariusz Boiński i Andrzej Górny, a wykonana została w pracowni grawerskiej Elżbiety Graczyk w Poznaniu.
Wyposażenie.
samoloty:
śmigłowce:

</doc>
<doc id="559563" url="https://pl.wikipedia.org/wiki?curid=559563" title="Antoni Kaczyński">
Antoni Kaczyński

Antoni Kaczyński (ur. w Żytomierzu, zm. 4 marca 1925 w Warszawie) – polski generał dywizji Wojska Polskiego.
Życiorys.
Urodził się w rodzinie Wiktora Edwarda Kaczyńskiego, generała armii rosyjskiej, i Kamili z Budzyńskich. Był młodszym bratem generała brygady Wincentego Kaczyńskiego (1870–1932). Po ukończeniu woroneskiego korpusu kadetów i nauce w Michajłowskiej Szkole Artylerii w Petersburgu został w 1895 zawodowym oficerem armii rosyjskiej. W 1902 ukończył studia w Michajłowskiej Akademii Artylerii, po czym powierzono mu dowodzenie – najpierw baterią, a potem 11 dywizjonem artylerii konnej w Dubnie, wchodzącym w skład 11 Dywizji Kawalerii. Od 1911 do 1914 był komendantem poligonów artylerii w Warszawskim Okręgu Wojskowym. W czasie I wojny światowej dowodził brygadą artylerii na froncie rosyjsko-niemieckim. W 1916 awansowany do stopnia generała majora. W lipcu 1917 skierowany do służby w I Korpusie Polskim na stanowisku inspektora artylerii. Po rozwiązaniu korpusu powrócił do Polski.
8 stycznia 1919 został formalnie przyjęty do Wojska Polskiego, w stopniu generała podporucznika i wyznaczony z dniem 7 listopada 1918 na stanowisko szefa Departamentu Techniczno-Artyleryjskiego Ministerstwa Spraw Wojskowych. Od 10 grudnia tego roku, po reorganizacji ministerstwa, piastował urząd szefa Departamentu VI Artylerii, a od 10 grudnia 1919 szefa Departamentu VII Artyleryjskiego. Po kolejnej reorganizacji ministerstwa, z dniem 1 marca 1920 objął stanowisko szefa Departamentu V Uzbrojenia. 1 maja 1920 zatwierdzony został w stopniu generała podporucznika z dniem 1 kwietnia tego roku. 10 sierpnia 1920 roku, po przyjęciu pokojowej struktury przez Ministerstwo Spraw Wojskowych powołany został na stanowisko szefa Departamentu III Artylerii i Uzbrojenia. 9 kwietnia 1922 roku został I zastępcą Generalnego Inspektora Artylerii. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 12. lokatą w korpusie generałów, a jego oddziałem macierzystym był wówczas Oddział V Sztabu Generalnego. W czasie, gdy gen. broni Józef Haller wykonywał mandat posła i pozostawał w stanie nieczynnym (28 listopada 1922 roku – 11 marca 1924 roku), pełnił obowiązki Generalnego Inspektora Artylerii.
31 marca 1924 roku Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego, awansował go na generała dywizji ze starszeństwem z dniem 1 lipca 1923 roku i 4. lokatą w korpusie generałów.
Był organizatorem poligonów artyleryjskich i szkoły ognia, opracował pierwsze regulaminy i instrukcje dla polskich artylerzystów. Zmarł 4 marca 1925 roku w Szpitalu Ujazdowskim w Warszawie po krótkiej chorobie serca. 7 marca 1925 roku został pochowany na Cmentarzu Wojskowym na Powązkach (kwatera B17-8-1/2).
Antoni Kaczyński był żonaty z Wandą z Popowskich, z którą miał czworo dzieci. Syn Wiktor (1899–1940) był podpułkownikiem artylerii Wojska Polskiego.

</doc>
<doc id="559567" url="https://pl.wikipedia.org/wiki?curid=559567" title="FIFA (gra komputerowa)">
FIFA (gra komputerowa)



</doc>
<doc id="559577" url="https://pl.wikipedia.org/wiki?curid=559577" title="Aszur-uballit II">
Aszur-uballit II

Aszur-uballit II – ostatni znany król Asyrii (611-609 p.n.e.), następca króla Sin-szarra-iszkuna, współczesny nowobabilońskiemu królowi Nabopolassarowi. Znany jedynie ze wzmianek w jednej z kronik nowobabilońskich. Kontynuował walkę o ocalenie resztek państwa asyryjskiego.
Imię.
Akadyjskie imię tronowe tego władcy brzmi "Aššur-uballiṭ", co znaczy „Aszur utrzymał przy życiu”. Jedynymi znanymi formami zapisu tego imienia, zachowanymi w kronice nowobabilońskiej, są mAN.ŠÁR-"ú-bal-liṭ" i mAN.ŠÁR-DIN-"iṭ". Dobór takiego właśnie imienia tronowego na pewno nie był przypadkowy, gdyż wybierając je Aszur-uballit II świadomie nawiązywał do żyjącego w XIV w. p.n.e. Aszur-uballita I, który był pierwszym asyryjskim władcą, który przyjął tytuł „króla Asyrii”. Imię znaczące „Aszur utrzymał przy życiu” wyrażało też niewątpliwie nadzieję króla na odwrócenie złego losu i ostateczne zwycięstwo Asyrii. 
Panowanie.
W 612 r. p.n.e. połączone armie Nabopolassara, króla Babilonii i Kyaksaresa, władcy Medów, wsparte przez Umman-manda, zaatakowały Niniwę, stolicę Asyrii. Po trwającym trzy miesiące oblężeniu obrona miasta została przełamana, a ono samo zdobyte i złupione. Przebywający wówczas w mieście Sin-szarra-iszkun, król asyryjski, poniósł najprawdopodobniej śmierć. Resztki armii asyryjskiej wycofały się do Harranu, gdzie, jak podaje kronika nowobabilońska, tron asyryjski objął nowy król - Aszur-uballit II. Niewiele wiadomo o jego pochodzeniu, ale niektórzy uczeni przypuszczają, iż mógł on być synem Sin-szarra-iszkuna, wyznaczonym przez niego na następcę tronu. Przez dwa kolejne lata Aszur-uballit II wsparty oddziałami wojskowymi z Egiptu próbował zorganizować obronę, ale nie był w stanie powstrzymać pochodu Nabopolassara, który parł coraz dalej na zachód Asyrii, zdobywając kolejne asyryjskie miasta (m.in. Nasibinę i Rasappę). W końcu, w 610 r. p.n.e., połączone armie Nabopolassara i Umman-manda uderzyły na Harran. Zgodnie z kroniką nowobabilońską Aszur-uballit II i jego egipscy sojusznicy na widok wroga wpaść mieli w popłoch i uciec na drugi brzeg Eufratu. Nabopolassar zdobył i splądrował Harran, zabierając z miasta wielkie łupy. Rok później, w 609 r. p.n.e., na pomoc Aszur-uballitowi II przybyła główna armia egipska. Wojska asyryjsko-egipskie dotarły z kontrofensywą pod Harran, ale z powodu niejasności w tekście kroniki nowobabilońskiej nie wiadomo, czy został on przez nich zdobyty (Oates), czy jedynie oblężony (Grayson). Jakby nie było, przybycie głównej armii babilońskiej pod Harran zmusiło najprawdopodobniej wojska asyryjsko-egipskie do odwrotu. Późniejszy los Aszur-uballita II nie jest znany, gdyż ani kronika nowobabilońska, ani żadne inne źródła już o nim więcej nie wspominają.
Możliwe odniesienia w źródłach asyryjskich.
Niektórzy uczeni, jak Julian E. Reade, próbują utożsamiać Aszur-uballita II z nie wymienionym z imienia „następcą tronu” ("mār šarri") z tekstów asyryjskich z czasów panowania króla Sin-szarra-iszkuna. O tym, iż już na początku panowania Sin-szar-iszkuna wyznaczony został oficjalny następca tronu, świadczą datowane na 626 i 623 r. p.n.e. teksty z Pałacu Północnego w Niniwie, w których niejaki Kakkulanu ("Kakkulānu") nosi tytuł „dowódcy oddziałów następcy tronu” ("rab kiṣri ša mār šarri"). Na istnienie następcy tronu w tym okresie wskazuje też tytuł Aszur-remanni, asyryjskiego eponima ("limmu") z 625 r. p.n.e., który nazywany jest „naczelnym eunuchem następcy tronu” ("rab ša rēši ša mār šarri"). Wczesne wyznaczenie oficjalnego następcy tronu było najprawdopodobniej próbą szybkiego rozwiązania kwestii sukcesji, która była źródłem poważnych problemów dla wcześniejszych władców.
Inna uczona, Karen Radner, próbuje z kolei identyfikować Aszur-uballita II z „następcą tronu” wzmiankowanym w asyryjskich tekstach z Dur-Katlimmu (Tall Szajch Hamad) i Guzany (Tell Halaf), powstałych już po upadku Niniwy i śmierci Sin-szarra-iszkuna. Jej zdaniem teksty te wskazywać mają na to, że Aszur-uballit II, pomimo opisanej w kronice babilońskiej koronacji w Harranie, wciąż uważany był przez swoich asyryjskich poddanych za następcę tronu, jako że wybór nowego króla Asyrii nastąpić mógł jedynie w religijnej stolicy Aszur, w tamtejszej świątyni Aszura, narodowego boga Asyryjczyków. To jednak było niemożliwe, gdyż w 614 r. p.n.e. Aszur zdobyte i splądrowane zostało przez Medów. Tym samym tradycyjny, wymagany starożytnym zwyczajem rytuał koronacyjny, w którym - jak wierzono - sam bóg Aszur, w swej świątyni, formalnie wyznaczał nowego króla asyryjskiego na swego reprezentanta na ziemi, nie mógł mieć miejsca. Pierwszym z tekstów na które powołuje się Karen Radner jest dokument prawny z Dur-Katlimmu, w którym znajduje się odniesienie do „umowy następcy tronu” ("adê ša mār šarri"), mającej zabezpieczać przestrzeganie warunków zawartych w dokumencie. Użyte tu wyrażenie jest wyjątkowe, gdyż tradycyjnie w tego typu dokumentach powoływano się na „umowę królewską” ("adê ša šarri"). Zmiana ta, wprowadzona świadomie, zdaje się wskazywać, że w chwili powstawania dokumentu nie było króla i że jego obowiązki pełnić musiał następca tronu. Inne odniesienie do następcy tronu znaleźć można w trzech prywatnych dokumentach prawnych z Guzany, które wszystkie datowane są imieniem asyryjskiego eponima ("limmu") o imieniu Nabu-mar-szarri-usur ("Nabû-mār-šarri-uṣur"). Imię to, znaczące „Nabu, strzeż następcy tronu!”, jest dość niezwykłe, gdyż zazwyczaj ważni urzędnicy nosili imiona tego typu odnoszące się do króla (np. często spotykane było imię Nabu-szarru-usur, znaczące „Nabu, strzeż króla!”). Nabu-mar-szarri-usur, służąc Aszur-uballitowi II, musiał najprawdopodobniej zmienić swoje imię z Nabu-szarru-usur na Nabu-mar-szarri-usur, aby w ten sposób pasowało ono do niezwykłej sytuacji w jakiej znalazła się Asyria, posiadając władcę, ale nie króla.

</doc>
<doc id="559579" url="https://pl.wikipedia.org/wiki?curid=559579" title="The Beatles (album)">
The Beatles (album)

The Beatles (popularnie: "The White Album") – album brytyjskiego zespołu rockowego The Beatles, będący dziewiątym w ich dyskografii. Wydany został w 1968 roku jako podwójny album, którego producentem był George Martin.
Oprawa graficzna.
Okładka zaprojektowana została przez artystę pop-art Richarda Hamiltona, we współpracy z Paulem McCartneyem. Nieznacznie poniżej środka prawej strony albumu została wytłoczona nazwa zespołu. Na okładce znalazł się także niepowtarzalny numer seryjny, co miało spowodować, według Hamiltona, „ironiczną sytuację ponumerowanego wydania czegoś w liczbie pięciu milionów kopii”. W 2008 roku na eBayu sprzedano oryginalne wydanie albumu z numerem 0000005 za kwotę GBP. W 2015 roku egzemplarz "The Beatles" należący do Ringo Starra, o numerze 0000001, został sprzedany na aukcji za sumę USD.

</doc>
<doc id="559582" url="https://pl.wikipedia.org/wiki?curid=559582" title="Biała Dama">
Biała Dama



</doc>
<doc id="559591" url="https://pl.wikipedia.org/wiki?curid=559591" title="Garb Pińczowski">
Garb Pińczowski

Garb Pińczowski (342.27, nazywany też "Garbem Wójczańsko-Pińczowskim") – wypiętrzenie znajdujące się w województwie świętokrzyskim. Jest położone pomiędzy Niecką Solecką i Niecką Połaniecką. Stanowi część Niecki Nidziańskiej. Wysokość najwyżej położonych punktów dochodzi do 330 m n.p.m.
Garb zbudowany jest głównie z margli kredowych. Występują tu także utwory z miocenu, m.in. gipsy i wapienie litotamniowe.
W przeważającej części jest to teren rolniczy. Niewielkie lasy występują w zachodniej części regionu.

</doc>
<doc id="559592" url="https://pl.wikipedia.org/wiki?curid=559592" title="Egzarchat raweński">
Egzarchat raweński



</doc>
<doc id="559594" url="https://pl.wikipedia.org/wiki?curid=559594" title="Coaching">
Coaching

Coaching (z ang. "coaching" – "korepetycje", "trenowanie") – interaktywny proces rozwoju, poprzez metody związane z psychologią, realizowaniem procesu decyzyjnego do zaspokajania potrzeb, który pomaga pojedynczym osobom lub organizacjom w przyspieszeniu tempa rozwoju i polepszeniu efektów działania, osiągnięcia celu. 
Charakterystyka.
Osoba, która korzysta z usług coacha określana jest mianem "coachee" lub klientem. Coachowie pracują z klientami w zakresach związanych z biznesem, rozwojem kariery, finansami, zdrowiem i relacjami interpersonalnymi. Dzięki coachingowi klienci ustalają bardziej konkretne cele, optymalizują swoje działania, podejmują lepsze decyzje i pełniej korzystają ze swoich naturalnych umiejętności. Coaching jest procesem, którego głównym celem jest wzmocnienie klienta oraz wspieranie go w samodzielnym dokonywaniu zamierzonej zmiany w oparciu o własne odkrycia, wnioski i zasoby.
Cechy charakterystyczne coachingu, jako dyscypliny:.
Istotą szkolenia jest wykorzystanie zasobów: wiedzy i umiejętności już posiadanych oraz odpowiednie zmotywowanie i towarzyszenie klientowi w celowym usprawnianiu jego funkcjonowania. Coaching to indywidualna praca z coachem, pozwalająca rozpoznać klientowi jego umiejętności, zdolności i talenty oraz pełniej wykorzystać potencjał. Coaching jest zorientowany wyłącznie na teraźniejszość i przyszłość, ponieważ przeszłości nie możemy zmienić. Coaching pomaga przekraczać bariery, rozszerzać strefę komfortu, poznać lepiej samego siebie, podnieść poczucie własnej wartości, znaleźć równowagę pomiędzy życiem zawodowym a prywatnym.
Trener zachowań, trener podejmowania decyzji ("coach").
Trener "nie musi mieć doświadczenia ani specjalistycznej wiedzy w dziedzinie", która jest przedmiotem szkolenia zachowań, podejmowania decyzji ("coachingu"). Posiadanie wiedzy specjalistycznej może być pomocne, ponieważ jednak coach w relacji z klientem "nie pełni funkcji mentora, konsultanta czy doradcy", taka wiedza nie jest niezbędna. W sporcie – dobry trener, np. zespołu skoczków narciarskich, nie musi mieć na swoim koncie tytułu mistrza świata w tej dyscyplinie, aby osiągnąć ze swoim zespołem sukces, ale powinien być specjalistą w dyscyplinie, w której trenuje zawodników. Trener sportowy często jest zarówno coachem (w rozumieniu tego artykułu), mentorem, doradcą, a czasami też konsultantem. W obydwu przypadkach najistotniejsze będą kwalifikacje coacha, związane z kierowaniem procesami uczenia czy dokonywania zmian.
Relację coacha z klientem można określić jako partnerską. Coach nie podchodzi do klienta z pozycji eksperta, autorytetu czy osoby uzdrawiającej. Coach i klient wspólnie ustalają cel, format i oczekiwane wyniki ich pracy. Klient nie zrzuca odpowiedzialności za powyższe na coacha ani też coach nie decyduje się na podjęcie pełnej odpowiedzialności za całość procesu.

</doc>
<doc id="559598" url="https://pl.wikipedia.org/wiki?curid=559598" title="EMD F7">
EMD F7

EMD F7 – lokomotywa spalinowa produkowana w latach 1949 – 1953 przez firmę Electro-Motive Diesel.
Wyprodukowano 3849 sztuk. Miał moc 1500 KM. W stosunku do modelu F3 poprawione zostały instalacje elektryczne oraz parametry silników trakcyjnych, co dało o 25% większy uciąg. Produkowane były w dwóch wersjach: kabinową A i bezkabinową B co dawało możliwość tworzenia zespołów do ciężkich pociągów towarowych. Od 1954 roku były zastępowane przez lokomotywy GP7 i GP9.

</doc>
<doc id="559600" url="https://pl.wikipedia.org/wiki?curid=559600" title="Bausch &amp; Lomb">
Bausch &amp; Lomb

Bausch &amp; Lomb – amerykańskie przedsiębiorstwo produkujące sprzęt medyczny, założone w 1853 przez dwóch Niemców, Johna Jacoba Bauscha i Henry’ego Lomba w Rochester w stanie Nowy Jork.
Bausch &amp; Lomb znane jest z produkcji soczewek kontaktowych oraz okularów Ray-Ban, sprzedawanych od 1999 we włoskiej firmie Luxottica Group.
Bausch &amp; Lomb jest jednym z największych producentów soczewek kontaktowych i sprzętu medycznego w USA.
W kwietniu 2006 powiązano przypadki zakażenia u kilkuset osób w USA grzybem Fusarium (powszechnie występujący w glebie) z płynem do czyszczenia soczewek kontaktowych "ReNu MoistureLoc" produkowany przez Bausch &amp; Lomb (najpowszechniej używanym wtedy płynem do pielęgnacji soczewek kontaktowych). W związku z tymi podejrzeniami wycofano go z rynków na całym świecie.
Bausch &amp; Lomb aktualnie zatrudnia ponad 13 tys. osób w 36 krajach.
Największymi światowymi konkurentami firmy Bausch &amp; Lomb na rynku soczewek kontaktowych są firmy Johnson &amp; Johnson, Novartis (CibaVision), CooperVision oraz Alcon.
Najpopularniejszymi w Polsce produktami firmy są soczewki kontaktowe Optima FW (SofLens 38), SofLens 59 i PureVision oraz płyn do pielęgnacji soczewek Renu MultiPlus.

</doc>
<doc id="559604" url="https://pl.wikipedia.org/wiki?curid=559604" title="Brebeneskuł">
Brebeneskuł

Brebeneskuł (ukr "Бребенескул") – szczyt o wysokości 2037 m n.p.m. znajdujący się na Ukrainie w środkowej części masywu Czarnohory. Po nieodległej Howerli jest drugim co do wysokości szczytem Ukrainy.
Pod szczytem, na wysokości 1801 m n.p.m., znajduje się najwyżej położony staw na Ukrainie – staw Brebeneskuł. Ma powierzchnię 0,4 ha, a jego głębokość dochodzi do 2,8 m.

</doc>
<doc id="559607" url="https://pl.wikipedia.org/wiki?curid=559607" title="Josip Šimunić">
Josip Šimunić

Josip „Joe” Šimunić (ur. 18 lutego 1978 w Canberze) – piłkarz chorwacki grający na pozycji środkowego obrońcy.
Kariera klubowa.
Šimunić urodził się w stolicy Australii Canberze w rodzinie chorwackich imigrantów z Bośni. Pierwsze piłkarskie kroki stawiał w Australian Institute of Sport, w której kształciło się wielu australijskich piłkarzy, jak choćby przyjaciel Šimunicia Mark Viduka. W sezonie 1995/1996 trafił do Melbourne Knights. W następnym sezonie strzelił swoje pierwsze gole w oficjalnych meczach – 3 w 14 spotkaniach ligowych.
Šimuniciem zainteresowano się w Europie. Latem 1997 podpisał kontrakt z niemieckim klubem Hamburger SV. W Bundeslidze zadebiutował dopiero w 33. kolejce Bundesligi. Miało to miejsce 2 maja 1998 w wygranym wyjazdowym meczu przeciwko Borussii Dortmund – Šimunić pojawił się na boisku w 84. minucie, zmieniając Jacka Dembińskiego. W sezonie 1997/1998 Hamburger SV zajął ostatecznie 9. miejsce w lidze. W sezonnie 1998/1999 Šimunić ani razu nie pojawił się na boisku. W kolejnym sezonie zagrał w 6 meczach, po czym przeniósł się do stołecznej Herthy BSC. Kwota transferu opiewała na około 180 tysięcy euro. W rundzie wiosennej sezonu 1999/2000 w Hercie nie zagrał ani razu. Od sezonu 2000/2001 trener Herthy Jürgen Röber coraz częściej wystawiał Šimunicia w pierwszym składzie. W sezonie 2001/2002 wywalczył sobie miejsce w podstawowym składzie. Latem 2002 w zespole Herthy nastąpiła zmiana na stanowisku pierwszego trenera. Röbera zastąpił Holender Huub Stevens, ale i on widział Šimunicia w pierwszym składzie na środku obrony. W sezonie 2002/2003 Šimunić zagrał w 22 meczach ligowych, a 7 grudnia 2002 zdobył swoją premierową bramkę w Bundeslidze. Był to gol strzelony głową w 25. minucie dający prowadzenie Hercie w meczu przeciwko VfL Wolfsburg (Hertha ostatecznie zremisowała to spotkanie 2:2). Na koniec sezonu drużyna z Berlina zajęła ponownie 5. miejsce. Od sezonu 2009/2010 do końca sezonu 2010/2011 był zawodnikiem TSG 1899 Hoffenheim. W latach 2011–2014 grał w Dinamie Zagrzeb, po czym zakończył karierę.
Kariera reprezentacyjna.
Šimunić mógł wybrać, czy chce grać w reprezentacji Australii czy Chorwacji, ale od początku był zdecydowany reprezentować kraj swoich przodków. W reprezentacji Chorwacji zadebiutował 10 listopada 2001w przegranym 0:2 meczu z reprezentacją Korei Południowej, gdy w 46. minucie zmienił Vlatko Ðolongę. W 2002 roku podczas kwalifikacji do Mistrzostw Świata 2002 nie zagrał ani razu, ale ostatecznie znalazł się w kadrze na Mistrzostwa, dzięki temu, iż Igor Tudor doznał kontuzji. Na Mistrzostwach zagrał we wszystkich 3 meczach swojej reprezentacji. Wraz z kadrą Chorwacji grał także na Euro 2004. W kwalifikacjach do tych mistrzostw zdobył swoją pierwszą bramkę w kadrze – 6 września 2003 pokonał bramkarza reprezentacji Andory, a Chorwaci wygrali to spotkanie 3:0. W 2006 roku został powołany do 23-osobowej kadry na finały Mistrzostwa Świata w Niemczech. Tam zagrał we wszystkich meczach swojej drużyny. Był także „bohaterem” niecodziennego wydarzenia. W meczu fazy grupowej przeciwko Australii otrzymał trzy żółte kartki w jednym meczu. Pierwszą otrzymał w 61. minucie. W 90. minucie sędzia Graham Poll ukarał go po raz drugi, jednak nie usunął go z boiska. Jak się później okazało, zapisał tę kartkę w notatniku zawodnikowi Australii. Jego błędu nie zauważyli jednak sędziowie liniowi ani sędzia techniczny. Ostatecznie został usunięty z boiska w 93. minucie, paradoksalnie po gwizdku kończącym mecz po otrzymaniu trzeciej żółtej kartki. Po meczu z Islandią w 2013 roku został zawieszony na 10 meczów oraz mundial w Brazylii za faszystowskie gesty jakich dopuścił się po zakończeniu meczu.

</doc>
<doc id="559609" url="https://pl.wikipedia.org/wiki?curid=559609" title="Josip Simunić">
Josip Simunić



</doc>
<doc id="559612" url="https://pl.wikipedia.org/wiki?curid=559612" title="Żankarlo Simunić">
Żankarlo Simunić



</doc>
<doc id="559613" url="https://pl.wikipedia.org/wiki?curid=559613" title="Rupert Friend">
Rupert Friend

Rupert William Anthony Friend (ur. 1 października 1981 w Stonesfield) – brytyjski aktor teatralny, filmowy i telewizyjny, reżyser, scenarzysta i producent.
Życiorys.
Wczesne lata.
Urodził się i dorastał w Stonesfield w hrabstwie Oxfordshire jako syn Caroline, prawniczki, i Nicholasa Frienda, historyka sztuki. Uczęszczał do Marlborough School w Woodstock. Naukę kontynuował w Cherwell School i d'Overbroeck's College w Oxfordzie. Studiował aktorstwo na Webber Douglas Academy of Dramatic Arts w Londynie.
Kariera.
Po swoim debiucie kinowym w roli Downsa w dramacie kostiumowym "Rozpustnik" ("The Libertine", 2004) otrzymał nagrodę na festiwalu filmowym w Ischii i nominację do nagrody British Independent Film (BIFA). W 2005 w Los Angeles odebrał nagrodę Satelity za rolę Ludovica Meyera w dramacie "Pani Palfrey w hotelu Claremont" ("Mrs. Palfrey at the Claremont", 2005). Popularność zapewniła jemu rola George’a Wickhama w filmie "Duma i uprzedzeniu" (2005). W "Młodej Wiktorii" (2009) został obsadzony w roli księcia Alberta. Za kreację Petera Quinna w serialu emitowanym przez telewizję Showtime "Homeland" (2012–2017) był nominowany do nagrody Emmy 2013 dla najlepszego aktora drugoplanowego. 
Współpracował z Armando Iannuccim w czarnej komedii politycznej "Śmierć Stalina" ("The Death of Stalin", 2017), w którym wcielił się w postać Wasilija Stalina, syna Józefa Stalina. W dramacie biograficznym Juliana Schnabela "Van Gogh. U bram wieczności" ("At Eternity’s Gate", 2018) zagrał jako Theo Van Gogha, brata Vincenta Van Gogha (Willem Dafoe).
Życie prywatne.
W styczniu 2006 zaręczył się z Keirą Knightley, którą poznał się na planie filmu "Duma i uprzedzenie" (2005). 
W 2013 poznał amerykańską sportsmenkę, aktorkę i modelkę Aimee Mullins, z którą w grudniu 2014 się zaręczył, a 1 maja 2016 wzięli ślub.

</doc>
<doc id="559617" url="https://pl.wikipedia.org/wiki?curid=559617" title="Garść dynamitu">
Garść dynamitu

Garść dynamitu (wł. "Giù la testa", ang. "A Fistful of Dynamite" lub "Duck, You Sucker!", lub "Once Upon a Time... the Revolution") – film z 1971 w reżyserii Sergio Leone i z muzyką Ennio Morricone.
Opis fabuły.
Rok 1913, trwa rewolucja meksykańska. Na pustkowiu krzyżują się ścieżki Juana Mirandy (Rod Steiger), rzezimieszka dowodzącego rodzinną szajką i Irlandczyka Johna Mallory'ego (James Coburn), członka IRA zbiegłego ze swego kraju w obawie przed aresztowaniem przez Brytyjczyków. Meksykanin od lat planuje napad na bank w pobliskim mieście Mesa Verde, a Mallory – specjalista od materiałów wybuchowych – posiada umiejętności ułatwiające rozbicie sejfu ze złotem.
Miranda próbuje namówić Mallory'ego do zawarcia specyficznej "spółki", prośbą i groźbą. Ten – ku niekłamanemu zdziwieniu bandyty – ostatecznie ulega. Razem organizują i przeprowadzają udany napad na gmach bankowy, jednak w jego podziemiach zamiast pełnego skarbca Miranda znajduje więzionych rewolucjonistów. Okazuje się, że jego akcja była częścią planu wymierzonego przeciw wojskowej dyktaturze, a on sam – wbrew swej woli – zostaje obwołany ludowym bohaterem. Chcąc nie chcąc, bandyta przyłącza się do rewolucji, za co przyjdzie mu zapłacić rodzinną tragedią – ścigające rewolucjonistów wojsko wymorduje wszystkich jego synów.

</doc>
<doc id="559619" url="https://pl.wikipedia.org/wiki?curid=559619" title="Caliente (Nevada)">
Caliente (Nevada)

Caliente – miasto w hrabstwie Lincoln w Nevadzie. W roku 2000 liczba mieszkańców wynosiła 1123. Nazwa jest zapożyczeniem z języka hiszpańskiego słowa "calor" (gorąco).
Geografia.
Dokładna lokalizacja 37°36′55″N, 114°30′51″W . Całkowita powierzchnia miasta wynosi 4,8 km²

</doc>
<doc id="559623" url="https://pl.wikipedia.org/wiki?curid=559623" title="Potok Tyski">
Potok Tyski

Potok Tyski ("Potok Browarniany", "Tyszanka", "Ciek Wilkowyjski") – potok, lewostronny dopływ Gostyni o długości 13,99 km.
Potok płynie w województwie śląskim. Przepływa przez tereny miejskie równolegle do ul. Oświęcimskiej i Mikołowskiej, po ich południowej stronie, kierując się w swym górnym i środkowym biegu na południowy wschód. W okolicy Tyskiego Muzeum Piwowarstwa i Muzeum Miejskiego w Tychach przepływa pod al. Bielską. Dalej płynąc w kierunku wschodnim, na wysokości węzła Wartogłowiec (ul. Oświęcimska 44 / ul. Beskidzka), przepływa pod ul. Beskidzką stanowiącej fragment drogi krajowej nr 1. Za dzielnicą Urbanowice potok skręca na południe. W dzielnicy Cielmice, niedaleko granicy z Bieruniem (Bieruniem Starym) i gminą Bojszowy (pobliże Jeziora Łysina) wpada do Gostyni.
W większości swego biegu płynie on w kierunku południowo-wschodnim, ze średnim spadkiem 9,8‰. 

</doc>
<doc id="559629" url="https://pl.wikipedia.org/wiki?curid=559629" title="Lugalzagesi">
Lugalzagesi

Lugalzagesi – władca sumeryjskiego miasta-państwa Umma, panujący ok. 2350 r. p.n.e. Jeden z pierwszych sumeryjskich władców, który podjął próbę zjednoczenia całego Sumeru. W "Sumeryjskiej liście królów" występuje jako jedyny przedstawiciel III dynastii z Uruk. 
Pokonał swojego odwiecznego rywala - miasto Lagasz, rządzone przez reformatora Urukaginę w ósmym roku jego panowania:
„"Ludzie Ummy rzucili na pastwę pożarów, rabowali srebro i drogocenne kamienie; przelali krew w pałacu Tirasz; przelali krew w świątyni Enlila i w świątyni Bau... z pól Ningirsu zagarnęli zboża. Ludzie Ummy podbijając Lagasz, wzięli na siebie grzech przeciw Ningirsu"”. 
Następnie zdołał podbić wszystkich sumeryjskich miejscowych władców (Ur, Larsa, Nippur oraz Kisz) i zjednoczyć Sumer. Stolicę przeniósł do Uruk. Po podboju miast Sumeru przyjął tytuł „króla Kraju” (sum. lugal kalam-ma).
W inskrypcjach dowodził pochodzenia swojej władzy nad zdobytymi ziemiami między "Dolnym Morzem" (Zatoką Perską), a "Górnym Morzem" ((Morzem Śródziemnym) od Enlila:
„"Kiedy Enlil, król całego kraju, uczynił Lugalzagesi królem nad całym krajem i podporządkował mu wszystkie kraje od wschodu do zachodu, i ustanowił jego prawo nad nimi, od Morza Dolnego przez Tygrys i Eufrat aż po Morze Górne, drogi kraju stały się bezpieczne. Kraj żył w pokoju, ludzie z radością nawadniali pola; wszystkie dynastie Sumeru i poszczególni władcy z całego kraju podporządkowali się władzy zwierzchniej Uruk"”.
Żadne źródła nie potwierdzają wpływów Lugalzagesiego nad Morzem Śródziemnym, świadczą jednak o poszerzeniu horyzontu geograficznego mieszkańców Sumeru.
Został pokonany w 25. roku swojego panowania przez semickiego króla z północy Sargona Wielkiego z Akadu. Jako jeniec przewieziony został w klatce do świętego miasta Nippur i stracony.

</doc>
<doc id="559630" url="https://pl.wikipedia.org/wiki?curid=559630" title="Felicjanów (powiat płocki)">
Felicjanów (powiat płocki)

Felicjanów – część wsi Miszewko w województwie mazowieckim, w powiecie płockim, w gminie Bodzanów.
Miejscowość leży w sołectwie Krawieczyn, założona na początku XX wieku przez mariawitów. Ośrodek życia religijnego i siedziba władz Kościoła Katolickiego Mariawitów w Rzeczypospolitej Polskiej.
W latach 1975–1998 miejscowość administracyjnie należała do województwa płockiego.
Historia.
Powstanie osady.
Początki Felicjanowa związane są z parcelacją majątku Miszewko Garwackie, który od 1902 wyprzedawała ziemiańska rodzina Jaroszewskich. Część gruntów z tego podziału nabyła Florentyna z Jurkiewiczów Maciejowcowa, która z kolei odsprzedawała je z zyskiem innym zainteresowanym. Jej propozycją sprzedaży zainteresowali się mariawici, którzy pod wodzą swojej przewodniczki duchowej Feliksy Kozłowskiej wyodrębnili się w 1906 z Kościoła rzymskokatolickiego i byli w trakcie organizowania własnej wspólnoty religijnej.
Kolonia mariawicka.
W 1910 za pieniądze z ofiar wiernych i pożyczkę zaciągniętą w banku rolnym w imieniu Kościoła Mariawitów, Feliksa Kozłowska zakupiła od Florentyny z Jurkiewiczów Maciejowcowej 500 hektarów ziemi, które następnie podzielono wśród osiedlających się tam wyznawców mariawityzmu. Ogółem w trakcie tej kolonizacji na gospodarstwach mających od 5 do 15 hektarów zamieszkały 73 rodziny. Poza tym z istniejącego tam wcześniej folwarku wydzielono 46 hektarów, które stały się zalążkiem klasztoru, szkoły, internatu dla sierot i ochronki. Powstała owczarnia i młyn. Zakonnice Zgromadzenia Sióstr Mariawitek prowadziły pracownię haftu, pralnię, szwalnie. Osada od imienia założycielki została nazwana Felicjanów.
Ośrodek Kościoła Katolickiego Mariawitów.
W 1935 w miejscowości wraz z żoną, synem i grupą swoich sympatyków zamieszkał arcybiskup Jan Maria Michał Kowalski wcześniej zdjęty z urzędu zwierzchnika Starokatolickiego Kościoła Mariawitów. W Felicjanowie zorganizował on ośrodek życia religijnego własnej wspólnoty mariawickiej, która po rozłamie z denominacją płocką przyjęła nazwę Kościoła Katolickiego Mariawitów.
W czasie II wojny światowej klasztor w Felicjanowie został wysiedlony przez Niemców. Mariawici odzyskali swój majątek dopiero po zakończeniu działań wojennych w 1945.
Obecnie w Felicjanowie mieści się siedziba władz zwierzchnich Kościoła Katolickiego Mariawitów. Odbywają się tutaj też rokrocznie główne uroczystości religijne tej wspólnoty wyznaniowej.

</doc>
<doc id="559634" url="https://pl.wikipedia.org/wiki?curid=559634" title="Grupa abelowa">
Grupa abelowa



</doc>
<doc id="559644" url="https://pl.wikipedia.org/wiki?curid=559644" title="Myki">
Myki

Myki (niem. "Micken") – wieś w woj. warmińsko-mazurskim, w powiecie olsztyńskim, w gminie Dywity. W latach 1975–1998 wieś administracyjnie należała do woj. olsztyńskiego.
Wieś położona jest na Warmii nad rzeką Wadąg.
Historia.
Pierwszy raz zanotowana w źródłach w roku 1430. W czasie kolejnych wojen (wojna trzynastoletnia, wojna popia) wieś była niszczona. Konieczna była ponowna lokacja łanów opuszczonych. Lokacji tej dokonał administrator dóbr kapitulnych Mikołaj Kopernik, który w okresie od 10 grudnia 1516 r. do 31 maja 1521 r. odwiedził 31 wsi czynszowych w komornictwie olsztyńskim. Wieś Myki Mikołaj Kopernik ponownie lokował w dniu 28 lutego 1519 r. W rejestrze swoim zapisał łacińską nazwę wsi "Mica". Polską nazwę wsi po raz pierwszy zanotowano w 1879 r. Miejscowa ludność używała nazwy gwarowej "Miki" (w dokumentach nazwa wsi zapisywana była jako "Miken" – 1430, "Micken" – 1519, "Mica" – 1519, "Mikien" – 1673, "Mücken" – 1820, "Myki" – 1879). W XVII w. (wg lustracji z 1656 r.) Myki liczyły 20 włók, mieszkało w nich siedmiu gburów, jeden sołtys i była karczma. W 1863 r. było 8 domów, 89 mieszkańców. W końcu XIX w. obszar Myk wynosił 1433,6 morgi, w tym ok. 320 mórg stanowił las. Cechą charakterystyczną tej wsi jest zachowany do dziś układ przestrzenny i tradycyjna zabudowa siedlisk.

</doc>
<doc id="559648" url="https://pl.wikipedia.org/wiki?curid=559648" title="Pomologia">
Pomologia

Pomologia (z łac. "pomum" – owoc) – dział sadownictwa; nauka o budowie, pochodzeniu i pokrewieństwie, funkcjonowaniu oraz właściwościach użytkowych odmian drzew i krzewów owocowych. Klasyfikacje pomologiczne oparte są przeważnie na morfologii owoców. 
Opis.
Naukowych podstaw systematyce pomologicznej mogą dostarczać tylko takie dziedziny jak genetyka i cytologia. Niektóre cechy, takie jak wielkość i kształt owoców, mają charakter ilościowy, uwarunkowane są bowiem wieloma genami. Jednak wiele cech diagnostycznych w pomologii takich jak piłkowanie czy omszenie liści a także barwa, wielkość i kształt przetchlinek, ułożenie nerwów, kształt poszczególnych części owoców są cechami nieciągłymi i zależą przeważnie od pojedynczych genów. Cechy takie mają dużą wartość diagnostyczną i stanowią podstawę większości klasyfikacji pomologicznych i mogą oddać duże usługi w eliminowaniu wszelkich zamieszań odmianowych w sadach i szkółkach.
Naukowcami zajmującymi się pomologią byli Szczepan Pieniążek i Aleksander Rejman, innym pracujący w Częstochowie w latach 1910-1930 Mieczysław Bolesław Hoffman.

</doc>
<doc id="559649" url="https://pl.wikipedia.org/wiki?curid=559649" title="Władysław Kaczyński (ogrodnik)">
Władysław Kaczyński (ogrodnik)

Władysław Kaczyński (ur. 16 stycznia 1848 w Warszawie, zm. 28 października 1928 tamże) – polski ogrodnik, starszy brat Józefa, również ogrodnika.
Życiorys.
Urodził się i dorastał w rodzinie z wielopokoleniowymi tradycjami w zawodzie ogrodnika. Studiował prawo w Szkole Głównej Warszawskiej w latach 1866–1869, ale potem, po śmierci ojca, prowadził wraz z bratem Józefem rodzinne gospodarstwo ogrodnicze między ulicami Marszałkowską, Nowowiejską i Koszykową w Warszawie. Ściśle współpracował z innymi warszawskimi ogrodnikami tamtego okresu: wraz z F. Szaniorem pojechał na praktykę do Francji, by po powrocie w 1874 objąć stanowisko głównego ogrodnika w warszawskim Ogrodzie Pomologicznym; zorganizował tam kursy dla praktykantów, a po przekształceniu Ogrodu w Szkołę Ogrodniczą wykładał w niej (aż do jej likwidacji w 1886) owocoznawstwo. W 1879, wraz z bratem Józefem oraz E. Jankowskim założył czasopismo "Ogrodnik Polski". 
Był członkiem honorowym Towarzystwa Ogrodniczego Warszawskiego i w latach 1884–1898 pełnił w nim funkcje członka zarządu, sekretarza, wiceprezesa i prezesa.
Specjalizował się w hodowli owoców i kwiatów, opublikował w tych dziedzinach liczne artykuły w prasie fachowej (głównie w "Ogrodniku Polskim"); wydał też w 1899 polskie tłumaczenie książki Thomasa Riversa pt. "Ogród pod szkłem".

</doc>
<doc id="559650" url="https://pl.wikipedia.org/wiki?curid=559650" title="Józef Kaczyński (ogrodnik)">
Józef Kaczyński (ogrodnik)

Józef Kaczyński (ur. 4 września 1849 w Warszawie, zm. 11 listopada 1918 tamże) – ogrodnik polski, młodszy brat Władysława, również ogrodnika.
Urodził się i dorastał w rodzinie z wielopokoleniowymi tradycjami w zawodzie ogrodnika. Podjął wprawdzie studia muzyczne, ale po śmierci ojca musiał je w 1869 przerwać, by prowadzić dalej rodzinne przedsiębiorstwo ogrodnicze. Zajmował się równocześnie popularyzacją zawodu – dużo publikował w dziedzinie ogrodnictwa (był współzałożycielem, współwłaścicielem i w latach 1879–1899 członkiem redakcji pisma "„Ogrodnik Polski”"), zajmował się także nauczaniem (wykładał warzywnictwo w warszawskiej Szkole Ogrodniczej w latach 1879–1886, realizował akcję odczytową). Współpracował z innymi polskimi ogrodnikami – ze swym bratem Władysławem oraz E. Jankowskim, P. Hoserem, F. Szaniorem; był współzałożycielem i honorowym członkiem Towarzystwa Ogrodniczego Warszawskiego. Towarzystwo zaakceptowało m.in. i wprowadziło w 1896 w życie jego projekt założenia szkółek drzew owocowych na potrzeby gospodarstw chłopskich. Działał także w komitetach organizacyjnych krajowych wystaw ogrodniczych, a na wystawach w Paryżu w 1889 i 1900 reprezentował ogrodnictwo polskie. Specjalizował się zwłaszcza w uprawach inspektowych warzyw, a wraz z bratem interesował się także uprawą kwiatów.
Jest autorem obszernych podręczników "„Warzywa w inspekcie”" (1885) i "„Warzywa w gruncie”" (1886) oraz monografii "„Róża”" wydanej w „Bibliotece Ogrodnika” z roku 1881.

</doc>
<doc id="559651" url="https://pl.wikipedia.org/wiki?curid=559651" title="Józef Antoniak">
Józef Antoniak

Józef Antoniak (ur. 1 marca 1948 w Przysusze) – polski piłkarz i trener.
Życiorys.
Absolwent Akademii Wychowania Fizycznego we Wrocławiu. Szkoleniowiec I klasy z licencją PRO.
Grał na pozycji pomocnika w Oskarze Przysucha i I KS Ślęza Wrocław, ale względu na kontuzję musiał przerwać karierę zawodniczą.
Pracę trenerską rozpoczął w Radomiaku w 1974 roku jako trener drużyny juniorów. W 1978 roku został trenerem drużyny rezerw, a następnie pełnił funkcję koordynatora do spraw młodzieży. Równolegle prowadził zespół juniorów. W kwietniu 1982 roku powołany został na trenera pierwszego zespołu, z którym w 1984 roku awansował do I ligi. Później prowadził m.in. zespoły Broni Radom, Górnika Łęczna, KSZO Ostrowiec Świętokrzyski czy Jagiellonii Białystok.

</doc>
<doc id="559654" url="https://pl.wikipedia.org/wiki?curid=559654" title="Tłumaczenie kontekstowe">
Tłumaczenie kontekstowe

Tłumaczenie kontekstowe – jest w języku polskim terminem nieostrym i może oznaczać co najmniej dwa różne rodzaje tłumaczenia. 
W znaczeniu ogólnym przekład kontekstowy to tłumaczenie elementów składowych tekstu z uwzględnieniem ich znaczenia i funkcji w danej sytuacji. Tłumaczenie kontekstowe jest więc próbą odejścia od często niezrozumiałego tłumaczenia dosłownego. Mimo że może ono odbiegać znacząco od sformułowania oryginału, to jednak lepiej oddaje znaczenie w tym konkretnym przypadku. W tym znaczeniu tłumaczenie kontekstowe pozwala na pokonanie znaczących różnic w realiach i kulturach danej pary językowej. I tak na przykład "biała foka" może być dobrym tłumaczeniem kontekstowym "Baranka Bożego" w tekście biblijnym przygotowanym dla Eskimosów, a zwrot angielski "Bullshit!" można kontekstowo przełożyć na polski jako "Gówno prawda!". W tym znaczeniu pojęcie tłumaczenia kontekstowego bliskie jest tzw. ekwiwalencji funkcjonalnej. W tym ogólnym znaczeniu tłumaczenie kontekstowe odpowiada angielskiemu terminowi "context translation" lub "contextual translation".
Z kolei w znaczeniu technicznym tłumaczenie kontekstowe to rodzaj inteligentnego mechanizmu tłumaczenia maszynowego. Algorytm ten stara się uwzględniać kontekst współwystępujących słów w celu lepszego doboru ich odpowiedników słownikowych. Algorytm analizuje statystyczne korelacje różnych ekwiwalentów występującego w danym tekście słownictwa lub struktur gramatycznych. Ten rodzaj algorytmu określa się po angielsku terminem "Context-Based Machine Translation". 
W języku polskim termin "tłumaczenie kontekstowe" jest też często nieściśle stosowany jako ogólna nazwa tłumaczenia maszynowego.

</doc>
<doc id="559655" url="https://pl.wikipedia.org/wiki?curid=559655" title="Decapod">
Decapod



</doc>
<doc id="559656" url="https://pl.wikipedia.org/wiki?curid=559656" title="Heko Czermno">
Heko Czermno



</doc>
<doc id="559657" url="https://pl.wikipedia.org/wiki?curid=559657" title="Krzysztof Król (polityk)">
Krzysztof Król (polityk)

Krzysztof Jakub Król (ur. 5 października 1963 w Warszawie) – polski polityk i dziennikarz, działacz opozycji demokratycznej w okresie PRL, poseł na Sejm I i II kadencji, w latach 2011–2015 doradca społeczny prezydenta RP.
Mąż pasierbicy Leszka Moczulskiego Elżbiety Król.
Życiorys.
Polska Rzeczpospolita Ludowa.
Od 1979, jako uczeń Liceum Ogólnokształcącego pw. św. Augustyna w Warszawie, kolportował pisma drugiego obiegu, które otrzymywał od działaczy Komitetu Samoobrony Społecznej KOR Jacka Kuronia i Jana Lityńskiego. Współpracował też z pismem ROPCiO „Uczeń Polski”. We wrześniu 1980 wraz z m.in. Piotrem Niemczykiem założył Uczniowski Ruch Odnowy, który w 1981 wszedł w skład Niezależnej Federacji Młodzieży Szkolnej.
W 1981 związał się z Konfederacją Polski Niepodległej. W 1982 po zatrzymaniu przywódców tego ugrupowania wszedł w skład (centralnego) kierownictwa akcji bieżącej KPN. Był dziennikarzem oraz organizatorem druku i kolportażu niezależnych pism tej organizacji, tj. „Strzelec” (1982–1984), „Droga” (1984–1989) i „Gazeta Polska – KPN” (1988–1991). W grudniu 1984 na II kongresie KPN wybrano go w skład jej rady politycznej. W marcu 1985 został aresztowany, następnie sądzony w II procesie kierownictwa KPN wraz z Leszkiem Moczulskim, Andrzejem Szomańskim, Adamem Słomką i Dariuszem Wójcikiem. Został skazany na karę 2,5 roku pozbawienia wolności. Zwolniono go we wrześniu 1986 na mocy amnestii. Kontynuował działalność w KPN, był zatrzymywany przez funkcjonariuszy SB. W 1987 otworzył w swoim mieszkaniu jawne biuro KPN w Warszawie. Na III kongresie tej organizacji w lutym 1989 został ponownie członkiem rady politycznej. W czerwcu 1989 bezskutecznie kandydował z rekomendacji KPN do Sejmu PRL.
III Rzeczpospolita.
W latach 1991–1997 przez dwie kadencje z ramienia KPN sprawował mandat posła na Sejm. Był w tym okresie przewodniczącym klubu parlamentarnego partii. Do 1996 pełnił funkcję wiceprzewodniczącego Komisji Spraw Zagranicznych. W I kadencji przewodniczył komisji opracowującej ordynację wyborczą do parlamentu, reprezentował też Sejm RP w Zgromadzeniu Parlamentarnym NATO. W 1997 zrezygnował z członkostwa w KPN i wycofał się z działalności politycznej.
W latach 1997–2004 był redaktorem w tygodniku „Wprost”. tworzył dodatek komputerowy „Intermedia”. Został wiceprezesem ds. komunikacji elektronicznej w Polskiej Izbie Informatyki i Telekomunikacji. Przez wiele lat był przewodniczącym Rady PIiT. Objął także stanowisko wicedyrektora departamentu komunikacji korporacyjnej w grupie Prokom Software, założonej przez Ryszarda Krauzego. Był doradcą zarządu Asseco Poland po przejęciu przez nią przedsiębiorstwa Prokom Software. Jest również autorem publikacji z zakresu informatyki, rynku komputerowego i technologii IT. Od 1998 do 1999 kierował programem US-AID „Wspólnota onLine”.
Należy do Stowarzyszenia Wolnego Słowa, jest członkiem rady fundacji Nowoczesna Polska.
29 czerwca 2011 został doradcą społecznym prezydenta Bronisława Komorowskiego. Pełnił tę funkcję do 5 sierpnia 2015. 
W latach 2016–2017 zasiadał w zarządzie głównym Komitetu Obrony Demokracji. W czerwcu 2018 uczestniczył w powołaniu zainicjowanego przez Lecha Wałęsę Komitetu Obywatelskiego. Został szefem Komitetu Wykonawczego tej organizacji. W listopadzie stanął na czele stowarzyszenia Paragraf-Państwo zajmującego się wymiarem sprawiedliwości w Polsce, został także redaktorem naczelnym serwisu Panstwo-pis.pl wydawanego przez to stowarzyszenie.
W 2009, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i działalności społecznej", został przez prezydenta Lecha Kaczyńskiego odznaczony Krzyżem Komandorskim Orderu Odrodzenia Polski. W 2015, "za zasługi w działalności na rzecz niepodległości i suwerenności Polski oraz respektowania praw człowieka w Polskiej Rzeczypospolitej Ludowej", prezydent Bronisław Komorowski nadał mu Krzyż Wolności i Solidarności.
Był inicjatorem utworzenia w 2016 skweru Martina Luthera Kinga w Warszawie.

</doc>
<doc id="559662" url="https://pl.wikipedia.org/wiki?curid=559662" title="Bagoas">
Bagoas

Bagoas, pers. Bagoi (ur. ?, zm. 336 p.n.e.) zw. Starszym – eunuch na dworze Achemenidów. Dokonał swoimi intrygami zmian na tronie perskim.
Odpowiedzialny za otrucie Artakserksesa III i Arsesa, przyczynił się do objęcia tronu przez Dariusza III. Rzezaniec liczył, że po osadzeniu go na tronie zdobędzie wpływ na politykę państwa. Ale Dariusz uniezależnił się od wpływowego wezyra i jedną z decyzji nowego króla był rozkaz wypicia przez Bagoasa wina z trucizną.

</doc>
<doc id="559667" url="https://pl.wikipedia.org/wiki?curid=559667" title="Dariusz Wójcik (polityk)">
Dariusz Wójcik (polityk)

Dariusz Aleksander Wójcik (ur. 9 kwietnia 1961 w Chełmie) – polski polityk, działacz opozycji w okresie PRL.
Poseł na Sejm I, II i III kadencji,
wicemarszałek Sejmu I kadencji.
Życiorys.
Po ukończeniu liceum studiował od 1980 do 1981 studiował na Politechnice Lubelskiej, a od 1983 do 1990 na Katolickim Uniwersytecie Lubelskim. Był wśród założycieli uczelnianych struktur Niezależnego Zrzeszenia Studentów. 13 grudnia 1981 przewodniczył komitetowi Akcji Czynnego Oporu. W stanie wojennym zajmował się pomocą rodzinom osób internowanych. W 1982 został członkiem Konfederacji Polski Niepodległej, od 1984 wydawał i kolportował związane z KPN pisma podziemne. W 1986 po aresztowaniu skazano go na karę 2 lat pozbawienia wolności w tzw. drugim procesie KPN, zwolniono go we wrześniu tego samego roku na mocy amnestii. W 1987 reaktywował struktury NZS na KUL, 11 listopada współorganizował demonstrację w Lublinie.
Na początku lat 90. pełnił funkcję wiceprzewodniczącego lubelskiej rady miasta. W 1991 został wybrany na posła na Sejm I kadencji z ramienia KPN, objął funkcję wicemarszałka. W 1993 skutecznie ubiegał się o reelekcję. W 1997 po raz trzeci został posłem, tym razem z listy Akcji Wyborczej Solidarność. Odszedł na kilka lat z KPN, działał w PPChD. Po porażce wyborczej w 2001 wrócił do KPN i zasiadał w jej władzach do czasu wyrejestrowania partii. W latach 1998–2002 był radnym sejmiku lubelskiego. W 2006 organizował lokalny komitet wyborczy, z którego bez powodzenia kandydował do rady miasta. W 2011 był szefem wojewódzkiego sztabu wyborczego PJN w Lublinie. W styczniu 2012 wybrany został do rady politycznej KPN. W styczniu 2014 został pełnomocnikiem Polski Razem Jarosława Gowina na powiat lubelski.
Odznaczenia.
W 2009, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i działalności społecznej", został przez prezydenta Lecha Kaczyńskiego odznaczony Krzyżem Oficerskim Orderu Odrodzenia Polski.

</doc>
<doc id="559668" url="https://pl.wikipedia.org/wiki?curid=559668" title="Jarosław Śmietana">
Jarosław Śmietana

Jarosław Śmietana (ur. 29 marca 1951 w Krakowie, zm. 2 września 2013 tamże) – polski gitarzysta jazzowy, kompozytor i pedagog.
Życiorys.
Ukończył studia na Wydziale Jazzu i Muzyki Rozrywkowej Państwowej Wyższej Szkoły Muzycznej w Katowicach. W pracy artystycznej występował również jako Jarek Śmietana.
W roku 1972, występując z zespołem bluesowym "Hall" zdobył wyróżnienie na festiwalu "Jazz nad Odrą". Lider grup "Extra Ball", "Sounds", "Symphonic Orchestra" i "Polish Jazz Stars". Laureat m.in. Nagrody Prezydenta Miasta Krakowa za wybitne osiągnięcia w kulturze oraz nagrody Fryderyk za rok 1998 za album "Songs and Other Ballads". Był autorem ponad dwustu kompozycji jazzowych.
Współpracował z najwybitniejszymi postaciami światowego jazzu takimi jak: Art Farmer, Freddie Hubbard, Eddie Henderson, Joe Zawinul, Gary Bartz, Carter Jefferson, Vince Mednoza, John Abercrombie, Hamiet Bluiett, Idris Muhammad, Ronnie Burrage, Harvie Swartz, Mike Stern, Jack Wilkins, Zbigniew Seifert, Cameron Brown, Andy McKee, Greg Brandy, David Gilmour, Dave Friedman, Karen Edwards.
2 września 2013 gitarzysta zmarł w swoim domu, po wielomiesięcznej walce z guzem mózgu. Pośmiertnie został odznaczony Krzyżem Kawalerskim Orderu Odrodzenia Polski. 13 września 2013 prochy artysty spoczęły w Alei Zasłużonych na krakowskim Cmentarzu Rakowickim(kwatera LXIX pas B-1-17).
9 września 2014 roku ukazał się album Adama Czerwińskiego poświęcony pamięci i muzyce Jarosława Śmietany "Friends – music of Jarek Śmietana". Zaprezentowane utwory to przegląd dorobku artystycznego kompozytora. W nagraniach wzięli udział muzycy – przyjaciele współpracujący z Jarosławem Śmietaną: Piotr Baron, Jan Ptaszyn Wróblewski – saksofon tenorowy; Zbigniew Namysłowski, Gary Bartz – saksofon altowy; Tomasz Grzegorski – saksofon; Eddie Henderson, Adam Kawończyk – trąbka; Robert Majewski – flugelhorn; Larry Goldings, Wojciech Karolak – organy Hammonda; Piotr Wyleżoł, Paweł Tomaszewski – fortepian; Wojciech Groborz, Piotr Wyleżoł – piano Fender Rhodes; John Scofield, Larry Koonse – gitara; Antoni Dębski, Adam Kowalewski – gitara basowa; Yaron Stavi, Adam Kowalewski, Darek Oleszkiewicz, Harvie S – kontrabas; Jerry Goodman, Krzesimir Dębski, Alicja Śmietana – skrzypce; Adam Czerwiński, Jacek Pelc – perkusja; Leopoldo Fleming – instr. perkusyjne; Extra Sounds Orchestra.

</doc>
<doc id="559669" url="https://pl.wikipedia.org/wiki?curid=559669" title="Gigliola Cinquetti">
Gigliola Cinquetti

Gigliola Cinquetti (ur. 20 grudnia 1947 w Cerro Veronese) – włoska piosenkarka.
Zwyciężczyni 9. Konkursu Piosenki Eurowizji (1964), dwukrotna zwyciężczyni Festiwalu Piosenki Włoskiej w San Remo (1964, 1966).
Życiorys.
Kariera.
W 1964, mając 16 lat, wygrała Festiwal Piosenki Włoskiej w San Remo, na którym zaśpiewała utwór „Non ho l’età” autorstwa Nicoli Salerno i Mario Panzeriego. Zwycięstwo umożliwiło jej reprezentowanie Włoch podczas 9. Konkursu Piosenki Eurowizji, który wygrała, zdobywszy 49 punktów. Utwór stał się przebojem, trafił do pierwszej dwudziestki brytyjskiej listy przebojów. 
W 1966 nagrała piosenkę „Dio, come ti amo”, która również stała się światowym hitem. W 1974 ponownie wystartowała w barwach Włoch na Konkursie Piosenki Eurowizji, tym razem wykonując w finale imprezy piosenkę „Sì”, który zapewnił jej zajęcie drugiego miejsca, tuż za reprezentantami Szwecji, zespołem ABBA i ich przebojem „Waterloo”. Eurowizyjna propozycja wokalistki trafiła do pierwszej dziesiątki brytyjskiej listy przebojów. 
W 1991 w duecie z Toto Cutugno poprowadziła 36. Konkurs Piosenki Eurowizji.
Życie prywatne.
W 1979 poślubiła Luciano Teodoriego, z którym ma dwóch synów: Giovanniego (ur. 10 października 1980) i Constantina (ur. 22 sierpnia 1984).

</doc>
<doc id="559670" url="https://pl.wikipedia.org/wiki?curid=559670" title="Michał Janiszewski (polityk)">
Michał Janiszewski (polityk)

Michał Janiszewski (ur. 26 września 1954 w Łochowie) – polski polityk, poseł na Sejm I i III kadencji.
Życiorys.
Ukończył Technikum Budowlane w Warszawie, a następnie studia pedagogiczne. W 1991 uzyskał po raz pierwszy mandat poselski z ramienia Konfederacji Polski Niepodległej. Od 1992 do 1996 był członkiem komitetu doradczego przy MSW.
KPN opuścił w 1996, przechodząc do utworzonej przez Adama Słomkę KPN-OP. W 1997 z listy AWS wybrano go na posła III kadencji, z klubu parlamentarnego tego ugrupowania odszedł już w 1998, współtworząc koło KPN-OP, przemianowane potem na KPN-Ojczyzna (w 1999 zmiany nazwy dokonała także partia). 28 maja 2000 został przewodniczącym tego ugrupowania.
W 2001 działał w Alternatywie Ruchu Społecznym, z ramienia którego bez powodzenia w 2001 ubiegał się o poselską reelekcję. Od tego samego roku należał przez kilkanaście lat do liderów Polskiej Partii Pracy (m.in. pełniąc funkcję jej sekretarza generalnego), z której list bezskutecznie kandydował w kolejnych wyborach (do Parlamentu Europejskiego w 2004 oraz do Sejmu w 2005 i 2007). Następnie został jednym z liderów partii Wspólnota (kierowanej przez Andrzeja Anusza).
Odznaczenia.
Odznaczony Krzyżem Oficerskim (2014) i Komandorskim (2021) Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="559674" url="https://pl.wikipedia.org/wiki?curid=559674" title="Helluland">
Helluland

Helluland (isl. "„hella”" – skała, kamień, "„land”" – ziemia, kraj) – nazwa nadana jednemu z trzech lądów odkrytych przez Leifa Erikssona ok. 1000 roku n.e., na północno-wschodnich wybrzeżach Ameryki Północnej. Helluland został opisany w islandzkich sagach jako ląd pokryty dużymi płaskimi kamieniami (od czego pochodzi nazwa "„Helluland”" czyli "„Ziemia Płaskich Kamieni”"). Dzięki tym wskazówkom historycy przypuszczają, że Helluland to prawdopodobnie Ziemia Baffina (kanadyjska wyspa należąca do terytorium Nunavut) lub północno-wschodni Labrador.
Dzięki świadectwu sag wiemy, że wikińscy odkrywcy prawdopodobnie nawiązali kontakt ze rdzenną ludnością tego regionu należącą do kultury Dorset. Ludność ta była określana w sagach terminem "skræling", aczkolwiek z tego prawdopodobnego kontaktu nie wynikły żadne znaczące implikacje.
Helluland był pierwszym lądem w Ameryce Północnej (nie licząc Grenlandii), do którego dotarli wikingowie. Leif Eriksson zdecydował jednak, że ze względu na niegościnny charakter terenu nie założy tutaj osady. Kontynuował podróż dalej na południe do Marklandu (prawdopodobnie Labradoru) i Winlandii (Vinlandu) (prawdopodobnie Nowej Fundlandii).

</doc>
<doc id="559675" url="https://pl.wikipedia.org/wiki?curid=559675" title="Aldona Dąbrowska">
Aldona Dąbrowska

Aldona Dąbrowska (ur. 7 lutego 1972) – polska piosenkarka, producentka i autorka tekstów.
Kariera.
W 1992 roku, rozpoczęła współpracę ze Sławomirem Sokołowskim znanym kompozytorem zespołu Bolter, występowała w chórkach m.in. zespołu Niebiesko-Czarni.
Po zakończeniu działalności zespołu Aldona skupiła się na karierze solowej, która oscylowała wokół muzyki pop, zahaczając również o dance i soul.
W latach 1997–1999 występowała pod pseudonimem "Dona". W swoim dorobku ma także dwie solowe płyty – "Czy pamiętasz..." i "Dona".
Jest autorką tekstów wielu przebojów, m.in. „Kroplą deszczu” Gabriela Fleszara. Piosenki jej autorstwa znalazły się też na płytach m.in. takich wykonawców jak Just 5, Bartosz Wrona, Gabriel Fleszar, Stachursky, Alicja Bachleda-Curuś czy Andrzej Cierniewski. Wspólnie ze Sławomirem Sokołowskim, Dąbrowska stworzyła zespół The Jet Set – byli odpowiedzialni za sukcesy tej grupy. Jednym z ostatnich projektów Aldony Dąbrowskiej był solowy album wokalistki The Jet Set, Sashy Strunin oraz produkcje m.in. dla Asi Si i Pawła Stasiaka z Papa D.
W 2015 roku, kolejnym projektem był utwór Michała Szpaka „Jesteś bohaterem”, a w listopadzie tego samego roku ukazała debiutancka płyta Michała Szpaka "Byle być sobą" z tekstami Dąbrowskiej. W roku 2018 ukazała się druga płyta Michała Szpaka z tekstami Aldony Dąbrowskiej "Dreamer".

</doc>
<doc id="559679" url="https://pl.wikipedia.org/wiki?curid=559679" title="TOPtrendy 2006">
TOPtrendy 2006

IV Sopot TOPtrendy Festiwal odbył się w dniach od 14 do 17 lipca 2006.
Koncert TOP.
Koncert TOP odbył się 14 lipca. Udział w nim wzięli artyści, którzy sprzedali najwięcej płyt w okresie lipiec 2004 – grudzień 2005. Koncert poprowadzili Reni Jusis i Maciej Dowbor.Podczas koncertu wystąpił także gość specjalny – zespół Papa Dance.
Klasyfikacja TOP 10:
W konkursie smsowym na bis zwyciężyła Doda.
Koncert Trendy.
Koncert Trendy odbył się 15 lipca. Był on poświęcony najnowszym i najciekawszym wykonawcom ostatniego roku. Koncert poprowadzili Krystyna Czubówna, Michał Koterski oraz Tomasz Jachimek (zastąpił Kubę Wojewódzkiego, który nie mógł wystąpić z powodów osobistych).
Eliminacje do koncertu Trendy.
Stowarzyszenie Menadżerów Artystów Polskich wybrało 26 wykonawców biorących udział w eliminacjach:
Do występu na żywo wybrano 9 spośród 26 wyselekcjonowanych wcześniej wykonawców:
W koncercie wystąpili także "wokaliści zawsze trendy": grupa Bolter, Andrzej Dąbrowski, Sława Przybylska, Halina Kunicka, Edward Hulewicz, zespół Maanam i Bajm.
Zwycięzcą koncertu Trendy została Lidia Kopania. Drugie miejsce zajęła Ania Szarmach, a na trzecim miejscu sklasyfikował się duet DNA/GAL.
Rozdano także Nagrody Specjalne:
Artyści na rzecz Varius Manx.
Koncert charytatywny, z którego dochód został przeznaczony na pomoc poszkodowanym w wypadku samochodowym członkom zespołu Varius Manx. Odbył się 16 lipca w Operze Leśnej. Na koncercie wystąpili: Kasia Kowalska, Maanam, Kasia Stankiewicz, Anita Lipnicka, Kuba Badach, Piasek, Sistars, Blue Café, Monika Brodka, Tomek Makowiecki, Mandaryna, Gosia Da Luxe. Koncert poprowadzili Krzysztof Ibisz i Katarzyna Cichopek.
Kabareton.
Podczas festiwalu TOPtrendy 2006 odbyła się III Noc Kabaretowa. Udział w niej wzięli: Jerzy Kryszak, Grzegorz Halama, Ireneusz Krosny, Kabaret Ani Mru Mru, Kabaret Moralnego Niepokoju, Koń Polski, Krzysztof Piasecki, Kabaret Elita, Kabaret Rak, Kabaret Łowcy.B, Kabaret Długi, Kabaret Szum, Jakub Dobosz, Kabaret Skeczów Męczących, Kabaret Młodych Panów.Kabareton poprowadzili Olaf Lubaszenko i Stefan Friedmann.

</doc>
<doc id="559680" url="https://pl.wikipedia.org/wiki?curid=559680" title="Andrzej Ostoja-Owsiany">
Andrzej Ostoja-Owsiany

Andrzej Antoni Ostoja-Owsiany (ur. 16 czerwca 1931 w Warszawie, zm. 9 kwietnia 2008 w Łodzi) – polski polityk i pisarz, działacz opozycji demokratycznej w okresie PRL, przewodniczący Rady Miejskiej w Łodzi I kadencji (1990–1994), poseł na Sejm II kadencji, senator IV kadencji.
Życiorys.
Syn Adama i Lucyny. W latach 1943–1945 był łącznikiem Armii Krajowej o pseudonimie „Jędruś”. Od 1945 do 1947 walczył jako żołnierz Konspiracyjnego Wojska Polskiego w oddziale Stanisława Sojczyńskiego (ps. „Warszyc”).
Członek Związku Młodzieży Polskiej w latach 1948–1957. W 1957 ukończył studia na Wydziale Prawa Uniwersytetu Łódzkiego. W latach 1956–1957 był współorganizatorem i jednym z przywódców Związku Młodych Demokratów. Działał w Ruchu Obrony Praw Człowieka i Obywatela, wchodził w skład rady ZINO. Na początku lat 80. członkiem Konfederacji Polski Niepodległej (należał do rady politycznej tej partii). W latach 1980–1981 był doradcą NSZZ „Solidarność” w Łodzi. W latach 1979–1981 współredagował niezależny kwartalnik społeczno-polityczny „Aspekt”. Pod pseudonimem publikował w piśmie KPN „Droga” oraz w piśmie związkowym „Przedświt”. W 1981 został współzałożycielem Społecznego Komitetu Pamięci Marszałka Józefa Piłsudskiego w Łodzi. Wielokrotnie szykanowany przez funkcjonariuszy Służby Bezpieczeństwa.
Od 1950 pisywał opowiadania dotyczące okresu okupacji i walk partyzanckich. Jest też autorem powieści science-fiction "Aspazja" (1958) i "Zielona planeta" (1973). Należał do Stowarzyszenia Pisarzy Polskich oraz do Związku Literatów Polskich.
W 1989 kandydował (bez powodzenia) z ramienia KPN w wyborach do Senatu. W latach 1990–1994 był pierwszym niekomunistycznym powojennym przewodniczącym Rady Miejskiej w Łodzi.
Po udzieleniu przez Sejm wotum nieufności rządowi Hanny Suchockiej 28 maja 1993 został zgłoszony został przez KPN jako kandydat na premiera, która to kandydatura została w dniu następnym uznana przez Prezydium Sejmu za niezgodną z regulaminem i niekonstytucyjną. Od 1993 do 1997 sprawował mandat posła na Sejm z listy KPN, wybranego liczbą 14 557 głosów w okręgu łódzkim. Był przewodniczącym Klubu Parlamentarnego tej partii. Następnie do 2001 zasiadał w Senacie, będąc wybranym w województwie łódzkim z ramienia Akcji Wyborczej Solidarność. W 2001 bezskutecznie ubiegał się o reelekcję z ramienia Forum Obywatelskiego Chrześcijańska Demokracja. W latach 2002–2006 był radnym Łodzi z komitetu Jerzego Kropiwnickiego, w 2006 bez powodzenia ubiegał się o reelekcję.
Zmarł 9 kwietnia 2008. Został pochowany na Starym Cmentarzu w Łodzi.
Odznaczenia.
W 2007, "za wybitne zasługi w działalności na rzecz przemian demokratycznych w Polsce", został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski.

</doc>
<doc id="559681" url="https://pl.wikipedia.org/wiki?curid=559681" title="Sonic the Hedgehog (seria)">
Sonic the Hedgehog (seria)

Sonic the Hedgehog – seria gier komputerowych z niebieskim jeżem o imieniu Sonic w roli głównej produkcji Sonic Team – oddziału firmy Sega. Pierwszą grą z tej serii jest "Sonic the Hedgehog" wydany na konsolę Sega Mega Drive.
Schemat gry.
W pierwszych tytułach schemat gry był następujący: gracz przemierza kolejne poziomy zwane strefami, które z kolei dzielą się na akty. W każdej strefie gracz ma za zadanie jak najszybsze przemierzenie planszy kolekcjonując przy tym jak największą liczbę pierścieni. Gracz musi uważać na przeciwników w postaci robotów zwanych "badnikami", które jako źródło swego zasilania zawierają zwierzątka – wspomniane istoty można zwykle uwolnić przez zniszczenie robota.
Pierścienie.
Podczas swojej podróży gracz zbiera pierścienie, których posiadanie chroni bohatera przed utratą życia: gdy postać kontrolowana przez gracza zostanie zraniona, 20 posiadanych przez nią pierścieni jest wytrącane (można je próbować zbierać, jednak szybko znikają), pozostałe znikają bezpowrotnie. Jeśli w momencie zranienia ich nie posiada – ginie. Z kolei zebranie stu pierścieni powoduje przyznanie dodatkowego życia. Liczba zebranych pierścieni wpływa też na końcową punktację.
Pierścienie są wykonane z metalu, dlatego też są przyciągane przez pole magnetyczne. Tę właściwość wykorzystano po raz pierwszy w "Sonic the Hedgehog 3", gdzie gracz może uzyskać specjalną tarczę przypominającą wyglądem pole siłowe przyciągającą wszystkie pierścienie znajdujące się w pobliżu.
W grze "Sonic the Hedgehog" z 2006 liczba pierścieni wpływa także na maksymalną prędkość, którą może osiągnąć postać. Im więcej pierścieni jest w posiadaniu gracza, tym większą prędkość jest w stanie osiągnąć bohater. W tym tytule przy zranieniu gracz nie traci również wszystkich pierścieni – liczba traconych pierścieni zależy od powagi i skuteczności przeprowadzonego ataku.
Power-upy.
Power-up to modyfikator parametrów postaci, który ma za zadanie pomóc graczowi w rozgrywce. W serii mają one postać telewizorów, które po rozbiciu nadają graczowi odpowiednią cechę.
Badniki.
Pojawiający się w grach komputerowi przeciwnicy nazywani są potocznie „badnikami”. Każdy badnik jest robotem-wrogiem, w którym uwięzione jest zwierzę (choć w "Sonic CD" były również i kwiaty) pełniące rolę „zasilacza” maszyny. Aby uwolnić zniewolone stworzenie, należy zniszczyć badnika – najczęściej wystarczy w niego uderzyć, choć zdarzają się bardziej wymagający oponenci.
W grze "Sonic Adventure 2" "badniki" zawierają w sobie Chaos Drive, który może być wykorzystany do ulepszenia statystyk swojego Chao. W tym tytule "badniki" przyjmują również bardziej humanoidalne kształty w przeciwieństwie do poprzednich gier, gdzie roboty najczęściej przypominały zwierzęta.
Konfrontacja z bossem.
Pod koniec strefy (w ostatnim akcie) gracz spotyka bossa – zwykle jest nim doktor Eggman zasiadający za sterami robota własnej konstrukcji. Jego pokonanie polega zwykle na uderzeniu go w konkretne miejsce odpowiednią liczbę razy. Oczywiście utrudnieniem jest zachowanie robota oraz znajdujące się wokół obiekty, czy zachodzące zjawiska. Najczęściej zachowanie bossa jest cykliczne i polega na wykonywaniu zadań, które można przedstawić w postaci schematu krokowego. Poznanie następujących po sobie czynności i późniejsze ich przewidzenie jest kluczowym zadaniem gracza.
Pierwszym bossem w historii serii jest Eggman w swoim latającym Eggmobilu z przymocowaną ogromną kulą na metalowym łańcuchu, która wiruje wokół maszyny. Pojazd porusza się regularnie od lewej od prawej, „huśtając” kulę. Aby go pokonać, należy w odpowiednim momencie wskoczyć na jedną z dwóch platform znajdujących się na planszy, zaś skoczywszy stamtąd na Eggmobile zadać mu w ten sposób obrażenia.
Szmaragdy Chaosu.
Podczas gry gracz może również zebrać siedem Szmaragdów Chaosu (ang. "Chaos Emerald"). Mimo iż możliwość ich zbierania istniała już od pierwszej części gry, to dopiero od drugiej zebranie wszystkich siedmiu umożliwiało graczowi przemienienie się w Super Sonica.
Szmaragdy Chaosu zdobywa się najczęściej w planszach specjalnych, lecz w pierwszych grach na konsolę Sega Master System szmaragdy ukryte były na zwykłych poziomach. Stopień trudności zdobywania Szmaragdów rośnie wraz z postępem w grze, dlatego nie warto zostawiać ich zbierania na ostatnią chwilę – im wcześniej gracz rozpocznie próby, tym więcej będzie miał szans na zdobycie całego kompletu.
W "Sonic R" szmaragdy ukryte są w miejscach/pomieszczeniach, które można otworzyć po zdobyciu określonej liczby pierścieni. Zdobycie wszystkich siedmiu kamieni odblokowuje dodatkową postać – Super Sonica – szybszą niż reszta. Dzięki temu, że unosi się nieco nad ziemią, może przemieszczać się po tafli wody bez potrzeby zachowywania dużej prędkości.
W "Sonic Adventure" i "Sonic Adventure 2" zdobywanie Szmaragdów wiąże się często ściśle z fabułą gry, zebranie całości jest kluczem do jej rozwiązania. Bohaterowie mogą zebrać jedynie kilka z nich, ostatecznie przekazują je jednak Sonicowi.
Guardian Unit of Nations.
Guardian Unit of Nations (w skrócie GUN) to fikcyjna organizacja militarna występująca w grach serii "Sonic the Hedgehog".
Jej statut, na podstawie danych zawartych w fabule, jest równy międzynarodowej organizacji polityczno-militarnej ściśle związanej z lokalnymi rządami. Najbliższym odpowiednikiem GUN w prawdziwym świecie jest NATO. GUN zajmuje się zwalczaniem przestępczości i terroryzmu, działaniami prewencyjnymi oraz inwiligacyjnymi. Siłę tejże organizacji oprócz żołnierzy stanowi również potężna armia humaidalnych robotów.
W serialu "Sonic X", w przeciwieństwie do fabuły zawartej w grach z serii, GUN jest organizacją rządową, ściśle związaną z rządem Stanów Zjednoczonych. W serialu organizacja zajmuje się głównie działaniami inwiligacyjnymi, kradnąc projekty i technologie Doktora Eggmana.
Chronologia gier.
Poniżej znajduje się lista najważniejszych gier według chronologii zdarzeń:

</doc>
<doc id="559687" url="https://pl.wikipedia.org/wiki?curid=559687" title="Odchody krowie">
Odchody krowie



</doc>
<doc id="559689" url="https://pl.wikipedia.org/wiki?curid=559689" title="Lambertseter">
Lambertseter

Lambertseter - część Oslo, która wchodzi w skład dzielnicy administracyjnej Nordstrand. Leży w południowo-wschodniej części tego miasta.
Początki budowy dzielnicy sięgają 1951 roku. Linia tramwajowa została doprowadzona w 1957 roku, zaś metro w 1966 roku.
Do 1 stycznia 2004 Lambertseter był dzielnicą miasta Oslo. Na terenie Lamebertseteter mieści się wielofunkcyjny stadion.

</doc>
<doc id="559692" url="https://pl.wikipedia.org/wiki?curid=559692" title="Tomasz Karwowski">
Tomasz Karwowski

Tomasz Karwowski (ur. 1 stycznia 1960 w Ornecie, zm. 14 maja 2018 w Jabłonnie) – polski polityk, poseł na Sejm I i III kadencji.
Życiorys.
Syn Józefa i Janiny. Jego ojciec był oficerem Narodowych Sił Zbrojnych. Ukończył w 2000 studia Wyższej Szkole Pedagogicznej.
W 1981 był wśród organizatorów strajku w Hucie Katowice. Od 1990 do 1994 był radnym Dąbrowy Górniczej. W wyborach w 1991 uzyskał po raz pierwszy mandat poselski z ramienia Konfederacji Polski Niepodległej.
Po zakończeniu kadencji w 1993 pracował jako asystent posłów KPN. Partię tę opuścił w połowie lat 90., przechodząc do utworzonej przez Adama Słomkę KPN-OP. W 1997 z listy krajowej Akcji Wyborczej Solidarność wybrano go na posła III kadencji, z klubu parlamentarnego tego ugrupowania odszedł w 1998.
Działał następnie w Alternatywie Ruchu Społecznym, z ramienia którego bez powodzenia w 2001 ubiegał się o reelekcję. W tym samym roku został jednym z wiceprzewodniczących Alternatywy Partii Pracy, powstałej z przekształcenia ARS. Był nim do 2004, kiedy APP przemianowała się na Polską Partię Pracy. Wycofał się później z działalności politycznej.
Został pochowany 17 maja 2018 na cmentarzu w Świętajnie na Mazurach.

</doc>
<doc id="559693" url="https://pl.wikipedia.org/wiki?curid=559693" title="Nitka dentystyczna">
Nitka dentystyczna



</doc>
<doc id="559697" url="https://pl.wikipedia.org/wiki?curid=559697" title="Janina Kraus">
Janina Kraus

Janina Agnieszka Kraus (ur. 10 stycznia 1952 w Katowicach) – polska polityk, posłanka na Sejm I, II i III kadencji.
Życiorys.
W 1977 ukończyła studia na Wydziale Prawa i Administracji Uniwersytetu Śląskiego w Katowicach. W 1986 uzyskała stopień naukowy doktora nauk humanistycznych. Pracowała w Zakładzie Badań Socjologicznych Śląskiego Instytutu Naukowego w Katowicach.
W 1991 uzyskała po raz pierwszy mandat poselski z ramienia Polskiego Związku Zachodniego (przybudówki KPN). W 1993 została posłem z ramienia Konfederacji Polski Niepodległej. W 1996 opuściła KPN, przechodząc do utworzonej przez Adama Słomkę KPN-OP. W Sejmie II kadencji w 1997 była przewodniczącą Federacyjnego Klubu Parlamentarnego na rzecz AWS. Z listy AWS wybrano ją posłem III kadencji, z klubu parlamentarnego tego ugrupowania odeszła już w 1998. W 2001 bez powodzenia ubiegała się o reelekcję z ramienia Alternatywy Ruch Społeczny.
Działaczka związanego z Radiem Maryja stowarzyszenia „Nasza przyszłość – Polska”.

</doc>
<doc id="559700" url="https://pl.wikipedia.org/wiki?curid=559700" title="Sempre libera">
Sempre libera

Sempre libera – sopranowa aria z opery "La Traviata" Giuseppe Verdiego.
Aria ta to jeden z kulminacyjnych momentów opery "La Traviata". Violetta, samotna po hucznym balu, rozmyśla nad miłosnym wyznaniem Alfreda. Jest rozdarta pomiędzy budzącą się prawdziwą miłością i urokami życia niczym nieskrępowanej kobiety lekkich obyczajów. Kiedy zdaje się jej, że już podjęła decyzję, zaczyna śpiewać: "Sempre libera degg'io / Folleggiar di gioia in gioia" ("Zawsze wolna być muszę / Z rozkoszy w rozkosz rzucać się"). W duszy słyszy wyznanie Alfreda z arii "Un di felice". Zmienia wtedy zdanie i decyduje się na związek z ukochanym. 
Arię "Sempre libera" charakteryzuje muzyczna lekkość i niezwykła melodyjność. 

</doc>
<doc id="559705" url="https://pl.wikipedia.org/wiki?curid=559705" title="Szczytno (stacja kolejowa)">
Szczytno (stacja kolejowa)

Szczytno – stacja kolejowa w Szczytnie, w województwie warmińsko-mazurskim, w Polsce. Według klasyfikacji PKP ma kategorię dworca regionalnego.
W roku 2017 stacja obsługiwała 300–499 pasażerów na dobę.
Remont dworca.
W 2015 roku zakończono remont dworca, w ramach którego odnowiono m.in. widniejący na jednej ze ścian dworca napis z niemiecką nazwą miejscowości – "Ortelsburg". Wyremontowany został dworzec, budynek toalet oraz wieża ciśnień.

</doc>
<doc id="559706" url="https://pl.wikipedia.org/wiki?curid=559706" title="War (elektryczność)">
War (elektryczność)

War (var) – jednostka mocy biernej. Nazwa war (wolt amper reaktancyjny) wywodzi się z , gdzie oznacza moc bierną.
Jednostka mocy pozornej VA jest identyczna jak jednostka mocy czynnej W i jednostka mocy biernej [var]. Każda z tych jednostek jest iloczynem wolta i ampera. Różny jest jednak sens fizyczny każdej z tych wielkości.

</doc>
<doc id="559707" url="https://pl.wikipedia.org/wiki?curid=559707" title="Woltamper">
Woltamper

Woltamper (VA) – wolt (V) × amper (A), jednostka miary mocy pozornej.
Woltamper (jego jednostki pochodne kVA i MVA) jest jednostką używaną do określania mocy znamionowej np. transformatorów energetycznych lub zasilaczy awaryjnych (UPS), itp.

</doc>
<doc id="559711" url="https://pl.wikipedia.org/wiki?curid=559711" title="Ulica Chłodna w Warszawie">
Ulica Chłodna w Warszawie

Ulica Chłodna – ulica w dzielnicy Wola w Warszawie.
Historia.
Ulica Chłodna powstała jako droga narolna wiodąca z placu Mirowskiego do wsi Wola. Po roku 1713 została włączona w skład zaprojektowanej przez Matthäusa Pöppelmanna Osi Saskiej. Noszącą ówcześnie nazwę "aleja Wolska" ulicę w roku 1770 przecięły w linii obecnej ul. Towarowej okopy Lubomirskiego.
Otoczenie początkowego odcinka ulicy stanowiły Koszary Gwardii Konnej Koronnej, zwane od nazwiska pierwszego dowódcy Wilhelma Miera Koszarami Mirowskimi. Jako ulica będąca obok Grzybowskiej jedną z dróg wyjazdowych w kierunku Poznania i Wrocławia, Chłodna była atrakcyjnym terenem inwestycyjnym. Dość wcześnie pojawiły się tu kamienice wznoszone jeszcze przed rokiem 1784; były to obiekty jednopiętrowe, w większości znajdujące się na zachodnim odcinku ulicy.
Bardzo intensywny rozwój ulicy nastąpił po roku 1815 i utworzeniu Królestwa Kongresowego; w latach 1816–1818 wybudowano klasycystyczne pawilony rogatek Wolskich projektu Jakuba Kubickiego. Około roku 1820 na trójkątnym placyku w widłach ul. Elektoralnej i Chłodnej utworzono plac targowy, nazywany placem Pod Lwem od lwa widniejącego w herbie Łada, należącym do Walickich, którzy byli właścicielami okolicznych dóbr zwanych Walicowem.
2 listopada 1830 ulicą przejechał Fryderyk Chopin opuszczający miasto na zawsze. Żegnający młodego kompozytora przy rogatkach Wolskich przyjaciele i uczniowie warszawskiego Konserwatorium odśpiewali mu z akompaniamentem gitary kantatę "Zrodzony w polskiej krainie" ułożoną przez Ludwika Adama Dmuszewskiego do melodii Józefa Elsnera.
Do 1830 przy ulicy powstał szereg obiektów będących najwyższej próby dziełami stołecznej architektury; można by je wymieniać jednym tchem z zabudową takich ulic, jak Franciszkańska, Nowy Świat czy Nalewki. Najwspanialsza powstała pod nr. 11 dla Jana Bogumiła Leńskiego; jej twórcą był zapewne wybitny architekt tamtej doby – Antonio Corazzi lub Fryderyk Albert Lessel.
Kilka kolejnych budynków wystawionych w tamtym czasie przy Chłodnej zaprojektował inny ceniony twórca – Karol Galle. Jedną z jego realizacji była kamieniczka Karola Kijoka, na miejscu której w latach 1912–1913 wzniesiono zachowaną do dziś pod nr. 20 kamienicę Zygmunta Lewina. Jej autorami byli architekci Józef Napoleon Czerwiński i Wacław Heppen. Jej fasadę ozdobił zegar, stąd zwyczajowa nazwa budynku – kamienica pod Zegarem.
Wojna roku 1831 nieco spowolniła tempo nowych inwestycji, jednak po tym okresie przy ulicy powstały trzy browary: Fryderyka Brzezińskiego pod nr. 51, Karola Sommera pod nr. 45/47 oraz powstały około roku 1850 browar Jana Szymanowskiego, wzniesiony u zbiegu z Żelazną. Akcentami wysokościowymi okolicy były zamykający perspektywę ulicy kościół św. Karola Boromeusza wybudowany w latach 1841–1849 przy placu Pod Lwem oraz okrągła wieża (tzw. czatownia) IV Oddziału Warszawskiej Straży Ogniowej działającego od roku 1851 w Koszarach Mirowskich.
Wśród twórców kamienic wznoszonych przy Chłodnej w tamtym okresie odnajdujemy nazwiska takich sław, jak Henryk Marconi, Adam Idzikowski, Alfons Kropiwnicki czy Stefan Baliński. Istotną rolę odgrywał też przemysł; przy ulicy działało wiele zakładów przemysłowych, z których z czasem wybił się powstały przy Chłodnej 5 zakład brązowniczy Wincentego Norblina. Po śmierci właściciela fabrykę przejął syn – Ludwik Norblin, który był współtwórcą Towarzystwa Akcyjnego Fabryk Metalowych „Norblin, Bracia Buch i T. Werner” działającego od 1882 przy ul. Żelaznej.
Dawne browary do tego czasu przejął potentat w branży – Herman Jung oraz pomniejsi fabrykanci – Antoni Bönisch i Jan Boniecki.
Wśród wznoszonych w tym czasie podobnych do siebie budynków wyróżniała się kamienica Kazimierza Granzowa, wybudowana pod nr. 8 według projektu Witolda Lanciego.
Po 1885 wznoszone przy Chłodnej kamienice miały staranniej opracowane fasady; twórcy jednej z nich – pod nr. 26 – Stefanowi Szyllerowi zarzucano przesadę w użyciu detali i ozdób. W latach 1899–1902 w miejscu rozebranych wschodnich pawilonów Koszar Mirowskich wzniesiono Hale Mirowskie, które odcięły Chłodną od wschodniej części Osi Saskiej; w tym okresie powstały też pierwsze kamienice o protosecesyjnej ornamentyce fasad. Silniejsze piętno odcisnął w zabudowie ulicy okres wczesnego modernizmu; w okresie 1910–1914 powstało kilka dość solidnych kamienic, które przetrwały wojnę dzięki nowoczesnej, niepalnej konstrukcji. W początkach XX wieku Chłodna stała się traktem spacerowym dla okolicznej ludności. Od roku 1908 kursowały tędy tramwaje elektryczne. Ulicą przechodziły także kondukty pogrzebowe na cmentarz prawosławny i oba cmentarze ewangelickie.
Przy ulicy działały liczne niewielkie fabryczki i wytwórnie; w tym czasie powstał także pod nr. 47 olbrzymi kinoteatr „Kometa” z widownią na 1500 osób. Sala kinowa znajdowała się też w kinie "„Czary”" oraz Domu Katolickim im. kardynała Kakowskiego pod nr. 9. Po tym okresie liczne kamienice nadbudowano, jedyny nowy budynek powstał w roku 1938 u zbiegu z Żelazną pod numerem 25.
W czasie obrony Warszawy we wrześniu 1939 przy kościele św. Karola Boromeusza powstał prowizoryczny cmentarz; groby zaczęto usuwać na rozkaz władz niemieckich w listopadzie 1939. W listopadzie 1940 ulica na odcinku między Wronią i Żelazną znalazła się w obrębie warszawskiego getta. Ulica Chłodna stanowiła granicę między tzw. małym i duże gettem. W grudniu 1941 granica getta w tym rejonie została przesunięta na środek ulicy Żelaznej. Jednocześnie do getta włączono kamienice znajdujące się przy ulicy Chłodnej na odcinku od Żelaznej do Waliców (strona nieparzysta) i Białej (strona parzysta). Mur getta biegł tutaj przy samej krawędzi jezdni.
26 stycznia 1942 nad przelotową Chłodną przy Żelaznej oddano do użytku drewniany most dla ruchu pieszego, zbudowany na wysokości drugiego piętra pomiędzy kamienicami nr 23 i 26. Most został zaprojektowany przez niemiecką spółkę Schmied i Muentzermann. Został rozebrany po włączeniu w sierpniu 1942, w czasie wielkiej akcji deportacyjnej, terenu małego getta i obszaru pomiędzy ulicami Leszno i Chłodną do aryjskiej części miasta.
Pod pretekstem konieczności wprowadzenia usprawnień komunikacyjnych w 1942 Niemcy rozebrali pawilony rogatek Wolskich.
W kamienicy Ignacego Partowicza znajdującej się na skrzyżowaniu Chłodnej z Żelazną podczas okupacji znajdował się posterunek niemieckiej żandarmerii – "Nordwache". W czasie powstania warszawskiego, 3 sierpnia 1944, placówka została zdobyta przez żołnierzy z batalionu „Chrobry I”.
W pierwszych dniach sierpnia 1944 setki mieszkańców ulicy Chłodnej oraz okolicznych ulic zostało wymordowanych podczas Rzezi Woli. Całkowitemu zniszczeniu uległa zabudowa w rejonie ulic Okopowej, Towarowej i Walicowa. Po upadku powstania Niemcy wysadzili w powietrze absydę kościoła św. Karola Boromeusza. W 1946, zgodnie z decyzjami BOS, rozebrano większość wypalonych budynków, włącznie z nadającymi się do remontu, a nawet zachowanymi obiektami zabytkowymi. W latach 1949–1960 między ulicami: Orlą, Świerczewskiego (od 1991 al. „Solidarności”), Żelazną, Chłodną i Elektoralną zbudowano osiedle mieszkaniowe Mirów zaprojektowane przez Tadeusza Kossaka. Ulica utraciła swe znaczenie komunikacyjne na rzecz przeprowadzonej al. Karola Świerczewskiego (Trasa W-Z).
W 1965 założenie urbanistyczne ulicy zostało wpisane do rejestru zabytków.
21 kwietnia 2007 naprzeciwko kamienicy przy Chłodnej 25 Marek Edelman odsłonił mural "Tam była kładka".
W latach 2010–2011 przeprowadzono generalny remont ulicy na odcinku od Żelaznej do Elektoralnej. Zgodnie z wytycznymi konserwatorskimi zachowano jezdnie z kostki granitowej wraz z szynami tramwajowymi. Wraz z otwarciem 1 października 2011 zrewitalizowanej ulicy odsłonięto "Kładkę Pamięci" – pomnik składający się z dwóch par stalowych masztów połączonych linami upamiętniający znajdującą się w tym miejscu drewnianą kładkę łączącą w 1942 roku małe i duże getto.
Na ulicy zachowała się przedwojenna brukowa nawierzchnia, a także tory tramwajowe pochodzące z pierwszego okresu budowy miejskiej sieci tramwajowej w Warszawie o historycznej szerokości 1525 mm.

</doc>
<doc id="559713" url="https://pl.wikipedia.org/wiki?curid=559713" title="Roszczenie regresowe">
Roszczenie regresowe

Roszczenie regresowe, roszczenie zwrotne, regres – roszczenie, które wynika z faktu spełnienia świadczenia przez jedną z osób współodpowiedzialnych za dług lub z faktu przyjęcia świadczenia przez jednego ze współuprawnionych i mające za przedmiot dokonanie podziału ciężaru długu lub korzyści wynikających ze spełnienia świadczenia.
Rodzajem regresu jest regres ubezpieczeniowy.

</doc>
<doc id="559714" url="https://pl.wikipedia.org/wiki?curid=559714" title="Grudziądz (stacja kolejowa)">
Grudziądz (stacja kolejowa)

Grudziądz – stacja kolejowa w Grudziądzu, w województwie kujawsko-pomorskim, w Polsce.
Pasażerowie.
W roku 2017 wymiana pasażerska wyniosła 584 tys. osób (1,6 tys. dziennie).
W roku 2018 stacja obsługiwała 1,5 tys. pasażerów na dobę (łącznie 548 tys. osób).
W roku 2019 wymiana pasażerska wyniosła 584 tys. osób (1,6 tys. dziennie).
W roku 2020 wymiana pasażerska wyniosła 700-1000 osób dziennie.
W roku 2021 wymiana pasażerska wyniosła 402 tys. osób (1,1 tys. dziennie).
Historia.
Mimo starań prowadzonych w latach 1842 i 1865, pierwsze połączenie kolejowe na trasie Grudziądz - Jabłonowo Pomorskie zostało uruchomione 15 listopada 1878 roku. W 1879 powstało połączenie przez nowy most wiślany z Laskowicami, w 1883 z Toruniem i Malborkiem, co zdynamizowało rozwój miasta jako ośrodka przemysłowego. Murowany dworzec z pocztą i magazynami zbudowano w 1885 roku (zabudowania w większości zachowane do dzisiaj), w 1896 uzyskał dogodne połączenie z miastem linią tramwajową. W latach 1903-1904 obok wzniesiono nowy, większy, neogotycki budynek dworca, z reprezentacyjnym hallem kasowym, poczekalniami, restauracją, służbowymi mieszkaniami zawiadowcy i restauratora oraz z krytymi peronami. Projekt pochodził z Ministerstwa Robót Publicznych w Berlinie. W latach 1911-1912 zbudowano parowozownię. Dworzec uległ zniszczeniu podczas wojny w 1945 roku. Na jego miejscu w latach 1963-1965 powstał obecny, z dużą przeszkloną halą (proj. Z. Czekanowski, K. Kubiński).
W latach 2009-2021 Grudziądz nie posiadał żadnych połączeń dalekobieżnych. Do 2013 roku kursowały pociągi osobowe w relacjach bezpośrednich: Malbork - Toruń Główny oraz Toruń Główny - Malbork (przez Grudziądz). Do 2016 roku kursowały pociągi osobowe w relacjach bezpośrednich: Grudziądz - Bydgoszcz Główna oraz Bydgoszcz Główna - Grudziądz, przez Laskowice Pomorskie. Pociągi te kursowały od 2015 roku i uruchomione były przez Arrivę. Jednak Arrivie odebrano możliwość obsługi odcinka Laskowice Pomorskie - Bydgoszcz Główna (Arriva odzyskała połączenie przez Laskowice Pomorskie od 13 grudnia 2020 r.) . Od 12 grudnia 2021 stacja posiada połączenie z Gdynią i Katowicami (pociąg TLK "Flisak" PKP Intercity).

</doc>
<doc id="559715" url="https://pl.wikipedia.org/wiki?curid=559715" title="Sykariusze">
Sykariusze

Sykariusze", "sykaryjczycy, (, , "sikarioi", od łac. "sica" – krótki sztylet) – radykalny odłam zelotów. 
Żydowskie stronnictwo polityczne działające od połowy I w. n.e. do upadku Masady w 73 r. n.e. Szczególnie aktywni w latach 50–70 n.e. Do ich przywódców należeli Menachem ben Jair, Eleazar ben Jair, Szymon bar Giora. Byli zdeklarowanymi przeciwnikami władzy rzymskiej, zasadniczo obojętnymi wobec sporów religijnych. 
Ich sposób walki charakteryzowały mordy na przeciwnikach, zwłaszcza Żydach sprzyjających Rzymianom, przy użyciu krótkich sztyletów "sica". W trakcie świąt żydowskich w Jerozolimie wtapiali się w tłum i uzbrojeni w ukryte sztylety albo podrzynali swym wrogom gardła, albo wbijali im sztylety w plecy. Ze względu na ten sposób działania uważani są dziś za pierwszą organizację terrorystyczną.
Podczas oblężenia Jerozolimy przez Rzymian zdecydowali o obsadzaniu stanowiska arcykapłana drogą losowania. Ostatnim arcykapłanem został dzięki temu Fanni syn Samuela, kamieniarz nie pochodzący z rodu kapłańskiego. Po upadku Jerozolimy, której bronili do końca, uciekli z zelotami do Masady, gdzie walczyli aż do samobójstwa jej obrońców w 73 r. n.e. Na ich czele stał Eleazar ben Jair. 
Po upadku powstania sykariusze jeszcze jakiś czas próbowali działać wśród diaspory w Egipcie i Cyrenie, gdzie zamierzali wywołać bunt egipskich Żydów. Koniec ich działalności nastąpił w roku 135 n.e. wraz z upadkiem powstania Bar Kochby.

</doc>
<doc id="559717" url="https://pl.wikipedia.org/wiki?curid=559717" title="Regres (roszczenie zwrotne)">
Regres (roszczenie zwrotne)



</doc>
<doc id="559718" url="https://pl.wikipedia.org/wiki?curid=559718" title="Nośnik funkcji">
Nośnik funkcji

Nośnik funkcji – domknięcie zbioru argumentów funkcji, dla których ma ona wartość różną od zera.
Definicja.
Jeśli formula_1 jest przestrzenią topologiczną oraz formula_2 to zbiór
gdzie formula_4 oznacza domknięcie zbioru, nazywamy nośnikiem funkcji formula_5

</doc>
<doc id="559721" url="https://pl.wikipedia.org/wiki?curid=559721" title="Bohuslav Fuchs">
Bohuslav Fuchs

Bohuslav Fuchs (ur. 24 marca 1895 we Všechovicach, zm. 18 września 1972 w Brnie) – czeski architekt, przedstawiciel modernizmu.
Fuchs, pochodzący z rodziny kupieckiej, studiował w latach 1916-1919 architekturę w Akademii Sztuk Pięknych w Pradze, m.in. u Jana Kotěry, u którego po ukończeniu studiów pracował przez dwa lata. Na początku lat 20. znajdował się pod silnym wpływem rondokubizmu - lokalnego czesko-słowackiego stylu architektonicznego. Prowadził przez dwa lata w Pradze wspólne biuro z Josefem Stepánkiem. W 1923 Fuchs osiedlił się w Brnie i założył własne biuro, a w latach 1925-1929 pełnił funkcję architekta miejskiego. Początkowo jego architektura nawiązywała do uproszczonego klasycyzmu, lecz w 1925 nastąpił gwałtowny zwrot w kierunku funkcjonalizmu wyzwolonego z tradycyjnych zasad formalnych. W niektórych budynkach Fuchsa można zaobserwować cechy ekspresjonistyczne. W 1928 Fuchs wziął udział w wystawie architektonicznej "Novy dům", zaprojektował kilka budynków terenów targowych w Brnie a także wzniósł dom własny. W latach 20. i 30. wzniósł kilkadziesiąt nowoczesnych budynków różnego typu - od domów jednorodzinnych, poprzez pawilon restauracji i akademiki do banków. W 1935 był czeskim delegatem w CIAM.
Po zajęciu Czechosłowacji przez hitlerowskie Niemcy Fuchs otrzymywał niewiele zleceń. Po wojnie poświęcił się głównie projektowaniu urbanistycznemu, współpracując z synem Kamilem. W 1945 rozpoczął pracę na Akademii Technicznej w Brnie, w 1947 został profesorem urbanistyki, a w 1958 przeszedł na emeryturę. W 1969 Fuchs został ciężko ranny w wypadku samochodowym i nie wrócił już do pełnego zdrowia.

</doc>
<doc id="559724" url="https://pl.wikipedia.org/wiki?curid=559724" title="Leszek Jesień">
Leszek Jesień

Leszek Jesień (ur. 1962) – polski politolog, nauczyciel akademicki, doktor habilitowany nauk humanistycznych, w 2006 sekretarz stanu w Kancelarii Prezesa Rady Ministrów.
Życiorys.
W 1995 na podstawie pracy pt. "Brytyjska Partia Konserwatywna wobec problemu integracji europejskiej. Europa w lustrze eurosceptycyzmu" uzyskał stopień doktora nauk politycznych na Wydziale Dziennikarstwa i Nauk Politycznych Uniwersytetu Warszawskiego. Habilitował się w Instytucie Studiów Politycznych PAN w 2012 w oparciu o dorobek naukowy oraz rozprawę zatytułowaną "Prezydencja Unii Europejskiej. Zinstytucjonalizowana procedura przywództwa politycznego".
Został wykładowcą kilku uczelni, w tym Collegium Civitas, a także w Krajowej Szkoły Administracji Publicznej. Jest autorem książek i artykułów z zakresu problematyki Unii Europejskiej.
Był m.in. współpracownikiem Jana Kułakowskiego i ministra Piotra Woźniaka, a także doradcą premiera Kazimierza Marcinkiewicza. Od 27 czerwca 2006 do 15 grudnia 2006 zajmował stanowisko sekretarza stanu w KPRM w rządach Kazimierza Marcinkiewicza i Jarosława Kaczyńskiego. Był autorem pomysłu projektu umowy między krajami UE dotyczącej wzajemnej solidarności w zakresie dostaw gazu ziemnego (tzw. paktu muszkieterów sformułowanego przez rząd Kazimierza Marcinkiewicza).
Po odejściu z funkcji ministerialnej rozpoczął pracę w Polskim Instytucie Spraw Międzynarodowych, gdzie został koordynatorem programu ds. Unii Europejskiej.
Zasiadał również w Polsko-Rosyjskiej Grupie do Spraw Trudnych.

</doc>
<doc id="559726" url="https://pl.wikipedia.org/wiki?curid=559726" title="Centrum Kształcenia Inżynierów">
Centrum Kształcenia Inżynierów

Centrum Kształcenia Inżynierów (CKI) – pozawydziałowa jednostka Politechniki Śląskiej działająca w Rybniku. Powstała w roku 1962 jako Ośrodek Stacjonarno-Zaoczny i kształciła studentów na sześciu wydziałach w ramach studiów stacjonarnych i niestacjonarnych, na kierunkach: Budownictwo, Elektrotechnika, Górnictwo i Geologia, Informatyka, Inżynieria Środowiska, Zarządzanie oraz Zarządzanie i Inżynieria Środowiska.
Po przekształceniu w centrum naukowo-dydaktyczne i po uzyskaniu wymaganych uprawnień, jednostka rozpoczęła z dniem 1 października 2015 r. kształcenie na studiach stacjonarnych i niestacjonarnych I stopnia na kierunku Zarządzanie i Inżynieria Produkcji. Z dniem 1 listopada 2016 r. podstawowa jednostka organizacyjna została połączona z Wydziałem Budownictwa. Centrum Kształcenia Inżynierów funkcjonuje nadal jako jednostka pozawydziałowa uczelni.
Budynki.
Baza dydaktyczna i laboratoryjna Centrum Kształcenia Inżynierów obejmuje:

</doc>
<doc id="559727" url="https://pl.wikipedia.org/wiki?curid=559727" title="Sadegh Hedajat">
Sadegh Hedajat

Sadegh Hedajat (صادق هدایت, inny zapis imienia: Sadeq, ur. 17 lutego 1903 w Teheranie, zm. 4 kwietnia 1951 w Paryżu) – perski prozaik, jeden z najważniejszych współczesnych pisarzy urodzonych w Iranie, uważany za odnowiciela tamtejszej literatury. 
Życiorys.
Hedajat urodził się w arystokratycznej rodzinie. Uczęszczał do francuskiej szkoły średniej w Teheranie, a po jej ukończeniu (w 1925) wyjechał na studia do Francji oraz Belgii. Do ojczyzny wrócił po 4 latach. 
W swojej twórczości udanie łączył wpływy nowoczesnej literatury zachodniej (Kafka, egzystencjalizm) z perską tradycją i mistyką – Hedajat był badaczem historii oraz folkloru Iranu, tłumaczył literaturę z języka pahlawijskiego.
Powieść "Ślepa sowa" (tyt. oryginału بوف کور) jest uznawana za szczytowe osiągnięcie w twórczości pisarza. Pierwszy nakład tej książki ukazał się w 1937 r. nie w Iranie, lecz w Indiach. Akcja tej niewielkiej, onirycznej książeczki rozgrywa się w nieokreślonym miejscu i czasie, wśród oparów opium. Bohater utworu próbuje uciec przed otaczającą go nieciekawą rzeczywistością i własnymi problemami w świat narkotyków, a nawet choroby psychicznej.
Hedajat występował przeciw irańskiemu porządkowi społecznemu, duchowieństwu i monarchii. W 1950 ponownie wyjechał do Paryża, gdzie rok później popełnił samobójstwo, odkręcając kurek z gazem w kuchni swojego mieszkania.
Pochowany został na cmentarzu Père-Lachaise.
Przekłady na język polski.
W języku polskim dostępne są powieść "Ślepa sowa" oraz kilkanaście opowiadań Hedajata.
"Ślepa sowa" w przekładzie wybitnej iranistki, dr Barbary Majewskiej, opublikowana została dwukrotnie: w 1978 „Literaturze na Świecie” nr 10(90) oraz w 1979 jako samodzielna pozycja książkowa nakładem wydawnictwa PIW.
Opowiadania ukazywały się na przestrzeni lat 1960–1999 na łamach kwartalnika "Przegląd Orientalistyczny" w latach 1960–1999 w przekładzie polskich iranistów:

</doc>
<doc id="559731" url="https://pl.wikipedia.org/wiki?curid=559731" title="Yellow Submarine (album)">
Yellow Submarine (album)

Yellow Submarine – dziesiąty album zespołu The Beatles, na którym znajdują się piosenki do filmu animowanego "Żółta łódź podwodna" (1968).
Otwierająca album piosenka tytułowa została wydana w 1966 roku na albumie "Revolver", a także jako singel. Utwór „Only a Northern Song” został nagrany w czasie sesji do albumu "Sgt. Pepper’s Lonely Hearts Club Band", ale nie pojawił się na tej płycie. „All Together Now” (nagrany: maju 1967) i „Hey Bulldog” (nagrany: luty 1968) to jedyne piosenki, które zostały nagrane specjalnie z myślą o tej płycie. Utwór „It’s All Too Much” został nagrany tuż przed wydaniem "Sgt. Pepper’s Lonely Hearts Club Band" i został dodatkowo skrócony (z 8 do 6 minut). Kompozycja „All You Need Is Love” została także wcześniej wydana na singlu, a także znalazła się w amerykańskiej edycji albumu "Magical Mystery Tour". Utwór „Baby You’re a Rich Man” był także przewidziany do wydania na tym albumie, ale ostatecznie umieszczono go na stronie B singla „All You Need Is Love”.
Na drugiej stronie albumu znalazły się instrumentalne utwory skomponowane przez George’a Martina (producenta nagrań Beatlesów). Album został wydany ponownie w 1999 roku w formie płyty CD.
Lista utworów.
Strona pierwsza.
Wszystkie utwory autorstwa duetu Lennon/McCartney, poza zaznaczonymi.
Strona druga.
Wszystkie utwory autorstwa George’a Martina, poza zaznaczonymi.

</doc>
<doc id="559732" url="https://pl.wikipedia.org/wiki?curid=559732" title="Komendant Główny Żandarmerii Wojskowej">
Komendant Główny Żandarmerii Wojskowej



</doc>
<doc id="559734" url="https://pl.wikipedia.org/wiki?curid=559734" title="Panaca (Nevada)">
Panaca (Nevada)

Panaca – jednostka osadnicza na wschodzie hrabstwa Lincoln w stanie Nevada. Obok Autostrady Stanowej 319, około 1,6 km od Międzystanowej 93. Blisko granicy z Utah. W roku 2000 liczba mieszkańców wynosiła 761.
Historia.
Panacę założyli Mormoni w 1864 roku. Pierwotnie znajdowała się w granicach hrabstwa Waszyngton na Terytorium Utah. W 1866 roku Kongres Stanów Zjednoczonych przesunął granicę Nevady na wschód. Panaca była wówczas jedyną stałą osadą w południowej części stanu. 
Mieszkańcy utrzymywali się z wypalania koksu i produkcji węgla drzewnego dla zakładów wypalających metale w pobliskim Bullionville (obecnie, miasto wymarłe). Współcześnie podstawą gospodarki jest rolnictwo.
W pobliżu znajduje się Park Stanowy Cathedral Gorge.

</doc>
<doc id="559735" url="https://pl.wikipedia.org/wiki?curid=559735" title="Edward Wittig">
Edward Wittig

Edward Wittig (ur. 22 września 1879 w Warszawie, zm. 3 marca 1941 tamże) – polski rzeźbiarz, członek grupy artystycznej „Rytm”, wolnomularz.
Życie i twórczość.
Wykształcenie zdobył w Wiedniu pod kierunkiem J. Tautenheima (1897–1900) oraz w École des Beaux-Arts w Paryżu, w pracowni M. Jouvray. W latach 1914–1920 był profesorem Szkoły Sztuk Pięknych w Warszawie oraz Politechniki Warszawskiej.
We wczesnym okresie swojej twórczości tworzył rzeźby symboliczne – wykazujące pewne wpływy Augusta Rodina, widoczne we wrażliwym modelunku powierzchni bryły, z czasem jednak zdecydował się na klarowny układ kompozycji oparty na mocnych kontrastach jasno rozgraniczonych brył.
Od 1910 artysta począł się już programowo skłaniać ku tak zwanemu nowemu klasycyzmowi, ogólnoeuropejskiej tendencji stanowiącej reakcję na rodinizm w rzeźbie. Swe artystyczne credo zawarł w "Odczycie o rzeźbie" z 1915 – piętnował tam szerzące się w polskiej sztuce naśladownictwa Rodina i wzywał do nawiązania do tradycji. Jego monumentalny styl cieszył się w dwudziestoleciu międzywojennym wielkim uznaniem. W dziełach Wittiga upatrywano „złotego środka” pomiędzy tradycją akademicką a nowatorskimi, dążącymi do syntezy prądami artystycznymi. 
Był projektantem pierwszej wprowadzonej do powszechnego obiegu monety pięciozłotowej II Rzeczypospolitej, bitej w latach 1928–1932.
Został pochowany na warszawskim cmentarzu Powązkowskim (kwatera 64-3-11).
Upamiętnienie.
Od 5 stycznia 1981 ulica w Warszawie na terenie obecnej dzielnicy Białołęka nosi nazwę ulicy Edwarda Wittiga.

</doc>
<doc id="559739" url="https://pl.wikipedia.org/wiki?curid=559739" title="Jemielian Wasiliewicz Pugaczow">
Jemielian Wasiliewicz Pugaczow



</doc>
<doc id="559740" url="https://pl.wikipedia.org/wiki?curid=559740" title="Krowie łajno">
Krowie łajno



</doc>
<doc id="559742" url="https://pl.wikipedia.org/wiki?curid=559742" title="Marcel Lička">
Marcel Lička

Marcel Lička (ur. 17 lipca 1977) – czeski trener piłkarski, a wcześniej piłkarz występujący na pozycji pomocnika. Obecnie pierwszy trener rosyjskiego klubu FK Orenburg.
Kariera piłkarska.
W trakcie swojej kariery reprezentował barwy takich zespołów jak Baník Ostrawa, Slavia Praga, Chmel Blšany, Viktoria Žižkov, Zlín, Górnik Zabrze, Dyskobolia Grodzisk Wielkopolski, UD Horadada, Calais RUFC i SK Kladno. Ma za sobą 12 występów w reprezentacji Czech do lat 21. Jego ojcem jest Verner Lička, piłkarz, a następnie trener, szkoleniowiec m.in. Wisły Kraków, zaś bratem reprezentant Czech Mario Lička.
Kariera trenerska.
Jego pierwszym samodzielnie prowadzonym klubem był Chmel Blšany w sezonie 2015/2016. Następnie był asystentem swojego ojca w Radomiaku Radom. W 2018 był asystentem swojego rodaka, Radoslava Látala w białoruskim Dynama Brześć. Po zwolnienu Látala, był również asystentem jego następców, trenera tymczasowego - Siarhieja Kawalczuka oraz Alakseja Szpileuskiego. Po zwolnieniu tego drugiego został w sierpniu 2018 tymczasowym trenerem Dynamy. Pod koniec grudnia tego samego roku, ze względu na osiągane wyniki, zdecydowano się go zatrudnić na stałe. Z drużyną Dynamy w 2019 zdobył Superpuchar Białorusi oraz sensacyjnie sięgnął po mistrzostwo, jednak klub nie zdecydował się na przedłużenie z nim kontraktu.
28 sierpnia 2020, podpisał kontrakt z rosyjskim FK Orenburg.

</doc>
<doc id="559743" url="https://pl.wikipedia.org/wiki?curid=559743" title="Tomasz Chrabski">
Tomasz Chrabski

Tomasz Chrabski (ur. 24 sierpnia 1964 w Tomaszowie Mazowieckim) – emerytowany pułkownik Wojska Polskiego, w latach 2006–2007 pełniący obowiązki naczelnego prokuratora wojskowego, od 2019 Szef Biura Krajowej Rady Sądownictwa.
Życiorys.
Absolwent Wydziału Prawa i Administracji Uniwersytetu Łódzkiego. W latach 1991–1993 odbył aplikację sędziowską, w latach 1993–1995 był asesorem Sądu Warszawskiego Okręgu Wojskowego w Warszawie, a następnie sędzią tego sądu. Od 1998 do 2002 zastępca prezesa Wojskowego Sądu Garnizonowego w Olsztynie. W latach 2002–2003 sędzia Wojskowego Sądu Okręgowego w Warszawie.
W latach 2003–2005 był sędzią członkiem Biura Studiów i Analiz Sądu Najwyższego. W tym czasie dwukrotnie czasowo delegowany do orzekania w Sądzie Najwyższym. 12 czerwca 2006 zastąpił odwołanego gen. bryg. Wojciecha Petkowicza, naczelnego prokuratora wojskowego. Odwołany 15 maja 2007. W latach 2006–2007 zastępca przewodniczącego komitetu redakcyjnego „Wojskowego Przeglądu Prawniczego”, od 17 marca 2011 ponownie wszedł w skład kolegium redakcyjnego WPP. Od marca 2008 do grudnia 2018 ponownie członek Biura Studiów i Analiz Sądu Najwyższego. 
Od 2 stycznia 2019 pełni funkcję Szefa Biura Krajowej Rady Sądownictwa.
W listopadzie 2011 uhonorowany przez Krajową Radę Sądownictwa Medalem „Zasłużony dla Wymiaru Sprawiedliwości – Bene Merentibus Iustitiae”.
Uprawiał tenis stołowy m.in. w klubach Start Tomaszów Mazowiecki i AZS Łódź. W latach 1992–1993 Mistrz Polski Wojska Polskiego. W latach 1983–1989 wielokrotny medalista Mistrzostw Polski Uniwersytetów. Żonaty, ma 2 synów (Bartosz ur. 1985 i Dominik ur. 2001).

</doc>
<doc id="559744" url="https://pl.wikipedia.org/wiki?curid=559744" title="Yellow Submarine Songtrack">
Yellow Submarine Songtrack

Yellow Submarine Songtrack – album wydany przez zespół The Beatles w 1999 roku. Tak naprawdę jest to reedycja wydanego w 1969 roku albumu "Yellow Submarine". Zmiany, w porównaniu do pierwszej wersji, dotyczyły wyrzucenia instrumentalnych kompozycji George'a Martina i zastąpienie ich piosenkami, które pojawiły się w filmie (oprócz piosenki "A Day in the Life", dlatego że firma EMI nie chciała, aby na albumie znalazło się zbyt wiele piosenek z albumu "Sgt. Pepper’s Lonely Hearts Club Band") i z wcześniejszych płyt Beatlesów.
Lista utworów.
Wszystkie utwory autorstwa duetu Lennon/McCartney, poza zaznaczonymi.

</doc>
<doc id="559749" url="https://pl.wikipedia.org/wiki?curid=559749" title="Udo Jürgens">
Udo Jürgens

Udo Jürgens, właśc. Jürgen Udo Bockelmann (ur. 30 września 1934 w Klagenfurcie, zm. 21 grudnia 2014 w Münsterlingen) – austriacki kompozytor i piosenkarz, popularny głównie w krajach niemieckojęzycznych.
Trzykrotny reprezentant Austrii w Konkursie Piosenki Eurowizji (1964–1966). Zwycięzca 11. Konkursu Piosenki Eurowizji (1966).
Kariera.
W 1950 wygrał konkurs dla kompozytorów piosenką „Je t’aime”. W 1960 napisał światowy hit „Reach for the Stars” wykonywany przez Shirley Bassey. 
Trzykrotnie reprezentował Austrię w Konkursie Piosenki Eurowizji; w 1964 z piosenką „Warum nur, warum?” zajął szóste miejsce w finale. Brytyjski uczestnik konkursu Matt Monro nagrał utwór w angielskiej wersji – „Walk Away” stał się hitem zarówno na brytyjskiej, jak i amerykańskiej liście przebojów. W 1965 Jürgens zajął czwarte miejsce z piosenką „Sag' ihr, ich laß sie grüßen”, a w następnym roku wygrał konkurs z utworem „Merci Chérie”. W 1967 wystąpił na Festiwalu w Sopocie.
W kolejnych latach stworzył kilka przebojów do dziś popularnych w krajach niemieckojęzycznych. Do najbardziej znanych należą: „Griechischer Wein”, „Aber bitte mit Sahne”, „Mit 66 Jahren” oraz „Buenos Dias, Argentina”. Ten ostatni wykonywany był wspólnie z niemiecką reprezentacją w piłce nożnej w 1978.
Ponieważ Jürgens posiadał gruntowne wykształcenie muzyczne, zawsze sam akompaniował sobie na pianinie. Z tego powodu bywał czasami porównywany do Billy'ego Joela, ale w odróżnieniu od Joela, którego wspomagał zespół rockowy, Jürgensowi przygrywał 18-osobowy big-band.
Regularnie pojawiał się w telewizji, zarówno w telewizyjnych shows, jak i wyprodukowanych przez telewizję filmach. 
W sierpniu 2004 wydał książkę autobiograficzną zatytułowaną „Der Mann mit dem Fagott”.
W październiku 2004 otrzymał statuetkę "Deutscher Fernsehpreis" za „osiągnięcia życiowe”.
Życie prywatne.
Przyciągał tłumy wielbicieli w różnym wieku. Przez wiele lat prasa brukowa zarzucała mu, że jest kobieciarzem, a różne kobiety przypisywały mu ojcostwo swoich dzieci. We wrześniu 2003 niemiecka gazeta "Bild" ujawniła, że Jürgens ożenił się w sekrecie ze swoją wieloletnią towarzyszką Corinną w Nowym Jorku 4 lipca 1999.
W 2007 uzyskał obywatelstwo szwajcarskie.
21 grudnia 2014 podczas spaceru w Gottlieben doznał zawału serca. Przewieziony został do szpitala w Münsterlingen, gdzie zmarł z powodu niewydolności serca. Pochowany na Cmentarzu Centralnym w Wiedniu.

</doc>
<doc id="559751" url="https://pl.wikipedia.org/wiki?curid=559751" title="Szymon z Lipnicy">
Szymon z Lipnicy

Szymon z Lipnicy (ur. między 1438 a 1440 w Lipnicy, zm. 18 lipca 1482 w Krakowie) – polski święty Kościoła katolickiego, prezbiter, kapłan z zakonu oo. Bernardynów.
Żywot.
Rodzice św. Szymona, Anna i Grzegorz, mimo iż nie byli zamożni, starali się zapewnić mu jak najlepsze wychowanie. W 1454 Szymon rozpoczął, a w 1457 ukończył wydział nauk wyzwolonych na studiach uniwersyteckich w Akademii Krakowskiej, uzyskując tytuł bakałarza.
8 września 1453 św. Jan Kapistran założył w Krakowie pierwszy w Polsce klasztor Obserwantów pw. św. Bernardyna ze Sieny. Prawdopodobnie pod wpływem jego żarliwych kazań św. Szymon w 1457 wstąpił, podobnie jak wielu innych młodych ludzi w tamtym okresie, do zakonu bernardynów. Po odbyciu nowicjatu pod kierunkiem o. Krzysztofa z Varese złożył w 1458 pierwsze śluby zakonne.
Po ukończeniu studiów teologicznych Szymon otrzymał ok. 1460/1462 święcenia kapłańskie. Najpierw pełnił posługę jako przełożony tarnowskiego konwentu. Następnie przeniósł się na Stradom do Krakowa, gdzie poświęcił się głoszeniu kazań, znanych z jasności i mądrości. Podobnie jak św. Bernardyn ze Sieny i Jan Kapistran, o. Szymon szerzył nabożeństwo do Imienia Jezus, nawracając licznych grzeszników. W 1463, jako pierwszy wśród Braci Mniejszych, został kaznodzieją zakonnym i katedralnym w Krakowie – z tego powodu nadano mu tytuł "praedicator ferventissimus". W życiu zakonnym odznaczał się surowością życia. Bardzo czcił Najświętszy Sakrament i Matkę Bożą.
Chcąc oddać cześć św. Bernardynowi ze Sieny, 17 maja 1472 wraz z kilkoma współbraćmi z Polski przybył do L’Aquili, by wziąć udział w uroczystości przeniesienia jego relikwii do nowej świątyni zbudowanej ku jego czci.
W 1478 ponownie przybył do Italii z okazji kapituły generalnej w Pawii. Nawiedził wówczas groby św. Apostołów Piotra i Pawła w Rzymie. Następnie udał się w pielgrzymkę pokutną do Ziemi Świętej.
Od lipca 1482 do 6 stycznia 1483 Kraków dotknięty był epidemią cholery. Wówczas franciszkanie z klasztoru bernardynów, a wśród nich św. Szymon, niestrudzenie otaczali chorych opieką. O. Szymon gorliwie opiekował się chorymi i udzielał sakramentów. Wkrótce sam zachorował. Z pokorą znosząc cierpienia choroby, przy końcu życia wyraził pragnienie, aby pochowano go pod progiem kościoła, tak by wszyscy po nim deptali.
W szóstym dniu choroby, 18 lipca 1482 roku, umarł spokojnie z oczyma utkwionymi w krzyżu. Po śmierci Szymona odnotowano ponad 370 cudownych uzdrowień i łask przypisywanych jego wstawiennictwu; grób świętego odwiedzali liczni pielgrzymi.
Pamięci Szymona z Lipnicy poświęcony jest krótki wiersz po łacinie "Serve Dei Simon, tu Francisci proles", autorstwa Władysława z Gielniowa.
Relikwie.
Relikwie świętego znajdują się w Sanktuarium św. Szymona z Lipnicy w Lipnicy Murowanej, zbudowanym na miejscu jego domu, gdzie trafiły w 1923 roku. Ponadto fragment kości świętego został ofiarowany 23 października 2009 przez OO. Bernardynów parafii w Mikołajowicach (Małopolska).
Patronat.
Św. Szymon jest jednym z patronów Krakowa, studentów i .
Dzień obchodów.
Jego wspomnienie liturgiczne w Kościele katolickim obchodzone jest 18 lipca.
Beatyfikacja i kanonizacja.
Szymona wcześnie otoczono kultem, nadając mu tytuł „spragnionego zbawienia wszystkich” – "Salutis omnium sitibundus".
24 lutego 1685 papież Innocenty XI zaaprobował kult Szymona z Lipnicy jako błogosławionego. 27 lipca tegoż roku nastąpiło przeniesienie relikwiarza błogosławionego z Wawelu do kościoła bernardynów w Krakowie, na Stradomiu.
Proces kanonizacyjny rozpoczął się już w latach siedemdziesiątych XVIII wieku, był jednak kilkukrotnie przerywany wskutek zawieruch dziejowych i wojen. Został wznowiony dekretem watykańskiej Kongregacji Obrzędów 23 czerwca 1948, za pontyfikatu papieża Piusa XII.
19 grudnia 2005 papież Benedykt XVI wydał dekret o uznaniu cudownego uzdrowienia za wstawiennictwem bł. Szymona, jakie miało miejsce w Krakowie w 1943. Uzdrowiona została wówczas Maria Piątek, krakowska farmaceutka chora na zator mózgowy (sparaliżowana i pozbawiona mowy). 16 grudnia 2006 papież wydał dekret o uznaniu heroiczności cnót błogosławionego, następnie 23 lutego 2007 na konsystorzu kardynałów ustalono datę kanonizacji.
3 czerwca 2007 o godz. 10:00, w Uroczystość Trójcy Przenajświętszej, podczas mszy św. na Placu Świętego Piotra w Watykanie, papież Benedykt XVI uroczyście kanonizował bł. Szymona z Lipnicy.

</doc>
<doc id="559752" url="https://pl.wikipedia.org/wiki?curid=559752" title="Drużynowe mistrzostwa świata w szachach">
Drużynowe mistrzostwa świata w szachach

Drużynowe mistrzostwa świata w szachach – rozgrywany co cztery lata turniej, którego celem jest wyłonienie najlepszej narodowej drużyny szachowej na świecie.
Idea rozgrywek powstała na początku lat osiemdziesiątych XX wieku w wyniku ciągłego zwiększania się liczby drużyn startujących w szachowych olimpiadach, co mogło w pewnym sensie wypaczyć sportowy aspekt tej najważniejszej szachowej imprezy na świecie. W założeniu drużynowe mistrzostwa świata miały być turniejami elitarnymi (a więc przeciwnie do olimpiad, które są otwarte dla wszystkich państw członkowskich FIDE) z udziałem 10 drużyn: mistrzów kontynentów (wyjątek stanowiła reprezentacja Afryki), gospodarza turnieju oraz najlepszych drużyn rozegranej rok wcześniej olimpiady. Jednak począwszy od trzeciej edycji zasady te ulegały ciągłym zmianom, głównie wskutek częstych rezygnacji ze startu uprawnionych zespołów (m.in. dwukrotnie zaproszono narodowe drużyny kobiece; również dwukrotnie rozegrano mistrzostwa w obsadzie 9 drużyn).
Pierwszy turniej o drużynowe mistrzostwo świata rozegrano w 1985 w Lucernie. Tam też odbyły się kolejne trzy edycje. Następne dwa turnieje odbyły się w Armenii i Izraelu. Od pierwszego turnieju w zawodach obowiązywał system kołowy. W pierwszych mistrzostwach mecze rozgrywano na sześciu szachownicach, ale już od 1989 zmniejszono liczbę szachownic to czterech.
Z kolei pierwsze mistrzostwa kobiet rozegrano dopiero w 2007 w Jekaterynburgu. Wśród 10 zespołów znalazła się także reprezentacja Polski, dzięki zdobyciu w 2005 złotego medalu drużynowych mistrzostw Europy. W swoim debiucie Polski spisały się dobrze, zajmując ostatecznie V miejsce w klasyfikacji końcowej.

</doc>
<doc id="559753" url="https://pl.wikipedia.org/wiki?curid=559753" title="Englisc">
Englisc



</doc>
<doc id="559756" url="https://pl.wikipedia.org/wiki?curid=559756" title="Ziggurat w Ur">
Ziggurat w Ur

Ziggurat w Ur (zwany przez Sumerów Etemennigur) – wybudowany około 2100 p.n.e. przez Ur-Nammu i Szulgiego ziggurat w mieście Ur. Miał budowę schodkowaną trójstopniowo, zwężającą się ku górze. Była to wieża sakralna poświęcona bogu księżyca Nannie. Pierwotna budowla wzniesiona na fundamencie o wymiarach 65×43 m, była wysoka na ok. 21 m, dziś sięga ok. 13 m. Rdzeń składał się z cegły suszonej i był obłożony wypalaną cegłą.
Przypuszcza się, że na najwyższym tarasie stała niewielka kaplica, do której prowadziły schody. Tarasy połączone były pochylniami. Pochylone ściany zdobione były niszami i ryzalitami. Na pierwszy taras prowadziły trzy szerokie ciągi schodów połączone w przelotowej bramie. Zachowana w bardzo dobrym stanie, bowiem już w starożytności była obiektem renowacji, o czym świadczą inskrypcje króla babilońskiego Nabonida. Gruntownej konserwacji został poddany przez sir Leonarda Wooleya na początku XX w.

</doc>
<doc id="559757" url="https://pl.wikipedia.org/wiki?curid=559757" title="Wydział Nauk o Ziemi Uniwersytetu Śląskiego">
Wydział Nauk o Ziemi Uniwersytetu Śląskiego

Wydział Nauk o Ziemi – jeden z wydziałów Uniwersytetu Śląskiego w Katowicach. Znajduje się w Sosnowcu przy ulicy Będzińskiej. Został utworzony w 1974 roku, w roku 1997 uzyskał pełnię praw akademickich, czyli uprawnienia do nadawania stopnia doktora i doktora habilitowanego nauk o Ziemi w zakresie geografii i geologii. Od 1 października 2019 roku, zarządzeniem Rektora UŚ, Wydział funkcjonuje jako Wydział Nauk Przyrodniczych Uniwersytetu Śląskiego, wskutek połączenia z Wydziałem Biologii i Ochrony Środowiska.
Budynek.
Budynek wydziału, nazywany często „Żyletą”, jest wieżowcem budowanym w latach 70 XX wieku, ukończony w 1981 r. Znajduje się przy ul. Będzińskiej w Sosnowcu. Biurowiec ma 20 pięter, z czego 18 użytkowych i liczy 84 metry wysokości. Zwykle przebywa tu jednocześnie około 3000 osób. W lecie 2007 roku wieżowiec przeszedł modernizację polegającą na renowacji elewacji. Stare pomarańczowe wykończenie było niebezpieczne dla ludzi ze względu na spadający tynk oraz powodowało duże koszty ogrzewania ze względu na brak odpowiedniej szczelności termicznej.
Struktura.
Kierunki studiów na Wydziale.
Studia prowadzone są systemem dwustopniowym, obejmującym 3-letnie studia licencjackie oraz 2-letnie studia magisterskie uzupełniające, w formie stacjonarnej.
Na Wydziale prowadzone są również studia podyplomowe i studia doktoranckie.

</doc>
<doc id="559758" url="https://pl.wikipedia.org/wiki?curid=559758" title="Żaby brunatne">
Żaby brunatne

Żaby brunatne – sztuczna grupa systematyczna (Nie jest to takson w ścisłym tego słowa znaczeniu) powstała z przyczyn praktycznych jako przeciwstawna dla grupy żab zielonych.
Żaby zielone odróżnia się od żab brunatnych po następujących cechach:
Żaby brunatne ze względu na swą liczebność zjadają olbrzymie ilości bezkręgowców, w tym owadów uważanych przez człowieka za szkodniki. Same też służą za pokarm innym zwierzętom.

</doc>
<doc id="559759" url="https://pl.wikipedia.org/wiki?curid=559759" title="ŻW">
ŻW



</doc>
<doc id="559762" url="https://pl.wikipedia.org/wiki?curid=559762" title="Kongregacja Nauki i Wiary">
Kongregacja Nauki i Wiary



</doc>
<doc id="559764" url="https://pl.wikipedia.org/wiki?curid=559764" title="Islas de la Bahía">
Islas de la Bahía

Islas de la Bahía (ang. "Bay Islands") – archipelag będący jednym z 18 departamentów Hondurasu. Łączna powierzchnia wysp wynosi 250 km², natomiast populacja całego archipelagu wynosi około 71 500 (dane z 2013). Stolicą prowincji jest Roatán (ang. Coxen Hole), główne miasto wyspy o tej samej nazwie. 
Archipelag został odkryty przez Krzysztofa Kolumba w jego czwartym i ostatnim rejsie do Ameryki 30 lipca 1502.
Geografia.
W skład archipelagu wchodzi osiem głównych wysp: 
Dodatkowo archipelag zawiera 53 małe wysepki. Wszystkie wyspy leżą od 15 do 60 km na północ od wybrzeży Hondurasu na Morzu Karaibskim na wschód od Zatoki Honduraskiej, są wyraźnie widoczne z górzystego lądu. Archipelag jest podawany za departament Hondurasu od 1872 roku. 
Największa wyspa Roatán (16°23'N, 86°24'W) jest długości około 48 km i szerokości od około 1,6 do 4,8 km. Wyspa składa się z dwóch gmin José Santos Guardiola i Roatán (ang. Coxen Hole), mieści się tu Port lotniczy Juan Manuel Gálvez 
Guajana (16°24'N, 85°54'W) leży 12 km na wschód wyspy Roatán w odległości 70 km od północnych wybrzeży Hondurasu, ma około 16 km długości i około 9 km szerokości. 
Wyspa Utila (16°05'N, 86°55'W) będąca najmniejszą z głównych wysp archipelagu ma 14 km długości około 8-9 km szerokości. Ze wszystkich wysp jest najbliżej lądu. Znajduje się około 18 km od portu w La Ceiba (Honduras). 
Wyspa Santa Helena jest przedłużeniem wyspy Roatán, oddzielają je bagna namorzynowe i sztuczny kanał. 

</doc>
<doc id="559765" url="https://pl.wikipedia.org/wiki?curid=559765" title="Pralka">
Pralka

Pralka – urządzenie mechaniczne służące do prania odzieży. Pierwszą pralkę zbudował Amerykanin James King w 1851 roku. Jej działanie opierało się na wykorzystaniu pary, a zasada działania tej pralki znacznie odbiegała od naśladowania ręcznych czynności.
Pralki napędzane elektrycznie zaczęto konstruować w 1899 roku. Jedną z pierwszych była pralka z bębnem z lakierowanego drewna, która została zbudowana w 1907 roku przez Alvę Fishera. Przez kilka następnych lat ta pralka była udoskonalana poprzez poziome lub pionowe ustawienie bębna, zmianę szybkości obrotów, itp. W Polsce przez wiele lat popularna była pralka Frania. Z czasem pralki półautomatyczne zostały wyparte przez automatyczne. Pralka z 1934 roku sama utrzymywała stałą temperaturę wody, dozowała proszek i płukała. W 1937 roku w USA zbudowano pierwszą programowaną pralkę automatyczną – wykonującą takie czynności jak: pranie, płukanie, odwirowanie oraz czasowe zaprogramowanie czynności, ustawienia temperatury wody czy szybkości obrotów.
Pierwszą produkowaną w Polsce pralką automatyczną była produkowana od lat siedemdziesiątych przez Zakłady Zmechanizowanego Sprzętu Domowego „Polar” we Wrocławiu pralka: Polar PS 663 Bio „Superautomat”.
Współczesne pralki automatyczne zużywają mniej wody i energii elektrycznej niż modele z XX wieku, zachowując przy tym jakość prania. Przepisy zobowiązują producentów do dołączania etykiet energetycznych informujących o zużyciu energii przez dany wyrób.
Po włożeniu odzieży do pralki, dodaniu detergentu i rozpoczęciu programu, pralka wykonuje z reguły kilka funkcji:
Współcześnie producenci umieszczają na pralkach symbole, bądź ekran umożliwiający odczytać prędkość wirowania, ustawioną temperaturę, wybrany program, bądź ustawienie specjalnych funkcji, jak np. opóźniony start.
Rodzaje współczesnych pralek.
Ładowane od przodu.
Pralki ładowane z przodu są najpopularniejszym typem pralek prawie na całym świecie. Otwór wrzutowy znajduje się z przodu urządzenia. Bęben pralki obraca się dookoła osi ustawionej równolegle do płaszczyzny podłogi, przez co zawartość bębna porusza się w górę i w dół. Większość pralek przeznaczonych do publicznego użytku (np. w pralniach) jest tego typu.
Pralki ładowane od przodu zużywają mniej wody i detergentu niż tradycyjne pralki ładowane od góry z bębnem o pionowej osi, oraz wirują ubrania wydajniej, ze względu na budowę bębna. Pralki tego typu mogą osiągać do 2000 RPM w trakcie odwirowywania ubrań, chociaż większość urządzeń domowego użytku wykonuje około 1000 RPM.
Ładowane od góry.
Typowe pralki ładowane od góry są popularne w Stanach Zjednoczonych, Kanadzie, Nowej Zelandii, Australii i w Ameryce Łacińskiej. Ubrania są wrzucane do bębna od góry, a bęben obraca się wokół osi umieszczonej prostopadle do płaszczyzny podłogi. Przez to pralki te zużywają około 2 razy więcej wody i detergentów, a ubrania są bardziej mieszane niż wirowane. Ze względu na budowę bębna, pralki tego typu mogą wirować z prędkością około 650 RPM. Pranie w pralce tego typu trwa krócej niż w pralce ładowanej od przodu, z powodu prostoty urządzenia. Prostota budowy sprawia również, że wycieki z tego typu pralki są mniej prawdopodobne. Pranie dużych rzeczy, takich jak poduszki może być kłopotliwe w takiej pralce, gdyż unoszą się one na wodzie. Maszyny tego typu są zazwyczaj tańsze, lecz koszty użytkowania sprawiają, że pralki ładowane od przodu są lepszym ekonomicznie wyborem.
Występujące w Europie pralki ładowane od góry posiadają bęben o poziomej osi, a załadunek bielizny do prania następuje przez klapkę bębna umieszczoną w cylindrycznej jego części. Pod względem osiągów, zużycia wody i prądu nie odbiegają one od podobnych modeli pralek ładowanych od przodu. Tego typu pralki stają się popularne również w krajach Ameryki Północnej ze względu na mniejsze zużycie wody i prądu od pralek z bębnem o osi pionowej. Spotyka się również pralki „małogabarytowe” – pralki ładowane od góry, które ze względu na oszczędność miejsca posiadają zmniejszoną od standardowej wysokość. W Polsce pierwszą tego typu pralką była produkowana od 1976 roku na niemieckiej licencji firmy Blomberg pralka Polar P-565.
Klasa energetyczna pralek.
Klasa efektywności energetycznej w pralkach informuje o rocznym zużyciu energii w kWh. Zaczynając od klasy A+++ (najbardziej oszczędna) do klasy D (najmniejsza efektywność).
Wszystkie wskaźniki efektywności energetycznej stosowanej w pralkach to:

</doc>
<doc id="559771" url="https://pl.wikipedia.org/wiki?curid=559771" title="Maska (zbiór dzieł)">
Maska (zbiór dzieł)

Maska – zbiór opowiadań i scenariuszy spektakli telewizyjnych Stanisława Lema. Po raz pierwszy wydany nakładem Wydawnictwa Literackiego w roku 1976. 
W późniejszych wydaniach (Wydawnictwo Literackie 2003, Agora 2010) tytuł "Maska" nosi zbiór opowiadań Lema nienależących do większych cykli, wydany wcześniej przez Interart pod tytułem "Zagadka. Opowiadania".
Spis utworów.
"Profesor A. Dońda" wznawiany jest od 1982 w kolejnych wydaniach "Dzienników gwiazdowych", "Edukacja Cyfrania" od 2001 w kolejnych wydaniach "Cyberiady", natomiast "Wierny robot", "Wyprawa profesora Tarantogi" i "Dziwny gość profesora Tarantogi" od 2000 w zbiorze "Przekładaniec".
Opowiadanie "Maska".
Tytułowe opowiadanie jest krzyżówką dwóch gatunków literatury fantastycznej: s-f (a nawet tzw. "hard s-f") i fantasy. Opowieść jest umiejscowiona w świecie poniekąd quasi-feudalnym, ale jednocześnie niezwykle zaawansowanym technologicznie. Niezwykle skomplikowany, owado-podobny robot jest na początku przebrany za przepiękną kobietę. Jego zadaniem jest zabicie naukowca, który jest wysokiej rangi dysydentem (co czyni to opowiadanie także opowiadaniem politycznym). "Maska" pierwotnie miała być częścią przynależącego do "Cyberiady" opowiadania "Edukacja Cyfrania", ale ostatecznie ukazało się jako osobny utwór.

</doc>
<doc id="559773" url="https://pl.wikipedia.org/wiki?curid=559773" title="Siłownia wiatrowa">
Siłownia wiatrowa



</doc>
<doc id="559777" url="https://pl.wikipedia.org/wiki?curid=559777" title="The Beatles 1962–1966">
The Beatles 1962–1966

The Beatles 1962–1966 (Red Album) – zbiór największych przebojów Beatlesów z lat 1962–1966. Płyta została wydana wraz z albumem The Beatles 1967–1970, na którym, analogicznie, zawarto hity z późniejszego przedziału czasowego.
Zdjęcie umieszczone na okładce płyty zrobione zostało w siedzibie EMI w Londynie i przedstawia wszystkich członków zespołu spoglądających w dół, z klatki schodowej, zostało ono umieszczone także na okładce płyty Please Please Me, która była debiutanckim krążkiem zespołu.
W wyborze utworów, jakie znalazły się na płycie brali udział członkowie zespołu. Podobnie rzecz miała się z kolorystyką i zdjęciami. Kolor czerwony został użyty, aby nawiązać do jednego z ich ulubionych zespołów piłkarskich – Liverpool F.C. Podobnie jak w wypadku albumu The Beatles 1967–1970 piosenki, które były coverami, nie zostały umieszczone na albumie. W trakcie wybierania utworów pojawił się także pomysł, aby dodać piosenki wykonywane przez członków zespołu już po rozpadzie, ale ze względu na ograniczoną ilość miejsca na krążkach winylowych, pomysł został odrzucony. Niektóre popularne piosenki, jak np. "I Saw Her Standing There" nie zostały zamieszczone na płycie, dlatego że zostały wydane jako single tylko na amerykańskim rynku muzycznym. 19 października album ten wraz z albumem The Beatles 1967–1970 zostanie wydany w nowej zremasterowanej wersji na 2 CD
Lista utworów.
Wszystkie utwory autorstwa duetu Lennon/McCartney.

</doc>
<doc id="559779" url="https://pl.wikipedia.org/wiki?curid=559779" title="Osady litoralne">
Osady litoralne

Osady litoralne – osady powstałe w środowisku morskim na głębokości do 60 m., w bezpośrednim sąsiedztwie brzegu morskiego. W strefie tej tworzą się głównie osady pochodzenia mechanicznego: piaski, żwiry.
Materiał dostarczany z lądu jest unoszony w zawieszeniu przez fale i przenoszony z prądami pływowymi, geostroficznymi i sztormowymi oraz spływami grawitacyjnymi. Szelfowe systemy depozycyjne można podzielić na zdominowane przez pływy oraz przez sztormy.
Materiał frakcji piaszczystej osadzany w płytkich partiach mórz zdominowanych przez sztormy jest zazwyczaj dojrzały teksturalnie. Płycizny są kształtowane przez falowanie i prądy powrotne zaś głębsze partie jedynie przez sztormy. Rezultatem tego jest depozycja materiału gruboziarnistego blisko brzegu i drobniejszego dalej. Wraz z odległością od brzegu materiał piaszczysty stopniowo zanika. Osady sztormowe charakteryzują się warstwowaniem kopułowym. Materiał osadzany w głębszych częściach szelfu często jest znacznie bardziej zbioturbowany. Charakterystyczne skamieniałości śladowe dla tego środowiska to: Cruziana (znana jedynie z Paleozoiku), Rhizocorallium, Chondrites, Planolites i Thalassanoides.
Piaszczyste i żwirowe osady szelfowe cechują się jednorodnym rozłożeniem parametrów geotechnicznymi i dobrym zagęszczeniem. Osady spoiste charakteryzują się dużą ściśliwością oraz znaczną wrażliwością na naruszenie ich struktury.

</doc>
<doc id="559783" url="https://pl.wikipedia.org/wiki?curid=559783" title="Trytony">
Trytony



</doc>
<doc id="559785" url="https://pl.wikipedia.org/wiki?curid=559785" title="Ash Springs">
Ash Springs

Ash Springs, miasto w Dolinie Pahranagat na terytorium hrabstwa Lincoln w Nevadzie. Podstawą przemysłu są rancza i turyści, których przyciągają ciepłe wiosny.

</doc>
<doc id="559790" url="https://pl.wikipedia.org/wiki?curid=559790" title="R.A.B.">
R.A.B.



</doc>
<doc id="559791" url="https://pl.wikipedia.org/wiki?curid=559791" title="Google Blog Search">
Google Blog Search

Google Blog Search – wyszukiwarka przeznaczona dla blogów, działająca od 21 września 2005 do 26 maja 2011 roku. Wyszukiwanie obejmowało wszystkie blogi, nie tylko z serwisu Blogger (w posiadaniu Google).

</doc>
<doc id="559813" url="https://pl.wikipedia.org/wiki?curid=559813" title="Jajo (kulinaria)">
Jajo (kulinaria)



</doc>
<doc id="559815" url="https://pl.wikipedia.org/wiki?curid=559815" title="Heineken">
Heineken

Heineken N.V. – holenderskie przedsiębiorstwo piwowarskie, założone w 1864 przez Gerarda Adriaana Heinekena w Amsterdamie. 
Holenderskie browary Heinekena znajdują się w Zoeterwoude i ’s-Hertogenbosch.
Trzy litery "e" znajdujące się w logo piwa zostały lekko skrzywione do tyłu, aby wyglądały, jakby się śmiały. Pomysł trzech "e" został wprowadzony, gdyż uważano oryginalne logo za zbyt poważne dla piwa. Czerwona gwiazda jest oryginalnym logo marki, używanym od samego początku. Jego dokładne pochodzenie nie jest znane, choć istnieje kilka prawdopodobnych wyjaśnień:
Historia.
Powstanie.
Przedsiębiorstwo Heineken powstało w 1864 roku, kiedy to 22-letni wówczas Gerard Adriaan Heineken kupił browar De Hooiberg w Amsterdamie. W 1873 nazwę browaru zmieniono na Heineken’s Bierbrouwerij Maatschappij, a w 1874 otwarto drugi browar w Rotterdamie. W 1884 nazwę "Heineken" zarejestrowano jako znak towarowy.
W 1886 dr H. Elion, uczeń francuskiego chemika Ludwika Pasteura wynalazł „drożdże Heinekena” w laboratorium Heinekena. Drożdże te do dnia dzisiejszego są kluczowym składnikiem piwa Heineken.
Kolejne pokolenia.
Syn założyciela, Henry Pierre Heineken, zajmował się przedsiębiorstwem od 1917 do 1940 roku i utrzymywał wpływ na przedsiębiorstwo do roku 1951. Podczas jego zarządzania, Heineken opracował techniki, które przydały się podczas produkcji piwa na masową skalę.
Syn Henry’ego Pierre’a, Alfred Henry „Freddy” Heineken, zaczął pracę w przedsiębiorstwie w 1940 i w 1971 został wybrany na szefa zarządu spółki. Był głównym motorem napędowym w globalnej ekspansji przedsiębiorstwa i po swoim odejściu w 1989 roku utrzymywał wpływ na przedsiębiorstwo aż do swojej śmierci w 2002.
Globalna ekspansja.
Po I wojnie światowej, przedsiębiorstwo obrało za cel ciągłe zwiększanie eksportu. Trzy dni po zakończeniu prohibicji w Stanach Zjednoczonych, pierwsza dostawa Heinekena była pierwszą legalną dostawą piwa. Od tego czasu Heineken utrzymuje swoją pozycję jako jedno z najlepszych importowanych piw w Stanach Zjednoczonych.
Tymczasem w Holandii Heineken próbował zwiększyć koszty swoich akcji kupując konkurencyjne browary i zamykając je. Po II wojnie światowej, wiele małych browarów zostało wykupionych lub zamkniętych, co osłabiło piwowarską tradycję w Holandii.
Heineken nie poprzestał na Stanach Zjednoczonych, zakładając swoje browary w wielu państwach na całym świecie, m.in. w Polsce, we Włoszech, w Chinach, w Wietnamie, a nawet w Egipcie.
Heineken Experience.
Heineken w 1988 roku zamknął swój browar w Amsterdamie. Aktualnie w tymże budynku znajduje się muzeum Heineken Experience, ale nadal ma na sobie napis "Heineken Brouwerij". Przedstawiona jest tam historia i niektóre techniki piwowarskie przedsiębiorstwa; znajdują się tam kadzie, butelki oraz plakaty reklamowe z różnych lat.
Sponsoring.
Heineken jest sponsorem piłkarskiej Ligi Mistrzów UEFA, tenisowego US Open, a także w rugby union Pucharu Świata oraz Pucharu Heinekena oraz Mistrzostw Świata Formuły 1.

</doc>
<doc id="559817" url="https://pl.wikipedia.org/wiki?curid=559817" title="Icehouse">
Icehouse

Icehouse – australijski zespół rockowy, grający new romantic. Grupę założyli w 1977 roku Iva Davies (właśc. Ivor Arthur Davies, ur. 22 maja 1955 w Wauchope; gitara, instrumenty klawiszowe, śpiew, kompozycja, aranżacja, produkcja, teksty) i basista Keith Welsh. Pierwszą nazwą zespołu było Flowers; dopiero po wydaniu pierwszego albumu zmienili ją na Icehouse.
Historia.
Zaczynali, podobnie jak wiele grup australijskich, od grania coverów znanych przebojów (m.in. T. Rex i Briana Eno). Zdobyli przez to lokalną sławę (jako "Flowers") grając na wielu koncertach wokół Sydney.
W 1980 roku podpisali kontrakt z Festival Records i dzięki temu wydali swój pierwszy album "Icehouse", który stał się przebojem na muzycznym rynku Australii. Piosenka tytułowa została wydana na singlu i została zauważona w Wielkiej Brytanii (częściowo dzięki niezapomnianemu wideoklipowi). Z tego albumu pochodziły również single: „Can't Help Myself” i „Walls”. 
Kolejnym albumem była płyta „Primitive Man”, na której znalazł się materiał pochodzący częściowo z poprzedniej. Producentem został Keith Forsey, znany ze współpracy m.in. z Simple Minds. Na tym albumie został umieszczony najczęściej do dziś grany w stacjach radiowych przebój Icehouse – „Hey, Little Girl”. Natomiast monumentalny utwór – „Great Southern Land” znalazł się na ścieżce dźwiękowej filmu "Młody Einstein" (1988).
W 1985 roku Davies skomponował i nagrał muzykę do przedstawienia Graeme Murphy'ego "Boxes", wystawionego przez „Sydney Dance Company”.
Trzeci album, „Sidewalk”, był już bardziej mroczny i przepełniony melancholią. Zawierał takie piosenki jak „I Don't Believe Anymore” i „Someone Like You”. Po wydaniu tej płyty zespół wyruszył na tournée do USA, co zostało udokumentowane albumem live – „Measure And Measure”.
Kolejny album, „Man of Colours”, był największym sukcesem komercyjnym zespołu. Znalazły się na nim takie przeboje, jak „Crazy”, czy „Electric Blue” (nagrane z gościnnym udziałem Johna Oatesa z grupy Hall &amp; Oates. Od tego momentu zespół ograniczył swoją działalność na rzecz solowych działań Daviesa.
W 1995 roku Davies znów podjął współpracę z „Sydney Dance Company” przy przedstawieniu „Berlin”. Wraz z pianistą Maxem Lambertem stworzył na potrzeby przedstawienia nowe aranżacje utworów takich artystów jak: David Bowie, Brian Eno, Simple Minds, The Psychedelic Furs, Frank Sinatra, Lou Reed, Roxy Music, XTC, Talking Heads, The Velvet Underground, PiL, The Cure czy Killing Joke. Przedstawienie stało się przebojem aż dwóch sezonów i było jednym z najlepiej sprzedanych przedstawień tego teatru.
W 2003 roku Davies skomponował ścieżkę dźwiękową do filmu „Master and Commander: The Far Side of the World”.
W czerwcu 2006 roku Davies został wprowadzony do ARIA, australijskiej wersji „Rock and Roll Hall of Fame”.

</doc>
<doc id="559822" url="https://pl.wikipedia.org/wiki?curid=559822" title="Arnold Szyfman">
Arnold Szyfman

Arnold Szyfman, właśc. Arnold Zygmunt Stanisław Schiffmann (ur. 23 listopada 1882 w Ulanowie, zm. 11 stycznia 1967 w Warszawie) – polski reżyser, dramaturg i dyrektor teatrów.
Życiorys.
Urodził się w Ulanowie w rodzinie żydowskiej. W 1901 zdał maturę w III Gimnazjum im. Króla Jana Sobieskiego (obecnie II Liceum Ogólnokształcące) w Krakowie. Po maturze, w latach 1902–1905, studiował na Wydziale Filozofii Uniwersytetu Jagiellońskiego. W latach 1903–1904 dodatkowo studiował na uniwersytecie w Berlinie. W maju 1906 uzyskał stopień doktora filozofii za rozprawę "Analiza psychologiczna woli". W latach 1906–1908 współpracował z tygodnikiem "Świat". Już w dzieciństwie zachwycił go teatr, na studiach zaczął pisać sztuki. Jedną z nich – "Fifi" – wystawił w 1906 w Teatrze Miejskim w Krakowie Ludwik Solski. W 1907 napisał komedię polityczną "Pankracy August I", której nigdy nie wystawiono. W Krakowie stworzył także własny teatrzyk "Figliki", który po miesiącu zbankrutował.
W 1908, za ukochaną aktorką Marią Przybyłko-Potocką (według niektórych źródeł była jego żoną), przeprowadził się do Warszawy. W 1909 w restauracji "Oaza" przy ulicy Wierzbowej otworzył pierwszy w Warszawie kabaret literacko-artystyczny Momus, który prowadził do marca 1910. W 1909 przyjął chrzest w obrządku rzymskokatolickim i w kolejnych latach odcinał się od swoich żydowskich korzeni.
Z jego inicjatywy w 1909 rozpoczęto budowę Teatru Polskiego w Warszawie, który zainaugurował działalność w 1913. Stanowisko dyrektora teatru pełnił do lipca 1915 oraz w latach 1918–1939. Zgromadził w nim znakomity zespół artystyczny. Ta warszawska scena mogła wówczas poszczycić się największymi sławami aktorskimi, doskonałymi scenografami i wybitnymi reżyserami, którzy ukształtowali oblicze polskiego teatru w XX wieku. W Teatrze Polskim reżyserowali przede wszystkim Józef Sosnowski, Aleksander Zelwerowicz, a także później Leon Schiller, sam Szyfman rzadziej parał się inscenizacją, jednak stworzył na swojej scenie liczne spektakle, między innymi otwierającego jej działalność "Irydiona" Zygmunta Krasińskiego.
Po wybuchu II wojny światowej, w trakcie kampanii wrześniowej, jego mieszkanie w Warszawie zostało doszczętnie zniszczone. Podczas okupacji ukrywał się w tym mieście pod przybranym nazwiskiem. Po wyzwoleniu przystąpił do odbudowy życia teatralnego stolicy. W lipcu 1945 objął stanowisko dyrektora Teatru Polskiego, ustępując ze stanowiska dyrektora Departamentu Teatrów w Ministerstwie Kultury i Sztuki. W 1948 został odznaczony z okazji 40-lecia pracy zawodowej i odwołany ze stanowiska dyrektora Teatru Polskiego. W 1950, w wieku 68 lat, został dyrektorem Teatru Wielkiego w budowie. Także w to przedsięwzięcie zaangażował się bez reszty, nie zrezygnował z niego nawet wtedy, gdy w 1954 po raz kolejny wrócił do Teatru Polskiego.
Pisał recenzje, artykuły, polemiki i sprawozdania, które publikował na łamach czasopism poświęconych teatrowi, między innymi w "Teatrze" i "Pamiętniku Teatralnym". Jego innowacje w zakresie inscenizacji, reżyserii, scenografii i gry aktorskiej zreformowały polską sztukę teatralną.
Został pochowany w alei zasłużonych na cmentarzu Wojskowym na Powązkach (kwatera A25-tuje-10).

</doc>
<doc id="559825" url="https://pl.wikipedia.org/wiki?curid=559825" title="Zbiór rzutowy">
Zbiór rzutowy

Zbiory rzutowe – podzbiory przestrzeni polskiej, które mogą być otrzymane ze zbiorów borelowskich przy użyciu skończenie wielu operacji ciągłych obrazów i dopełnienia.
Zbiory rzutowe były wprowadzone niezależnie w latach 20. XX wieku przez rosyjskiego matematyka Nikołaja Łuzina i polskiego matematyka Wacława Sierpińskiego.
Hierarchia zbiorów rzutowych.
Niech formula_1 oznacza przestrzeń Baire’a (jest to przestrzeń homeomorficzna z przestrzenią liczb niewymiernych). Przez indukcję po liczbach naturalnych formula_2 dla każdej przestrzeni polskiej formula_3 definiujemy klasy Łuzina formula_4 i klasy dualne formula_5
Definiujemy również formula_24
Jeśli wiadomo w jakiej przestrzeni polskiej pracujemy (albo jeśli nie jest to istotne), to piszemy formula_25 (zamiast formula_26). Elementy tych klas noszą wspólną nazwę zbiorów rzutowych.
Głównie w starszych podręcznikach topologii i teorii mnogości dla początkowych klas rzutowych używa się następującej terminologii:
Przykładowe własności.
Poniżej przedstawiamy tylko parę przykładowych własności klas rzutowych. Teoria tych klas jest bardzo rozbudowana i zainteresowany czytelnik może bliżej zapoznać się z nią czytając np. monografię Yiannisa Moschovakisa lub książkę Tomka Bartoszyńskiego i Haima Judaha.
Niech formula_3 będzie przestrzenią polską.

</doc>
<doc id="559830" url="https://pl.wikipedia.org/wiki?curid=559830" title="Sardanapal">
Sardanapal

Sardanapal − postać wzmiankowana w "Historii perskiej" greckiego historyka Ktezjasza, uważana przez niego za ostatniego króla Asyrii. Dzieło to wprawdzie zaginęło, ale opowieść o Sardanapalu zachowała się u Diodora Sycylijskiego (II 27), który opierał się na przekazie Ktezjasza. W przekazie tym Sardanapal przedstawiany jest jako zniewieściały i dekadencki władca, który swymi działaniami doprowadza do upadku państwa. 
Sardanapal jest najprawdopodobniej zniekształconą formą imienia Aszurbanipal, które nosił jeden z ostatnich władców Asyrii. Postać opisana przez Diodora w niczym nie przypomina jednak tego władcy, który był królem uczonym, sprawnym i odnoszącym zwycięstwa. Upadek Asyrii nastąpił dopiero po jego śmierci i przebiegał w inny sposób niż opisuje to Diodor. Wydaje się, że opowieść o Sardanapalu nie jest relacją historyczną, tylko przypowieścią ostrzegającą przed gnuśnością i hedonizmem.
Opis w przekazie Diodora Sycylijskiego.
Diodor mówi, że Sardanapalus, syn Anakyndaraksesa, prześcignął wszystkich poprzednich władców w lenistwie i luksusie. Całe życie spędził na zaspokajaniu swych potrzeb. Ubierał się jak kobieta i nosił makijaż. Miał wiele konkubin, kobiet i mężczyzn. Napisał własne epitafium, w którym stwierdził, że zaspokajanie zmysłów jest jedynym celem życia. Jego styl życia wywołał niezadowolenie w imperium asyryjskim, co pozwoliło na rozwój spisku przeciwko niemu, którego przywódcą był Arbaces. Przymierze Medów, Persji i Babilończyków rzuciło wyzwanie Asyryjczykom. Sardanapalus zerwał się do działania i kilka razy rozbił rebeliantów w bitwie, ale nie zdołał ich zmiażdżyć. Wierząc, że pokonał buntowników, Sardanapalus powrócił do swojego dekadenckiego stylu życia, odprawiając ofiary i uroczystości religijne. Ale rebelianci zostali wzmocnieni przez nowe oddziały z Baktrii. Wojska Sardanapalusa były zaskoczone podczas świętowania i zostały rozgromione.
Sardanapalus powrócił do Niniwy, by bronić swojej stolicy, podczas gdy jego armia została postawiona pod dowództwem jego szwagra, który wkrótce został pokonany i zabity. Po wysłaniu swojej rodziny w bezpieczne miejsce, Sardanapalus przygotował się do obrony Niniwy. Udało mu się wytrzymać długie oblężenie, ale ostatecznie ulewne deszcze spowodowały, że Tygrys wylał, doprowadzając do zawalenia się jednego z murów obronnych. Aby uniknąć wpadnięcia w ręce swoich wrogów, Sardanapalus miał stworzony dla siebie stos pogrzebowy, na którym ułożone były "wszystkie jego złote, srebrne i królewskie stroje". W stosie uwięził także swoich eunuchów i konkubiny, którzy zginęli razem z nim w płomieniach.
Grecki pisarz Choerilus z Iasus skomponował epitafium na temat Sardanapala, które, jak twierdził, zostało przetłumaczone z języka chaldejskiego.
Historyczna autentyczność.
Nie ma króla o imieniu Sardanapal w Asyryjskiej Liście Królów. Fragmenty opowieści o Sardanapalu zdają się być w pewnym stopniu powiązane z wydarzeniami z późniejszych lat Imperium Asyryjskiego, jak konflikt między królem asyryjskim Aszurbanipalem a jego bratem Szamasz-szuma-ukinem, który kontrolował Babilon jako terytorium wasalne, w imieniu swojego brata. Domniemana śmierć Sardanapala w płomieniach jego pałacu jest bliższa jego bratu Szamasz-szuma-ukinowi, który został przesycony babilońskim nacjonalizmem i zawarł przymierze z Babilończykami, Chaldejczykami, Elamitami, Arabami i Sutejami przeciwko swojemu panu, próbując przenieść siedzibę ogromnego imperium z Niniwy do Babilonu.
Nie ma dowodów z Mezopotamii, że albo Aszurbanipal, albo Szamasz-szum-ukin prowadzili hedonistyczny styl życia, byli homoseksualistami lub transwestytami. Obaj wyglądali na silnych, zdyscyplinowanych, poważnych i ambitnych władców, a Aszurbanipal był piśmiennym i uczonym królem, zainteresowanym takimi dziedzinami jak matematyka, astronomia, astrologia, historia, zoologia i botanika.
Tym który był oblężony i pokonany, a jego sojusznicy zmiażdżeni, był Szamasz-szuma-ukin w Babilonie, a nie Aszurbanipal w Niniwie. Po porażce pierwszego z 648 r. p.n.e., inskrypcja Aszurbanipala odnotowuje, że "zmiażdżyli Szamasza-szum-ukina, wroga brata, który zaatakował mnie, w szalejącej pożodze".
Faktyczny upadek Niniwy miał miejsce w 612 r. p.n.e. po tym, jak Asyria została znacznie osłabiona przez serię wojen domowych między rywalizującymi pretendentami do tronu. Dawni poddani wykorzystali te wydarzenia i uwolnili się od jarzma asyryjskiego. Asyria została zaatakowana w 616 roku p.n.e. przez sprzymierzone siły Medów, Scytów, Babilończyków, Chaldejczyków, Persów, Kimerów i Elamitów. Niniwa została oblężona i zdobyta w 612 r. p.n.e. Syn Aszurbanipala, Sin-szarra-iszkun (trzeci z czterech królów rządzących po Asurbanipalu) rządził wówczas jako król Asyrii. Prawdopodobnie został zabity, broniąc swojego miasta podczas oblężenia, choć zapisy są fragmentaryczne. Aszur-uballit II zastąpił go jako ostatniego króla niezależnej Asyrii, rządząc z Harranu, ostatniej stolicy Asyrii do 605 r. p.n.e. Asyria przetrwała jako okupowana prowincja i geopolityczny podmiot, dopóki nie została rozwiązana przez Arabów po islamskim podboju Mezopotamii w VII wieku n.e. Obszar ten jest nadal zamieszkany przez Chrześcijan mówiących językiem wschodnim aramejskim, którym posługuje się rdzenna ludność asyryjska.
E. J. Sweeney utożsamia Sardanapala z Aszur-da’’in-apla, synem Salmanasar III, który prowadził bunt przeciwko ojcu.
Przypisywany grobowiec.
W przeddzień bitwy pod Issos (333 r. p.n.e.), jak stwierdzają biografowie Aleksandra Wielkiego Aristobul Kasandryjski i Kallistenes, Aleksander zobaczył grobowiec w Anchialus w Cylicji, który miejscowi określali jako rzekomy grób Sardanapala. Na płaskorzeźbie przedstawiającej króla, klaszczącego w dłonie nad głową, znajdowała się inskrypcja, którą miejscowi przetłumaczyli dla niego: "Sardanapalus, syn Anakyndaraksesa, zbudował Anchialus i Tarsus w ciągu jednego dnia; Przybyszu, jedz, pij i uprawiaj miłość, bo inne ludzkie rzeczy nie są tego warte " (w sensie, klaśnięcia w dłonie). Historycznie, nie ma żadnych śladów, aby jakikolwiek król Asyrii umarł lub był pochowany w Cylicji.
W literaturze i sztuce.
Sardanapal jest bohaterem dramatu George’a Gordona Byrona "Sardanapalus" (1821) i ogromnego eposu Edwina Atherstone’a The fall of Nineveh (1828-1868). Tragedia Byrona została przełożona na język polski przez Fryderyka Krauze.
Śmierć Sardanapala była tematem obrazu pt. "La Mort de Sardanapale", francuskiego malarza z epoki romantyzmu, Eugène Delacroix. Obraz powstał prawdopodobnie na podstawie sztuki z 1821 roku "Sardanapalus", Lorda Byrona. Istnieją jednakże, różnice między ujęciem tego tematu przez obu artystów.

</doc>
<doc id="559831" url="https://pl.wikipedia.org/wiki?curid=559831" title="Comédie-Française">
Comédie-Française

Comédie-Française (Komedia Francuska) albo Théâtre-Français (Teatr Francuski) – francuski teatr narodowy znajdujący się w Paryżu. Istnieje od 1680 roku, choć hołduje jeszcze starszym tradycjom molierowskim.
Wystawia w sposób tradycyjny, nieraz wręcz konserwatywny francuską klasykę. Stylem gry aktorskiej i inscenizacji unaocznia źródła francuskiego teatru, który, choć bardzo różnorodny, wciąż skupia się na słowie, ruchu i plastyce, tj. tak zwanym „pokazywaniu” (w przeciwieństwie do rosyjskiego „przeżywania”).
Jest niezwykle demokratyczną organizacją. Zespół dzieli się na trzy grupy aktorów. Są to: „pensionaires” – „gościnni”, którzy w przeciwieństwie do polskiego znaczenia są zatrudnieni na etacie; „sociétaires” – „stowarzyszeni”, tj. aktorzy, którzy mianowani są dożywotnio Komediantami Francuskimi pracujący jednocześnie na etacie – wystawiają swoich reprezentantów do rady współadministrującej teatrem wraz z dyrektorem, którego wybierają; „sociétaires honoraires”, czyli „honorowi stowarzyszeni” – emeryci, lub dawni „sociétaires”, którzy nie mają trwałego etatu w Komedii Francuskiej, a tylko czasami gościnnie (w polskim znaczeniu) występują na deskach sceny narodowej.

</doc>
<doc id="559832" url="https://pl.wikipedia.org/wiki?curid=559832" title="Kwas antranilowy">
Kwas antranilowy

Kwas antranilowy, kwas 2-aminobenzoesowy – organiczny związek chemiczny z grupy aminokwasów aromatycznych. Aminowa pochodna kwasu benzoesowego. Rozpuszcza się w eterze i etanolu. Dawniej zaliczany był do witamin (witamina L1)
Kwas antranilowy otrzymuje się z ftalimidu przez działanie podchlorynu sodu w środowisku zasadowym w temperaturze 80 °C. Powstaje także podczas rozpadu indyga.
Jest stosowany w przemyśle barwników oraz do syntezy indyga. Ester metylowy kwasu antranilowego występuje w olejku jaśminu i jest używany w przemyśle perfumeryjnym. Szkielet kwasu antranilowego obecny jest w cząsteczce furosemidu.

</doc>
<doc id="559834" url="https://pl.wikipedia.org/wiki?curid=559834" title="Rafał Naskręt">
Rafał Naskręt

Rafał Naskręt (ur. 26 sierpnia 1978 w Gostyniu) – polski piłkarz, występujący na pozycji środkowego obrońcy.
Kariera klubowa.
Od rundy wiosennej sezonu 2006/2007 zawodnik Jagiellonii Białystok. Jego warunki fizyczne to 186 cm i 83 kg. Karierę zaczynał w zespole Kania Gostyń, w tym samym w którym grał kiedyś Andrzej Juskowiak i już w pierwszym sezonie gry w tym ówczesnym III-ligowcu, został dostrzeżony przez włodarzy I-ligowego Zagłębia Lubin, w którym występował w sezonie 1997-1998. Jednakże okres gry w tym zespole był jednak mocno nieudany dla Naskręta, bowiem na boisku wystąpił tylko 6 razy, został więc wypożyczony do Górnika Polkowice. Po sezonie przeniósł się do zespołu Pomerania Police, gdzie kontuzja uniemożliwiła mu grę i po sezonie został wypożyczony, a potem zakupiony przez drużynę Odry Szczecin. Dopiero tam pokazał, że jest piłkarzem, który śmiało poradzi sobie na szczeblu ekstraklasy i został kupiony przez Śląsk Wrocław, w którym w sezonie 2000-2001 wystąpił 18 razy. Następny sezon był bardziej udany dla Naskręta, ponieważ wystąpił na boisku 22 razy, strzelając 2 gole, ale Śląsk nie uchronił się od spadku i Naskręt zdecydował się na wyjazd do Izraela do zespołu Hakoah Ramat Gan. Pobytu tam nie zaliczy do udanych ze względu na nieporozumienia z działaczami i trenerem izraelskiego klubu, wrócił więc do Polski, gdzie zagrał w II-ligowej drużynie Szczakowianka Jaworzno. W przerwie letniej pojawił się pomysł powrotu do Śląska Wrocław, który Naskręt przyjął bez wahania. Po rundzie jesiennej sezonu 2006/2007, gdy Śląsk rozwiązał z nim kontrakt, Naskręt myślał o zakończeniu kariery piłkarskiej. Swą przyszłość wiązał z prywatnym biznesem w branży gastronomicznej – planował wraz z narzeczoną otwarcie restauracji w Poznaniu. Zmienił jednak swą decyzję, gdy pojawiła się intratna propozycja gry w klubie pretendującym do awansu do Orange Ekstraklasy – białostockiej Jagiellonii.

</doc>
<doc id="559835" url="https://pl.wikipedia.org/wiki?curid=559835" title="Charles Willoughby">
Charles Willoughby

Charles Willoughby (ur. 8 marca 1892 w Heidelbergu, zm. 25 października 1972 w Naples) – amerykański wojskowy, generał major.
Prawdziwe nazwisko Adolf Tscheppe-Weidenbach. Zmienił nazwisko po przyjeździe do USA tuż przed I wojną światową. Służył w Armii Stanów Zjednoczonych. Szef wywiadu u generała Douglasa MacArthura. Brał udział w II wojnie światowej i w wojnie w Korei. Odszedł z armii w 1951.
W 1952 wydał książkę Shanghai Conspiracy, w której m.in. opisał działania Agnes Smedley jako agentki wpływu.

</doc>
<doc id="559836" url="https://pl.wikipedia.org/wiki?curid=559836" title="Acyl">
Acyl



</doc>
<doc id="559838" url="https://pl.wikipedia.org/wiki?curid=559838" title="Comedie-Francaise">
Comedie-Francaise



</doc>
<doc id="559840" url="https://pl.wikipedia.org/wiki?curid=559840" title="Zrywarka">
Zrywarka



</doc>
<doc id="559841" url="https://pl.wikipedia.org/wiki?curid=559841" title="Barentsburg">
Barentsburg

Barentsburg (ros. Баренцбург) jest drugim pod względem wielkości osiedlem na Svalbardzie, zamieszkuje go ok. 470 osób, głównie Rosjanie i Ukraińcy. Większość mieszkańców pracowała w kopalni węgla rosyjskiej firmy Trust Arktikugol ("Арктикуголь"), obecnie zamykanej. Odległość do Longyearbyen, największego osiedla na Svalbardzie to ok. 55 km, jednak nigdy nie wybudowano drogi łączącej te miejscowości, chociaż w ostatnich latach zaczęto planować budowę takowej.

</doc>
<doc id="559845" url="https://pl.wikipedia.org/wiki?curid=559845" title="Arkady Wrocławskie">
Arkady Wrocławskie

Arkady Wrocławskie – kompleks handlowo-biurowo-usługowy z parkingiem wielopoziomowym oraz multipleksem OH Kino, położony w centrum Wrocławia, w kwadracie ulic Powstańców Śląskich, Swobodnej, Nasypowej i Komandorskiej. Znajduje się tu centrala Develia SA.
Projekt powstał we wrocławskiej pracowni architektonicznej AP Szczepaniak w latach 2003–2006. Budowę rozpoczęto w 2005, a obiekt oddano do eksploatacji 28 kwietnia 2007. Na całość kompleksu składa się część handlowa – na pow. 30 tys. m² jest 130 sklepów, multipleks, fitness i centrum medyczne, 11-piętrowy biurowiec ok. 9000 m² oraz parking. Powierzchnia całkowita Arkad Wrocławskich wynosi ok. 100 tys. m².
Na rok 2024 zapowiedziano zamknięcie galerii. Powodem jest brak rentowności.

</doc>
<doc id="559848" url="https://pl.wikipedia.org/wiki?curid=559848" title="Logan (góra)">
Logan (góra)

Logan (ang. "Mount Logan", fr. "Mont Logan") – masyw górski w Ameryce Północnej, najwyższa góra w Kanadzie i drugi szczyt pod względem wysokości, po górze Denali (McKinley), w Ameryce Północnej. Logan położony jest w Kordylierach, w paśmie górskim Św. Eliasza, w zachodniej części Kanady na terytorium Jukonu, niedaleko granicy z Alaską, na terenie Parku Narodowego Kluane.
Zbudowany jest ze skał krystalicznych.
Logan tworzy potężny masyw górski i jest największą (w sensie wymiarów całego masywu) niewulkaniczną górą świata – długość 40 kilometrów, a wraz z otaczającymi go lodowcami zajmuje obszar wielkości Szwajcarii i u swej podstawy ma największy obwód ze wszystkich gór na całej Ziemi. Samo plateau szczytowe rozciąga się na 17 kilometrów.
Jest silnie zlodowacony, pokrywają go wielkie lodowce: "Logan", "Seward", "Hubbarda" i inne.
Góra została nazwana na cześć Sir Williama Edmonda Logana, kanadyjskiego geologa i założyciela Geologicznej Służby Kanady; ang. "Geological Survey of Canada" (GSC).
W okolicy i na górze Logan notuje się ekstremalnie niskie temperatury. 26 maja 1991 roku zaobserwowano rekordowo niską temperaturę: –77,5 °C, najniższą zanotowaną poza terytorium Antarktydy. Ze względu na to że zmierzono ją na dużej wysokości, nie jest liczona jako najniższa temperatura kontynentu północno-amerykańskiego.
Na skutek okolicznej aktywności tektonicznej, masyw Logan stale ulega wypiętrzeniu i jego wysokość ulega zmianom. Przed 1992 rokiem, dokładna wysokość góry Logan była nieznana, różne pomiary oceniały ją na 5949 metrów do 6050 metrów n.p.m. W maju 1992 roku, kanadyjska wyprawa geologiczna zdobyła szczyt i precyzyjnie ustaliła wysokość góry za pomocą systemu nawigacji satelitarnej GPS na 5959 m n.p.m. Z kolei w roku 2008 amerykański geolog Sandy Zirknald przy pomocy bardzo precyzyjnej aparatury laserowej ustalił, że góra mierzy 5966 metrów n.p.m. Najbardziej prawdopodobną przyczyną zwiększenia wysokości góry może być gruba pokrywa lodowa na wierzchołku góry.
Wysokość względna góry (liczona od jej podstawy) jest bardzo duża (co jest bardzo charakterystyczne dla wielkich gór Alaski i północnej Kanady) i wynosi około 4800 metrów.
Logan został zdobyty po raz pierwszy 23 czerwca 1925 roku przez międzynarodową (kanadyjsko-brytyjsko-amerykańską) wyprawę alpinistyczną w której skład wchodzili: A.H. MacCarthy, H.F. Lambart, A. Carpe, W.W. Foster, N. Read i A. Taylor.
Do masywu Logan wlicza się wszystkie otaczające szczyty o wysokości względnej poniżej 500 metrów. Wysokość bezwzględna 11 z nich przekracza 5000 m. Lista szczytów poniżej została ujęta w tabelę:
Wraz ze śmiercią byłego kanadyjskiego premiera Pierre’a Trudeau, premier Jean Chrétien, bliski przyjaciel Trudeau, planował zmienić nazwę góry na "Mount Trudeau". Jednakże opozycja ze strony mieszkańców Jukonu, alpinistów, geologów, politycznych oponentów i wielu innych Kanadyjczyków spowodowała, że plan został porzucony.

</doc>
<doc id="559852" url="https://pl.wikipedia.org/wiki?curid=559852" title="Bole-Maru">
Bole-Maru

Bole-Maru - religia północnoamerykańskich Indian z Kalifornii, powstała w 1872 roku w wyniku połączenia dwóch nieco wcześniejszych nowych religii tubylczych - kultu Kuksu i Tańca Duchów. 
Zarówno słowo "bole" (w języku patwin), jaki słowo "maru" (w języku pomo) oznacza "śniący", "mający sen". Kapłanami tego tubylczego ruchu religijnego były bowiem osoby, które podczas snu otrzymywały od Stwórcy instrukcje dotyczące sposobu leczenia chorych, realizowane następnie podczas specjalnych ceremonii uzdrawiających. Śniący kapłani Bole-Maru dbali w ten sposób o zachowanie tradycyjnych wierzeń Indian niewielkich społeczności środkowo-północnej Kalifornii, próbując przystosować je do nowych warunków społecznych i kulturowych. Ludy tubylcze regionu zmagały się bowiem ze skutkami gwałtownych procesów utraty dotychczasowych ziem, tradycyjnych sposobów utrzymania i więzi społecznych, prowadzącymi do ich szybkiej akulturacji i asymilacji. Kult przetrwał do czasów współczesnych wśród części Indian Kashaya-Pomo, a w XX w. większość "śniących" stanowiły kobiety.

</doc>
<doc id="559853" url="https://pl.wikipedia.org/wiki?curid=559853" title="Maria Rafael Wojciechowski">
Maria Rafael Wojciechowski

Józef Maria Rafael Wojciechowski, właśc. Józef Eugeniusz Wojciechowski (ur. 20 sierpnia 1917 w Kisielsku, zm. 17 marca 2005 w Felicjanowie) – polski biskup mariawicki, arcybiskup i przewodniczący rady przełożonych Kościoła Katolickiego Mariawitów w RP w latach 1950–2005.
Życiorys.
Urodził się w ubogiej rodzinie mariawickiej jako syn Adama Wojciechowskiego i Marii z d. Osiak. W roku 1926 zamieszkał w internacie przyklasztornym sióstr mariawitek, gdzie ukończył szkołę powszechną. Po ukończeniu szkoły na dwa lata powrócił do Kisielska. W roku 1933 trafił do Szkoły Podoficerskiej Piechoty dla Małoletnich w Nisku nad Sanem. Trzy lata później został skierowany do 21. Pułku Piechoty w Warszawie. Po przejściu szkolenia rekrutów w sierpniu 1938 roku awansował. Kontynuował edukację kończąc w przyspieszonym trybie gimnazjum dla dorosłych przy Gimnazjum im. Władysława IV na Pradze. W 1938 roku został powołany do 3. Pułku Lotniczego w Poznaniu, przygotowując się do matury. W sierpniu 1939 roku ukończył kurs pilotażu i został wysłany na specjalizację do Radomia, gdzie zastała go II wojna światowa.
W 1940 r. przeżył duchowe nawrócenie i wstąpił do klasztoru w Felicjanowie, skąd w następnym roku został wraz z jego mieszkańcami wywieziony do obozu koncentracyjnego w Działdowie. Po II wojnie światowej ukończył studia ekonomiczne na Uniwersytecie Łódzkim.
Od 1947 r. był sekretarzem rady przełożonych Kościoła Katolickiego Mariawitów. 28 maja 1950 został wybrany przez Kapitułę Generalną Kościoła Katolickiego Mariawitów na ministra generalnego Katolickiego Zgromadzenia Kapłanów Mariawitów i na arcybiskupa Kościoła Katolickiego Mariawitów. 25 listopada 1956 został konsekrowany na biskupa przez Helmuta Norberta Marię Pawła Maasa z Pozajurysdykcyjnego Zakonu Mariawitów w Niemczech.
Był prekursorem kontaktów ekumenicznych pomiędzy Kościołem rzymskokatolickim i Kościołem Katolickim Mariawitów; był współautorem oświadczenia o respektowaniu chrztu udzielonego w Kościele rzymskokatolickim przez Kościół Katolicki Mariawitów oraz o respektowaniu chrztu udzielonego w Kościele Katolickim Mariawitów przez Kościół rzymskokatolicki (1984).
W 2003 arcybiskup Maria Rafael Wojciechowski wydał książkę "Pisma wybrane – Dzieło Bożego Ratunku", zawierającą reformy doktrynalne w Kościele Katolickim Mariawitów.
Arcybiskup zmarł w klasztorze w Felicjanowie. W pogrzebie, mającym miejsce 20 marca 2005, brała udział delegacja z Kościoła Starokatolickiego Mariawitów, w tym biskup naczelny Zdzisław Maria Włodzimierz Jaworski.

</doc>
<doc id="559855" url="https://pl.wikipedia.org/wiki?curid=559855" title="Krzysztof Wołczek">
Krzysztof Wołczek

Krzysztof Wołczek (ur. 17 kwietnia 1979 we Wrocławiu) – polski piłkarz grający na pozycji prawego obrońcy, trener.
Kariera piłkarska.
Karierę zaczynał w Śląsku Wrocław. Później szkolił się jeszcze w innych wrocławskich klubach, Wratislavii i Ślęzy, skąd został wypożyczony do Zagłębia Lubin. W jego barwach zadebiutował w Ekstraklasie 18 kwietnia 1998 w meczu przeciwko Rakowowi Częstochowa, który jego drużyna wygrała 2:0.
W następnym sezonie po tego zawodnika sięgnęli działacze Miedzi Legnica, a w sezonie 2000/2001 został wypożyczony, a w końcu kupiony przez zespół Chrobry Głogów. W sezonie 2001/2002 wystąpił w Ekstraklasie 5 razy. Został wypożyczony do II-ligowego Świtu Nowy Dwór Mazowiecki, z którym utrzymał się w II lidze i powrócił do Zagłębia, automatycznie zostając ulokowany w czwartoligowych rezerwach, gdzie w 11 występach, strzelił 7 goli. Po rundzie jesiennej spędzonej w tym klubie, zerwał z nim kontrakt, podpisując umowę z III-ligową Pogonią Staszów, później przeszedł do zespołu Aluminium Konin, gdzie wystąpił 21 razy. Aluminium rozwiązało z Wołczkiem umowę, a ten przeniósł się do III-ligowego wówczas Śląska Wrocław.
W sezonie 2011/2012 ze Śląskiem wywalczył mistrzostwo Polski. Pod koniec sierpnia 2012 roku wrócił do Miedzi Legnica. W 2014 roku zasilił barwy 4-ligowego GKS-u Kobierzyce.
Kariera trenerska.
9 sierpnia 2017 roku objął drużynę Śląska Wrocław U14. W czerwcu 2021 roku został trenerem Śląska II Wrocław, w marcu 2022 roku został asystentem trenera pierwszego zespołu wrocławian Piotra Tworka. 17 czerwca 2022 został ponownie ogłoszony trenerem rezerw Śląska Wrocław.

</doc>
<doc id="559856" url="https://pl.wikipedia.org/wiki?curid=559856" title="Śródmieście (Opole)">
Śródmieście (Opole)

Śródmieście Opola stanowi centralną dzielnicę miasta i zwyczajowo wyznaczane jest przez Odrę, starą obwodnicę (ulice: Nysy Łużyckiej, Batalionów Chłopskich, Bohaterów Monte Cassino, Plebiscytową i Fabryczną) oraz ul. Armii Krajowej.

</doc>
<doc id="559857" url="https://pl.wikipedia.org/wiki?curid=559857" title="Zawój zębaty">
Zawój zębaty



</doc>
<doc id="559858" url="https://pl.wikipedia.org/wiki?curid=559858" title="Gyrus dentatus">
Gyrus dentatus



</doc>
<doc id="559860" url="https://pl.wikipedia.org/wiki?curid=559860" title="Cortex pyriformis">
Cortex pyriformis



</doc>
<doc id="559865" url="https://pl.wikipedia.org/wiki?curid=559865" title="Gerard Adriaan Heineken">
Gerard Adriaan Heineken

Gerard Adriaan Heineken (ur. 29 września 1841 w Amsterdamie, zm. 18 marca 1893 tamże) – holenderski piwowar, założyciel jednego z największych przedsiębiorstw piwowarskich na świecie – Heineken.
W 1863 roku Heineken wpadł na pomysł wykupienia jednego z lokalnych, amsterdamskich browarów. Zamiar ten przedstawił swojej matce w liście, prosząc ją o finansowe wsparcie. 15 lutego 1864 r. z finansową pomocą matki 22-letni Heineken nabył browar "De Hooiberg – Stóg Siana". Był to wówczas największy browar w Amsterdamie. W 1873 r. nowy właściciel zmienił nazwę browaru na "Heineken’s Bierbrouwerij Maatschappij".

</doc>
<doc id="559866" url="https://pl.wikipedia.org/wiki?curid=559866" title="Małgorzata Drozd">
Małgorzata Drozd

Anna Małgorzata Drozd (ur. 13 czerwca 1957 w Warszawie) – aktorka filmowa i teatralna.
Życiorys.
Absolwentka Warszawskiej PWST, obecnie gra na deskach Teatru Współczesnego w Warszawie.
Małgorzata Drozd zagrała w ponad 80 rolach teatralnych i 70 rolach filmowych, jej głosem przemawiała w polskiej wersji językowej Wilma, bohaterka kreskówki "„Flintstonowie”".

</doc>
<doc id="559868" url="https://pl.wikipedia.org/wiki?curid=559868" title="Goran Vlaovic">
Goran Vlaovic



</doc>
<doc id="559873" url="https://pl.wikipedia.org/wiki?curid=559873" title="The Beatles 1967–1970">
The Beatles 1967–1970

The Beatles 1967-1970 (Blue Album) – kompilacja zawierająca największe hity zespołu The Beatles z późniejszego okresu twórczości.
Zdjęcie umieszczone na okładce płyty zrobione zostało w siedzibie EMI w Londynie i przedstawia wszystkich członków zespołu spoglądających w dół, z klatki schodowej. Zdjęcie o tej samej kompozycji, tyle, że zrobione 6 lat wcześniej zostało umieszczone na okładkach płyt "Please Please Me" oraz "The Beatles 1962–1966". Zdjęcie to pierwotnie miało pojawić się na okładce nigdy nie wydanego albumu "Get Back", który potem został zamieniony na płytę "Let It Be", a w nowym projekcie została użyta inna okładka.
W wyborze utworów, jakie znalazły się na płycie brali udział członkowie zespołu. Podobnie rzecz miała się z kolorystyką i zdjęciami. Kolor niebieski został użyty, aby nawiązać do jednego z ich ulubionych zespołów piłkarskich – Everton F.C. Mimo że wiele piosenek, które były coverami, w wykonaniu Beatlesów odniosło sukces, to nie zostały one umieszczone na albumie. W trakcie wybierania utworów pojawił się także pomysł, aby dodać piosenki wykonywane przez członków zespołu już po rozpadzie, ale ze względu na ograniczoną ilość miejsca na płytach winylowych, pomysł został odrzucony.
Lista piosenek.
Wszystkie utwory napisane przez duet Lennon/McCartney, poza zaznaczonymi.

</doc>
<doc id="559878" url="https://pl.wikipedia.org/wiki?curid=559878" title="Darlene Hard">
Darlene Hard

Darlene Ruth Hard, zamężna Waggoner (ur. 6 stycznia 1936 w Los Angeles, zm. 2 grudnia 2021 tamże) – amerykańska tenisistka, zwyciężczyni 21 turniejów wielkoszlemowych w grze pojedynczej, podwójnej i mieszanej, zdobywczyni Pucharu Federacji.
Kariera tenisowa.
Praworęczna tenisistka z Kalifornii, była kelnerka, słynęła z ofensywnej gry przy siatce, dobrego serwisu, woleja i smecza. Dobre wyniki osiągała przede wszystkim na szybkich nawierzchniach i w grach podwójnych, ale potrafiła także triumfować na paryskiej mączce kortów im. Rolanda Garrosa. W grze pojedynczej wygrała dwukrotnie mistrzostwa USA i raz mistrzostwa Francji, była ponadto w dalszych dwóch finałach mistrzostw USA i dwóch finałach Wimbledonu.
W deblu wygrała czterokrotnie Wimbledon, dwukrotnie w parze z Marią Bueno, raz z Jeanne Arth, raz z Altheą Gibson. W mistrzostwach USA triumfowała w grze podwójnej sześciokrotnie, w tym nieprzerwanie w latach 1958–1962. W mistrzostwach Francji triumfowała we wszystkich trzech konkurencjach – raz w singlu, trzy razy w deblu, dwa razy w mikście. Poza imprezami wielkoszlemowymi zdobyła siedem tytułów mistrzyni USA – cztery razy wygrywała grę podwójną w mistrzostwach USA na kortach ziemnych (1957 z Altheą Gibson, 1960 z Billie Jean Moffitt, 1962 z Sue Behlmar, 1963 z Marią Bueno), raz grę podwójną w mistrzostwach USA na kortach twardych (1963, z Paulette Verzin), raz grę pojedynczą na kortach twardych (1963), raz grę pojedynczą w mistrzostwach akademickich ("Intercollegiate", 1958). W 1962 Hard wygrała również międzynarodowe mistrzostwa Włoch w deblu (z Marią Bueno).
W latach 1954–1963 figurowała w czołowej dziesiątce rankingu amerykańskiego, w tym jako liderka w latach 1960–1963. Była również klasyfikowana w czołówce nieoficjalnego rankingu światowego, w 1960 i 1961 na 2. miejscu (w 1960 za Marią Bueno, rok później za Angelą Mortimer). Występowała w reprezentacji USA w Pucharze Wightman w latach 1957, 1959, 1960, 1962 i 1963 (jedynie w 1960 trofeum przypadło Brytyjkom), odnosząc 6 zwycięstw w singlu (przy 3 porażkach) i 4 w deblu (1 porażka). Hard była również w składzie ekipy amerykańskiej w inauguracyjnej edycji Pucharu Federacji w 1963. W finale z Australijkami uległa zdecydowanie Margaret Smith, ale w parze z Billie Jean Moffitt zdobyła decydujący punkt deblowy (przeciwko Smith i Lesley Turner).
W 1973 została przyjęta do Międzynarodowej Tenisowej Hall Galerii Sławy.

</doc>
<doc id="559880" url="https://pl.wikipedia.org/wiki?curid=559880" title="Darlene R. Hard">
Darlene R. Hard



</doc>
<doc id="559882" url="https://pl.wikipedia.org/wiki?curid=559882" title="Józef Kaczyński (weterynarz)">
Józef Kaczyński (weterynarz)

Józef Kaczyński (ur. w 1857, zm. po roku 1926) - lekarz weterynarii i bakteriolog rosyjski pochodzenia polskiego, profesor Uniwersytetu w Kownie.
Urodził się na Kowieńszczyźnie w rodzinie ziemiańskiej Adama Kaczyńskiego. Na petersburskiej Akademii Medyko-Chirurgicznej uzyskał w 1882 dyplom lekarza weterynarii. Asystował przy katedrze anatomii porównawczej u profesora E. Brandta, a po zamknięciu w 1882 Oddziału Weterynaryjnego skierowano go do pracy w guberniach petersburskiej i ołonieckiej (Petrozawodzk), gdzie w latach 1883-1884 zajmował się zwalczaniem wąglika. W 1885 na podstawie rozprawy obronionej w Warszawskim Instytucie Weterynaryjnym uzyskał tytuł magistra, a następnie podjął pracę (1886) w Obwodzie Wojska Dońskiego oraz w Charkowie. Później w Instytucie Medycyny Doświadczalnej w Sankt Petersburgu zgłębiał zagadnienia bakteriologii, a w latach 1898-1899 współpracował z prof. Nenckim w komisji badającej pomór bydła na Kaukazie.
W latach 1894-1905 powierzono mu nadzór i kierowanie służbami weterynaryjnymi guberni stawropolskiej. Tu rozwinął działalność badawczą w dziedzinie weterynarii. Zorganizował m.in. gubernianą pracownię bakteriologiczną i muzeum anatomopatologiczne. Badał tu m.in. choroby ludzi i zwierząt wywoływane przez pasożyty krwi, m.in. malarię i piroplasmozę. 
Uczestniczył w międzynarodowych kongresach weterynaryjnych (Budapeszt 1905, Haga 1909), współpracował także z weterynarią polską (ogłosił pracę "Malaria bydła rogatego" w lwowskim "Przeglądzie Weterynarskim" w 1901).
W 1905 w randze rzeczywistego radcy stanu powołano go na stanowisko zastępcy naczelnika służby weterynaryjnej w Sankt Petersburgu, a także członka Komitetu Weterynaryjnego w rosyjskim Ministerstwie Spraw Wewnętrznych. Odznaczono go m.in. Order św. Włodzimierza trzeciej klasy. Stanowiska te obejmował do końca Wielkiej Wojny w 1918.
Po wojnie powrócił na Litwę kowieńską i tam był profesorem w Oddziale Weterynaryjnym tamtejszego uniwersytetu.

</doc>
<doc id="559883" url="https://pl.wikipedia.org/wiki?curid=559883" title="Bitwa pod Wesołówką">
Bitwa pod Wesołówką

Bitwa pod Wesołówką – bitwa stoczona 30 lipca 1944 roku przez I batalion AK „Sandomierz” dowodzony przez kpt. „Swojaka” (Ignacy Zarobkiewicz) zmobilizowany w ramach akcji „Burza”, a 18 Dywizją Artylerii Wehrmachtu wspieraną przez oddziały żandarmerii z Sandomierza.
I batalion.
I batalion „Sandomierz” został odtworzony przez podobwód Sandomierz AK w ramach przygotowania do akcji „Burza”, był on częścią 2 Pułku Piechoty Legionów AK wchodzącego w skład odtwarzanej 2 Dywizji Piechoty Legionów AK „Pogoń”.
Koncentrację I batalionu wyznaczono na dzień 26 lipca 1944 roku w rejonie młyna wodnego w Pęczynach. I batalion zorganizowany był w 3 kompanie piechoty, 21-osobowy pluton BCh i 17-osobowy pluton NSZ. Łącznie batalion liczył ok. 180-200 żołnierzy z czego 50% uzbrojona w 1 ckm, 2 lkm, 1 rkm, 7 stenów, 35 karabinów, kilkadziesiąt pistoletów, 2 piaty, 50 granatów.

</doc>
<doc id="559884" url="https://pl.wikipedia.org/wiki?curid=559884" title="Ustawa o wolności religijnej Indian amerykańskich">
Ustawa o wolności religijnej Indian amerykańskich

Ustawa o wolności religijnej Indian amerykańskich (, AIRFA) – ustawa Kongresu Stanów Zjednoczonych z 1978 roku, potwierdzająca i rozszerzająca prawa tubylczych Amerykanów do swobody wyznawania i praktykowania różnych rodzajów religii i związanych z nimi ceremonii, w tym tradycyjnych indiańskich religii plemiennych i synkretycznych indiańskich ruchów religijnych.
Uchwalenie ustawy było efektem postulatów tubylczych społeczności z różnych plemion i religii północnoamerykańskich Indian oraz grup obrońców praw człowieka. Zwracali oni uwagę na problemy z praktyczną realizacją konstytucyjnych praw do wolności religijnej przez mniejszościowe grupy wyznawców rozmaitych tradycyjnych religii plemiennych, nie wywodzących się z uznawanych i akceptowanych religii europejskich. Ich wyznawcy spotykali się często z utrudnieniami administracyjnymi i sądowymi, niechęcią i podejrzliwością społeczną, biurokracją i rozmaitymi prześladowaniami.
"AIRFA" potwierdziła równość wobec prawa indiańskich religii i ceremonii z innymi religiami w USA, choć jej krytycy wskazują, iż ustawa nie zapewnia wystarczająco skutecznych narzędzi do praktycznej realizacji tego prawa (np. wyznawcom pejotyzmu i indiańskim więźniom). Mimo swej niedoskonałości "ustawa o wolności religijnej Indian amerykańskich" uważana jest za jeden z najistotniejszych aktów prawnych drugiej połowy XX w. potwierdzających prawa obywatelskie tubylczych Amerykanów w sferze religijnej. Wychodziła naprzeciw oczekiwaniom nowego panindiańskiego ruchu, dążącego m.in. do odrodzenia tradycyjnych kultur i religii północnoamerykańskich Indian oraz spełniała niektóre postulaty powstałych w poprzednich dekadach w USA (i aktywnych zwłaszcza w latach 70.) licznych tubylczych organizacji i ruchów społecznych (NCAI, AIM, W.A.R.N.).
Ustawa była później modyfikowana, zezwalając m.in. w 1994 roku na używanie przez Indian pejotlu w celach religijnych (zob. linki zewn.).

</doc>
<doc id="559885" url="https://pl.wikipedia.org/wiki?curid=559885" title="Bole Maru">
Bole Maru



</doc>
<doc id="559887" url="https://pl.wikipedia.org/wiki?curid=559887" title="AIRFA">
AIRFA



</doc>
<doc id="559889" url="https://pl.wikipedia.org/wiki?curid=559889" title="Józef Kaczyński">
Józef Kaczyński

Kaczyński

</doc>
<doc id="559890" url="https://pl.wikipedia.org/wiki?curid=559890" title="American Indian Religious Freedom Act">
American Indian Religious Freedom Act



</doc>
<doc id="559893" url="https://pl.wikipedia.org/wiki?curid=559893" title="GBB">
GBB

GBB - skrót od Gas Blow-Back (ang.), w społeczności airsoftowej oznacza replikę broni palnej napędzaną gazem i wykorzystującą odrzut zamka broni po każdym strzale do załadowania następnej kulki. Repliki gazowe są najmocniejsze i zarazem najmniej celne. Są też repliki karabinów snajperskich na gaz. Są one wówczas bardzo drogie, ale celne i z dalekim zasięgiem. Repliką na gaz, można strzelać tylko w temperaturach wyższych od 11 stopni C. W niższej temperaturze gaz się ulatnia i zasięg spada do 2-3 metrów. Dlatego zimą należy stosować „zimową” wersję green gazu przeznaczoną do stosowania przy temperaturach poniżej 11 stopni C.

</doc>
<doc id="559897" url="https://pl.wikipedia.org/wiki?curid=559897" title="LiM-2">
LiM-2



</doc>
<doc id="559898" url="https://pl.wikipedia.org/wiki?curid=559898" title="Korkociąg (akrobacje lotnicze)">
Korkociąg (akrobacje lotnicze)



</doc>
<doc id="559900" url="https://pl.wikipedia.org/wiki?curid=559900" title="Korkociąg (akrobacja)">
Korkociąg (akrobacja)



</doc>
<doc id="559904" url="https://pl.wikipedia.org/wiki?curid=559904" title="Steroizomer">
Steroizomer



</doc>
<doc id="559906" url="https://pl.wikipedia.org/wiki?curid=559906" title="WUJek (album)">
WUJek (album)

Płyta WUJek to składanka utworów zespołów prezentujących się na corocznie organizowanym w Warszawie Festiwalu WUJek. Została wydana w 2006 roku przez Fabrykę Trzciny.

</doc>
<doc id="559907" url="https://pl.wikipedia.org/wiki?curid=559907" title="Odchody">
Odchody



</doc>
<doc id="559910" url="https://pl.wikipedia.org/wiki?curid=559910" title="Góry Świętego Eliasza">
Góry Świętego Eliasza

Góry Świętego Eliasza (ang. "Saint Elias Mountains" fr. "Monts Saint-Élie") – pasmo górskie w Kordylierach, w paśmie Gór Nadbrzeżnych, położone na terytorium USA (południowo-wschodnia część stanu Alaska) i Kanady (południowo-zachodnia część terytorium Jukonu). Rozciąga się na długości ok. 320 km, wzdłuż wybrzeża Oceanu Spokojnego, na północny zachód od Zatoki Alaska. Zbudowane z paleozoicznych i mezozoicznych zróżnicowanych skał krystalicznych i osadowych. Składa się z dwóch równoległych pasm, niższego nadbrzeżnego, z najwyższym szczytem Góra Świętego Eliasza o wysokości 5489 m n.p.m. i wyższego, północno-zachodniego, z najwyższym szczytem Logan, o wysokości 5966 m n.p.m. Góry leżą w strefie chłodnego górskiego klimatu umiarkowanego. Roczna suma opadów na stokach południowych wynosi ok. 1000 mm, na stokach północnych 200–300 mm. Dzięki dopływowi wilgotnego powietrza znad zatoki Alaska, Góry Świętego Eliasza są najsilniej zlodowaconym pasmem Kordylierów. Lodowce, spływające ku południowemu zachodowi dolinami górskimi, tworzą na wybrzeżu lodowce piedmontowe, z których największą pokrywę lodową posiada "Malaspina". Dolne partie stoków pokrywają lasy, wyżej występują łąki wysokogórskie.

</doc>
<doc id="559917" url="https://pl.wikipedia.org/wiki?curid=559917" title="Tihomir Ognjanov">
Tihomir Ognjanov

Tihomir Ognjanov (ur. 2 marca 1927, zm. 2 lipca 2006), piłkarz jugosłowiański, medalista olimpijski, uczestnik finałów mistrzostw świata w 1950 i w 1954.
Grający na pozycji prawoskrzydłowego Ognjanov debiutował w reprezentacji Jugosławii w maju 1950. Miesiąc później wystąpił w jednym meczu na mistrzostwach świata, strzelając bramkę Szwajcarom w zwycięskim spotkaniu (3:0). Ta wygrana oraz pokonanie Meksyku nie wystarczyło jednak Jugosławii do awansu do dalszych rozgrywek wobec porażki 0:2 z Brazylią.
Ognjanov, który wystąpił łącznie w 28 meczach reprezentacji i strzelił 7 bramek, bronił barw Crvenej Zvezdy Belgrad. Na igrzyskach olimpijskich w Helsinkach w 1952 zdobył wraz z zespołem narodowym srebrny medal. Na mistrzostwach świata w 1954 pozostał rezerwowym.

</doc>
<doc id="559920" url="https://pl.wikipedia.org/wiki?curid=559920" title="Jerzy Klechta">
Jerzy Klechta

Jerzy Klechta (ur. 14 sierpnia 1939 w Łodzi) – polski dziennikarz, publicysta, pisarz.
Życiorys.
W wieku 17 lat rozpoczął studia na Politechnice Łódzkiej, gdzie włączył się w studencką działalność polityczną Października '56. Po usunięciu z uczelni rozpoczął studia na Katolickim Uniwersytecie Lubelskim, następnie Uniwersytecie Warszawskim, gdzie ukończył wydział historii oraz Studium Dziennikarstwa. Ponadto studiował kulturę języka hiszpańskiego na Uniwersytecie w Salamance.
W 1968 roku wydał w Wydawnictwie MON zbeletryzowaną historię „Z walk AL i GL w Warszawie”, zgodną z linią propagandową ówczesnej władzy komunistycznej w Polsce. Pracował w Polskiej Agencji Prasowej, miesięczniku „Sprawy Międzynarodowe” i prasie młodzieżowej. Od 1968 roku należał do PZPR. W latach 70. kontynuował twórczość zgodną z linią PZPR. W 1972 roku, mając 32 lata, został zastępcą redaktora naczelnego Walki Młodych, wtedy organu ZMS. Od 1975 roku do rozwiązania pisma w sierpniu 1987 roku był redaktorem naczelnym miesięcznika „Radar”.
Postawę Jerzego Klechty na początku lat 80. charakteryzują dwa cytaty: pierwszy – z jego listu z sierpnia 1983 roku do Mieczysława Rakowskiego, ówczesnego wicepremiera rządu Wojciecha Jaruzelskiego:
Z drugiej strony Klechta pisał w 1991 roku o swojej działalności w tych samych czasach:
Jerzy Klechta potem pracował jako redaktor „Panoramy Polskiej” (1987–1990). Od 1989 roku prowadził w programie 2 TVP cotygodniowy magazyn Bliżej świata, do którego zapraszani byli mieszkający w Polsce dziennikarze zagraniczni (najczęstszymi gośćmi tego programu byli Bernard Margueritte z Francji i Renate Marsch-Potocka z Niemiec). Program ten był jednym z niewielu w ówczesnej telewizji, w którym puszczane były urywki programów telewizji zachodnich.
Pisywał także do różnych gazet. Był komentatorem w „Panoramie dnia” (TVP). W tym okresie napisał kilka książek o tematyce historycznej i podróżniczej (podróżował m.in. po Ameryce Łacińskiej).
W 1990 roku został doradcą do spraw mediów w Kancelarii Prezydenta Lecha Wałęsy. W latach 1994–2000 prowadził program autorski w TVP Katowice. W latach 1995–2006 prowadził program „Spojrzenia na Polskę” w TV Polonia. Po transformacji ustrojowej w Polsce specjalizował się w telewizji publicznej w tematyce watykańskiej; zaowocowało to kilkoma wydanymi przez niego książkami poświęconymi papieżowi Janowi Pawłowi II. W 1990 r. założył pierwszy w Pabianicach niezależny tygodnik – „Nowe Życie Pabianic”, którego był pierwszym redaktorem naczelnym. Później zrealizował kilka filmów dokumentalnych, parę z nich było nagrodzonych na XII Festiwalu w Niepokalanowie w kategorii filmu fabularnego w 1997 roku: „Matka Jasnogórska”, „Od Wadowic do Rzymu” (I nagroda), „Prymas przełomu” (III nagroda). Wykładał na Uniwersytecie im. Kardynała Stefana Wyszyńskiego. Od 1990 roku jest felietonistą paryskiego „Głosu Katolickiego”, od lat osiemdziesiątych XX wieku do rozwiązania w 2012 roku współpracował z miesięcznikiem kulturalno-społecznym – „Przeglądem Powszechnym”. W latach 1997–2007 był w TV Polonia komentatorem i redaktorem odpowiedzialnym za transmisje uroczystości religijno-patriotycznych. Po 2007 roku poświęcił się pracy literackiej. Jest autorem historii Polonii francuskiej. Z okazji 200. rocznicy urodzin Chopina napisał dwie jego biografie, jedna z nich ukazała się w Paryżu. Z okazji 195. rocznicy urodzin Stanisława Moniuszki opublikował pierwszą od pół wieku biografię tego polskiego twórcy oper narodowych. Jest autorem felietonów i esejów publikowanych w Internecie.

</doc>
<doc id="559926" url="https://pl.wikipedia.org/wiki?curid=559926" title="Sepp Herberger">
Sepp Herberger

Josef „Sepp” Herberger (ur. 28 marca 1897 w Mannheim, zm. 28 kwietnia 1977) – niemiecki piłkarz (łącznik) i trener piłkarski, wieloletni selekcjoner reprezentacji Niemiec.
Kariera zawodnicza.
Herberger reprezentował barwy SV Waldhof Mannheim (1914-21), VfR Mannheim (1921-26) i Tennis Borussia Berlin (1926-30). W latach 1921–1925 rozegrał trzy mecze w reprezentacji Niemiec i strzelił dwie bramki. Debiutował 18 września 1921 w Helsinkach w zremisowanym 3:3 meczu przeciwko Finlandii, w których strzelił swoje jedyne bramki dla reprezentacji. Ostatni mecz w kadrze zagrał 29 marca 1925 w Amsterdamie, w którym Niemcy przegrali z Holandią 1:2.
Kariera szkoleniowa.
Karierę trenerską rozpoczął jeszcze w czasie kariery piłkarskiej, obejmując SV Babelsberg 03, mimo gry w barwach Tennisie Borussii Berlin. Prowadził jeszcze kluby Tennis Borussia Berlin i Westdeutscher Spiel-Verband.
Początki pracy z reprezentacją.
Od 1932 był asystentem Otto Nerza w reprezentacji Niemiec. Po blamażu na igrzyskach olimpijskich, które odbyły się w Berlinie w 1936 został selekcjonerem drużyny niemieckiej. Na stanowisku tym pozostał aż do 1964, biorąc udział w czterech finałach mistrzostw świata.
Pierwsze mistrzostwa świata (1938) zakończyły się dla Herbergera porażką – zespół uważany za jednego z kandydatów do tytułu odpadł już w 1/8 finału po porażce ze Szwajcarią. Na kolejny start w MŚ przyszło Niemcom czekać 16 lat – RFN była objęta sankcjami ze względu na wywołanie II wojny światowej i piłkarzy nie dopuszczono do udziału w eliminacjach MŚ 50. Pierwszy powojenny start zakończył się sensacyjnym wywalczeniem tytułu mistrzowskiego.
Mistrzostwa świata 1954.
Niemcy wyszły z grupy dzięki dwukrotnemu pokonaniu Turcji (4:1 i 7:2). Nie przeszkodziła im porażka z głównym faworytem do Złotej Nike – Węgrami 3:8. Herberger nie wystawił w tym pojedynku najmocniejszego składu. W ćwierćfinale Niemcy wygrali z Jugosławią 2:0, a w półfinale rozgromili Austrię 6:1.
Cud w Bernie.
W finale doszło do ponownego spotkania z Węgrami. Mecz ten określa się także mianem "Cudu w Bernie". Według wielu fachowców Herberger bardzo umiejętnie zneutralizował nieprawdopodobnie silny atak węgierski z takimi asami jak Sandor Kocsis, Nandor Hidegkuti i przede wszystkim wracający do składu po kontuzji Ferenc Puskás. Po 9 minutach Węgrzy prowadzili 2:0, jednak po kolejnych 9 minutach był już remis za sprawą Maxa Morlocka i Helmuta Rahna. Fenomenalnie grający Niemcy zdołali w końcówce strzelić decydującego gola (ponownie Rahn) i sprawili jedną z największych sensacji w historii futbolu. Herberger został uznany w Niemczech za bohatera narodowego, tacy piłkarze jak Fritz Walter (kapitan zespołu), Helmut Rahn, Anton Turek czy Max Morlock są pamiętani do dziś.
"Cud w Bernie" wywołał wiele dyskusji, nie tylko wśród fanów piłki nożnej. Drużyna Herbergera nie uchodziła za faworyta do medalu, jej pierwszy start po II wojnie światowej zapowiadał się przed finałami bardzo marnie. Istnieje podejrzenie, iż drużyna znajdowała się wówczas na dopingu. Często wspomina się o tajemniczych zastrzykach wykonywanych przez lekarza reprezentacji tuż przed meczem, zdają się tę teorię potwierdzać późniejsze liczne przypadki zachorowań niemieckich piłkarzy na żółtaczkę – dwóch członków kadry zmarło na tę chorobę.
Drużyna węgierska nie miała możliwości przygotowania się do decydującego meczu – w miasteczku w którym została zakwaterowana dzień przed meczem odbywał się festyn. Wpływ na wynik finału miała również kontuzja Ferenca Puskása odniesiona w pierwszym meczu z Niemcami – nie wiadomo czy wystawienie go w tym meczu nie było błędem węgierskiego trenera. Mimo tych wątpliwości sensacyjne zwycięstwo Niemiec było wydarzeniem na skalę światową – kraj odpowiedzialny za wybuch wojny i holocaust po raz pierwszy od końca wojny triumfował w jakiejkolwiek dziedzinie życia społecznego.
Ostatnie lata w reprezentacji.
Herberger przygotowywał drużynę do kolejnych MŚ, wprowadzając do niej m.in. Uwe Seelera, jednego z najlepszych piłkarzy w historii niemieckiego futbolu. Na mistrzostwach w Szwecji (1958) Niemcy bez problemu wyszli z grupy (eliminując m.in. słabą wówczas Argentynę), dochodząc aż do półfinału, gdzie ulegli gospodarzom turnieju 1:3. Mecz ten wzbudził duży zawód w Niemczech, przez lata obowiązywał bojkot szwedzkich towarów. Ostatecznie zespół Seppa Herbergera po porażce 3:6 z Francją zajął 4. miejsce.
Na MŚ w Chile, w 1962 Herberger prowadził zespół po raz ostatni. W grupie łatwo uporał się z konkurentami, wyprzedzając gospodarzy, Włochów i Szwajcarię. Mundial zakończył się jednak niepowodzeniem – w ćwierćfinale RFN uległ Jugosławii 0:1. W 1964 na stanowisku selekcjonera reprezentacji Niemiec Herbergera zastąpił wieloletni asystent Helmut Schön.
Uznanie.
Sepp Herberger uważany jest za jednego z najwybitniejszych trenerów w historii niemieckiej piłki nożnej, jednak kontrowersje wzbudza postawa DFB oraz samego trenera w czasie dyktatury Hitlera. Należy pamiętać, iż sukcesy drużyny narodowej były w III Rzeszy wykorzystywane propagandowo.
Herberger chętnie powoływał do kadry Niemiec piłkarzy z polskimi korzeniami, w tym najwybitniejszego polskiego przedwojennego piłkarza, Ernesta Wilimowskiego.

</doc>
<doc id="559928" url="https://pl.wikipedia.org/wiki?curid=559928" title="Afryka subsaharyjska">
Afryka subsaharyjska



</doc>
<doc id="559930" url="https://pl.wikipedia.org/wiki?curid=559930" title="IV liga polska w piłce nożnej (grupa wielkopolska północna)">
IV liga polska w piłce nożnej (grupa wielkopolska północna)

Wielkopolska północna grupa IV ligi jest jedną z 21 grup IV ligi. Występuje w niej 16 drużyn z północnej części województwa wielkopolskiego (w przybliżeniu obszar byłych województw pilskiego i poznańskiego). Opiekunem rozgrywek jest Wielkopolski Związek Piłki Nożnej z siedzibą w Poznaniu.
Sezon 2017/2018.
Baraże o III ligę.
Po zakończeniu sezonu rozegrano dwumecz barażowy o miejsce w III lidze, grupa II w sezonie 2018/2019 pomiędzy 1. drużyną IV ligi (grupa wielkopolska południowa), a 1. zespołem IV ligi (grupa wielkopolska północna). Mecze odbyły się 9 i 17 czerwca 2018.
Sezon 2016/2017.
Baraże o III ligę.
Po zakończeniu sezonu rozegrano dwumecz barażowy o miejsce w III lidze w sezonie 2017/2018 pomiędzy 1. drużyną IV ligi (grupa wielkopolska południowa), a 1. zespołem IV ligi (grupa wielkopolska północna). Mecze odbyły się 10 i 17 czerwca 2017.
Sezon 2012/2013.
Baraże.
Baraże o awans do IV ligi, grupa wielkopolska północna na sezon 2013/2014.
Iskra Szydłowo awansowała do IV ligi.
Sezon 2011/2012.
Baraże.
Baraże o awans do IV ligi, grupa wielkopolska północna na sezon 2012/2013.
Świt Piotrowo awansowała do IV ligi.
Sezon 2010/2011.
Baraże.
Baraże o awans do IV ligi, grupa wielkopolska północna na sezon 2011/2012.
Sparta Złotów awansowała do IV ligi.
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.
Awans do baraży uzyskał Lubuszanin Trzcianka.

</doc>
<doc id="559932" url="https://pl.wikipedia.org/wiki?curid=559932" title="Pstrąg potokowy">
Pstrąg potokowy

Pstrąg potokowy ("Salmo trutta" m. "fario") – ryba z rodziny łososiowatych (Salmonidae), należąca do gatunku "Salmo trutta", ekologiczna odmiana troci atlantyckiej ("S. t. trutta") przystosowana do życia wyłącznie w wodach słodkich.
Występowanie.
W Polsce liczny na południu i północy kraju. Występuje w górskich potokach Beskidów, Tatr, Sudetów, Jury Krakowsko-Częstochowskiej, także w rzekach Dolnego Śląska, Pomorza Zachodniego i Środkowego, na Warmii i Mazurach, w dopływach Warty. Poza Polską w naturalny sposób występuje w niemal całej Europie oraz północnej Afryce i nielicznie w Azji. Sztucznie rozprzestrzeniony na wszystkie kontynenty oprócz Antarktydy. Żyje w zimnych, dobrze natlenionych i dzikich (nieuregulowanych) rzekach – głównie górskich.
Opis.
W Polsce osiąga maksymalnie ok. 80 cm długości i 5 kg masy ciała. Kształt torpedowaty – ułatwiający życie w wartkim prądzie rzeki. Ubarwienie bardzo zmienne – zależne od miejsca przebywania. Na ciele liczne czarne i czerwone kropki. Brzuch żółtobiały lub żółty. Płetwa tłuszczowa jasna, ciemnoobrzeżona. Młode osobniki mają duże, wyraźne niebieskoszare plamy na bokach. Dorosłe samce mają często hakowato zagiętą ku górze żuchwę i dłuższą głowę niż samice.
Odżywianie.
Jest typowym drapieżnikiem. Młode osobniki zjadają larwy owadów i skorupiaki. Dorosłe zjadają głównie ryby i owady. Często przechodzi na pokarm sezonowy, np. wczesną wiosną bardzo chętnie zjada świeżo wybudzone ze snu zimowego żaby. W maju odżywia się jętką majową, lipiec-sierpień- głównie małe ryby: cierniki, głowacze, słonecznice, kozy itp. Przystępując do tarła nie przestaje się odżywiać, powszechny jest również kanibalizm.
Rozród.
Do tarła przystępuje jesienią podejmując krótkie (z reguły kilkukilometrowe) wędrówki tarłowe do niewielkich dopływów ze żwirowym dnem. Jednej samicy zazwyczaj towarzyszy kilka samców. Ikra jest składana do zagłębień wykopanych przez samice w żwirze pokrywającym dno. Zapiaszczenie tego żwiru ma silny wpływ na przeżywalność ikry i w miejscach gdzie jest ono bardzo silne tarło może się okazać zupełnie nieefektywne i larwy się nie wylęgną. Larwy tuż po wylęgu mają duży woreczek żółtkowy.
Zagrożenia.
W Polsce zagrożony z powodu systematycznego niszczenia jego siedlisk poprzez postępującą zabudowę hydrotechniczną rzek górskich oraz dużą presję wędkarską i kłusownictwo.
Ochrona.
W Polsce w wodach będących w użytkowaniu PZW obowiązują następujące regulacje dotyczące ochrony pstrąga potokowego:

</doc>
<doc id="559934" url="https://pl.wikipedia.org/wiki?curid=559934" title="Mariusz Agnosiewicz">
Mariusz Agnosiewicz

Mariusz Agnosiewicz, właśc. Mariusz Kamil Gawlik – polski dziennikarz i redaktor internetowy oraz wydawca. Działacz ruchu humanistyczno-wolnomyślicielskiego i antyklerykalnego w Polsce.
Życiorys.
Ukończył studia na Wydziale Prawa Uniwersytetu Wrocławskiego.
Deklaruje się jako ateista. Jest założycielem i redaktorem naczelnym portalu wolnomyślicielskiego i antyklerykalnego Racjonalista.pl. Jest autorem kilkuset publikacji – głównie z zakresu stosunków wyznaniowych, religioznawstwa, wolności obywatelskich i prawa – w prasie internetowej i zwykłej (m.in. miesięcznik „Dziś”, kwartalniki: „Forum Klubowe” i „Bez Dogmatu”, tygodniki: „Fakty i Mity” i „Przegląd”). Od września 2006 jest członkiem redakcji dwumiesięcznika „Res Humana”.
Założył i był pierwszym prezesem Polskiego Stowarzyszenia Racjonalistów. Współorganizował Polską Federację Humanistyczną, zrzeszającą organizacje o profilu laickim w Polsce. Jest członkiem grupy Liberales.
Jest współtwórcą Internetowej Listy Ateistów i Agnostyków. Zorganizował pierwszy w Polsce tzw. ślub humanistyczny. Od 2008 jest członkiem World Transhumanist Association, która obecnie nazywa się Humanity+.

</doc>
<doc id="559935" url="https://pl.wikipedia.org/wiki?curid=559935" title="Mariusz Gawlik">
Mariusz Gawlik



</doc>
<doc id="559941" url="https://pl.wikipedia.org/wiki?curid=559941" title="Arnold Schonberg">
Arnold Schonberg



</doc>
<doc id="559943" url="https://pl.wikipedia.org/wiki?curid=559943" title="Międzynarodowe Stowarzyszenie Prokuratorów">
Międzynarodowe Stowarzyszenie Prokuratorów

Międzynarodowe Stowarzyszenie Prokuratorów (ang. "The International Association of Prosecutors, IAP") – pierwsze i jedyne stowarzyszenie prokuratorów o zasięgu światowym.
Pozarządowa i apolityczna organizacja założona przez Organizację Narodów Zjednoczonych w 1995 w Wiedniu, zrzesza ponad 200 tys. prokuratorów z ponad 120 państw. Członkami stowarzyszenia mogą zostać osoby które wykonują lub wykonywały funkcje oskarżycielskie, a także organizacje zrzeszające osoby wykonujące przed sądami te funkcje oraz urzędy i organizacje działające na rzecz zapobiegania przestępczości.
Stowarzyszenie opracowało w 1999 "Standardy Zawodowej Odpowiedzialności, Podstawowych Obowiązków i Praw Prokuratorów" (ang. "Professional Responsibility and Statement of the Essential Duties and Rights of Prosecutors"), swoisty kodeks postępowania prokuratorów w życiu zawodowym i prywatnym.
Cele.
Głównym powodem powstania stowarzyszenia był gwałtowny wzrost międzynarodowej przestępczości, w tym przemytu narkotyków, prania brudnych pieniędzy i oszustw.
Celami stowarzyszenia są:
Logo.
Logo stowarzyszenia składa się z dwóch głównych elementów: niebieskiego globu ziemskiego z białą siatką kartograficzną oraz umieszczonej na nim postaci Temidy w białych szatach, trzymającej w prawej dłoni wagę, a w lewej miecz. Niebieska kolorystyka globu nawiązuje do kolorystyki flagi Organizacji Narodów Zjednoczonych (symbol jedności). Centralnym obiektem jest postać bogini sprawiedliwości, co wskazuje czym powinni się kierować prokuratorzy w wykonywaniu swoich zadań. Sam glob natomiast symbolizuje zasadę praworządności, prymat zasady rządów prawa na całym świecie oraz podkreśla międzynarodowy charakter organizacji. Kolisty kształt loga jest symbolem jedności i ma przypominać o tym, że współpraca między prokuratorami funkcjonującymi we wszystkich systemach prawa jest najskuteczniejszym narzędziem do walki z międzynarodową przestępczością. Miecz trzymany w lewej dłoni Temidy obrazuje rolę jaką pełnią prokuratorzy w obronie interesów społeczeństwa.
Władze.
Władzami stowarzyszenia są:
Obecnie Prezesem jest francuski prokurator François Falletti.
Konferencje.
IAP organizuje roczne konferencje (ang. "Annual Conferences") poświęcone wybranej tematyce:
Współpraca.
Stowarzyszenie współpracuje z wieloma rządowymi i pozarządowymi organizacjami, m.in. z Radą Europy, Organizacją Narodów Zjednoczonych, Międzynarodowym Trybunałem Karnym dla byłej Jugosławii, Eurojust i Eurojustice.

</doc>
<doc id="559945" url="https://pl.wikipedia.org/wiki?curid=559945" title="IAP">
IAP



</doc>
<doc id="559947" url="https://pl.wikipedia.org/wiki?curid=559947" title="Gwiazda typu Delta Cephei">
Gwiazda typu Delta Cephei



</doc>
<doc id="559949" url="https://pl.wikipedia.org/wiki?curid=559949" title="Christopher Ehret">
Christopher Ehret

Christopher Ehret (ur. 1941) – amerykański historyk i językoznawca, profesor historii Afryki na Uniwersytecie Kalifornijskim w Los Angeles. Znany szczególnie ze swoich prac w zakresie afrykańskiej archeologii i językoznawstwa historycznego. Jest autorem rozpraw naukowych na temat rekonstrukcji słabo zaświadczonych języków oraz prajęzyków z rodziny afroazjatyckiej i nilo-saharyjskiej. Jego prace etymologiczne są często krytykowane za zaproponowane zaskakujące przesunięcia semantyczne.

</doc>
<doc id="559951" url="https://pl.wikipedia.org/wiki?curid=559951" title="Lingwistyka historyczna">
Lingwistyka historyczna



</doc>
<doc id="559952" url="https://pl.wikipedia.org/wiki?curid=559952" title="Lingwistyka diachroniczna">
Lingwistyka diachroniczna



</doc>
<doc id="559956" url="https://pl.wikipedia.org/wiki?curid=559956" title="Gaël Duval">
Gaël Duval

Gaël Duval (ur. 7 maja 1973) – francuski informatyk. Ukończył studia na uniwersytecie Caen we Francji na kierunku sieci i aplikacje dokumentalne. W lipcu 1998 roku stworzył dystrybucję Linuksa MandrakeLinux (obecnie Mandriva Linux). W marcu 2006 r. zwolniony z pełnionej funkcji w firmie Mandriva (odpowiadał za komunikację między członkami grupy zarządzającej) zajął się tworzeniem nowej dystrybucji Linuksa Ulteo, która w założeniu ma zmienić podejście ludzi do komputerów.

</doc>
<doc id="559959" url="https://pl.wikipedia.org/wiki?curid=559959" title="Gael Duval">
Gael Duval



</doc>
<doc id="559964" url="https://pl.wikipedia.org/wiki?curid=559964" title="Charles Frake">
Charles Frake

Charles O. Frake (ur. 9 maja 1930, zm. 16 września 2021) – amerykański antropolog, profesor Uniwersytetu Stanu Nowy Jork w Buffalo.
Specjalizował się w dziedzinie antropologii kognitywnej i lingwistyki antropologicznej. Stopień doktora uzyskał w 1955 na Uniwersytecie Yale. Od 1986 był członkiem National Academy of Sciences.

</doc>
<doc id="559965" url="https://pl.wikipedia.org/wiki?curid=559965" title="Otto Szmidt">
Otto Szmidt

Otto Juljewicz Szmidt (ros. Отто Юльевич Шмидт, ur. w Mohylewie, zm. 7 września 1956 w Moskwie) – radziecki astronom, geofizyk, matematyk, akademik Radzieckiej Akademii Nauk w (1935) i Ukraińskiej Akademii Nauk (1934) Bohater Związku Radzieckiego (27 czerwca 1937), członek Komunistycznej Partii Związku Radzieckiego od 1918.
Życiorys.
W 1921 przewodniczący delegacji rosyjsko-ukraińsko-białoruskiej w Mieszanej Komisji Reewakuacyjnej i Specjalnej Komisji Mieszanej, utworzonych na mocy Traktatu Ryskiego (zob. D. Matelski: "Losy polskich dóbr kultury w Rosji i ZSRR", Poznań 2004).
W latach 1924–1941 był redaktorem naczelnym Wielkiej Encyklopedii Radzieckiej.
Jego przodkami ze strony ojca byli Niemcy, którzy przybyli w drugiej połowie XVIII wieku do Kurlandii (ówcześnie lenno Rzeczypospolitej, obecnie Łotwa), a matka była pochodzenia łotewskiego.
Przyznano mu Złotą Gwiazdę Bohatera Związku Radzieckiego, trzykrotnie Order Lenina (1932, 1937 i 1953), dwukrotnie Order Czerwonego Sztandaru Pracy (1936 i 1945), Order Czerwonej Gwiazdy (1934) i inne odznaczenia.

</doc>
<doc id="559967" url="https://pl.wikipedia.org/wiki?curid=559967" title="Organisation (zespół muzyczny)">
Organisation (zespół muzyczny)

Organisation – niemiecki zespół muzyczny wykonujący eksperymentalną muzykę w nurcie krautrock, działający na przełomie lat 60. i 70. XX wieku. Grupa nagrała tylko jeden album, "Tone Float", który wyprodukował Conny Plank. Nie osiągnął on wysokiej sprzedaży i już w 1970 roku grupa zakończyła działalność, a Ralf Hütter i Florian Schneider stworzyli projekt Kraftwerk.

</doc>
<doc id="559969" url="https://pl.wikipedia.org/wiki?curid=559969" title="Wenyan">
Wenyan



</doc>
<doc id="559970" url="https://pl.wikipedia.org/wiki?curid=559970" title="Język chiński klasyczny">
Język chiński klasyczny



</doc>
<doc id="559972" url="https://pl.wikipedia.org/wiki?curid=559972" title="Tramwaj wodny w Gdańsku">
Tramwaj wodny w Gdańsku

Tramwaj wodny w Gdańsku – sieć linii tramwaju wodnego, organizowanych przez Zarząd Transportu Miejskiego w Gdańsku w latach 2006–2019, pływający po wodach śródlądowych Gdańska, a do końca sezonu letniego 2012 także między Gdańskiem, Sopotem i Helem. Połączenia, obsługiwane przez Żeglugę Gdańską, funkcjonowały w sezonie letnim, od maja do września.
Historia.
Lata 2006–2012.
Gdańska żegluga śródlądowa w tej formie została reaktywowana w 2006, dzięki porozumieniu władz Gdańska, Sopotu i Helu. Połączenia, organizowane przez miejskiego przewoźnika (ZTM w Gdańsku) i obsługiwane przez wyłonioną w przetargu Żeglugę Gdańską, funkcjonowały na trasach Gdańsk – Hel, Sopot – Hel i Gdańsk – Sopot, wykonując 3–4 kursy dzienne. Połączenia okazały się bardzo dobrym pomysłem, w pierwszym roku z połączeń skorzystało z nich 165 tysięcy pasażerów. W 2008 wybrane rejsy do Sopotu zaczęły zatrzymywać się przy nabrzeżu w Nowym Porcie. Większe zmiany miały miejsce w 2009. Uruchomiono połączenie Gdańsk – Wyspa Sobieszewska, jednocześnie, z powodu zbyt wysokich kosztów, zlikwidowano rejsy z Gdańska do Sopotu. Taka sieć połączeń funkcjonowała do 2012. Po sezonie letnim 2012, z powodu wycofania się z finansowania rejsów przez miasto Hel i samorząd województwa pomorskiego oraz rosnących kosztów władze Gdańska i Sopotu zrezygnowały z finansowania tych połączeń. W następnym roku Żegluga Gdańska ponownie uruchomiła rejsy na Hel, tym razem w charakterze komercyjnym.
Lata 2012–2019.
Pierwsze plany uruchomienia rejsów po wodach śródlądowych Gdańska pojawiły się w 2009. Proponowano uruchomienie połączeń z centrum Gdańska do Świbna. Dzięki dofinansowaniu otrzymanemu z Europejskiego Funduszu Rozwoju Regionalnego 2007-2013 (fundusze Unii Europejskiej), w ramach projektu „Program ożywienia dróg wodnych w Gdańsku”, w 2012 uruchomiono połączenia na trasie Żabi Kruk – Westerplatte (wybrane rejsy do Latarni Morskiej – F5) oraz Targ Rybny – Narodowe Centrum Żeglarstwa (F6). W wyniku przetargu obsługę tych linii przejęła Żegluga Gdańska. W tym celu z Sankt Petersburga zostały zakupione 2 używane jednostki: Sonica i Sonica I, mogące pomieścić 50 pasażerów i 5 rowerów, a także wybudowano 10 przystanków i 3 przystanie. W 2012 roku przewiozły one 11 375 osób i 270 rowerów, a w roku 2013, tylko w okresie od 1 maja do 20 sierpnia ponad 20 tysięcy pasażerów oraz 354 rowery.
W 2015 połączenie do Narodowego Centrum Żeglarstwa zostało wydłużone o dodatkowy przystanek w Sobieszewie, przy jednoczesnym zachowaniu dotychczasowej przystani końcowej. Rok później linię F5 wydłużono do Brzeźna. Wtedy też zmieniono trasę linii F6 na Targ Rybny – Narodowe Centrum Żeglarstwa – Sobieszewo. Dalsze zmiany miały miejsce w 2018, wraz z zakończeniem projektu „Program ożywienia dróg wodnych w Gdańsku”. Wtedy to zaprzestano obsługi części przystanków tramwaju wodnego (m.in. na Stogach). Dodatkowo uruchomiono przedsprzedaż internetową (do 50% miejsc na statku) oraz sprzedaż przekąsek na pokładzie statku. Ponadto kursowanie statków na odcinkach do Brzeźna i Sobieszewa zapoczątkowano już 1 maja i realizowano do 16 września, ale do 22 czerwca i od 3 września linie F5 i F6 funkcjonowały wyłącznie w weekendy. W sezonie letnim liczba kursów na linii F5 wzrosła z 3 do 6 (obsługa statkami Sonica i Sonica I), a trasę do Sobieszewa zaczął obsługiwać statek m/s "Elżbieta", mogący przewieźć 140 pasażerów.
Z biegiem lat koszty utrzymania połączeń rosły (miasto musiało dopłacać nawet 2 mln złotych). Z powodu pandemii COVID-19 w Polsce, w 2020 rozpoczęcie sezonu żeglugowego przełożono na lipiec, a następnie odwołano całkowicie. We wrześniu 2020 wygasła umowa między miastem a przewoźnikiem – Żeglugą Gdańską. Nie została ona przedłużona z powodu nieopłacalności połączeń, wobec czego zostały one zlikwidowane.

</doc>
<doc id="559975" url="https://pl.wikipedia.org/wiki?curid=559975" title="Język fleksyjny">
Język fleksyjny



</doc>
<doc id="559976" url="https://pl.wikipedia.org/wiki?curid=559976" title="Schronisko PTTK na Równicy">
Schronisko PTTK na Równicy

Schronisko PTTK na Równicy – obiekt turystyczny Polskiego Towarzystwa Turystyczno-Krajoznawczego, dawniej górskie schronisko turystyczne, od 2016 mające status "gościńca". Położone w Beskidzie Śląskim, na skraju rozległej polany opadającej w kierunku południowo-zachodnim spod szczytu Równicy, na wysokości 758 m n.p.m. Administracyjnie w granicach miasta Ustronia.
Historia.
Lata II Rzeczypospolitej.
W 1921 niemiecki „Touristenverein” (Towarzystwo Turystyczne) z Ustronia kupił od rodziny Cieślarów parcelę, obejmującą fragment polany pod szczytem Równicy o powierzchni 750 m². Na niej w 1923 z inicjatywy działaczy „Touristenverein” i Zarządu Kąpielowego w Ustroniu doraźnie zawiązana spółka Ustroniaków (W. Scharbert – właściciel sklepu, H. Szwarc – dyrektor fabryki Breviller-Urban, H. Jezierski – urzędnik tej fabryki, L. Schretner – leśniczy i F. Śniegoń – lekarz) wybudowała niewielkie, drewniane schronisko turystyczne na kamiennym podmurowaniu, ze stromym dachem krytym gontem. Na parterze obiektu mieścił się bufet, jadalnia i otwarta weranda, natomiast na piętrze dwie sypialnie z 12 miejscami noclegowymi. Obiekt otwarto w lipcu 1923.
W 1926 obiekt odkupił Oddział Górnośląski Polskiego Towarzystwa Tatrzańskiego w Katowicach i w ciągu niecałych dwóch lat praktycznie od nowa wybudował stylowe, drewniane schronisko. Oprócz środków własnych i kredytu hipotecznego uzyskanego pod zastaw nieruchomości na Równicy konto budowy zasiliła również subwencja ówczesnego Ministerstwa Robót Publicznych oraz dotacja z funduszy Wydziału Oświecenia Śląskiego Urzędu Wojewódzkiego. Na parterze schronisko posiadało bufet i salę jadalną otoczone trzema oszklonymi werandami oraz 2 pokoje gościnne, na piętrze 8 sypialni na 26 łóżek, na poddaszu wspólną sypialnię z 30 miejscami, w podpiwniczeniu – pomieszczenia gospodarcze. Posiadało ogrzewanie piecami kaflowymi, instalację wodociągową i kanalizację.
Już w 1927 schronisko zaczęło obsługiwać turystów, chociaż zakończenie prac budowlanych miało miejsce dopiero wiosną 1928, a uroczyste poświęcenie 2 czerwca tegoż roku. Początkowo obiekt był dzierżawiony, a pierwszym gospodarzem był emerytowany kapitan Wojska Polskiego, Leon Zatloukal z Goleszowa. W 1930 Oddział Górnośląski PTT sam przejął jego prowadzenie, a kierownikiem został pochodzący z Częstochowy Wit Maciejewski.
W 1928 staraniem PTT do schroniska wyznakowano ścieżki z Ustronia doliną Gościradowca (kolorem czerwonym) i z Brennej (zielonym), a także grzbietowy szlak niebieski, łączący Równicę przez Orłową, Trzy Kopce Wiślańskie i Przełęcz Salmopolską z Malinowską Skałą w głównym grzbiecie Pasma Wiślańskiego. W 1931 turyści mieli już również do dyspozycji czerwono znakowany szlak z Polany przez Jaszowiec. Wkrótce powstała także (kosztem 237 tys. ówczesnych złotych) malownicza, serpentynowa droga do schroniska, prowadząca z Ustronia Polany przez Jaszowiec. Wybudowały ją i wybrukowały w latach 1933–1934 tzw. Ochotnicze Drużyny Robotnicze, o czym informuje skromna płyta pamiątkowa wykuta w miejscowym piaskowcu, widoczna do dziś przy placyku na końcu drogi. Dzięki temu obiekt stał się prawdopodobnie pierwszym w Beskidach schroniskiem górskim, do którego drzwi goście mogli dojechać samochodem. Wśród gości schroniska byli m.in. ówczesny prezydent Rzeczypospolitej Polskiej Ignacy Mościcki oraz wojewoda śląski Michał Grażyński, niezwykle przychylni rozwojowi turystycznego zagospodarowania śląskich Beskidów.
W latach 1931–1932 przeprowadzono pierwszą modernizację budynku, obejmującą m.in. budowę umywalni i łazienki z natryskami. Doprowadzono także, w 1933, linię telefoniczną z Ustronia.
W drugiej połowie lat 30. XX wieku szybko rósł ruch turystyczny w schronisku, które udzielało wtedy od 1000 do 5500 noclegów rocznie. Wymusiło to dalsze zwiększenie liczby miejsc noclegowych. Schronisko dysponowało wtedy 120 miejscami, z tego 62 na łóżkach i 58 na doraźnie rozkładanych siennikach, częściowo na poddaszu. Ceny noclegów wynosiły: w łóżku od 1,70 do 2,50 zł, dla członków PTT od 1,00 do 1,50 zł i dla młodzieży od 0,75 do 1,50 zł; na sienniku (dla grup) od 0,50 do 1,00 zł. Już wówczas w schronisku znajdowała się stacja ratownictwa górskiego, wyposażona w apteczkę i najniezbędniejszy sprzęt.
Od 1937 dzierżawcą schroniska był Karol Kroker, który jednocześnie kierował schroniskiem Oddziału Górnośląskiego PTT na Przysłopie pod Baranią Górą. W 1939 gospodarzem schroniska został Rudolf Hulanik.
Lata II wojny światowej.
W dniu wybuchu II wojny światowej, 1 września 1939, do schroniska dotarła jednostka polskich saperów, która wycofując się przed ofensywą niemiecką wysadziła w Wiśle część mostów i sieci telefonicznej. Ponieważ żołnierze nie byli w stanie transportować dalej znacznych zapasów materiałów wybuchowych, zdetonowali je kilkaset metrów od budynku. Eksplozja była tak silna, że wyrwała schroniskowe okna wraz z framugami. Były to jedyne uszkodzenia schroniska w kampanii wrześniowej i w czasie całej wojny.
Po zakończeniu działań wojennych jesienią 1939 schronisko przejął Beskidenverein. Dzierżawca obiektu, Rudolf Hulanik, przyjął niemiecką listę narodowościową) i pozostał w roli gospodarza. Na miejscu pozostał również całkowicie polski personel schroniska. Dzięki drodze dojazdowej i bliskości Ustronia frekwencja w schronisku była wysoka. W sezonie letnim nie tylko w dni świąteczne, ale i popołudniami dni powszednich na polanie przebywało wielu Niemców, których przyciągała dobra kuchnia i dobrze schłodzone piwo.
W 1942 w schronisku zainstalował się posterunek obserwacyjny Luftwaffe. Na dachu budynku wzniesiono 3-metrową wieżę, z której żołnierze zaczęli wkrótce prowadzić obserwacje alianckich samolotów, latających nad cele położone na Górnym Śląsku i w Zagłębiu Ostrawsko-Karwińskim. Obsługa posterunku, poza dowódcą składająca się z samych Czechów wcielonych do armii niemieckiej, mieszkała w schronisku.
Jesienią 1944 gospodarz schroniska Rudolf Hulanik, został wcielony do Wehrmachtu. Jednocześnie zbliżający się front ograniczył znacznie ruch turystyczny. W kwietniu 1945 na grzbiecie górskim biegnącym od Równicy po Przełęcz Salmopolską zajęły stanowiska oddziały z niemieckiej 3 Dywizji Górskiej. Personel schroniska został wyeksmitowany (Polacy ci znaleźli schronienie w samotnej chałupie na niedalekim Beskidku pod Orłową), a jego miejsce zajęli niemieccy strzelcy górscy. Pod szczytem pospiesznie budowano okopy, zaś przy drodze poniżej schroniska zajęła pozycje bateria artylerii. Na skutek błyskawicznych postępów frontu na przedgórzu Beskidu Śląskiego 1 maja 1945, w obawie przed okrążeniem, Niemcy pospiesznie opuścili te stanowiska, schodząc do Ustronia.
Lata powojenne.
Po zakończeniu II wojny światowej obiekt był jednym z pierwszych schronisk uruchomionych przez Polskie Towarzystwo Tatrzańskie w Beskidzie Śląskim.
Po zakończeniu działań wojennych schronisko zostało zabezpieczone przez działaczy reaktywowanego 30 czerwca 1945 Polskiego Towarzystwa Turystycznego „Beskid” w Cieszynie. Wkrótce zostało przejęte i uruchomione przez macierzysty Oddział Górnośląski Polskiego Towarzystwa Tatrzańskiego, który m.in. odnowił wnętrza i wybudował koło schroniska budynek gospodarczy. Od 1952 schronisko było zarządzane przez kolejne jednostki gospodarcze, powoływane przez Zarząd Główny Polskiego Towarzystwa Turystyczno-Krajoznawczego.
W latach 1966–1968 obiekt poddano gruntownemu remontowi. Do schroniska doprowadzono wodociąg z Jaszowca. Wymieniono wszystkie instalacje i wprowadzono centralne ogrzewanie. Przebudowano zaplecze gastronomiczne tak, by mogło ono sprostać wymogom obsługi wycieczek zbiorowych i z roku na rok zwiększającej się liczby gości indywidualnych. W dwu-, trzy- i wieloosobowych sypialniach znajdowały się 52 miejsca noclegowe. Jadalnie, poszerzone o dawne werandy, otrzymały nowe wyposażenie i regionalny wystrój. Mieściły 80 miejsc konsumpcyjnych. Przed wejściem zbudowano namiotowe zadaszenie, chroniące drzwi przed wiatrem i śniegiem. W latach 70. XX wieku schronisko uzyskało dwukrotnie główną nagrodę – Wielki Złoty Klucz – w ogólnopolskim konkursie Zrzeszenia Polskich Hoteli Turystycznych na najgościnniejszy obiekt hotelowy w Polsce. W tym czasie (1972-1985) prowadzili je Stanisława i Eugeniusz Mynarscy, a po nich – Jan Jeleśniański.
W 1989 schronisku nadano imię Edmunda Kaźmierczaka, długoletniego działacza Górnośląskiego Oddziału Polskiego Towarzystwa Tatrzańskiego i niestrudzonego animatora polskiej turystyki w Beskidzie Śląskim. Jego postać przypomina pamiątkowa tablica, wmurowana w ścianę budynku. Imieniem Edmunda Kaźmierczaka nazwano również znakowany zielonym kolorem szlak turystyczny, wiodący do schroniska z Brennej.
W 1995 schronisko powróciło we władanie Oddziału Górnośląskiego PTTK w Katowicach. Obok remontu dachu i systemów kominowych wybudowano również kominek w sali jadalnej, której wystrój wzbogacono o elementy nawiązujące do regionalnych tradycji i historii turystyki w Beskidzie Śląskim. Zmodernizowano otoczenie schroniska. W Międzynarodowym Roku Gór (2002) spotkali się tu uczestnicy Pierwszego Równoczesnego Przejścia Głównego Szlaku Górskiego (25 maja) oraz Spotkań na Szczytach (14 września). W tym samym roku gościli tu również przedstawiciele władz naczelnych PTTK, Klubu Czeskich Turystów i Klubu Słowackich Turystów, podpisujący 29 czerwca porozumienie w sprawie dalszej współpracy.
W 2016 obiekt został skreślony z listy schronisk PTTK i zmienił swój status na "gościniec".

</doc>
<doc id="559977" url="https://pl.wikipedia.org/wiki?curid=559977" title="Język alternacyjny">
Język alternacyjny



</doc>
<doc id="559987" url="https://pl.wikipedia.org/wiki?curid=559987" title="Patyczak czerwonoskrzydły">
Patyczak czerwonoskrzydły

Patyczak czerwonoskrzydły ("Phaenopharos khaoyaiensis") – owad z rzędu straszyków. Popularny w terrarystyce.

</doc>
<doc id="559988" url="https://pl.wikipedia.org/wiki?curid=559988" title="Toyota Yaris">
Toyota Yaris

Toyota Yaris – samochód osobowy klasy aut miejskich produkowany przez japońską markę Toyota od 1999 roku. Od 2020 roku produkowana jest czwarta generacja modelu.
Nazwa "Yaris" wywodzi się od Charyty (gr. "Cháris", l.mn. "Chárites"), czyli jednej z greckich bogiń wdzięku.
Pierwsza generacja.
Toyota Yaris I została po raz pierwszy zaprezentowana w 1999 roku.
Historia i opis modelu.
Samochód dobrze radził sobie w rankingach sprzedaży, szybko stając się jednym z najpopularniejszych samochodów w swojej klasie (1.2 mln sprzedanych egzemplarzy). W 2000 roku na bazie "Yarisa I" powstał mikrovan nazwany Yaris Verso, a w 2003 roku przeprowadzono facelifting oraz wprowadzono wersje T-sport w wersji Turbo. W plebiscycie na Europejski Samochód Roku 2000 model zajął 1. pozycję.
Silniki.
Benzynowe:
Wysokoprężne:
Druga generacja.
Toyota Yaris II została po raz pierwszy zaprezentowana w 2005 roku.
Historia i opis modelu.
W 2009 roku "Yaris II" przeszedł facelifting. Jego sylwetka została odświeżona i unowocześniona, a rozmiary nadwozia znacznie się powiększyły, stylistycznie jest on bardzo podobny do swojego poprzednika. "Yaris II", tak samo jak "Yaris I", jest jednym z najchętniej kupowanych aut w swoim segmencie.
W Japonii model nadal sprzedawany jest pod nazwą Vitz. W Ameryce Płn., podobnie jak w Europie, obowiązuje nazwa Yaris. W USA i w Kanadzie dostępny jest również w wersji sedan (jako Toyota Belta).
Silniki.
Benzynowe:
Wysokoprężne:
Trzecia generacja.
Wersja na rynek europejski, północnoamerykański i australijski.
Toyota Yaris III została po raz pierwszy zaprezentowana w 2011 roku.
Historia i opis modelu.
W stosunku do poprzedniej generacji samochód został wydłużony o 10 cm (do 3885 mm). Rozstaw osi zwiększył się do 2510 mm. Szerokość pozostała bez zmian. Bagażnik zwiększył się o 25% do 286 l. Całkowicie zmieniono stylistykę samochodu na odważniejszą i bardziej usportowioną. Auto produkowane jest w zakładach Valenciennes we Francji. W połowie 2012 roku została zaprezentowana wersja hybrydowa auta pod nazwą Yaris HSD. Samochód wyposażono w napęd hybrydowy HSD złożony z silnika benzynowego 1.5 l i z silnika elektrycznego o łącznej mocy 100 KM. Przełożenia zmienia bezstopniowa przekładnia planetarna e-CVT. "Yaris III" w wersji hybrydowej ma taką samą przestrzeń pasażerską i bagażową, jak wersje benzynowe i wysokoprężne, pomimo zainstalowania dodatkowego silnika elektrycznego i pakietu baterii niklowo-metalowo-wodorkowych. Sprzedaż hybrydowego "Yarisa III" w Polsce wyniosła 289 egzemplarzy w 2012 roku i 602 egzemplarze w 2013 roku. Był to drugi najlepiej sprzedający się samochód hybrydowy w Polsce, po Toyocie Auris i przed Toyotą Prius. W lipcu 2014 roku "Yaris III" przeszedł największy w swojej historii facelifting, obejmujący ponad 1000 nowych części. Zmieniono m.in. przód pojazdu z charakterystycznym dla nowych modeli marki grillem w kształcie „X” oraz reflektory ze zintegrowanymi światłami do jazdy dziennej wykonanymi w technologii LED. Z tyłu przeprojektowano reflektory i zderzak. Zmodyfikowano też platformę i zawieszenie, wyciszono wnętrze, dodano nowy 7-calowy system multimedialny Toyota Touch II i nowe wersje kolorystyczne nadwozia i wnętrza. Równocześnie została wprowadzona wersja hybrydowa. Na początku 2017 roku zaprezentowano trzecie wcielenie Toyoty Yaris po drugim liftingu. Tym razem zmiany objęły już głównie kwestie stylistyczne – po raz pierwszy w swojej historii model otrzymał dwuczęściowe tylne światła. Z przodu z kolei grill stał się jednoczęściowy i obejmuje teraz jeszcze większą powierzchnię. Pod koniec 2017 roku samochodowi przyznano ocenę pięciu gwiazdek w testach zderzeniowych Euro NCAP.
Silniki.
Benzynowe:
Wysokoprężne:
Hybrydowe:
Wersje wyposażeniowe.
Przed liftingiem:
Po liftingu 2014:
Po liftingu 2017:
Toyota Yaris GRMN.
W 2017 roku na salonie samochodowym w Genewie zadebiutowała sportowa, limitowana edycja Yarisa - GRMN. Samochód wyposażono w rzędowy, doładowany kompresorem, benzynowy silnik 1.8 Dual VVT-i o mocy 212KM i sześciobiegową, manualną skrzynię biegów. Zawieszenie hot hatcha dostrajano w oparciu o dane zebrane w czasie testów na niemieckim torze Nürburgring, stąd skrót GRMN (Gazoo Racing Meister of Nürburgring) w nazwie. Samochód jest wyposażony w mechanizm różnicowy Torsen o ograniczonym uślizgu, sportowe zawieszenie firmy Sachs oraz hamulce z czterotłoczkowymi zaciskami. Z zewnątrz charakteryzuje się m.in. 17-calowymi felgami BBS, nadwoziem w dwóch kolorach oraz spoilerem umieszczonym nad klapą bagażnika.
Sprzedaż Yarisa GRMN rozpoczęła się w lipcu 2017 roku. Na rynek europejski przeznaczono 400 egzemplarzy. W Polsce pojawiło się siedem egzemplarzy. Każdy z 600 egzemplarzy samochodu posiada indywidualny numer (od 1 do 600) w komorze silnika.
Toyota Yaris GR Sport.
Na Paris Motor Show 2018 Toyota zaprezentowała europejskiego Yarisa w wersji GR Sport. Samochód jest inspirowany wersją GRMN, ma mniejszy prześwit, zawieszenie o bardziej sportowej charakterystyce i lekkie felgi o średnicy 17 cali. Samochód otrzymał również dodatkowe elementy stylistyczne w nadwoziu i we wnętrzu. Za napęd służy układ hybrydowy o łącznej mocy 100 koni mechanicznych.
Sprzedaż.
W 2014 roku Toyota sprzedała w Europie 181 105 "Yarisów", w tym 58 530 wersji hybrydowych.
W 2015 roku Toyota sprzedała w Europie 201 271 "Yarisów", w tym 72 252 wersje hybrydowe (35% sprzedaży modelu).
W 2016 roku Toyota sprzedała w Europie 208 600 "Yarisów", w tym 86 600 hybryd (41,5% sprzedaży modelu). W 2016 roku Toyota Yaris Hybrid była najpopularniejszą hybrydą w Europie, wyprzedzając Aurisa Hybrid.
W 2017 roku Yaris ponownie był najczęściej wybieranym modelem marki na europejskim rynku, ze sprzedażą wynoszącą 209 130 sztuk. Prawie połowę (102 400 egzemplarzy) stanowiły auta z napędem hybrydowym, co uczyniło ten model również najpopularniejszą hybrydą na Starym Kontynencie.
W Polsce w 2014 roku Toyota sprzedała 8306 "Yarisów", w tym 726 hybryd.
W Polsce w 2015 roku Toyota sprzedała 10 110 "Yarisów", w tym 1113 hybryd.
W 2016 roku sprzedaż hybrydowego Yarisa wzrosła do 1670 aut, a jego udział w sprzedaży modelu wzrósł do 14 procent.
W 2017 roku sprzedaż Yarisa w Polsce wyniosła 12 528 egzemplarzy, co uczyniło auto najchętniej wybieraną Toyotą na polskim rynku.
Odmiana sedan (Ameryka Północna).
Gama Yarisa w przeciwieństwie do rynku europejskiego w poprzednich generacjach w Ameryce Północnej zawsze składała się z sedana. Tym razem producent postanowił nie opracowywać go jako pochodną odmianę hatchbacka, lecz skorzystać z partnerstwa z Mazdą. Yaris w wersji sedan to bliźniacza wersja Mazdy 2. Produkcją modelu zajmuje się Toyota de México w zakładach Salamanca.
Pojazd występuje w Ameryce Północnej pod następującymi nazwami:
Wersja na rynki rozwijające się.
W przypadku trzeciej generacji Toyoty Yaris producent postanowił na rynku azjatyckim, afrykańskim, południowoamerykańskim i bliskowschodnim przedstawić zupełnie inny, skonstruowany z myślą o tych kontynentach model, który nie ma nic wspólnego z wersją znaną z rynku m.in. europejskiego, północnoamerykańskiego i australijskiego. Pojazd oferowany jest w Chinach, Tajlandii, Indonezji, Tajwanie, Wietnamie i na Filipinach.
Na chińskim rynku pojawiły się także regularne maszyny Yaris produkowane przez firmę XP90 Vitz, produkowane lokalnie przez joint venture GAC Toyota. Chiny sprzedają także model Vios jako Yaris L, dostępny w wersji 1.3-6NR -FE i 1.5-litrowej wersji 7NR-FE. Modernizacja Yaris L została odsłonięta w kwietniu 2016 r. W Auto China. W 2016 roku dokonano przebudowy w ramach joint venture GAC Toyota, a sedan został dodany w oparciu o sedan Toyota Vios.
W Tajlandii ten Yaris został zaprezentowany w październiku 2013 roku, wykorzystując 1,2-litrowy silnik 3NR-FE, przyznając Yaris w ramach programu "eco-car" w Tajlandii. Oferowane modele są następujące: J ECO, J, E, G i TRD Sportivo.
Na rynku indonezyjskim model XP150 został zaprezentowany w grudniu 2013 r. i został wprowadzony do sprzedaży od 17 marca 2014 r., wraz z montażem w Karawang w Indonezji. Ten indonezyjski Yaris jest podobny do wersji tajlandzkiej, a więc większy niż Yaris na innych rynkach i wykorzystuje 1,5-litrowy silnik 1NZ-FE. Dostępne poziomy trymowania to: E, G i TRD Sportivo z manualną lub automatyczną skrzynią biegów. Model XP150 otrzymał aktualizację w dniu 3 listopada 2016 r., Wraz z nowym wariantem typu crossover SUV-y Yaris Heykers. Uaktualniony model XP150 wykorzystuje nowszy 1,5-litrowy silnik 2NR-FE ze zmodernizowanego generatora Avanza drugiej generacji i Sienta z Indonezji spec.
Na rynku Filipin XP150 Yaris został wprowadzony na rynek pod koniec 2013 roku w dwóch wersjach wyposażenia: 1.3 E i 1.5 G.
Ten sam model jest sprzedawany jako Yaris Sport w Chile od 2014 r. I Argentyna od 2016 r., gdzie jest importowany z Tajlandii.
Czwarta generacja.
Toyota Yaris IV została po raz pierwszy zaprezentowana w 2019 roku.
Historia i opis modelu.
Hatchback czwartej generacji na rynku japońskim i europejskim był testowany w lipcu 2019 r. na torze Nürburgring w Niemczech. Został odsłonięty jednocześnie 16 października 2019 r. w Japonii i Amsterdamie w Holandii. Opiera się na platformie TNGA-B. Jego opracowaniem kierował główny inżynier Yasunori Suezawa i główny inżynier hybrydowy Takashi Uehara.
Jest o 5 mm krótszy i o 40 mm niższy od trzeciej generacji. Na szerokość urósł o 50 mm, a rozstaw osi jest większy o 50 mm.
Samochód jest wyposażony w benzynowe, trzycylindrowe silniki 1.0 i 1.5 oraz napęd hybrydowy oparty na trzycylindrowym silniku 1.5 Dynamic Force, pracującym w cyklu Atkinsona, którego wydajność cieplna wynosi 40%. Wersja hybrydowa otrzymała litowo-jonową baterię trakcyjną.
Ponadto nowa generacja Toyoty Yaris jest pierwszym modelem z nowym, zmodyfikowanym logo marki.
Sprzedaż w Japonii rozpoczęła się 10 lutego 2020 r., natomiast model 4WD na benzynę został wprowadzony do sprzedaży w kwietniu 2020 r. Poziomy wyposażenia dla rynku japońskiego to X, G i Z, natomiast w Europie sprzedaż rusza jesienią 2020 roku. Przedsprzedaż w Polsce rozpoczęła się w kwietniu 2020 roku.
W Japonii gwałtowny spadek sprzedaży skłonił Toyotę do zmiany marki Vitz na Yaris w celu rozszerzenia bazy klientów w średnim wieku.
W 2021 roku Yaris IV został mianowany Europejskim Samochodem Roku.
GR Yaris.
W styczniu 2020 roku na Tokyo Auto Salon Toyota zaprezentowała hot hatcha GR Yaris. Samochód napędza turbodoładowany, 3-cylindrowy silnik o pojemności 1,6 l i mocy 261 KM, połączony z 6-biegową manualną przekładnią. GR Yarisa wyposażono ponadto w napęd na cztery koła ze zmiennym rozkładem momentu obrotowego. Układ pozwala na wybór jednego z trzech trybów. W podstawowym (Normal) 60% momentu obrotowego trafia na przednie koła, a pozostałe 40% na tylne. W konfiguracji Sport proporcje wynoszą 30:70, zaś w trybie Track 50:50. W razie konieczności system może też przykazać całą siłę napędową na przednie lub tylne koła.
Do stworzenia konstrukcji Toyoty GR Yaris wykorzystano dwie platformy – z przodu hot hatch jest oparty na architekturze standardowej Toyoty Yaris, z tyłu wykorzystano platformę znaną z większej Corolli, która pozwoliła na zastosowanie napędu 4x4 oraz wielowahaczowego zawieszenia. W przeciwieństwie do zwykłego Yarisa auto ma 3-drzwiowe nadwozie, a także cechuje się linią dachu poprowadzoną o ponad 9 cm niżej.
Yaris Cross.
W kwietniu 2020 roku zadebiutował Yaris Cross, zaprezentowany podczas internetowej konferencji prasowej. Jest to zupełnie nowy model w gamie marki, spokrewniony z Yarisem 4. generacji. Został zbudowany na tej samej platformie TNGA-B i otrzymał ten sam napęd hybrydowy z silnikiem 1.5.

</doc>
<doc id="559989" url="https://pl.wikipedia.org/wiki?curid=559989" title="Erez Yaary">
Erez Yaary

Erez Yaary – izraelski kompozytor muzyki elektronicznej, new age i ambient.
Dyskografia.
Źródło.

</doc>
<doc id="559994" url="https://pl.wikipedia.org/wiki?curid=559994" title="Bystrzyk Axelroda">
Bystrzyk Axelroda

Bystrzyk Axelroda, bystrzyk czarny, neon czarny ("Hyphessobrycon herbertaxelrodi") – gatunek słodkowodnej ryby z rodziny kąsaczowatych (Characidae).
Występowanie.
Ameryka Południowa – Amazonka i jej dopływy.
Charakterystyka.
Korpus ryby zabarwiony jest na kolor szarozielonkawy. Przez środek boków ciała przebiega ciemny pas obrzeżony od góry żółtawobiałą, błyszczącą linią.
Dymorfizm płciowy – samice są pełniejsze, samiec smuklejszy, ma niebiesko-białe końce płetw. Dorasta do 3,5–4 cm.
Wskazówki hodowlane.
Neon czarny jest rybą stadną. Polecany do akwarium jednogatunkowego lub z innymi spokojnymi rybami. Stado ryb od 8 sztuk w zbiorniku, który powinien być gęsto obsadzony roślinami. Zalecane jest stosowanie ciemnego podłoża.

</doc>
<doc id="560000" url="https://pl.wikipedia.org/wiki?curid=560000" title="Prezydenci Paragwaju">
Prezydenci Paragwaju



</doc>
<doc id="560003" url="https://pl.wikipedia.org/wiki?curid=560003" title="Filesystem Hierarchy Standard">
Filesystem Hierarchy Standard

Filesystem Hierarchy Standard (FHS) – standard definiujący rozmieszczenie plików i katalogów w systemach operacyjnych z rodziny Linux i Unix.
Historia i opis.
Proces rozwoju standardu dla hierarchii plików w systemie plików rozpoczął się w sierpniu 1993 próbą ustalenia struktury katalogów dla systemu Linux. FSSTND (), czyli hierarchia katalogów dla Linuksa, został wydany 14 lutego 1994 (z poprawkami z 9 października 1994 i 28 marca 1995).
Na początku roku 1996 rozpoczęto tworzenie szerszej wersji FSSTND adresowanej nie tylko dla systemu Linux, ale także dla innych systemów uniksowych (przy pomocy społeczności skupionej przy rozwoju BSD). Nazwa standardu została zmieniona na Filesystem Hierarchy Standard lub FHS.
FHS jest zarządzany przez Free Standards Group – niedochodową grupę składającą się z twórców oprogramowania i sprzętu komputerowego (m.in.: HP, Red Hat, IBM i Dell). Nie wszyscy twórcy dystrybucji Linuksa dokładnie przestrzegają tego standardu np. w większości dystrybucji katalog /srv/ nie jest stosowany. Niektóre systemy Linuksowe i Uniksowe odchodzą od reguł zapisanych w FHS (np. GoboLinux). OS X łączy standard FHS z łatwymi do zapamiętania nazwami katalogów.
Struktura katalogów.
Wszystkie pliki i katalogi znajdują się w katalogu głównym „/”, nawet jeśli są przechowywane na innych dyskach fizycznych. Niektóre z tych katalogów mogą być obecne tylko po instalacji konkretnego oprogramowania np. X Window System (zwane dalej po prostu „X”).

</doc>
<doc id="560011" url="https://pl.wikipedia.org/wiki?curid=560011" title="Gwardia Szczecin">
Gwardia Szczecin



</doc>
<doc id="560012" url="https://pl.wikipedia.org/wiki?curid=560012" title="Chrobry Szczecin">
Chrobry Szczecin



</doc>
<doc id="560017" url="https://pl.wikipedia.org/wiki?curid=560017" title="Prezydenci Argentyny">
Prezydenci Argentyny



</doc>
<doc id="560023" url="https://pl.wikipedia.org/wiki?curid=560023" title="Żegluga Gdańska">
Żegluga Gdańska

Żegluga Gdańska – firma przewozowa w żegludze przybrzeżnej z Gdańska. Jako prywatna spółka powstała w 2001 roku.
Żegluga Gdańska organizuje całoroczne rejsy wolnocłowe z Gdyni do Bałtijska, a także krajowe rejsy z Gdyni i Gdańska do Sopotu, na Hel, wycieczki po portach w Gdyni i w Gdańsku, po Zatoce Gdańskiej. Firma obsługuje również połączenia gdańskiego i gdyńskiego tramwaju wodnego oraz nowo powstałe linie tramwaju wodnego F5 i F6. 
Tabor.
W 2013 r. Żegluga Gdańska dysponowała jednostkami (w nawiasach maksymalne zdolności przewozowe):
Historia.
W 1946 roku powstała "Żegluga Gdańska" Trakcja Wodna Międzykomunalnych Zakładów Komunikacyjnych Gdańsk-Gdynia (MZKGG), której założycielem i dyrektorem został inż. Janusz Minta. Posiadała ona kilkanaście jednostek, przeważnie niewielkich. W marcu 1949 "Żegluga Gdańska" MZKGG uległa likwidacji i 1 kwietnia 1949 jej tabor został przejęty przez nowo utworzone przedsiębiorstwo państwowe Żegluga Przybrzeżna w Gdańsku. 1 stycznia 1953 roku zlikwidowano dwa odrębne przedsiębiorstwa żeglugowe w Gdańsku i Szczecinie, tworząc przedsiębiorstwo państwowe Polska Żegluga Przybrzeżna z siedzibą w Gdańsku. Z dniem 1 stycznia 1956 roku natomiast podporządkowano na krótko żeglugę przybrzeżną żegludze śródlądowej, przekazując gdańskie statki przedsiębiorstwu państwowemu Bydgoska Żegluga na Wiśle w Bydgoszczy, które powołało w Gdańsku Ekspozyturę Rejonową Gdańsk-Gdynia (szczecińskie statki podporządkowano natomiast Żegludze na Odrze). W końcu 1 stycznia 1957 rozpoczęło działalność przedsiębiorstwo państwowe Żegluga Gdańska w Gdańsku, które przejęło majątek ekspozytury w Gdańsku.
Obecnie istniejąca spółka Żegluga Gdańska Sp. z o.o. została powołana w 2000 roku i zarejestrowana 27 kwietnia 2001; jej wspólnikami są Jerzy Latała i Anna Latała i nie jest ona następcą w sensie prawnym poprzednio istniejących przedsiębiorstw.
Z powodu pandemii koronawirusa COVID-19, w 2020 sezon żeglugowy rozpoczęto dopiero 19 maja 2020.

</doc>
<doc id="560026" url="https://pl.wikipedia.org/wiki?curid=560026" title="Turbo Vision">
Turbo Vision

Turbo Vision – biblioteka programistyczna przeznaczona do konstruowania interakcyjnych programów opartych na okienkach pracujących w trybie tekstowym, dystrybuowana wraz z pakietami firmy Borland (Borland Pascal, Turbo Pascal, Borland C++).
Historia dystrybucji.
Pierwsza wersja biblioteki została załączona do pakietu Turbo Pascal 6.0 wydanym w 1990 r. Wersja 2.0 natomiast pojawiła się wraz z pakietami Borland Pascal i Turbo Pascal w wersji 7.0, ostatnim wydaniem tej serii środowisk programistycznych, po których nastała era Delphi.
Przeznaczenie biblioteki.
Biblioteka umożliwia:
Wykorzystanie biblioteki.
Z założenia biblioteka ułatwiała i skracała czas programowania systemów okienkowych pracujących w trybie tekstowym. Programy pisane z wykorzystaniem tej biblioteki mają często dość charakterystyczny i podobny do siebie interfejs oraz podobną obsługę (przynajmniej w podstawowym zakresie) klawiatury i standardowych skrótów klawiaturowych (o ile nie zostały zmienione przez programistę). Biblioteka ta zresztą została wykorzystana do napisania interfejsu okienkowego ww. pakietów programistycznych. 
Biblioteka składa się z 15 modułów napisanych z wykorzystaniem zasad programowania zorientowanego obiektowo, wprowadzonego przez firmę Borland do jej implementacji Pascala od wersji 5.5. Użycie biblioteki Turbo Vision sprowadza się do zadeklarowania odpowiednich modułów w deklaracji "uses" i wykorzystanie oferowanej przez tę bibliotekę hierarchii klas wraz z jej ewentualną rozbudową oraz zaprogramowaniem obsługi zdarzeń niestandardowych.
Moduły biblioteki.
Biblioteka (wersja 2.0) składa się z następujących modułów:
Hierarchia obiektów (klas) wywodzi się z głównego obiektu (klasy) "TObject" i kilku pomocniczych obiektów i rekordów. Wszystkie moduły korzystają z modułu definiującego podstawowe typy (klasy) "Objects".
Dalszy rozwój.
Wersja C++, wraz z kodem źródłowym, została wypuszczona przez Borlanda jako public domain. Jest ona obecnie rozwijana przez społeczność open source.

</doc>
<doc id="560035" url="https://pl.wikipedia.org/wiki?curid=560035" title="Amortyzator sprężynowy">
Amortyzator sprężynowy

Amortyzator sprężynowy to rodzaj amortyzatora, w którym elementem tłumiąco – sprężynującym jest sprężyna, pracująca w goleniu, co powoduje powstawanie oporu ciernego. .

</doc>
<doc id="560038" url="https://pl.wikipedia.org/wiki?curid=560038" title="Prezydenci Urugwaju">
Prezydenci Urugwaju



</doc>
<doc id="560040" url="https://pl.wikipedia.org/wiki?curid=560040" title="Kamień Moabitów">
Kamień Moabitów



</doc>
<doc id="560049" url="https://pl.wikipedia.org/wiki?curid=560049" title="Amortyzator elastomerowy">
Amortyzator elastomerowy

Amortyzator elastomerowy – rodzaj amortyzatora, w którym zamiast sprężyny występuje kształtka wykonana z elastomeru, która podlega ściskaniu i rozciąganiu. Elastomery cechuje zdolność do pochłaniania znacznej części energii mechanicznej, dzięki czemu są one jednocześnie elementami uginającymi się i tłumiącymi.
Działanie amortyzatorów elastomerowych można modyfikować tylko poprzez wymianę kształtek. Nie ma w nich możliwości płynnej regulacji. Kształtki te mogą być wykonane z tworzyw o różnej zdolności do ściskania i tłumienia. Stosowanie kombinacji kilku tworzyw umożliwia dostosowanie w pewnym zakresie charakterystyki ugięcia i tłumienia amortyzatora dla określonych potrzeb.
Kształtki elastomerowe zmieniają swoje własności mechaniczne wraz ze zmianą temperatury. Wiele rodzajów kształtek poprawnie funkcjonuje tylko w określonym zakresie temperatur (zazwyczaj od ok. 0 °C do 60-70 °C), natomiast poza tym zakresem całkowicie przestaje funkcjonować. W niektórych zastosowaniach zakres temperatur pracy elastomeru jest zbyt wąski.
Wadą amortyzatorów elastomerowych jest również dość szybkie starzenie się materiału i zmiany jego charakterystyki mechanicznej w trakcie eksploatacji. Amortyzatory elastomerowe są tanie w produkcji i eksploatacji. Mają wiele zastosowań, m.in. w rowerach.

</doc>
<doc id="560051" url="https://pl.wikipedia.org/wiki?curid=560051" title="SecureDoc">
SecureDoc

SecureDoc Disk Encryption jest programem szyfrującym całą powierzchnię dysku, łącznie z systemem operacyjnym. 
Program działa w tle, szyfrując dane z wykorzystaniem silnego algorytmu AES (ang. "Advanced Encryption Standard") z 256-bitowym kluczem.
Program umożliwia również blokowanie lub monitorowanie zapisu i odczytu danych z zewnętrznych nośników (np. pamięci USB). Dzięki konsoli do centralnej administracji, SecureDoc przystosowany jest do pracy w środowisku korporacyjnym.
Klucze szyfrujące mogą być przechowywane na kartach chipowych lub tokenach (m.in. RSA), co dodatkowo zwiększa bezpieczeństwo.
SecureDoc posiada certyfikat FIPS 140-1 Level 2, zatwierdzający jego użycie do ochrony poufnych danych na szczeblu federalnym w USA i Kanadzie.

</doc>
<doc id="560056" url="https://pl.wikipedia.org/wiki?curid=560056" title="Tercet Egzotyczny">
Tercet Egzotyczny

Tercet Egzotyczny – polski zespół muzyczny, powstały w 1963 roku, wykonujący muzykę pop w stylu latynoamerykańskim. Założycielem grupy był Zbigniew Dziewiątkowski, a główną wokalistką przez cały okres istnienia była Izabela Skrybant-Dziewiątkowska. W latach 70. zespół zaczął posługiwać się nazwami Grupa Wokalna Izabelli oraz Isabella's Vocal Group, a na rynkach zachodnich był znany jako Exotic Trio. Grupa była znana nie tylko w Polsce i występowała także w innych krajach Europy, Ameryce Północnej i Południowej, Azji oraz Australii. Największym przebojem zespołu była piosenka „Pamelo, żegnaj”. Obok Trubadurów był to najdłużej działający zespół muzyczny w Polsce. Zbigniew Dziewiątkowski zmarł w 2002 roku, a w 2019 Izabela Skrybant-Dziewiątkowska, co definitywnie zakończyło działalność Tercetu Egzotycznego.
Historia.
Tercet Egzotyczny powstał jesienią 1963 we Wrocławiu z inicjatywy kompozytora i gitarzysty Zbigniewa Dziewiątkowskiego, który wcześniej, od 1958 roku, występował z Witoldem Antkowiakiem jako Duet Egzotyczny. Według innych źródeł, rok powstania waha się jednak między 1964 a 1966. Za pośrednictwem Szymona Szurmieja, Dziewiątkowski poznał Izabelę Skrybant, wówczas występującą w Operetce Wrocławskiej, i zaprosił ją do pracy w zespole. Artystka zgodziła się, a para wkrótce związała się z sobą także prywatnie. Do pierwszego składu zespołu wszedł również drugi gitarzysta, Mieczysław Metelski, a pierwszy koncert Tercetu odbył się jeszcze w tym samym roku w Zakopanem. Grupa występowała w Radio Wrocław, a także w audycji "Podwieczorek przy mikrofonie". Autorem muzyki do większości piosenek był sam Dziewiątkowski. Zespół wyróżniał się charakterystycznym wizerunkiem, na który składały się meksykańskie stroje i sombrera.
W marcu 1966 Tercet wyjechał po raz pierwszy do USA, w ramach trasy koncertowej Parada Polskich Gwiazd razem z takimi artystami jak m.in. Skaldowie i Sława Przybylska. Występy zespołu spotkały się z bardzo przychylnymi recenzjami, a następnie grupa wystąpiła w nowojorskich salach Carnegie Hall i Radio City Music Hall. Dziennik "The New York Times" opublikował recenzję oznajmiającą, że Tercet Egzotyczny wykonuje utwór „Cucurrucucú paloma” lepiej niż oryginalny wykonawca Harry Belafonte. W 1966 roku ukazał się też pierwszy album zespołu, zatytułowany "Tercet Egzotyczny", na którym znalazły się zarówno hiszpańskie klasyki, jak i polskie utwory. Wśród nich pojawiła się piosenka „Pamelo, żegnaj”, która stała się największym hitem grupy. Po sukcesach za granicą muzykom zaproponowano współpracę ze Służbą Bezpieczeństwa, co jednak zespół zdecydowanie odrzucił. Po odmowie Tercet stale spotykał się z negatywnymi opiniami i nagonką polskiej prasy.
W 1972 roku Mieczysława Metelskiego zastąpił Zbigniew Adamkiewicz i w takim składzie trio wydało album "Zimowe strofy", składający się z autorskich kompozycji bożonarodzeniowych. Płyta ukazała się pod nazwą Grupa Wokalna Izabelli, którą zespół posługiwał się przez następnych kilka lat zamiennie z Isabella's Vocal Group. W 1974 roku łączna sprzedaż płyt Tercetu w Polsce przekroczyła milion egzemplarzy.
Dzięki zbiegowi okoliczności 14 marca 1980 zespół uniknął udziału w katastrofie lotniczej na Okęciu, w której zginęła m.in. Anna Jantar. Choć grupa miała początkowo wracać do Polski tymże lotem, na dzień przed wylotem muzycy zgodzili się na przedłużenie pobytu w USA o miesiąc. W 1983 roku Izabela i Zbigniew pobrali się. W 1987 roku zespół wydał płytę "Coctail party". Krytyk Jan Poprawa opublikował na łamach "Przekroju" negatywną recenzję albumu.
W latach 90. polskie media zaczęły bardziej przychylnie postrzegać twórczość zespołu. W sierpniu 1992 Tercet Egzotyczny po raz pierwszy w karierze wystąpił na festiwalu w Sopocie. W 1993 roku medley „Gorące rytmy” dotarł do 2. miejsca na liście przebojów tygodnika "Panorama", a nagranie „Czerwona kredka” do miejsca 5. Oba utwory pochodził z nowej płyty "Zostaniemy na tej ziemi..." wydanej w tym samym roku. W 1994 ukazała się płyta "Tysiące miast, miliony chwil", a pochodzący z niego utwór „Popłyniemy tam” uplasował się na 4. miejscu listy przebojów "Panoramy". W 1995 roku zespół nagrał album "The Best Of..." składający się z nowych wersji starszych przebojów, a rok później wydał płytę "Uśmiechnij się Fernando czyli Dance Dance Dance" z przebojem „Dance – Conga, bonga i cabasa”. W 1997 wydana została płyta "Niech żyje nasz orzeł biały!" zawierająca utwory patriotyczne.
W lipcu 1999 roku zespół zarejestrował koncert na plaży w Karwi, w którym wziął udział także kubański zespół José Torresa, chór laureatek "Szansy na sukces" oraz Szymon Majewski w roli prowadzącego. Widowisko zostało wyemitowane we wrześniu na antenie TVP2 jako "Egzotyczne lato z Tercetem" i na prośby telewidzów zostało później wielokrotnie powtarzane.
Wiosną 2000 zespół po raz pierwszy udał się w trasę koncertową po Australii, a w 2001 roku ukazały się reedycje czterech pierwszych albumów Tercetu na płytach kompaktowych. 3 czerwca 2001 zmarł Zbigniew Adamkiewicz, a pół roku później – 14 stycznia 2002 – odszedł założyciel i lider grupy, Zbigniew Dziewiątkowski. Mimo trudnej sytuacji Izabela nie rozwiązała zespołu i do współpracy zaprosiła dwóch nowych muzyków – basistę bluesowego Włodzimierza Krakusa i gitarzystę jazzowego Janusza Konefała. W 2002 roku, w uznaniu zasług fonograficznych, wytwórnia Polskie Nagrania wręczyła Tercetowi specjalne wyróżnienie w postaci diamentowej płyty. Wzięła również udział w reality show "Willa" Polsatu u boku Pawła Kukiza. W 2003 roku ukazała się płyta "Nie płacz Pamelo", którą Dziewiątkowski skomponował jeszcze przed śmiercią.
Grupa po krótkiej przerwie ponownie wyruszyła w trasę koncertową, odwiedzając m.in. USA i Wielką Brytanię. Jesienią 2004 Izabela oraz jej córka Katarzyna wraz z mężem pojawili się na krótko w 5. edycji reality show "Bar". W 2006 roku, z okazji 40-lecia zespołu, ukazała się składanka "Greatest Hits" z wybranymi piosenkami w nowych wersjach. 10 lipca 2009 ukazała się płyta zespołu "Noc w Ekwadorze", natomiast w 2011 roku zespół wydał kolejny album "Pijmy za miłość". Na płycie znajdują się premierowe utwory, wykonane przez Izabellę Skrybant-Dziewiątkowską, także w duecie z Katarzyną Dziewiątkowską.
W 2013 roku wydawnictwo Murator opublikowało książkę-album "Tercet Egzotyczny. Moje życie", w którym opisano historię zespołu oraz biografię wokalistki. 17 sierpnia 2014 otwarto Muzeum Tercetu Egzotycznego w Lubiniu. W tym samym roku Izabela wystąpiła w filmie "Obywatel" wyreżyserowanym przez Jerzego Stuhra oraz ukazał się album pt. "Świątecznie" wydany przez wytwórnię Soliton, zawierający autorskie piosenki świąteczne i pastorałki. Nagrane zostały ponadto wideoklipy do utworów „Turystyczny rejs” oraz „Ile wieczorów”. W 2015 roku koncern Universal Music Polska wydał 3-płytowy, jubileuszowy album "50 lat legendy polskiej muzyki".
Latem 2017 roku zespół wydał nowy singel, „Nieposkromiona samba”, a we wrześniu po raz pierwszy w karierze wystąpił na festiwalu w Opolu, gdzie wykonał „Pamelo, żegnaj”. W 2018 roku Tercet wyruszył w trasę koncertową w USA po raz 50. Jesienią 2018 ukazała się ostatnia płyta Tercetu z premierowym materiałem, "Nieposkromiona życia samba", a w Hali Stulecia we Wrocławiu miał miejsce koncert świętujący 55-lecie istnienia zespołu. 1 maja 2019, po półtorarocznej walce z rakiem trzustki, zmarła Izabela Skrybant-Dziewiątkowska, co przyniosło kres działalności grupy. 1 października we wrocławskiej Hali Stulecia odbył się koncert-hołd dla Izabeli i Tercetu Egzotycznego, zorganizowany przez Katarzynę Dziewiątkowską.

</doc>
<doc id="560059" url="https://pl.wikipedia.org/wiki?curid=560059" title="Corposa cavernosa">
Corposa cavernosa



</doc>
<doc id="560060" url="https://pl.wikipedia.org/wiki?curid=560060" title="Corpus ciliare">
Corpus ciliare



</doc>
<doc id="560061" url="https://pl.wikipedia.org/wiki?curid=560061" title="Puchar Ekstraklasy">
Puchar Ekstraklasy

Puchar Ekstraklasy SA – cykliczne rozgrywki piłki nożnej, organizowane w latach 2006–2009 przez Ekstraklasę SA, w których mogły uczestniczyć polskie klubowe drużyny ligowe (w rozgrywkach brały udział wyłącznie ekstraklasowe).
Historia.
W 2006 Ekstraklasa SA postanowiła zorganizować rozgrywki piłkarskie na wzór dawnego Pucharu Ligi Polskiej, mające stanowić uzupełnienie sezonu Orange Ekstraklasy. Zatem po czteroletniej przerwie, ów rozgrywany dotychczas nieregularnie turniej powrócił do futbolowego kalendarza w Polsce, począwszy od sezonu 2006/2007, pod oficjalną nazwą patrona.
W listopadzie 2006 Telewizja Polsat SA i Ekstraklasa SA podpisały umowę nabycia wyłącznych praw do transmisji telewizyjnych spotkań PESA przez trzy kolejne sezony – 2006/2007, 2007/2008 i 2008/2009, które prezentowane były na antenach stacji Polsat Sport i TV4 (co najmniej 16 transmisji w fazie grupowej, 5 transmisji z meczów ćwierćfinałowych, wszystkie mecze półfinałowe oraz finał rozgrywek – dodatkowo także w Polsacie).
12 sierpnia 2009 rzecznik prasowy Ekstraklasy Adrian Skubis poinformował, że w sezonie 2009/2010 rozgrywki o Puchar Ekstraklasy nie zostaną zorganizowane. Głównym powodem decyzji był brak sponsora rozgrywek, a także brak zainteresowania ze strony jakiejkolwiek stacji telewizyjnej, która przeprowadziłaby transmisje z meczów Pucharu. Kluby Ekstraklasy ustaliły, że rozgrywki o Puchar Ekstraklasy nie będą reaktywowane również od sezonu 2010/2011, co definitywnie przekreśla możliwość reaktywacji tych rozgrywek w przyszłości.
Zasady.
Zgodnie z regulaminem turnieju, w rozgrywkach mogły uczestniczyć 16 klubów Orange Ekstraklasy sezonu 2006/2007. W I rundzie zostały one podzielone na cztery 4-zespołowe grupy, z których do etapu pucharowego (II rundy – ćwierćfinału) awansowały po 2 najlepsze drużyny każdej z grup.
W odróżnieniu od rozgrywek ligowych, dopuszczone było wykonanie 6 zmian w trakcie meczu (3 zmiany w trakcie trwania meczu oraz dodatkowo 3 zmiany w trakcie przerwy) oraz możliwość wystawienia w nich zawodników nie zgłoszonych do rozgrywek ligowych lub polskich zawodników przebywających w danym klubie na testach.
Nagroda.
Trofeum mierzyło 76 centymetrów i było nagrodą przechodnią. Klub, którego drużyna zwyciężyłby w trzech kolejnych sezonach PESA (licząc od edycji 2006/2007) lub wygrałby go pięciokrotnie ogółem, zatrzymałby puchar na własność, co nie udało się żadnej drużynie.
Zdobywcy Pucharu Ekstraklasy.
Lista finalistów PE:

</doc>
<doc id="560062" url="https://pl.wikipedia.org/wiki?curid=560062" title="Corpus vitreum">
Corpus vitreum



</doc>
<doc id="560064" url="https://pl.wikipedia.org/wiki?curid=560064" title="Edwin M. Stanton">
Edwin M. Stanton

Edwin McMasters Stanton (ur. 19 grudnia 1814 w Steubenville, zm. 24 grudnia 1869 w Waszyngtonie) – amerykański prawnik, polityk, sekretarz wojny w gabinecie Abrahama Lincolna.
Urodził się w Steubenville, nauki pobierał w Kenyon College. Studiował prawo i został przyjęty do palestry w roku 1836. W roku 1856 osiadł w Waszyngtonie, gdzie prowadził wiele spraw przed Sądem Najwyższym.
W 1860 r. prezydent James Buchanan mianował go prokuratorem generalnym, a w dwa lata później Lincoln mianował go sekretarzem wojny. W Departamencie Wojny Stanton nie był specjalnie lubiany, nie przepadał za nim również prezydent Lincoln. Był typem awanturnika i wszędzie przysparzał sobie wrogów. Z drugiej strony był dobrym organizatorem, uważanym za wysoce wydajnego szefa departamentu.
Gdy prezydentem został Andrew Johnson dochodziło między nimi do częstych spięć na tle stosunków do pokonanych w wojnie stanów południowych. Stanton stanął po stronie przeciwników prezydenta w Kongresie, z którego to powodu został pozbawiony stanowiska. W odpowiedzi Izba Reprezentantów zastosowała wobec prezydenta procedurę impeachmentu. Johnson został oczyszczony z zarzutów przewagą jednego głosu i Stanton musiał ostatecznie pożegnać się z urzędem w maju 1868. Zmarł w cztery dni po mianowaniu go przez prezydenta Granta sędzią Sądu Najwyższego.

</doc>
<doc id="560065" url="https://pl.wikipedia.org/wiki?curid=560065" title="Osteocyty">
Osteocyty



</doc>
<doc id="560068" url="https://pl.wikipedia.org/wiki?curid=560068" title="Osteoblasty">
Osteoblasty



</doc>
<doc id="560072" url="https://pl.wikipedia.org/wiki?curid=560072" title="Prezydenci Kolumbii">
Prezydenci Kolumbii



</doc>
<doc id="560078" url="https://pl.wikipedia.org/wiki?curid=560078" title="Outpost Firewall Pro">
Outpost Firewall Pro

Outpost Firewall Pro – osobista zapora sieciowa rosyjskiej firmy Agnitum, zabezpieczająca komputery z systemem operacyjnym Microsoft Windows przed nieautoryzowanym wyciekiem informacji oraz atakami crackerów podczas połączenia z siecią lokalną lub Internetem.
W wersjach do 2007 włącznie użytkownik mógł zwiększać funkcjonalność programu, korzystając z wtyczek (część z nich była domyślnie instalowana z programem, jak: antyspyware, wykrywanie ataków, blokowanie reklam). Wersje 2008 i 2009 nie pozwalają na rozbudowę funkcjonalności za pomocą wtyczek.
Outpost Network Security jest podobnym produktem tej samej firmy, ale ukierunkowanym na potrzeby klienta biznesowego.
Programy dostępne są w wersji komercyjnej oraz 30-dniowej wersji próbnej. Od 2009 roku dostępna jest również wersja darmowa – Outpost Firewall Free.

</doc>
<doc id="560081" url="https://pl.wikipedia.org/wiki?curid=560081" title="Hamburg (ujednoznacznienie)">
Hamburg (ujednoznacznienie)



</doc>
<doc id="560084" url="https://pl.wikipedia.org/wiki?curid=560084" title="Valeria Bruni Tedeschi">
Valeria Bruni Tedeschi

Valeria Bruni Tedeschi (ur. 16 listopada 1964 w Turynie) – francusko-włoska aktorka.
Jej młodszą siostrą jest piosenkarka Carla Bruni-Sarkozy, żona byłego prezydenta Francji Nicolasa Sarkozy’ego.
Jest starszą córką przemysłowca i kompozytora Alberta Bruni Tedeschi oraz pianistki Marysy Borini.
Zasiadała w jury sekcji „Cinéfondation” na 54. MFF w Cannes (2001) oraz w jury konkursu głównego na 54. MFF w Berlinie (2004).

</doc>
<doc id="560090" url="https://pl.wikipedia.org/wiki?curid=560090" title="Port lotniczy Seattle-Tacoma">
Port lotniczy Seattle-Tacoma

Port lotniczy Seattle-Tacoma – międzynarodowy port lotniczy położony około 20 km na południe od Seattle, w stanie Waszyngton. Jest 30. co do wielkości portem lotniczym świata. W 2005 obsłużył około 29 mln pasażerów.

</doc>
<doc id="560093" url="https://pl.wikipedia.org/wiki?curid=560093" title="Antyoksydant">
Antyoksydant



</doc>
<doc id="560095" url="https://pl.wikipedia.org/wiki?curid=560095" title="Port lotniczy Hamburg">
Port lotniczy Hamburg

Port lotniczy Hamburg, Hamburg Airport, Hamburg Airport Helmut Schmidt (hist. "Port lotniczy Hamburg-Fuhlsbüttel") – międzynarodowy port lotniczy w Niemczech, położony około 8 km na północny zachód od centrum Hamburga, w dzielnicy Fuhlsbüttel. Uroczyste otwarcie portu miało miejsce w 1912. W 2007 obsłużył ponad 12,7 mln pasażerów.

</doc>
<doc id="560097" url="https://pl.wikipedia.org/wiki?curid=560097" title="Josh Groban">
Josh Groban

Josh Groban, właściwie Joshua Winslow Groban (ur. 27 lutego 1981 w Los Angeles) – amerykański piosenkarz, autor piosenek, producent i aktor znany ze swego dojrzałego i rozległego głosu. Uprawia zarówno śpiew klasyczny, jak i muzykę pop. Głównie wykonuje utwory w językach angielskim, włoskim, hiszpańskim i francuskim.
Jego albumy pokrywają się wielokrotną platyną, a w 2007 roku stał się w swoim kraju najlepiej sprzedającym artystą. Na świecie sprzedał ponad 30 milionów płyt. Groban jest również jedynym artystą, którego dwa albumy dostały się jednocześnie do pierwszej dwudziestki listy bestsellerów Billboard ostatnich lat.
Wczesny okres życia.
Josh Groban urodził się w Los Angeles, jako syn biznesmena i architektki wnętrz. Jego prapradziadkowie ze strony matki pochodzili ze wschodniej części Norwegii z regionu Toten, natomiast przodkowie ze strony ojca byli żydowskimi imigrantami i pochodzili z Berdyczowa. Jego ojciec nawrócił się na chrześcijaństwo po ślubie, więc Groban dorastał w wierze episkopalizmu. Jego młodszy brat Christopher urodził się w tym samym dniu co Josh, lecz 4 lata później.
Josh zadebiutował jako piosenkarz w siódmej klasie. Jego nauczyciel śpiewu wybrał go do występu solowego piosenki „'S wonderful” podczas szkolnej nocy kabaretowej. Mama Grobana, stojąc na zewnątrz sali, wzruszyła się uświadomiwszy sobie, że słyszy własnego syna, a sam artysta dostał owacje na stojąco. Kiedy głos Josha zmienił się z wysokiego, chłopięcego głosu, na dojrzalszy, ludzie zaczęli zwracać na niego uwagę. Wkrótce jednak Groban odłożył śpiewanie na następne lata:
Podczas edukacji w Bridges Academy, Groban uczęszczał na normalne zajęcia od 9:00 do 13:00, a następnie chodził do klasy teatralnej. W 1997/98 Groban uczęszczał do Interlochen Center for the Arts Camp, w Michigan, kształcąc się w musicalach, w czasie gdy zaczął brać prywatne lekcje śpiewania.
W tych czasach Groban skupiał się na graniu. Wziął udział w szkolnej adaptacji "Skrzypka na dachu" wcielając się w główną rolę – Tewjego.
Wykształcenie.
Artysta uczęszczał do County High School for the Arts w Los Angeles jako student dramaturg, ukończył w 1999 r. aby następnie uczęszczać do Carnegie Mellon University w Pittsburghu (Pensylwania), studiując dramaturgię. Nie skończył jednak studiów opuszczając Carnegie Mellon po jedynie kilku miesiącach pierwszego semestru nauki. Postanowił skupić się na swojej zapowiadającej się obiecująco muzycznej karierze.
Kariera.
Debiut.
Jeszcze w 1998 roku, 17-letni Josh został przez swojego nauczyciela śpiewu przedstawiony zwycięzcy nagrody Grammy, producentowi i kompozytorowi, Davidowi Fosterowi. Foster zatrudnił Grobana jako próbnego i rezerwowego piosenkarza podczas serii wysoko-profilowanych wydarzeń, m.in. Nagród Grammy’99 – gdzie zastąpił Andreę Bocellego i zaśpiewał na próbie razem z Céline Dion piosenkę „The Prayer” – i inauguracji Graya Davisa, gubernatora stanu Kalifornii w styczniu 1999 r.
Josh zrezygnował ze studiów, gdyż wytwórnia Warner Bros. Records zaoferowała mu kontrakt płytowy pod wpływem 143 Records Fostera. Dlatego też pierwszy album Grobana kładzie większy nacisk na klasykę, zawierając takie piosenki jak „Gira Con Me” i „Alla Luce Del Sole”, pierwszymi wybranymi przez Fostera i Grobana.
Wkrótce, nauczany przez Fostera, Josh wystąpił razem z Sarą Brightman podczas jej trasy koncertowej "La Luna" w 2000-01 r. śpiewając z nią utwór „There For Me”, który znalazł się na płycie z koncertami Sary. Groban zadebiutował ze swoją płytą dzięki piosence „For Always”, którą zaśpiewał razem z Larą Fabian. Jest to piosenka ze ścieżki dźwiękowej do filmu "A.I. Sztuczna inteligencja". Groban także zaangażował się w wielu charytatywnych programach, m.in.: „The Andre Agassi Grand Slam Event For Children”, śpiewając u boku Eltona Johna, Stevie Wondera, Dona Henleya i Robina Williamsa, „Muhammad Ali’s Fight Night Foundation”, który zaszczycił swoją obecnością Michael J. Fox, „The Family Celebration” gdzie gościli prezydent Bill Clinton wraz z żoną, Hillary Clinton, David E. Kelley z żoną i Michelle Pfeiffer, czy „Michael Milken’s CapCure”, który wspierał osoby chore na raka.
Debiutancki album piosenkarza, zatytułowany "Josh Groban" został wydany 20 listopada 2001 roku. W czasie kolejnego roku, płyta ta zdobyła miano złotej, szybko przechodząc na podwójnie platynową aż do pięciokrotnej platyny.
Artysta zagrał rolę Malcolma Wayatta w maju 2001 w serialu "Ally McBeal" śpiewając „You’re Still You”. Scenarzysta, David E. Kelley, był zachwycony występem Josha w „The Family Celebration” i patrząc na reakcje publiczności, Kelley stworzył specjalnie dla Grobana tę postać. Osoba Malcolma Wayatta stała się bardzo popularna, dzięki tysiącom e-maili od fanów, Josh został poproszony o ponowne pojawienie się w serialu w kolejnej serii, gdzie zaśpiewał „To Where You Are”.
24 lutego 2002 r., Josh zaprezentował „The Prayer” z Charlotte Church podczas ceremonii zamknięcia Zimowej Olimpiady i w listopadzie wydał specjalną płytę CD/DVD "Josh Groban in Concert". Razem z Larą Fabian wystąpił podczas koncertu Boston Pop’s śpiewając z nią utwór „For Always”. W grudniu wykonał „To Where You Are” oraz zaśpiewał „The Prayer” z Sissel Kyrkjebø podczas Koncertu Pokojowej Nagrody Nobla w Oslo, Norwegii. Następnie wraz z The Corrs, Ronanem Keatingiem, Stingiem, Lionelem Richie i innymi połączył siły w koncercie świątecznym w Watykanie, w Rzymie, we Włoszech. W 2003 r. Groban pojawił się na koncercie Word Children’s Day stworzonym przez Davida Fostera. Zaśpiewał „Gira Con Me”, „To Where You Are”, „The Prayer” z Céline Dion i finałową piosenkę „Aren’t They All Our Children” z takimi artystami jak Yolanda Adams, Nick Carter, Enrique Iglesias i Céline Dion.
2003-2006.
Drugi album Grobana "Closer" też pod nadzorem Fostera, ukazał się 11 listopada 2003 r. Josh wierzył, że jego druga płyta jest lepszym odzwierciedleniem jego osoby i że w ten sposób fani podczas słuchania będą mogli dowiedzieć się czegoś więcej o jego osobowości.
Dwa miesiące po tym jak "Closer" wyszedł na rynek, wzniósł się na miejsce pierwsze listy Billboard 200 i pozostał na niej przez 98 tygodni. Jego cover utworu Briana Kennedy’ego „You Raise Me Up” stał się bardzo popularny w Adult contemporary. Josh również wykonał piosenkę „Remember” (z Tanją Carovską) do ścieżki dźwiękowej filmu "Troja". Zaśpiewał też w 2004 r. piosenkę „Believe” do filmu animowanego "Ekspres polarny", która została nominowana do Oscarów oraz stworzył cover piosenki Linkin Park „My December”.
Podczas lata 2004 r., Groban powrócił do Interlochen Center for the Arts Camp, gdzie wystąpił dla gości i wszystkich przybyłych, opowiadając też o swoich poczynaniach jako młody wokalista. 30 listopada 2004 r. wydał drugi już album DVD "Live at the Greek". W tym samym roku Josh wykonał utwór „Remember When It Rained” razem z pełną orkiestrą podczas American Music Awards, gdzie był nominowany jako „Najlepszy Artysta” w kategorii pop. Groban i jego płyta były nominowane więcej niż 15 razy w samym tylko 2004 i 2005 roku, w tym do American Music Awards, World Music Awards, Oscarów i Grammy.
Kolejne występy Grobana miały miejsce w „The Oprah Winfrey Show”, „The Ellen DeGeneres Show”, „Jay Leno”, „Larry King Live”, „The Rosie O’Donnell Show”, „20/20”, „The Today Show”, „Macy's Thanksgiving Day Parade”, „Super Bowl XXXVIII”, „The Walt Disney World Christmas Day Parade”, „The Rockefeller Tree Lighting”, „Kennedy Center Honors” i na wielu innych uroczystościach.
2006−2010.
Podczas pierwszego tygodnia września 2006 roku najnowszy singel Josha zatytułowany „You Are Loved (Don’t Give Up)” dostał się do AOL specjalnie dla fanów. Piosenka ta pochodzi już z trzeciej płyty artysty, zatytułowanej "Awake", która oficjalnie zobaczyła światło dzienne 7 listopada 2006 roku. 
Dlatego na kolejnej płycie można wyczuć silne popowe, a nawet rockowe inspiracje. Groban wykonał „You Are Loved (Don’t Give Up)”, jak i inne dwa utwory z "Awake", podczas specjalnego promowania swojej płyty dla „Live From Abbey Road” w Abbey Road Studios 26 października 2006 roku. Podczas tworzenia „Now Or Never”, utworu pochodzącego z tej płyty, Josh współpracował z brytyjską artystką i autorką piosenek Imogen Heap. Kolejne dwa, „Lullaby” i „Weeping” zostały skomponowane z południowo-afrykańską grupą Ladysmith Black Mambazo. Oba mają silny, afrykański akcent. W innym utworze zaprezentował się kolejny sławny południowo-afrykański artysta Vusi Mahlasela. Josh pojechał w swoją trasę koncertową "Awake" po całych Stanach z Angélique Kidjo. Jego tournée trwające od lutego do października obejmowało 83 miasta, w tym w Ameryce Północnej, Europie, Australii i Filipinach, a za każdym razem widownia była pełna.
Josh śpiewał w duecie z Barbrą Streisand („All I Know of Love”) i także w 2007 roku z Mireille Mathieu („Over the Rainbow”).
W czerwcu 2007 r. Groban spędził kilka tygodni w Londynie nagrywając świąteczny album z Londyńską Orkiestrą Filharmoniczną i Afrykańskim Chórem Dziecięcym, o czym wspominał na DVD "The Making of Noël". Został on wydany 9 października 2007 r. pt. "Noël". Płyta odniosła ogromną popularność w USA, wprowadzając zamęt na listach – została uznana najlepiej sprzedającą się płytą w 2007 r. (w czasie jedynie 11 tygodni istnienia) z liczbą 3,6 miliona sprzedanych egzemplarzy.
1 lipca 2007 r., Josh wystąpił wraz z Sarą Brightman podczas koncertu dla księżnej Diany na Stadionie Wembley. Przed telewizorem koncert ten oglądało około 15 milionów ludzi z całej Anglii, a na świecie nawet 100 milionów w 140 krajach. 10 lutego 2008 roku, Groban wystąpił podczas uroczystości Grammy razem z Andreą Bocellim w hołdzie dla Luciana Pavarottiego. Josh został nominowany do Juno Award 2008 w kategorii „Międzynarodowy Album Roku” za "Noël".
Artysta wystąpił razem z francuską muzyczną legendą Charles’em Aznavourem wykonując w duecie francuskim i angielskim jedną z piosenek Charles’a, „La Bohème”. Aznavour umieścił ją na swojej kolejnej już płycie, zatytułowanej "Duos". Także Plácido Domingo zaśpiewał z Joshem utwór „La Tua Semplicità”, który jest dostępny na płycie Dominga "Amore Infinito" – inspirowanej wierszami Jana Pawła II.
Po "Noël" nadeszła pora na kolejną płytę z koncertu. "Awake Live", bo taką ma nazwę kolejna płyta DVD piosenkarza, pojawiła się na rynku 6 maja 2008 r. Koncert został sfilmowany 28 sierpnia 2007 roku w Salt Lake City (Utah), w EnergySolutions Arena z udziałem 15-tysięcznej publiczności.
12 i 13 maja 2008 r. Josh wziął udział w musicalu Chess w Royal Albert Hall (Londyn) razem z takimi osobami jak Idina Menzel, Adam Pascal czy Kerry Ellis (musical ten dostępny jest na płycie "Chess In Concert" od 16 czerwca 2009 r.). To opowieść o dwóch szachistach: Amerykaninie Freddiem (Adam Pascal) i Rosjaninie Anatolym (którego zagrał Groban), którzy walczą przeciwko sobie w mistrzostwach w szachy. Asystentką, a również i kochanką Freddiego, jest Florence (Idina Menzel), która w czasie rozgrywek zakochuje się z wzajemnością w Anatolym. Sprawa się komplikuje, gdy na kolejne rozgrywki przyjeżdża żona Anatoly’ego, Svetlana (Kerry Ellis). Akcja dzieje się w latach 50. XX wieku, jest to więc nie tylko musical o miłości, ale też o historii i o tym, co działo się w czasach istnienia ZSRR. To nie jest pierwszy występ Grobana w owym musicalu. W 2003 r. zagrał tę samą postać, a cały musical został wtedy zagrany na rzecz fundacji.
23 maja 2008 r. w Mandalay Bay w Las Vegas Josh wystąpił podczas koncertu Davida Fostera, który zaprosił na tę noc swoich przyjaciół. Uroczystość ta obfituje w utwory takich artystów jak Katharine McPhee, Brian McKnight, Andrea Bocelli, Peter Cetera, Blake Shelton, Michael Bublé czy Charice. Josh wykonał trzy utwory: „Alla Luce Del Sole”, „Bridge Over Troubled Water” z Brianem McKnightem i „You Raise Me Up”. Koncert dostępny jest na płycie CD/DVD "Hit Man David Foster &amp; Friends".
15 lipca 2008 r. Groban wykonał „God Bless America” podczas siódmych rozgrywek baseballowych 79 rocznicy All-Star Game w Nowym Jorku w Yankee Stadium. 21 września 2008 r. pojawił się na uroczystości rozdania nagród Emmy wykonując utwór składający się z fragmentów popularnych melodii serialowych.
W grudniu Josh był gościem w popularnym talk-show "Never Mind the Buzzcocks", by ponownie wrócić do niego w jednym odcinku jako prowadzący.
W niedzielę, 18 stycznia 2009 r., Josh wziął udział w koncercie z okazji uroczystości Inauguracji Baracka Obamy na prezydenta USA i zaśpiewał wraz z Heather Headley utwór „My Country Tis of Thee”. 19 czerwca został zaproszony na uroczystość Hollywood Bowl Hall of Fame, na którą co roku zapraszani są artyści, którzy mogą się poszczycić swoimi ogromnymi osiągnięciami. Piosenkarz zaprezentował utwory solowe, jak i w duetach m.in. z Kiri Te Kanawą.
Producenci serialu "The Simpsons" zawarli motyw Josha w 9 odcinku 20 sezonu zatytułowanym „Lisa the Drama Queen”. Groban od zawsze chciał być gościem w owym serialu. Jak mówił kilka lat temu, zrobiłby wszystko żeby tylko producenci poprosili go o zgodę na użyczenie jego osoby.
Josh poproszony przez Nelly Furtado pojawił się na jej najnowszej płycie "Mi Plan" śpiewając w duecie utwór „Silencio”. Oboje bardzo ciepło się o sobie wypowiadali. Pierwotnie Josh miał śpiewać razem z Nelly tylko w refrenie piosenki, jednakże artystka zmieniła zdanie gdy usłyszała Grobana. Powiedziała, że podczas śpiewu Josha ma gęsią skórkę, a jej oczy zachodzą łzami.
2010-2013.
W 2010 Groban wydał koleją studyjną płytę zatytułowaną "Illuminations". Groban postanowił, że ten album będzie czymś wyjątkowym, dlatego przy jego produkcji współpracował z Rickiem Rubinem, producentem płyt takich zespołów jak Metallica, Linkin Park, Limp Bizkit czy Red Hot Chili Peppers. Razem stworzyli nowy gatunek muzyki, nową strefę, gdzie folklor spotyka klasykę, sztuka spotyka intymność, bezpośredniość spotyka ponadczasowość, a co najważniejsze, strefę, gdzie Groban stał się wolny mogąc wyrazić siebie tak prawdziwie i w pełni jak nigdy dotąd. Po raz pierwszy Groban spróbował swoich sił w języku portugalskim w utworze „Você Existe Em Mim”, jednym z singli promujących płytę.
Josh w 2010 zaczął przygotowywać swoją trasę koncertową, która oficjalnie zaczęła się 12 maja 2011 roku. Wcześniej można było zobaczyć artystę w serii wielu mniejszych koncertów – pretour, promującej nową płytę – zatytułowanej "Before We Begin". Od maja 2011 aż do grudnia, Groban odwiedził 81 miast w trakcie tournée "Straght to You" promującego płytę "Illuminations". Tournée obejmowało Amerykę Północną, Europę, a także Południową Afrykę.
7 stycznia 2010 roku artysta wystąpił podczas rozgrywek BCS National Championship Game wykonując hymn narodowy wraz z basistą Red Hot Chili Peppers, Flea na historycznym stadionie Rose Bowl w Pasadenie.
W styczniu 2011 roku Josh wystąpił w show znanego producenta amerykańskiego Jimmy’ego Kimmela, podczas którego śpiewa utwory z najlepszymi wpisami Kanye Westa z twittera. Film osiągnął niezwykłą popularność, stając się jednym z najciekawszych filmów ze stycznia. Artysta po kilku latach powrócił z tweetami, tym razem Donalda Trumpa.
Josh w odniesieniu do przyszłości, jest gotowy na wiele możliwości. Mówi:
Tak więc Josh, po występie w "Ally McBeal" i w musicalu "Chess" wystąpił gościnnie w dwóch odcinkach serialu "Glee" – i zagrał samego siebie przy okazji parodiując własną osobę. W lipcu 2011 roku ukazał się film z udziałem Grobana "Kocha, lubi, szanuje" gdzie wcielił się w rolę Richarda u boku Steve’a Carella czy Emmy Stone, a także wystąpił gościnnie w serialu Biuro. Lista filmowych wcieleń artysty nadal się powiększa.
9 kwietnia piosenkarz po raz pierwszy odwiedził Polskę. Był gościem specjalnym w telewizyjnym muzycznym show Must Be the Music emitowanym w Polsacie. Pod koniec maja Groban wziął udział w specjalnym pożegnalnym epizodzie słynnego amerykańskiego talk show The Oprah Winfrey Show.
Piosenkarz brał udział w programie telewizyjnym „Rising Star” jako prowadzący.
2013–2017.
W 2013 roku wydał szóstą płytę zatytułowaną "All That Echoes", która zadebiutowała na miejscu 1 listy Billboard 200. Mówi o niej:
Jego tournée "All That Echoes tour", ponownie zapełniło wszystkie największe hale. Obejmowało 60 przedstawień w Australii, Nowej Zelandii, Europie i Północnej Ameryce.
W 2015 Groban wydał płytę będącą składanką piosenek musicalowych i filmowych, które Josh określił mianem utworów wszech czasów o niezwykłej melodii i niezwykłej historii. Płyta nosi tytuł "Stages". Współpracował z Humberto Gatica i Bernie Hermsem nagrywając w studio w Los Angeles, jak i Londynie z orkiestrą składającą się z 75 muzyków. Płyta zawiera utwory z Nędzników, Carousel, Sweeney Todda, Into the Woods, A Chorus Line, Upiora w Operze i innych. Sklasyfikowana jako złota płyta "Stages" była nominowana do Grammy w 2016 roku w kategorii "Best Traditional Pop Vocal Album".
Groban wydał również nagranie DVD z jednego z koncertów podczas trasy na przełomie 2015/2016. Zatytułowany "Stages Live", został nagrany w historycznym teatrze Los Angeles Theater. Płyta również została nominowana do Grammy w 2017 r. w tej samej kategorii.
W lipcu Groban odwiedził miasta Ameryki Północnej w ramach tournée "Josh Groban: On Stage".
Groban również zaśpiewał piosenkę „Evermore” do filmu Disneya "Piękna i Bestia".
W październiku 2016 zaczął występować na Broadwayu w tytułowej roli musicalu "Natasha, Pierre &amp; The Great Comet of 1812", kompozytora Dave’a Malloya. Spektakl skomponowany został na podstawie powieści Wojna i pokój. Wcielał się w tę postać aż do 2 lipca 2016 i był nominowany do prestiżowej nagrody "Tony Awards" dla najlepszego aktora.
2018.
Po zakończeniu występów w musicalu Josh zaczął pracę nad swoim ósmym już studyjnym albumem, zatytułowanym "Bridges". Płyta została wydana 21 września 2018 roku debiutując na miejscu drugim listy Billboard 200. Trafiła też do pierwszej dziesiątki najlepiej sprzedawanych płyt w Wielkiej Brytanii i Szkocji. Zawiera zarówno covery, takie jak „S’il suffisait d’aimer” Céline Dion, czy „Run” zespołu Snow Patrol, jak i autorskie kawałki.
W marcu zostały ogłoszone niektóre daty z kolejnego już tournèe "Bridges tour" ze specjalnym gościem Idiną Menzel w Stanach Zjednoczonych. Trasa koncertowa rozpoczęła się 18 października w Duluth i obejmuje takie areny jak Madison Square Garden w Nowym Jorku. 18 grudnia 2018 roku artysta po raz pierwszy przyjechał do Polski (z solowym koncertem) w ramach swojej europejskiej trasy koncertowej.
We wrześniu miał premierę serial Netflixa, "The Good Cop", w którym Josh zagrał główną rolę obok Tony’ego Danzy. Reżyserem serialu jest Andy Breckman, twórca legendarnego Detektywa Monka.
Sklasyfikowanie głosu Josha.
Krytycy muzyczni opisują głos Grobana w różny sposób, niektórzy mówią o tenorze, inni o barytonie. Skala barytonu mieści się zwykle pomiędzy dźwiękami G/A (oktawy wielkiej) do g1/a1 (oktawy razkreśnej), natomiast skala tenoru zwykle od c (oktawy małej) do c2 (oktawy dwukreśnej). Podczas występów Josh może sięgnąć najniżej nawet dźwięku G (jak w przypadku utworu „To Where You Are”) i dochodzi najwyżej chociażby do dźwięku b1 (jak to słychać w utworze „You Raise Me Up”). To powoduje, że Groban potrafi śpiewać w skali, w której skala tenoru jeszcze nie występuje – i analogicznie – w skali, do której nie dochodzi już skala barytonu. W 2002 r. New York Times opublikował artykuł, w którym Josh opisał siebie „jako kształcącego się tenora, lub inaczej, barytona z barierą o niższej skali głosowej, która podnosi się bez przerwy wyżej, wolna i swobodna”.
Charytatywnie.
Pod kierownictwem jego mentora, Davida Fostera, Groban występował w wielu charytatywnych koncertach, m.in. „VH1 Save the Music” (2005 r.), „Tsunami Aid: A Concert of Hope” (2005 r.), „Fifth Adopt-A-Annual Minefield” (2005 r.), „2nd Annual Grammy Jam” (2005 r.), „Live 8” (2005 r.), „The Heart Foundation Gala” (2005 r.) i „David Foster and Friends Charity Gala” (2006 r.).
Nelson Mandela mianował Grobana jako swojego oficjalnego ambasadora do swojego projektu 46664, kampanii mającej za zadanie pomóc powiększyć światowe zrozumienie na temat HIV/AIDS w Afryce.
25 kwietnia 2007 roku, Groban wystąpił z Afrykańskim Chórem Dziecięcym w Idolu Amerykańskim. 2 września 2007 roku Josh przeznaczył 150 tysięcy dolarów na „Charlotte-Mecklenburg Schools” by wspomóc tamtejszą muzyczną edukację. 28 lutego 2008 r. Josh pojawił się w „One Night Live” w Air Canada Centre w Toronto (Kanada) z Bryanem Adamsem, Sarah McLachlan, Jann Arden i RyanDan na rzecz szpitalu dla kobiet Sunnybrook i programów dla dzieci.
Aby uczcić 27 urodziny Josha, jego fani postanowili zebrać 27 tysięcy dolarów na projekt zatytułowany „Raise 27". Udało się zebrać 44 094 dolarów na fundację Josha Grobana, na korzyść sierocińca Noah’s Ark children’s „Siyawela” w Południowej Afryce. Po tym datku, wzruszony Josh zakomunikował, że: „to był najlepszy prezent jaki kiedykolwiek dostał”.
W grudniu 2009 Josh wybrał się na zakupy po zabawki dla dzieci specjalnie dla fundacji "Toys for Tots". Wziął także udział w kampanii przeciwko nowotworom "Stand Up 2 Cancer". Josh uczestniczył także w teledysku piosenki „We Are The World” aby wesprzeć ofiary trzęsienia ziemi na Haiti, 12.01.2010 r. Przeznaczył też osobiście dotację na fundację Haiti Relief.
31 sierpnia 2010 roku Josh wystąpił na żywo dla Live 4 Pakistan by wspomóc ofiary powodzi w Pakistanie. Groban wziął także udział w tworzeniu płyty "Songs for Japan" dla uczczenia ofiar trzęsienia ziemi i tsunami w Japonii z marca 2011 r. u boku kilkudziesięciu innych artystów.
W 2011 roku Groban stworzył własną fundację "The Find Your Light Foundation". Ma ona za zadanie pomagać dzieciom w edukacji muzycznej i artystycznej.
W 2013 roku artysta wziął udział w projekcie „Live Below the Line” by zwrócić uwagę na problem ubóstwa wielu rodzin.
Groban wciąż udziela się charytatywnie. Ostatnio brał udział w takich wydarzeniach jak „Culture For One’s Fifth Annual Benefit” czy „Celebrity Fight Night” we Włoszech wśród takich gwiazd jak Andrea Bocelli, Reba McEntire czy Kristin Chenoweth.
Wpływy i własne działania.
Muzyczne wpływy na Grobana mają m.in. Paul Simon, Sting, Peter Gabriel i Björk. Josh mówi, że jest zdolny podziwiać każdego, kto przesunął granice i kroczy poza nimi. A co do wokalnych wpływów, „każdy, kto opowiada historię w piosenkach”, to m.in. Mandy Patinkin, George Hearn i Luciano Pavarotti.
Współpraca.
Obecnie w zespole Josha Grobana występują:

</doc>
<doc id="560098" url="https://pl.wikipedia.org/wiki?curid=560098" title="Komórka podporowa">
Komórka podporowa



</doc>
<doc id="560099" url="https://pl.wikipedia.org/wiki?curid=560099" title="Hazard (ujednoznacznienie)">
Hazard (ujednoznacznienie)

Ryzyko:
Muzyka:
Miejscowości w USA:

</doc>
<doc id="560102" url="https://pl.wikipedia.org/wiki?curid=560102" title="Dąbrowa Białostocka (stacja kolejowa)">
Dąbrowa Białostocka (stacja kolejowa)

Dąbrowa Białostocka – stacja kolejowa w Dąbrowie Białostockiej, w województwie podlaskim, w Polsce.
W budynku dworcowym znajduje się czynna poczekalnia.
W roku 2017 stacja obsługiwała 50–99 pasażerów na dobę.

</doc>
<doc id="560103" url="https://pl.wikipedia.org/wiki?curid=560103" title="Matki, żony i kochanki">
Matki, żony i kochanki

Matki, żony i kochanki – polski serial obyczajowy, emitowany premierowo w TVP1 w 1996 i 1998.
Produkcja.
Pierwsza seria powstała w 1995 i obejmowała 12 odcinków, które były nadawane w TVP1 od 18 lutego do 5 maja 1996. Mimo niepochlebnych recenzji krytyków, serial cieszył się dużą popularnością wśród widzów, co spowodowało, że w 1998 zrealizowano drugą serię – kolejne 10 odcinków, nadawane od 30 sierpnia do 1 listopada 1998, cieszyło się równie wielkim zainteresowaniem widzów.
Od 1 maja 2021 serial emitowany jest na kanale Antena HD.
Fabuła.
Wiktoria (Anna Romantowska), Hanka (Elżbieta Zającówna), Wanda (Małgorzata Potocka) i Dorota (Gabriela Kownacka) kilkanaście lat po ukończeniu nauki na Wydziale Pielęgniarstwa Liceum Medycznego mają spotkać się na zjeździe klasowym. Gdy dawno niewidziana przez pozostałe absolwentki Wiktoria nie stawia się na spotkaniu, przyjaciółki jadą do jej domu do Kobuz. Dowiadują się, że samotnie wychowuje syna, Jurka (Mateusz Damięcki).
Dorota odnajduje mężczyznę, który – jak uważa – jest ojcem Jurka, syna Wiktorii. To Jerzy (Jan Englert), licealna miłość Wiktorii. Podczas przyjęcia urodzinowego chłopca przyjaciółki orientują się jednak, że Jurek jest młodszy, niż im się wydawało, co oznacza, że nie jest synem Jerzego.
Wiktoria po przeprowadzce do Warszawy na nowo zakochuje się w Jerzym, który dla niej rozstaje się z żoną, Marią (Maria Gładkowska). Jerzy odchodzi od Wiktorii po odkryciu, że to nie on jest ojcem Jurka. Wiktoria ponownie związuje się z Cezarym i przyjmuje jego zaręczyny, choć w przeszłości je odrzuciła, ponieważ go nie kocha. Po ślubie wyznaje Wandzie, że popełniła błąd, wychodząc za Cezarego. Ten zazdrosny jest o kontakt żony z Jerzym. Między małżonkami coraz częściej dochodzi do kłótni.
Wiktoria po wystąpieniu z Jurkiem w programie Elżbiety Kajzer "Na gigancie" nawiązuje współpracę z dziennikarką i podejmuje stałą pracę w telewizji. Cezary stara się zniechęcić żonę do pracy w telewizji oraz próbuje ją kontrolować, ona jednak podejmuje samodzielne decyzje. Po nagraniu jednego z odcinków przeprowadza poważną rozmowę z Jerzym – ona wyjaśnia, dlaczego poślubiła Cezarego, a on wyjawia, że nie jest szczęśliwy z Marią. Wiktoria rozstaje się z Cezarym po tym, jak odkrywa jego romans z Edytą, pracownicą sklepu mięsnego Cezarego i Wierzbickiego. Dzięki intrydze Jurka spotyka się z Jerzym, z którym znów się wiąże. Po rozstaniu z ukochanym wraca do Warszawy.
Dorota wyprowadza się od męża, Michała (Krzysztof Stroiński), gdy na jaw wychodzi jej romans z rzeźbiarzem Adamem (Jan Nowicki). Kochanek nie chce jednak z nią mieszkać. Dorota i Adam podpisują umowę z Reuttem (Jacek Borkowski), dzięki czemu zostają właścicielami pizzerii. Wkrótce odkrywają, że padli ofiarą oszustwa ze strony mężczyzny. Ich przełożony, Waldemar, informuje o śmierci Ruetta, a przy okazji domaga się spłaty długów oszusta. Dorota i Adam przy pomocy Jana (Jan Machulski), ojca Doroty, spłacają zobowiązanie. Gdy płonie ich fabryka kosmetyków, przeżywają kryzys finansowy, po czym znajdują zatrudnienie w pizzerii Waldemara. Po kilku miesiącach rozłąki przypadkowo spotyka w pizzerii Adama, do którego ma żal o nagłe zniknięcie. Dowiedziawszy się, że ten wyjechał na leczenie do Kielc, rozstają się w przyjaźni, lecz bez szans na odnowienie romansu. Dorota pomaga ojcu wyjść z kłopotów w firmie, po czym ma szansę zdobyć tam pracę.
Wanda zostaje sama z trójką dzieci po tym, jak odkrywa zdradę męża, Jana. Choć wybacza mężowi zdradę, ten odchodzi do kochanki, lekarki Teresy. Wanda przypłaca to depresją, coraz więcej pije i zaniedbuje dom. Janek chce wrócić do żony, jednak ona nie chce go przyjąć, jednak z czasem wybacza mu i przyjmuje do domu. Ponownie wyrzuca męża z domu, gdy decyduje się pomóc Teresie w kłopotliwej sytuacji. Spór małżeński wykorzystuje Leon, kolega Janka z pracy, z którym Wanda umawia się na kolację. Przyznawszy się mężowi do spotkania, proponuje mu powrót do domu.
Janek przejmuje opiekę nad domem i synami, gdy Wanda odbiera niepokojące wyniki badań, które wskazują na poważną chorobę. Wanda z czasem dochodzi do siebie i wraca do domu z mężem, z którym znów toczy szczęśliwe życie.
Hanka jest w trakcie rozwodu z Robertem i ma romans z dużo młodszym od niej Filipem. Ostatecznie rozwodzi się z mężem. Po nieoczekiwanym spotkaniu z Robertem popada w konflikt z Filipem, wkrótce się rozstają.
Hanka po rozstaniu z Filipem wiąże się z Krzesimirem Druckim, którego poznała podczas wizyty u przebywającego w szpitalu ojca. Planują ślub, do którego nie chcą dopuścić przyjaciółki Hanki, które demaskują mężczyznę, udowadniając, że to Jakub Reutt, który w przeszłości oszukał Dorotę, a dzięki ślubowi z Hanką chciał dorobić się na jej majątku. Hanka tuż przed ślubem spotyka się z Filipem i odbywa z nim poważną rozmowę, podczas której uświadamiają sobie, że nadal wiąże ich silne uczucie. Choć Hanka początkowo nie potrafi odejść od Krzesimira, ostatecznie zrywa zaręczyny, po czym wraca do Filipa, z którym wspólnie wychowują jej córkę.

</doc>
<doc id="560104" url="https://pl.wikipedia.org/wiki?curid=560104" title="Dynastia Xia">
Dynastia Xia

Dynastia Xia (ok. 2070–1600 p.n.e., ) – najstarsza dynastia wyróżniana w chińskiej historiografii, m.in. w "Zapiskach historyka" i "Kronice bambusowej". Jej istnienie nie jest jednoznacznie potwierdzone przez wykopaliska archeologiczne, dlatego określa się ją jako "półlegendarną". 
Według tekstów z okresu Walczących Królestw założycielem dynastii był Wielki Yu, który otrzymał tron od Shuna.
Wielu chińskich archeologów uważa, że Dynastia Xia wywodzi się z kultury Erlitou. Ten pogląd nie jest podzielany przez zagranicznych badaczy, bowiem nie zachowały się żadne pisemne świadectwa dotyczące kultury Erlitou. Naukowcy zgadzają się, że potrzebne są dalsze wykopaliska w celu pełnej weryfikacji historyczności dynastii Xia.
Okres rządów.
Dokładne daty rządów dynastii Xia są dyskusyjne. Według tradycyjnych kalkulacji historyka Liu Xina z okresu Xin, dynastia Xia rządziła w latach 2205–1766 p.n.e., a według "Kroniki Bambusowej" - w latach 1989–1558 p.n.e. 
Według współczesnych historyków chińskich, którzy pracowali w ramach zleconego przez rząd w Pekinie "Projektu Chronologicznego Xia-Shang-Zhou" (, 1996–2000), rządy dynastii Xia przypadały na okres między 2070 a 1600 rokiem p.n.e.
Znaczenie w chińskiej historiografii.
W chińskim piśmiennictwie władcy Xia byli opisywani jako wzór moralności, mądrości, pracowitości i odwagi. Tradycja ta wywodzi się z koncepcji Mandatu Niebios promowanej przez konfucjanistów w okresie Wschodniej Dynastii Zhou. W myśl tej koncepcji, okres Xia był złotym wiekiem, na którym powinni wzorować się współcześni władcy. Jedynie ostatni z królów Xia, Jie, miał być ciemiężycielem, przeciw któremu nastąpił bunt i władzę przejęła dynastia Shang. W okresie Han konfucjańska interpretacja stała się oficjalną ideologią cesarstwa.

</doc>
<doc id="560106" url="https://pl.wikipedia.org/wiki?curid=560106" title="Zoeterwoude">
Zoeterwoude

Zoeterwoude – gmina w zachodniej Holandii, w prowincji Holandia Południowa. Gmina ma powierzchnię 21,96 km² (z czego 0,7 km² to woda). Siedziba gminy znajduje się w Zoeterwoude-Dorp. W tej gminie znajduje się browar Heinekena.
Miejscowości gminy.
Do gminy Zoeterwoude należą następujące miasta i wioski: 

</doc>
<doc id="560109" url="https://pl.wikipedia.org/wiki?curid=560109" title="Teresin Niepokalanów">
Teresin Niepokalanów

Teresin Niepokalanów – stacja kolejowa położona pomiędzy Teresinem a Paprotnią, w województwie mazowieckim, w Polsce.
W roku 2019 stacja obsługiwała 3000-4000 pasażerów na dobę.

</doc>
<doc id="560110" url="https://pl.wikipedia.org/wiki?curid=560110" title="Tom DeLonge">
Tom DeLonge

Tom DeLonge, właśc. Thomas Matthew DeLonge Jr. (ur. 13 grudnia 1975 w Poway) – amerykański muzyk, założyciel, gitarzysta i wokalista zespołu Angels &amp; Airwaves. Były członek zespołów Blink-182 i Box Car Racer.
Życiorys.
Wczesne lata.
Urodził się w Poway w Kalifornii jako syn Connie i Thomasa DeLonge Seniora. Jego ojciec był dyrektorem firmy naftowej, a matka pracowała jako broker kredytów hipotecznych. Wychowywał się z młodszym bratem Shonem i siostrą Kari.
Jego pierwszym instrumentem muzycznym była trąbka, którą otrzymał w wieku 11 lat jako prezent na Boże Narodzenie. Pomimo wczesnego zainteresowania muzyką, początkowo planował zostać strażakiem i uczestniczył w programie kadetów w San Diego. Swoją pierwszą gitarę dostał od dwóch przyjaciół z szóstej klasy jako prezent świąteczny. Został usunięty ze szkoły średniej Poway High School w pierwszym roku nauki po tym jak przyłapano go na piciu alkoholu w trakcie szkolnego meczu koszykówki. Następnie przeniósł się do Rancho Bernardo High School, gdzie zainteresował się punk rockiem. Jako swoje wczesne inspiracje podaje Descendents, Screeching Weasel, U2 i The Cure. Od wczesnych lat młodości DeLonge wierzył w życie pozaziemskie, UFO i teorie spiskowe.
Kariera.
Kiedy uczęszczał do szkoły Rancho Bernardo High School, poznał Marka Hoppusa przez jego siostrę Anne. Wcześniej spotkał Scotta Raynora w szkole Battle of the Bands i po kilku próbach z Markiem postanowili założyć zespół i zaprosić do niego Scotta. Zespół początkowo nosił nazwę Blink. Jednakże musiał zmienić swoją nazwę z powodu irlandzkiego zespołu techno, także o nazwie Blink, więc powstał Blink 182. Są różne tezy skąd wzięła się liczba 182.
W 1998 Raynora zastąpił Travis Barker. Zespół później ogłosił, że Raynor został wezwany na odwyk, ze względu na poważny problem z alkoholem. Po grze na dwóch koncertach, Barker oficjalnie dołączył Blink 182. Z Barkerem na pokładzie, Blink-182 wydał krążek "Enema of the State", który odniósł sukces.
W 2001 trio wydało jeszcze lepszy i bardziej melodyjny album "Take off Your Pants and Jacket", który przyniósł im popularność na całym świecie.
W 2003 Blink 182 ukazał się z zupełnie innej strony albumem zatytułowanym po prostu "Blink 182". Był to zupełnie inny Blink, ale fani przyjęli tę płytę z dużym entuzjazmem.
W 2005 kapela zawiesiła działalność na czas nieokreślony. Stało się to 22 lutego, tuż przed koncertem na rzecz ofiar Tsunami. Zespół odwołał udział, a w mediach by załagodzić sytuacje Barker powiedział, że robi przerwę by poświęcić czas rodzinie. Te słowa szybko okazały się nieprawdą, gdy DeLonge przyznał, że się nie dogaduje z Hoppusem i założył własny zespół Angels &amp; Airwaves.
W 2009 powrócił do Blink 182. W grudniu 2014 w wywiadzie dla „The Rolling Stone” muzycy oficjalnie potwierdzili, że nie będą występować już z Tomem DeLonge, który zrezygnował ze współpracy z zespołem.
Filmografia.
Wystąpił w komedii "American Pie, czyli sprawa dowCipna" (1999) jako członek zespołu garażowego, a także w obu częściach filmu nakręconego przez Blink 182 "The Urethra Chronicles" (1999), "Blinkumentary" tego samego zespołu oraz obrazie "Angels &amp; Airwaves: Start the Machine" (2008).
Życie prywatne.
26 maja 2001 poślubił Jennifer DeLonge, z którą ma dwójkę dzieci, córkę Avę Elizabeth (ur. 15 lipca 2002) i syna Jonasa Rocketa (ur. 16 sierpnia 2006). Rozwiódł się w 2019.

</doc>
<doc id="560111" url="https://pl.wikipedia.org/wiki?curid=560111" title="Xia">
Xia



</doc>
<doc id="560112" url="https://pl.wikipedia.org/wiki?curid=560112" title="Kończyny górne">
Kończyny górne



</doc>
<doc id="560114" url="https://pl.wikipedia.org/wiki?curid=560114" title="Kończyny dolne">
Kończyny dolne



</doc>
<doc id="560117" url="https://pl.wikipedia.org/wiki?curid=560117" title="Lelystad">
Lelystad

Lelystad jest gminą i miastem w środkowej Holandii będącym stolicą prowincji Flevoland. Około 71 800 mieszkańców, powierzchnia ok. 765,39 km² (z czego 234,13 km² to ląd, a 531,26 km² – woda).
Położenie.
Lelystad jest największą pod względem powierzchni gminą w Holandii. Krajobraz lądowy dominują poldery, ale napotkać można także rozległe jak na Holandię lasy oraz wrzosowiska. Około 2/3 gminy Lelystad to woda – Markermeer oraz IJsselmeer. Między miastem Lelystad a Almere znajduje się park narodowy Oostvaardersplassen. Na rozległych obszarach parku żyje wiele gatunków zwierząt, między innymi sprowadzony tam konik polski.
Historia.
Tereny na których leży dziś miasto Lelystad osuszone zostały w roku 1957. Lelystad otrzymało prawa miejskie w 1967 roku, a od 1986 roku jest stolicą prowincji Flevoland. Nazwa miasta pochodzi od nazwiska Cornelisa Lely, holenderskiego polityka i inżyniera, który zaprojektował Afsluitdijk, zaporę oddzielającą IJsselmeer od Morza Północnego. Lelystad leży 5 metrów poniżej poziomu morza.

</doc>
<doc id="560133" url="https://pl.wikipedia.org/wiki?curid=560133" title="Salut rzymski">
Salut rzymski

Salut rzymski (wł. s"aluto romano") – salut, w którym wyprostowane prawe ramię jest wznoszone do przodu, prostopadle do ciała. Błędnie przypisywany starożytnym Rzymianom (w rzeczywistości gesty, jakimi pozdrawiali się żołnierze rzymscy, nie są znane). W XX wieku stał się popularnym pozdrowieniem używanym przez ugrupowania faszystowskie.
Symbol faszystowski.
Włochy.
We wrześniu 1919 roku zastosował go poeta Gabriele D’Annunzio (1863–1938), który wraz ze swoimi oddziałami salutował po zdobyciu Fiume. Faszyści włoscy, którzy w swej propagandzie chętnie sięgali do kultury starożytnego Rzymu (np. tytuł duce ma rodowód starożytny), zaadaptowali ten gest od D'Annunziego wraz z innymi jego rytuałami. 31 stycznia 1923 włoskie Ministerstwo Edukacji wprowadziło salut rzymski, jako część ceremonii ku czci flagi narodowej. W 1925, gdy Benito Mussolini rozpoczynał "fascistizzazione" Włoch, salut rzymski stał się oficjalną częścią reżimu, a 1 grudnia tego roku został on obowiązkowo wprowadzony w urzędach państwowych. Salut rzymski w faszyzmie miał odzwierciedlać poczucie dyscypliny, jako że stanowił symboliczne złożenie czci osobom znajdującym się wyżej w hierarchii, ale stosowne zasady towarzyszyły także salutowaniu osobom tej samej hierarchii, co wszystko było przedmiotem regulacji Mussoliniego wysyłanych do różnych ministerstw.
W 1932 salut rzymski dla ideowo antyburżuazyjnych faszystów stał się odpowiednikiem „burżuazyjnego” uścisku dłoni na przywitanie; postrzegany jako bardziej higieniczna, estetyczna oraz krótsza jego alternatywa. Podkreślane były dynamizm, harmonia i efektywność tej formy przywitania, co było elementem faszystowskiej ideologii nastawionej przeciwko „brzydkiej, powolnej” kulturze burżuazyjnej. Wszystko miało reprezentować fizyczne atrybuty nowego człowieka faszyzmu. 12 czerwca 1933, faszystowski dygnitarz Achille Starace sugerował, że rzymski salut zdejmuje konieczność uchylania nakryć głowy przy powitaniu (chyba że w pomieszczeniach), a 9 września tego roku upominał innego dygnitarza, który w dyskusji użył określenia „pogodzili się uściskiem dłoni” zamiast „pogodzili się rzymskim salutem”. Symboliczna wartość przypisywania rzymskiemu salutowi w faszystowskich Włoszech urosła do tego stopnia, że pojawiły się kwestie jego niepoprawnego użycia. Prezes Rady Ministrów poważnie brał pod uwagę spostrzeżenia profesora Wassermana na temat złego użycia salutu oraz jak należy go poprawnie wykonywać, tak by oddawał on zdecydowanego ducha, pewność, powagę faszysty, które miały być zbliżone do ducha starożytnych Rzymian. Te i podobne rozważania profesora Wassermana stały się oficjalnymi wskazówkami dla partii faszystowskiej na temat stosowania rzymskiego salutu. Wszechobecność salutu rzymskiego oraz przypisywana mu symbolika i waga sprawiły, że z życia Włochów miał zniknąć uścisk dłoni. Został on np. oficjalnie zakazany zaczynając od 1938 w filmach czy przedstawieniach teatralnych, a 21 listopada tego roku Ministerstwo Kultury ("Ministero della Cultura Popolare") wydało zarządzenie zakazujące publikacji fotografii uwieczniających uściski dłoni, nawet gdy wykonują je wysoko postawieni dygnitarze. Jednocześnie starano się podkreślać wszechobecność i przyswojenie salutu rzymskiego, jak w instrukcjach dla prasy z 23 marca 1939 nakazujące w notatkach prasowych pisać o tym, że królowa Helena Petrowić-Niegosz pozdrowiła parlament salutem rzymskim, a nie ukłonem.
Europa.
Na wzór włoskich faszystów w okresie międzywojennym salut rzymski przejęły inne europejskie ugrupowania narodowe, nacjonalistyczne lub faszystowskie.
Salut rzymski był ważnym elementem kultury nazistowskiej. Adolf Hitler po raz pierwszy pozdrowił swoich zwolenników w ten sposób 27 stycznia 1923 roku. Powitanie stało się oficjalnym elementem estetyki NSDAP od 1927 roku. Od 1930 roku członkowie NSDAP mieli obowiązek łączyć salut rzymski z okrzykiem "Heil Hitler".
25 kwietnia 1937 salut rzymski został przyjęty przez rządzoną przez generała Franco Hiszpanię, jako narodowe pozdrowienie podczas oficjalnych ceremonii.
Salut rzymski był obowiązkowym pozdrowieniem dla całego społeczeństwa w Chorwacji podczas rządów ustaszy. Podobnie jak naziści ustasze połączyli wzniesienie ramienia z okrzykiem, w przypadku Chorwacji okrzyk brzmiał: "Za dom spremni!" ("Za ojczyznę – gotowy!"). W oficjalnej prasie propagandowej piętnowano obywateli, którzy nie używali narodowego pozdrowienia. Oczekiwano, że odpowiednia fraza zostanie wypowiedziana także w wypadku rozmów telefonicznych.
Salut rzymski był też stosowany przez ugrupowania w Estonii, Francji, Grecji i Rumunii, zob. fotografie obok oraz w .
Polska.
W Polsce salut rzymski był stosowany od 1927 roku przez ugrupowania nawiązujące do faszyzmu: Obóz Wielkiej Polski, Obóz Narodowo-Radykalny, Stronnictwo Narodowe a także RNR-Falanga. Przywódca RNR Bolesław Piasecki pozdrowił swoich zwolenników w ten sposób 28 listopada 1937 roku podczas największego wiecu partyjnego tego ugrupowania w budynku cyrku Staniewskich w Warszawie. Około 3000 zwolenników RNR obecnych na wiecu odpowiedziało również podnosząc ramię. W polskiej wersji pozdrowienia podniesieniu ramienia towarzyszył okrzyk: "Czołem!".
Współcześnie.
Wciąż jest używany przez ugrupowania neonazistowskie, neofaszystowskie i nacjonalistyczne i jest karany w Niemczech, Austrii, a także w Polsce.
Salut w sztuce.
Obraz "Przysięga Horacjuszy" z 1784, namalowany przez francuskiego malarza Jacques’a–Louis Davida (1748–1825), bywa niekiedy uznawany za pierwowzór salutu rzymskiego, mimo że trzej bracia na nim przedstawieni nie salutują, lecz wyciągają ręce po miecze, trzymanych przez ich ojca w górze.
Salut Bellamy’ego.
Amerykański chrześcijański socjalista Francis Bellamy (1855–1931) opracował tzw. salut Bellamy’ego, który w 1892 stał się elementem ślubowania wierności fladze Stanów Zjednoczonych. W 1942 zaniechano tego gestu jako kojarzącego się z narodowym socjalizmem.
Błędne mniemanie, jakoby salut Bellamy’ego miał rzymskie pochodzenie, powstało pod wpływem kina – reżyserzy wczesnych filmów, takich jak "Ben-Hur" z 1907, używali tego gestu w produkcjach opowiadających o czasach starożytnych, aby znaleźć oddźwięk u publiczności.

</doc>
<doc id="560135" url="https://pl.wikipedia.org/wiki?curid=560135" title="Dendrolog">
Dendrolog



</doc>
<doc id="560136" url="https://pl.wikipedia.org/wiki?curid=560136" title="Zaślaz pospolity">
Zaślaz pospolity

Zaślaz pospolity, zaślaz włóknisty ("Abutilon theophrasti" Medik.) – roślina jednoroczna z rodziny ślazowatych ("Malvaceae"). Pochodzi z północnych Chin. Zasięgiem obejmuje obszar od Europy Południowej na zachodzie, po Tybet na wschodzie. Zawleczony został do Afryki Północnej, Ameryki Północnej i Australii. W Polsce do niedawna klasyfikowany był jako efemerofit, obecnie (2012) uznawany jest za gatunek lokalnie zadomowiony (kenofit).
Biologia i ekologia.
Uciążliwy chwast ruderalny i segetalny, występujący głównie na plantacjach roślin uprawianych w szerokich rzędach takich, jak kukurydza zwyczajna, burak cukrowy czy soja warzywna, a w mniejszym stopniu również bawełna, orzacha podziemna, fasola.

</doc>
<doc id="560137" url="https://pl.wikipedia.org/wiki?curid=560137" title="SP49">
SP49



</doc>
<doc id="560138" url="https://pl.wikipedia.org/wiki?curid=560138" title="Wulkanolog">
Wulkanolog



</doc>
<doc id="560145" url="https://pl.wikipedia.org/wiki?curid=560145" title="Przystanek Raj">
Przystanek Raj

Przystanek Raj (ang. Paradise Now, arab. الجنّة الآن) – powstały w koprodukcji film dramatyczny z 2005 roku w reżyserii Hany Abu-Assada, o palestyńskich zamachowcach-samobójcach.
Obraz miał swoją premierę 14 lutego 2005 podczas Międzynarodowego Festiwalu Filmowego w Berlinie. Do kin w Izraelu wszedł 10 listopada 2005.
Fabuła.
Film przedstawia historię dwóch Palestyńczyków. Khaled i Said przyjaźnią się od dzieciństwa. Pewnego dnia zostają wybrani przez organizację terrorystyczną do samobójczego ataku w Tel Awiwie i wysłani do Izraela. Pierwsza próba zamachu nie udaje się. Mija sporo czasu, nim przyjaciele znów się spotkają. Zastanawiają się nad swoimi poczynaniami. Khaled coraz bardziej wątpi w sens samobójczych akcji, Said staje się jeszcze bardziej zamknięty w sobie. Jego ojciec zginął z rąk palestyńskiej organizacji jako kolaborant. Nawet uczucia Suhy, która stara się go przekonać o bezsensowności ataków, nie zmieniają jego zamiarów.
Obsada.
W filmie wystąpili, m.in.:
Nagrody i nominacje (wybrane).
Nagroda Akademii Filmowej 2006
Złote Globy 2006
Independent Spirit Awards 2006
National Board of Review 2005
Europejska Nagroda Filmowa 2005
Międzynarodowy Festiwal Filmowy w Berlinie 2005

</doc>
<doc id="560146" url="https://pl.wikipedia.org/wiki?curid=560146" title="Inflation targeting">
Inflation targeting



</doc>
<doc id="560150" url="https://pl.wikipedia.org/wiki?curid=560150" title="Dyskineza">
Dyskineza



</doc>
<doc id="560151" url="https://pl.wikipedia.org/wiki?curid=560151" title="Rogowacenie mieszkowe">
Rogowacenie mieszkowe

Rogowacenie mieszkowe (łac. "keratosis pilaris", "keratosis follicularis") – choroba skóry, polegająca na nadmiernym rogowaceniu ujść mieszków włosowych.
Etiologia.
Choroba ta może być dziedziczna lub może być wywołana niedoborem witaminy A. Częstsza jest u osób młodych ze współistniejącymi zaburzeniami naczynioruchowymi lub atopią.
Objawy i przebieg.
Wokół mieszków włosowych pojawiają się grudki przymieszkowe, opatrzone czopem rogowym. Grudki są rozsiane, grupują się, ale bez zlewania. Skóra pokryta hiperkeratotycznymi grudkami jest sucha i szorstka, sprawia wrażenie tarki, przypomina trwałą "gęsią skórkę". Najczęściej występuje na wyprostnych częściach kończyn, gdy zajmuje twarz dotyczy zwykle okolicy brwi i występuje razem z zaczerwienieniem twarzy (łac. "keratosis rubra pilaris faciei", "ulerythema ophryogenes"). Objawy często mają mniejsze nasilenie latem. Chorobie nie towarzyszą żadne objawy podmiotowe.

</doc>
<doc id="560152" url="https://pl.wikipedia.org/wiki?curid=560152" title="Morfologia gleb">
Morfologia gleb

Morfologia gleb – dział nauki o glebie zajmujący się jej budową zewnętrzną.
Morfologię dzieli się na makromorfologię i mikromorfologię.
Cechy morfologiczne gleby, np.:
pozwalają orientacyjnie wskazać jej jednostkę taksonomiczną (klasę, typ, rodzaj i gatunek).
Profil glebowy.
Każdy rodzaj (typ) gleby powstaje z określonej skały macierzystej i może nią być zarówno lita skała magmowa, skała osadowa czy metamorficzna, zwarta jak granit czy wapień lub luźna jak piasek.
Profil glebowy to układ poziomów genetycznych bądź warstw występujących w pionowym przekroju gleby do głębokości 150 cm (gleby uprawne) lub 200 cm (gleby leśne).
Profile glebowe możemy badać bądź na podstawie naturalnych odsłonięć geologicznych, bądź też za pomocą specjalnie wykonywanych odkrywek glebowych. Np. w gleboznawstwie leśnym przyjęto, że profil glebowy powinien mieć głębokość 200 cm.
W zależności od głębokości na jakiej zachodzi zmiana warstwy gleb niecałkowitych, różnic stosunków wodnych i powietrznych, a także w zależności od głębokości występowania utworu odmiennego pochodzenia wyróżniamy:
Poziomy genetyczne i warstwy.
Każda skała macierzysta gleb podlega z biegiem czasu istotnym przemianom, przy czym powstają poziomy zróżnicowania pomiędzy poszczególnymi utworami zwanymi inaczej poziomami genetycznymi gleby.
Każdy typ gleb charakteryzuje się właściwym sobie układem poziomów genetycznych. Główne poziomy genetyczne to:
Barwa gleby i sposób przechodzenia poziomów glebowych.
Jedną z ważniejszych cech morfologicznych gleby jest jej zabarwienie, a dokładnie zabarwienie poszczególnych poziomów genetycznych. Od bardzo dawna gleby określano według ich barwy np. czarnoziemy, lessy, bielice, czerwonoziemy itp.
Barwa gleby zależy od wielu czynników, a głównie od: rodzaju skały macierzystej, kierunków i intensywności procesów glebowych, ukształtowania terenu, nasłonecznienia, poziomu wód gruntowych.
Podczas obserwacji poziomów genetycznych możemy stwierdzić barwę gleby silnie zróżnicowaną, kontrastową.
Zasadnicze barwy gleb to np. czarna, brunatna, rdzawa, kasztanowa, żółta, płowa, szara, biała oraz cała gama kolorów pośrednich oraz ciemnych plam, smug i zacieków.
Wrażenie barwy może być subiektywne, dlatego dla prawidłowego określenia tej cechy stosuje się tabele barw wzorcowych. W USA opracowano Munsell Color Charts, natomiast w Japonii Standard Soil Color Charts. Atlasy zawierają uporządkowane wzorce, z którymi porównuje się barwy gleby. Każdy wzorzec wyznaczony jest przez 3 współrzędne:
Struktura gleby.
Skupienia tworzących się w glebie lub też na jej powierzchni różnych związków mineralnych i organicznych są nazywane konkrecjami, agregatami lub gruzełkami. Utwory te powstają w wyniku różnych procesów glebowych o naturze chemicznej, fizykochemicznej, biochemicznej i biologicznej.
Konkrecje posiadają wielkie urozmaicenie form od ziarenek i nitek o wielkości kilku mikrometrów po bryły wielkości nawet kilku metrów.
Struktura gleby to rodzaj i sposób wzajemnego powiązania oraz przestrzenny układ elementarnych cząstek stałej fazy gleby. Struktura makroskopowa, możliwa do określenia w warunkach terenowych, rozpatruje przede wszystkim kształt i wielkość elementów strukturalnych, uwzględniając ich trwałość (w tym wodoodporność) i stopień wykształcenia.
Podział struktur według Polskiego Towarzystwa Gleboznawczego oraz ich opisy są następujące:
Mikromorfologia gleby.
Mikromorfologia opisuje wewnętrzną budowę gleby. Badania mikromorfologiczne polegają na laboratoryjnej analizie specjalnie przygotowanych (nasyconych żywicą) preparatów gleby o nienaruszonej strukturze, tzw. mikroszlifów. Mikroszlify bada się pod mikroskopem w świetle równoległym i spolaryzowanym. Na obrazie można wyróżnić tzw. mikroszkielet tworzony przez ziarna większe od 0,002 mm, oraz "plazmę", której cząstki mają średnicę poniżej 0,002 mm. Najważniejszą częścią plazmy jest ił koloidalny, składający się z wysokodyspersyjnych minerałów ilastych oraz związków organicznych i mineralno-organicznych. Ponieważ plazma jest koloidalną częścią stałej fazy gleby o największym stopniu rozdrobnienia, wypełnia wolne przestrzenie między drobinami mikroszkieletu. Przestrzenne rozmieszczenie szkieletu i plazmy jest charakterystyczne dla poszczególnych poziomów genetycznych, dlatego na tej podstawie można wnioskować o przebiegu procesów glebowych. Można obserwować między innymi: a) przemieszczanie plazmy w profilu (iluwialne wmywanie), b) różne stadia rozkładu glebowej materii organicznej, c) obecność mikro- i mezofauny, d) stopień zwietrzenia minerałów, e) niektóre fizyczne właściwości gleb.

</doc>
<doc id="560153" url="https://pl.wikipedia.org/wiki?curid=560153" title="Rogowacenie przymieszkowe">
Rogowacenie przymieszkowe



</doc>
<doc id="560154" url="https://pl.wikipedia.org/wiki?curid=560154" title="Rogowacenie okołomieszkowe">
Rogowacenie okołomieszkowe



</doc>
<doc id="560160" url="https://pl.wikipedia.org/wiki?curid=560160" title="Prezydenci Kostaryki">
Prezydenci Kostaryki



</doc>
<doc id="560167" url="https://pl.wikipedia.org/wiki?curid=560167" title="Ewangelia wg św. Łukasza">
Ewangelia wg św. Łukasza



</doc>
<doc id="560175" url="https://pl.wikipedia.org/wiki?curid=560175" title="Beskiden-Verein">
Beskiden-Verein



</doc>
<doc id="560177" url="https://pl.wikipedia.org/wiki?curid=560177" title="Reprezentacja Polski U-21 w piłce nożnej mężczyzn">
Reprezentacja Polski U-21 w piłce nożnej mężczyzn

Reprezentacja Polski U-21 w piłce nożnej, Polska U-21 – drużyna piłkarska reprezentująca Rzeczpospolitą Polską w zawodach międzynarodowych. Powoływana jest przez selekcjonera, mogą w niej występować wyłącznie zawodnicy posiadający obywatelstwo polskie, będący na początku roku kalendarzowego, w którym rozpoczynają się eliminacje mistrzostw Europy do lat 21 w wieku poniżej 21 lat (niektórzy gracze mogą zatem pozostać w drużynie do ukończenia 23. roku życia).
Drużyna powstała w wyniku zmian w rozgrywkach młodzieżowych UEFA w 1976, za jej funkcjonowanie odpowiedzialny jest Polski Związek Piłki Nożnej, organ zarządzający piłką nożną w Polsce. Polska U-21 nie rozgrywa spotkań w roli gospodarza na jednym domowym stadionie, lecz na obiektach rozmieszczonych w różnych miastach. Ze względu na mniejsze zapotrzebowanie w porównaniu z drużyną seniorów, wykorzystywane są stadiony o mniejszej pojemności.
Obecnym trenerem reprezentacji jest Michał Probierz.
Zawodnicy.
Piłkarze powołani przez selekcjonera Michała Probierza na mecze towarzyskie z Austrią i Albanią (stan na marzec 2023).
Selekcjonerzy reprezentacji Polski U-21.
"do 1976 jako trenerzy kadry U-23"

</doc>
<doc id="560179" url="https://pl.wikipedia.org/wiki?curid=560179" title="Prezydenci Salwadoru">
Prezydenci Salwadoru



</doc>
<doc id="560184" url="https://pl.wikipedia.org/wiki?curid=560184" title="Ilijan Micanski">
Ilijan Micanski

Ilijan Emiłow Micanski (, ur. 20 grudnia 1985 w Sandanskim) – bułgarski piłkarz występujący na pozycji napastnika, reprezentant Bułgarii w latach 2010–2015.
Kariera.
Ilijan Micanski piłkarską karierę rozpoczynał w bułgarskiej Makedonskiej Sławie Simitli, gdzie zadebiutował w sezonie 2003/2004. Następnie klub zmienił nazwę na Pirin 1922, a napastnik z 21 golami na koncie został królem strzelców drugiej ligi bułgarskiej. Latem 2005 roku trafił do Polski i podpisał kontrakt z Amicą Wronki. W jej barwach zadebiutował w Ekstraklasie w wygranym 4:1 spotkaniu z Pogonią Szczecin, w którym zdobył również swojego pierwszego gola. Po sezonie 2005/2006 doszło do fuzji w wyniku której Amica połączyła się z Lechem Poznań.
Na początku sezonu 2006/2007 Micanski rozegrał w Lechu pięć meczów, po czym został wypożyczony do Korony Kielce, gdzie nie potrafił przebić się do podstawowego składu – wystąpił w pięciu ligowych spotkaniach. Po pół roku powrócił do Lecha w którym nadal pełnił rolę rezerwowego. Na wiosnę sezonu 2007/2008 Micanski został wypożyczony do Odry Wodzisław Śląski. W nowym zespole odbudował swoją formę strzelecką (5 bramek w 13 pojedynkach) i pomógł śląskiemu zespołowi utrzymać się w Ekstraklasie.
Po powrocie do Lecha, Micanski nie znalazł uznania w oczach trenera Franciszka Smudy i odszedł do zdegradowanego za korupcję do pierwszej ligi Zagłębia Lubin. W jego barwach w sezonie 2008/2009 strzelił w rozgrywkach ligowych 26 goli i został królem strzelców. Cały sezon zakończył z 30 bramkami na koncie – czterokrotnie do siatki rywala trafiał jeszcze w pojedynku z Promieniem Opalenica w Pucharze Polski. Sezon 2009/2010 zakończył z dorobkiem 14 trafień w polskiej Ekstraklasie, przykuwając tym samym swoją osobą zainteresowanie ze strony zagranicznych klubów. W konsekwencji 18 czerwca podpisał 4-letni kontrakt z 1. FC Kaiserslautern.
17 stycznia 2012 roku Micanski został wypożyczony do FSV Frankfurt. W swoim debiucie w barwach tej drużyny strzelił dwa gole i dał zwycięstwo swojej ekipie 2:1 nad Duisburgiem.

</doc>
<doc id="560185" url="https://pl.wikipedia.org/wiki?curid=560185" title="Konformer">
Konformer



</doc>
<doc id="560188" url="https://pl.wikipedia.org/wiki?curid=560188" title="Manila (ujednoznacznienie)">
Manila (ujednoznacznienie)

Miejscowości w USA:

</doc>
<doc id="560199" url="https://pl.wikipedia.org/wiki?curid=560199" title="Prezydenci Dominikany">
Prezydenci Dominikany



</doc>
<doc id="560202" url="https://pl.wikipedia.org/wiki?curid=560202" title="Województwo koszalińskie">
Województwo koszalińskie



</doc>
<doc id="560203" url="https://pl.wikipedia.org/wiki?curid=560203" title="Abadijja">
Abadijja

Abadijja – niezagospodarowane ziemie w nowożytnym Egipcie, przekazywane osobom z okresem ulg podatkowych wynikających z zagospodarowania nieuprawianego terenu. 
Pod koniec panowania Muhammada Alego ziemie tego typu oraz cziftliki były powstającymi, nowymi rodzajami majątków ziemskich. Od roku 1842 właściciele abadijji posiadali już pełne prawo własności ziemi i mogli uczynić z tym terenem, co chcieli. Wykup kilku abadijji przez jedną osobę często doprowadzał do utworzenia znacznych majątków ziemskich, nowo powstałej grupy możnych.

</doc>
<doc id="560207" url="https://pl.wikipedia.org/wiki?curid=560207" title="Hany Abu-Assad">
Hany Abu-Assad

Hany Abu-Assad, arab. هاني أبو أسعد (ur. 11 października 1961 w Nazarecie) – palestyński reżyser, scenarzysta i producent filmowy. Jego dwa filmy, "Przystanek Raj" (2005) i "Omar" (2013), były nominowane do Oscara dla najlepszego filmu nieanglojęzycznego.
Życiorys.
Urodził się w 1961 w Nazarecie. W 1981 wyemigrował do Holandii, gdzie mieszka do dziś. Po ukończeniu studiów w zakresie inżynierii lotniczej w Haarlemie pracował przez kilka lat w tym zawodzie w Amsterdamie. Był zatrudniony na podstawie izraelskiego paszportu, jednak gdy okazało się, że jest z pochodzenia Arabem, a nie Żydem, został zwolniony. Zajął się produkcją telewizyjną i filmową, zakładając w 1990 Ayloul Film Productions.
W 1998 wyreżyserował swój pierwszy film "Het 14e kippetje" na podstawie scenariusza Arnona Grunberga. Jego późniejszymi projektami były "Nazareth 2000" (2001) i "Wesele Rany" (2002). Holenderska telewizja (VPRO) przestała emitować jego film dokumentalny "Ford Transit" (2003), gdy okazało się, że palestyński aktor gra w nim rolę brutalnego izraelskiego żołnierza. Wywołało to dyskusję dotyczącą tego, jak daleko filmy dokumentalne powinny odzwierciedlać rzeczywistość.
"Przystanek Raj" (2005), opowiadający o dwóch Palestyńczykach przygotowujących się do samobójczego ataku w Izraelu, miał swoją premierę w konkursie głównym na 55. MFF w Berlinie. Obraz stał się prawdziwym wydarzeniem i zdobył trzy nagrody. Później przyniósł Abu-Assadowi m.in. Złoty Glob za najlepszy film zagraniczny oraz nominację do Oscara w kategorii filmu obcojęzycznego.
Kolejny sukces uwieńczony nominacją do tej nagrody odniósł Abu-Assad filmem "Omar" (2013). Była to opowieść o młodym palestyńskim chłopaku, którego ukochana mieszka po drugiej stronie muru na Zachodnim Brzegu Jordanu. Obraz startował w sekcji "Un Certain Regard" na 66. MFF w Cannes, gdzie zdobył Nagrodę Specjalną Jury.

</doc>
<doc id="560208" url="https://pl.wikipedia.org/wiki?curid=560208" title="Brebienieskuł">
Brebienieskuł



</doc>
<doc id="560211" url="https://pl.wikipedia.org/wiki?curid=560211" title="Salmanasar IV">
Salmanasar IV

Salmanasar IV, właśc. Salmanu-aszared IV (akad. "Salmānu-ašarēd", w transliteracji z pisma klinowego zapisywane mdSILIM-"ma-nu-"MAŠ, tłum. „bóg Salmanu jest pierwszy/najważniejszy”) – król Asyrii, syn i następca Adad-nirari III, brat i poprzednik Aszur-dana III. Według "Asyryjskiej listy królów" panować miał przez 10 lat. Jego rządy datowane są na lata 782-773 p.n.e.
Źródła dotyczące panowania tego władcy są ubogie. Wiadomo, iż w 781 r. p.n.e., w pierwszym pełnym roku jego panowania, kiedy sprawował też urząd "limmu" (eponima), miała miejsce wyprawa wojenna do Urartu. Urartu stało się też celem wypraw wojennych armii asyryjskiej w 780, 779, 778, 776 i 774 r. p.n.e. W pozostałych latach rządów Salmanasara IV armia asyryjska wyprawiała się do krainy Itu'a (777 r. p.n.e.), do góry cedrowej (775 r. p.n.e.), do Damaszku (773 r. p.n.e.) i do Hatarikki (772 r. p.n.e.). Wszystkie powyższe informacje pochodzą z asyryjskiej kroniki eponimów, która zachowała również imiona dostojników sprawujących kolejno po królu urząd eponima. Szczególnie ważną rolę wśród nich odgrywał Szamszi-ilu, naczelny dowódca wojsk ("turtānu"), który w 780 r. p.n.e., zaraz po Salmanasarze IV, pełnił urząd eponima. Według inskrypcji Salmanasara IV na steli z Pazarcık Szamszi-ilu miał wziąć udział w wyprawie do Damaszku, gdzie Salmanasar IV otrzymał od Hadianu, króla Damaszku, trybut, w tym jego córkę z bogatym posagiem. Po powrocie z Damaszku Salmanasar IV rozkazał wznieśĉ wspomnianą stelę jako wyznacznik nowej granicy dla Uszpilulume, króla Kummuhu. Inny dostojnik Salmanasara IV, Bel-Harran-beli-usur, znany jest z własnej inskrypcji wyrytej na steli odnalezionej w Tell Abta. W inskrypcji tej pierwotnie tytułował on siebie heroldem pałacu ("nāgir ekalli") Salmanasara IV, później jednak imię tego króla zostało usunięte i zastąpione imieniem króla Tiglat-Pilesera III. Sama inskrypcja upamiętnia wzniesienie nowego miasta zwanego Dur-Bel-Harran-beli-usur („Twierdzą Bel-Harran-beli-usura”). Tradycyjnie decyzję o budowie nowego miasta należała do króla, ale w tym wypadku akt wzniesienia miasta Bel-Harran-beli-usur wydaje się bardziej przypisywać sobie niż królowi.

</doc>
<doc id="560212" url="https://pl.wikipedia.org/wiki?curid=560212" title="Cziftlik">
Cziftlik

Cziftlik – duże gospodarstwo rolne w nowożytnym Egipcie powstałe w tym samym czasie co abadijja. Cziftlik był więc drugim rodzajem dobra ziemskiego pod koniec panowania Muhammada Alego. Stanowiły one prywatną własność rządzącego. Tworzono je na obszarach znacznie zadłużonych wsi. Zarządzane były przez urzędników mianowanych przez władzę centralną. W roku 1846 cziftliki stanowiły trzecią część dóbr ziemskich w państwie.
Fellahowie zazwyczaj byli pozbawiani ziemi na własność w cziftlikach i przekształcani w tanich robotników najemnych. Cały system po reformie rolnej tworzącej abadijje i cziftliki był niesprawny z powodu przymusowej, złej pracy niechętnych chłopów, którzy często okradali domy, szukali okazji do odpoczynku i zbiegali na inne terytoria.

</doc>
<doc id="560213" url="https://pl.wikipedia.org/wiki?curid=560213" title="Góra Śląska">
Góra Śląska

Góra Śląska – nieczynna stacja kolejowa w Górze, w województwie dolnośląskim, w Polsce. Ostatni pociąg odjechał ze stacji Góra Śląska 10.12.2011, dwa dni później ze względu na budowę drogi ekspresowej S5 został rozebrany fragment torów na odcinku Bojanowo – Góra Śląska odcinając stację od sieci kolejowej.
Stacja obsługiwała m.in. otwarte 1 października 1906 połączenie kolejowe Góry z Bojanowem i Szlichtyngową, a także oddaną do użytku 15 września 1916 linię kolejową Krzelów – Leszno, dla której zbudowano w pobliżu osobny dworzec.
Po II wojnie światowej, w toku Akcji „Wisła”, na dworzec w Górze 30 maja 1947 przybył pierwszy transport wysiedleńców, obejmował on 51 rodzin (213 osób) narodowości łemkowskiej. W kolejnych miesiącach stacja przyjęła kilka kolejnych transportów.

</doc>
<doc id="560214" url="https://pl.wikipedia.org/wiki?curid=560214" title="Prezydenci Gwatemali">
Prezydenci Gwatemali

Jako część Cesarstwa Meksyku.
Wyżsi przełożeni polityczni prowincji Gwatemala ("Jefe Político Superior de la Provincia de Guatemala")
W składzie Zjednoczonych Prowincji Ameryki Środkowej (1821–1839).
Zarządcy państwa ("Jefe Supremo del Estado de Guatemala")
Niepodległe państwo (1839–obecnie).
Głowa państwa w latach 1839–1847 ("Presidentes del Estado de Guatemala") 
Prezydenci od 1847 do dziś ("Presidentes de la República de Guatemala")

</doc>
<doc id="560215" url="https://pl.wikipedia.org/wiki?curid=560215" title="Ulteo">
Ulteo

Ulteo – tworzona od marca 2006 roku dystrybucja GNU/Linux, rozwijana przez Gaëla Duvala, twórcę Mandrake (obecnie Mandriva). Ulteo ma być z założenia bardzo łatwym w obsłudze i utrzymaniu systemem, który zmieni postrzeganie komputera. System ten ma zadowolić bardzo szerokie grono odbiorców: od początkujących użytkowników komputera po programistów i osoby bardzo doświadczone w tej dziedzinie.
Ulteo nie jest jednak zwykłą dystrybucją systemu GNU/Linux - Występuje w dwóch wersjach:
Jak twierdzi sam twórca, słowo "ulteo" nie oznacza kompletnie nic, sam je wymyślił.
Connected Desktop.
Oprócz możliwości instalacji tradycyjnej Ulteo oferuje (od 20 października 2006) tzw. "Connected Desktop". Umożliwia on uruchomienie systemu operacyjnego wprost w przeglądarce internetowej. Ponieważ ta technologia wykorzystuje technologię "AJAX", wymagana jest przeglądarka obsługująca JavaScript. Usługa ta jest świadczona przez odpowiedni serwer, na którym użytkownik otrzymuje także pewną ilość miejsca na przechowywanie prywatnych danych. Na razie ta usługa jest w fazie rozwojowej "ALPHA" i nie jest zalecana do codziennego użytku. Z podobnej technologii korzysta projekt "YouOS".
Ulteo "Sirius".
Ta wersja systemu została udostępniona 6 grudnia 2006 roku i skompilowana pod architekturę x86-32. Minimalna wymagana pamięć operacyjna to 256 Megabajtów RAM. Jest to wersja LiveCD, którą można zainstalować na dysku twardym komputera. Na razie bardzo eksperymentalna, może generować dużo błędów podczas próby instalacji na dysk oraz nie posiada jeszcze wsparcia dla języków narodowych. Nie ma jeszcze wersji skompilowanej pod architekturę x86-64.
Najważniejsze oprogramowanie zawarte w tej wersji występuje w następujących wersjach:
Cykl wydawniczy.
Wydanie pierwszej, jeszcze niestabilnej wersji Ulteo planowane było na sierpień 2006 roku, jednak zostało przesunięte na październik/listopad, jakiś czas po wydaniu Mandrivy 2007.
Kalendarium:

</doc>
<doc id="560218" url="https://pl.wikipedia.org/wiki?curid=560218" title="Modernizm w Europie Środkowej">
Modernizm w Europie Środkowej

Modernizm – prąd w architekturze nowoczesnej, w Europie Środkowej zdobył uznanie stosunkowo wcześnie. Początkowo określany był jako funkcjonalizm lub racjonalizm.
Po pierwszej fazie modernizmu nastąpił w latach 30. odwrót w kierunku form bardziej tradycyjnych, przy czym w różnych krajach miał on różny zasięg. Po II wojnie światowej w krajach bloku wschodniego przez kilka lat panował, najczęściej wymuszony, socrealizm. Od końca lat 50. następował powrót do modernizmu, który obok ambitnego poszukiwania nowych form obejmował także powszechne standardowe budownictwo prefabrykowane.
Wpływ modernizmu niemieckiego.
Większość krajów Europy Środkowej pozostawała w okresie międzywojennym pod wpływem architektury rozwijającej się w Niemczech. Tradycyjne kontakty zawarte jeszcze w czasach Austro-Węgier pozostawały żywe, a Deutscher Werkbund działał także w Czechosłowacji, gdzie zorganizował dwie wystawy. Wielu młodych architektów z Austrii, Szwajcarii, Czechosłowacji czy Węgier kształciło się na Bauhausie.
W Austrii, Szwajcarii i RFN (czyli krajach języka niemieckiego bez NRD) kontakty kulturalne były silne przez cały okres po II wojnie światowej, wielu architektów austriackich i szwajcarskich odegrało znaczącą rolę w odbudowie zachodnich Niemiec.
Modernizm w Polsce został opisany w osobnym artykule.
Szwajcaria.
W pierwszych latach XX wieku czołowe miejsce wśród architektów niemieckojęzycznej Szwajcarii zajmował Karl Moser, posługujący się bardzo szerokim repertuarem form i tworzący obok stosunkowo konwencjonalnych budynków historyzujących i neoklasycystycznych pierwsze konstrukcje pozostawione w surowym betonie. W czasie gdy w sąsiednich krajach Europy trwała I wojna światowa, w Szwajcarii nastąpił kryzys w budownictwie, związany z niedostępnością niektórych importowanych materiałów budowlanych. Nowoczesna architektura ograniczała się w tym czasie do nielicznych przykładów, takich jak Villa Schwob w La Chaux-de-Fonds zbudowana przez Charlesa Eduarda Jeannereta, znanego później pod pseudonimem artystycznym Le Corbusier oraz osiedle domków szeregowych w Bazylei autorstwa Hansa Bernoulliego. Po 1918 aktywność budowlana gwałtownie wzrosła, aby zaspokoić narosły w czasie wojny popyt na mieszkania. Duże osiedla spółdzielcze Freidorf w Mutenz i Vogelsang w Bazylei wznieśli w tym czasie w stosunkowo tradycyjnych formach Hannes Meyer i Bernoulli.
Wraz ze wzrostem koniuntury w Europie Środkowej od 1924 nastąpił rozkwit prawdziwie modernistycznej architektury, wpierw przede wszystkim pod wpływem modernizmu holenderskiego. Holender Mart Stam i Rosjanin El Lissitzky wydawali czasopismo "ABC", propagując rozwój funkcjonalnej i radykalnie awangardowej architektury w Szwajcarii i wywierając wpływ na całą Europę. W Bazylei, Zurychu, Winterthur i Genewie powstały dalsze duże osiedla spółdzielcze.
W 1927 Liga Narodów rozpisała konkurs na nową siedzibę w Genewie. W czasie postępowania konkursowego jurorzy skłaniali się do przyznania I nagrody działającemu w tym czasie we Francji Le Corbusierowi, jego nowoczesny projekt jednak zdyskwalifikowano pod błahym pretekstem i zdecydowano się na rozwiązanie neoklasyczne. W 1928 w La Sarraz zawiązano niejako w reakcji na te wydarzenia CIAM, międzynarodowe stowarzyszenie architektów ruchu nowoczesnego, co spowodowało, że Szwajcaria stała się znaczącym centrum ruchu. W 1930 zorganizowano w Bazylei I Szwajcarską Wystawę Mieszkaniową ("WOBA").
Główni przedstawiciele.
Paul Artaria • Max Bill • Le Corbusier • Hannes Meyer • Karl Moser • Werner Moser • Mart Stam
Austria.
Główni przedstawiciele.
Josef Frank • Adolf Loos • Roland Rainer • Karl Schwanzer
Czechy.
Na przełomie XIX i XX wieku główną postacią środowiska postępych architektów czeskich, skupionych przede wszystkim w Pradze, był Jan Kotěra, tworzący w stylu secesyjnym, lecz pozostający jednocześnie pod wpływem angielskiej grupy Arts and Crafts. Wśród uczniów Kotěry wyróżniali się Josef Gočar i Pavel Janák, inspirujący się kubizmem i ekspresjonizmem. Wraz z Otakarem Novotnym próbowali wprowadzić rondokubizm (czes. "rondokubismus") jako czeski styl narodowy w nowoczesnej architekturze, jednak po wykładach Berlagego w Pradze skierowali się ku architekturze ceglanej. Cykl wykładów w Pradze, obejmujący także wystąpienia Gropiusa, Ouda, Loosa, Le Corbusiera i Amadee Ozenfanta wywarł duży wpływ na porzucenie przez wielu czeskich architektów rozwiązań klasycyzujących na rzecz architektury nowoczesnej.
Wkrótce wykształciły się w Czechach trzy środowiska modernistów lub funkcjonalistów:
Po II wojnie światowej i fazie socrealizmu około 1960 upowszechnił się w wielkomiejskiej architekturze Czech styl międzynarodowy.
Główni przedstawiciele.
Josef Gočár • Bohuslav Fuchs • Oldřich Starý
Węgry.
Z Węgier wywodziło się wielu znaczących architektów modernizmu, m.in. Marcel Breuer i Fred Forbat, jednak działali oni przede wszystkim poza granicami kraju.
Od 1951 do około 1954 trwała na Węgrzech krótka faza socrealizmu, a następnie zaczął przeważać regionalizm.

</doc>
<doc id="560219" url="https://pl.wikipedia.org/wiki?curid=560219" title="Sammu-ramat">
Sammu-ramat

Sammu-ramat – asyryjska królowa, żona Szamszi-Adada V (823-811 p.n.e.), matka Adad-nirari III (810-783 p.n.e.). Według współczesnych jej źródeł asyryjskich osiągnęła znaczną pozycję i wielkie wpływy, ale nigdy oficjalnie nie rządziła jako władczyni. Możliwe jest, że przez kilka lat po śmierci swego męża pełniła funkcję regentki rządząc w imieniu swego małoletniego syna. Jej władza i wpływy jako królowej matki były większe niż jako żony króla. 
W centrum ceremonialnym w mieście Aszur odkryto stelę z jej imieniem pośród stel poświęconych asyryjskim władcom i najważniejszym dostojnikom państwowym. Poza nią tego zaszczytu dostąpiły tylko dwie inne królowe: Naqi'a (żona Sennacheryba) i Aszur-szarrat (żona Aszurbanipala).
Według inskrypcji Adad-nirari III ze steli z Pazarcık jego matka towarzyszyła mu podczas jednej z jego wypraw wojennych, przekraczając wraz z nim Eufrat i biorąc wraz z nim udział w wyznaczeniu granicy pomiędzy wasalnymi królestwami Gurgum i Kummuhu. Jest to jedyny znany przypadek w całej historii Asyrii aby królowa brała udział w wyprawie wojennej. 
W latach pięćdziesiątych XIX w. w trakcie wykopalisk w Kalchu odkryto w świątyni boga Nabu dwa posągi bóstwa, powstałe ok. 800 r. p.n.e. z inicjatywy Bel-tarsi-ilumy, gubernatora Kalchu, który kazał umieścić na nich inskrypcje z modlitwami za pomyślność króla Adad-nirari III i Sammu-ramat.
Postać Sammu-ramat uważana jest przez wielu badaczy za pierwowzór znanej z tradycji hellenistycznej legendarnej Semiramidy.

</doc>
<doc id="560224" url="https://pl.wikipedia.org/wiki?curid=560224" title="Województwo koszalińskie (1950–1975)">
Województwo koszalińskie (1950–1975)

Województwo koszalińskie – dawna jednostka podziału administracyjnego Polski najwyższego szczebla, której stolicą był Koszalin, powołana do życia w myśl reformy administracyjnej wprowadzonej 6 lipca 1950.
Historia.
Województwo koszalińskie było, obok opolskiego i zielonogórskiego, jednym z trzech nowych województw, powołanych do istnienia w myśl reformy administracyjnej z 1950 roku. Zostało utworzone ze wschodniej części dużego, obejmującego niemal całe Pomorze Zachodnie, województwa szczecińskiego. Zajmowało obszar 18 104 km² (10. miejsce w kraju), a w 1972 roku mieszkało tu około 815 400 mieszkańców. Graniczyło od zachodu z województwem szczecińskim, od południa z województwem poznańskim, od południowego wschodu z województwem bydgoskim, a od wschodu z województwem gdańskim. Mimo że stolicą regionu był Koszalin, to Słupsk był największym miastem i głównym ośrodkiem przemysłowym.
Po reformie administracyjnej w 1975 r. z wschodniej części województwa koszalińskiego wydzielono województwo słupskie, a z południowych powiatów fragment pilskiego.
W 1972 liczyło 13 powiatów ziemskich i 2 grodzkie.
Podział administracyjny (1973).
Źródła:

</doc>
<doc id="560228" url="https://pl.wikipedia.org/wiki?curid=560228" title="Marco Di Vaio">
Marco Di Vaio

Marco Di Vaio (ur. 15 lipca 1976 w Rzymie) – włoski piłkarz występujący na pozycji napastnika.
Życiorys.
Wychowanek rzymskiego Lazio. Ostatnio grał w zespole Montreal Impact. Poprzednio grał między innymi w Juventusie, Valencii i AS Monaco. Swój ostatni mecz w reprezentacji Włoch zaliczył 22 czerwca 2004 roku w spotkaniu przeciwko Bułgarii na EURO 2004. Karierę skończył w październiku 2014 roku.

</doc>
<doc id="560229" url="https://pl.wikipedia.org/wiki?curid=560229" title="Prezydent Irlandii">
Prezydent Irlandii



</doc>
<doc id="560234" url="https://pl.wikipedia.org/wiki?curid=560234" title="Szamszi-Adad V">
Szamszi-Adad V

Szamszi-Adad V – władca Asyrii, syn i następca Salmanasara III, ojciec i poprzednik Adad-nirari III; według "Asyryjskiej listy królów" i asyryjskiej kroniki eponimów panować miał przez 13 lat. Jego rządy datowane są na lata 823-811 p.n.e.
Imię.
Akadyjskie imię tego władcy brzmi "Šamšī-Adad" i znaczy „Słońcem moim jest bóg Adad”. W transliteracji z pisma klinowego zapisywane ono było m(d)"Šam-ši-"dIŠKUR, m(d)"Šam-ši-"(d)10, mdUTU-"ši"-dIŠKUR, mdUTU-"ši"-10.
Panowanie.
Źródła do poznania panowania Szamszi-Adada V nie są bogate. Składają się na nie dwie wersje jego roczników królewskich, tzw. „list od boga”, uszkodzona kopia traktatu oraz wzmianki w "Kronice synchronistycznej" i asyryjskiej kronice eponimów. Dla rekonstrukcji chronologii rządów tego władcy największe znaczenie mają informacje zawarte w jego rocznikach oraz w asyryjskiej kronice eponimów. W oparciu o te informacje wyróżnić można w panowaniu Szamszi-Adada V trzy okresy: okres wojny domowej (823-820 p.n.e.), okres wypraw do Nairi (819-815 p.n.e.) i okres wypraw do Babilonii (814-811 p.n.e.). 
Wojna domowa (823-820 p.n.e.).
Wielka rebelia, która wybuchła w Asyrii pod koniec panowania Salmanasara III, nie zakończyła się wraz z wstąpieniem na tron jego syna Szamszi-Adada V. Tak wynika z informacji zawartych w asyryjskiej kronice eponimów, która podaje, iż rebelia ta trwać miała przez siedem lat, od 826 do 820 r. p.n.e. Zgodnie z inskrypcją na steli Szamszi-Adada V z Kalhu przywódcą buntu miał być jego brat, Aszur-da’’in-apla, do którego przyłączyć się miało 27 asyryjskich miast, w tym Aszur, Niniwa i Arbela. Wśród zbuntowanych miast nie znalazła się stolica Kalhu, której mieszkańcy najprawdopodobniej pozostali wierni Salmanasarowi III, a po jego śmierci Szamszi-Adadowi V. To wskazywać by mogło, iż to Szamszi-Adad V był prawowitym następcą tronu, a jego brat był uzurpatorem. Innym źródłem z tego okresu jest mocno uszkodzona kopia traktatu pomiędzy Szamszi-Adadem V a babilońskim królem Marduk-zakir-szumi I (854-819 p.n.e.). W traktacie tym Szamszi-Adad V, chcąc zapewnić sobie najprawdopodobniej neutralność lub nawet pomoc Babilonii w wojnie domowej trwającej w Asyrii, zmuszony był pójśĉ na pewne ustępstwa w stosunku do króla babilońskiego. Po trwających kilka lat zmaganiach Szamszi-Adadowi V udało się w końcu pokonać brata i stłumić rebelię.
Wyprawy do Nairi (819-815 p.n.e.).
W rocznikach Szamszi-Adada V opisane zostały trzy wyprawy wojenne do Nairi, które najprawdopodobniej miały miejsce w 819, 818 i 815 r. p.n.e. W trakcie pierwszej z nich asyryjski król otrzymać miał trybut z koni i podbić rozległe terytoria od gór Zagros do górnego Eufratu i od Kurdystanu do środkowego Eufratu. Drugą wyprawę poprowadzić miał w imieniu króla Mutarris-Aszur, naczelny eunuch ("rab ša rēši"). Dotrzeć miał on do „Górnego Morza Zachodzącego Słońca”, gdzie otrzymać miał trybut z koni. Trzecia wyprawa, poprowadzona najprawdopodobniej przez króla, spustoszyć miała ziemie aż do „Morza Zachodzącego Słońca”. I tym razem król otrzymać miał też trybut z koni. Zdaniem uczonych wszystkie te wyprawy były najprawdopodobniej tak naprawdę niczym więcej jak szybkimi rajdami, których celem było zdobycie koni dla armii asyryjskiej. Można też założyć, że wyprawy te były odpowiedzią na działania Urartu, które – wykorzystując rebelię w Asyrii – przejąć mogło kontrolę nad pewnymi terenami należącymi wcześniej do Asyrii.
Wyprawy do Babilonii (814-811 p.n.e.).
Trzy wyprawy wojenne przeciw Babilonii, które miały miejsce w ostatnich latach życia Szamszi-Adada V, przerwały długotrwałe pokojowe relacje panujące pomiędzy oboma państwami. Ojciec i dziad tego władcy obaj podpisali traktaty pokojowe z Babilonią i traktatów tych przestrzegali. Szamszi-Adad V również podpisał wprawdzie traktat pokojowy z babilońskim królem, ale wydarzenia w Asyrii zmusiły go do przyjęcia w nim roli podrzędnej. Powodem inwazji mogła być urażona duma władcy asyryjskiego, a także być może pogorszenie stosunków pomiędzy oboma państwami po objęciu tronu Babilonii przez nowego władcę Marduk-balassu-iqbi. Za każdym razem atak na Babilonię wychodził ze wschodu, z rejonu gór Zagros, na wschód od Tygrysu. Za każdym razem Elam przychodził też Babilonii z pomocą. W trakcie pierwszej z tych wypraw wojennych, mającej miejsce w 814 r. p.n.e., Szamszi-Adad V zaatakował północno-wschodnią Babilonię. Zaatakowanemu Marduk-balassu-iqbi z pomocą przyszli Chaldejczycy, Aramejczycy, Elamici i mieszkańcy krainy Namri. W decydującej bitwie pod Dur-Papsukkal, gdzie obie strony starły się ze sobą, koalicja antyasyryjska ponieść miała porażkę. W następnym roku Szamszi-Adad V ponownie zaatakował Babilonię docierając do miasta Der z którego zabrał posągi jego bóstw opiekuńczych. Z pewnego uszkodzonego fragmentu w rocznikach wynikać też może, że w trakcie tej kampanii udało się Asyryjczykom pochwycić żywcem Marduk-balassu-iqbi i wysłać go jako jeńca do Niniwy. W trakcie trzeciej wyprawy, w 812 r. p.n.e., Asyryjczykom udało się z kolei pojmać Baba-aha-iddinę, nowego króla Babilonii. Zgodnie z "Kroniką synchronistyczną" wyprawa ta miała być wielkim sukcesem: Szamszi-Adad V zdobył wiele miast, złożył ofiary bogom Kuty, Babilonu i Borsippy, otrzymał trybut od Chaldejczyków, zebrał podatki z Babilonii i ustalił przebieg nowej granicy pomiędzy obu państwami. Po podboju Babilonii Szamszi-Adad V do listy swych tytułów dodał nowy – „króla Sumeru i Akadu”.
Działalność budowlana.
Wydarzenia polityczne za rządów Szamszi-Adada V sprawiły, iż władca ten nie mógł poświęcić zbyt wiele czasu działalności budowlanej. Rozpoczął budowę pałacu w Niniwie, który ukończony został już za panowania jego syna, Adad-nirari III. W Aszur prowadził prace przy świątyni boga Aszura, o czym świadczy używany przez niego tytuł „budowniczego świątyni Aszura”. Szamszi-Adad V mógł też wznieść pałac w Kalhu. 
Zabytki.
Z czasów panowania Szamszi-Adada V zachowały się dwie wersje jego roczników: jedna pochodząca z Kalhu (wyryta na steli Szamszi-Adada V) i jedna pochodząca z Aszur. Z Niniwy i Aszur znane są cegły inskrybowane jego imieniem. W Aszur archeolodzy odnaleźli sarkofag należący do tego króla. Zachowały się też inskrybowane cylindry z cennych materiałów dedykowane przez Szamszi-Adada V bogini "Bēlet-parṣī". Znany jest też tzw. „list od boga” dotyczący wydarzeń z dwóch ostatnich wypraw Szamszi-Adada V do Babilonii.
Późniejsze wzmianki.
Późniejsze źródła rzucają nieco światła na życie i czasy Szamszi-Adada V. Według inskrypcji jego syna i następcy Adad-nirari III „królowie Hatti” (ziem leżących na zachód od Asyrii) mieli za rządów Szamszi-Adada V urosnąć w siłę i wstrzymać przysyłanie trybutu. Zgodnie z inskrypcjami na cegłach z Niniwy Adad-nirari III miał ukończyć pałac którego budowę rozpoczął jego ojciec. Źródła powstałe po śmierci Szamszi-Adada V informują nas też, że jego królową była Sammu-ramat. W końcu na tabliczce zapisanej po 691 r. p.n.e. zachowały się dekrety Szamszi-Adada V i Adad-nirari III wyznaczające zakres obowiązków dwóm wysokim urzędnikom państwowym.

</doc>
<doc id="560235" url="https://pl.wikipedia.org/wiki?curid=560235" title="Wzór Hawortha">
Wzór Hawortha



</doc>
<doc id="560238" url="https://pl.wikipedia.org/wiki?curid=560238" title="Aszur-dan III">
Aszur-dan III

Aszur-dan III (akad. "Aššur-dān", tłum. „bóg Aszur jest potężny”) – król Asyrii, syn Adad-nirari III, brat i następca Salmanasara IV; według "Asyryjskiej listy królów" panować miał przez 18 lat. Jego rządy datowane są na lata 772-755 p.n.e.
Źródła dotyczące panowania tego króla są bardzo ubogie. Wzmiankowany jest głównie w inskrypcjach wpływowych dostojników państwowych, co świadczy o słabości władzy królewskiej i państwa w tym czasie.
Za czasów Aszur-dana III odnotowano w asyryjskiej kronice eponimów informację o zaćmieniu słońca (tzw. zaćmienie Bur-Saggile), do którego miało dojść w dziewiątym roku jego panowania. Uczonym udało się ustalić, że zaćmienie to miało miejsce 15 czerwca 763 r. p.n.e. Tym samym możliwe stało się dokładne osadzenie w czasie chronologii starożytnego Bliskiego Wschodu 1. połowy I tys. p.n.e.

</doc>
<doc id="560242" url="https://pl.wikipedia.org/wiki?curid=560242" title="Aszur-nirari V">
Aszur-nirari V

Aszur-nirari V (akad. "Aššur-nērārī", tłum. „bóg Aszur jest moją pomocą”) – król Asyrii, syn Adad-nirari III, brat i następca Aszur-dana III; według "Asyryjskiej listy królów" panować miał przez 10 lat. Jego rządy datowane są na lata 754-745 p.n.e.
Władca bardzo słabo znany. W jednej ze swych inskrypcji Sarduri II, król Urartu, wspomina o swym zwycięstwie nad Aszur-nirari V. Znany jest też fragment kopii traktatu pomiędzy Aszur-nirari V a królem Arpadu.
W 745 r. p.n.e. doszło w stolicy Kalchu do powstania i zamordowania Aszur-nirari V wraz z rodziną. Przewrót pałacowy, który usunął starą dynastię, wyniósł na tron Tiglat-Pilesera III, najzdolniejszego w całym stuleciu władcę państwa nowoasyryjskiego.

</doc>
<doc id="560247" url="https://pl.wikipedia.org/wiki?curid=560247" title="Kościół św. Krzyża w Kole">
Kościół św. Krzyża w Kole



</doc>
<doc id="560252" url="https://pl.wikipedia.org/wiki?curid=560252" title="Eternal Tears of Sorrow">
Eternal Tears of Sorrow

Eternal Tears of Sorrow - fiński zespół grający melodic death metal. 
Historia.
Zespół został utworzony w 1994 przez basistę Alttiego Veteläinena i gitarzystów: Olli-Pekka Törrö oraz Jarmo Puolakanaho. Na początku grali death metal, lecz z czasem zmienili brzmienie na bardziej melodyjne. Na albumie Chaotic Beauty (2000) wyraźnie słychać było zmianę stylu na bardziej symfoniczne brzmienia.
Po wydaniu w 2001 roku albumu A Virgin and a Whore muzycy postanowili zrobić przerwę w graniu. Po jakimś czasie ogłosili rozpad zespołu. Jako przyczynę podali brak pomysłów na nowy album i chęć zajęcia się własnymi projektami.
Zespół został reaktywowany w roku 2005 w trochę zmienionym składzie. Do zespołu dołączyli gitarzysta Risto Ruuth i Janne Tolsa, grający na keyboardzie. W 2006 roku wydali album Before the Bleeding Sun, który został ciepło przyjęty wśród fanów.

</doc>
<doc id="560255" url="https://pl.wikipedia.org/wiki?curid=560255" title="Matteo Ferrari">
Matteo Ferrari

Matteo Ferrari (ur. 5 grudnia 1979 roku w Aflu w Algierii) – włoski piłkarz występujący na pozycji środkowego obrońcy.
Kariera klubowa.
Matteo Ferrari zawodową karierę rozpoczynał w 1996 roku w Interze Mediolan, do którego trafił z młodzieżowego zespołu SPAL 1907. Na San Siro nie mógł jednak liczyć na regularne występy, dlatego też działacze "Nerazzurrich" postanowili wypożyczać go do innych klubów. Sezon 1997/1998 spędził w drużynie Genoi. Zajął z nią dziewiąte miejsce w Serie B, jednak wystąpił tylko w 3 spotkaniach. Podczas kolejnych rozgrywek Ferrari reprezentował barwy US Lecce. Uplasował się na trzecim miejscu w drugiej lidze i wywalczył awans do Serie A. W sezonie 1999/2000 Ferrari był zawodnikiem AS Bari, w barwach którego 29 sierpnia 1999 roku w przegranym 1:0 spotkaniu przeciwko Fiorentinie zadebiutował we włoskiej ekstraklasie.
Latem 2000 roku włoski zawodnik powrócił do Interu Mediolan, z którym zajął piąte miejsce w tabeli Serie A. Na kolejny sezon znów został jednak wypożyczony do innego klubu, a jego nowym pracodawcą okazała się być AC Parma. Ferrari rozegrał dla niej szesnaście spotkań, jednak przekonał w nich działaczy "Rossoblu", którzy po zakończeniu rozgrywek wykupili go z Interu na stałe. W Parmie wychowanek Interu grał przez kolejne trzy sezony. W ich trakcie wystąpił w 65 ligowych meczach i strzelił 3 gole. W sierpniu 2004 roku Ferrari podpisał kontrakt z AS Roma, która do nieujawnionej sumy pieniędzy za transfer dołączyła Damiano Ferronettiego.
Po rozegraniu 35 meczów, na sezon 2005/2006 Włoch został wypożyczony do Evertonu. W Premier League zadebiutował 19 września w przegranym 0:2 wyjazdowym spotkaniu z Arenalem Londyn. Pobyt w ekipie "The Toffees" był dla Ferrariego jednak dla niego nieudany. Pod koniec sezonu mówiono, że gracz ten chce powrócić do Rzymu, jednak David Moyes dał do zrozumienia, że sam zainteresowany chciałby pozostać w Evertonie. Ostatecznie włoski obrońca powrócił do Romy, z którą wywalczył wicemistrzostwo oraz puchar kraju. W kolejnych rozgrywkach do tych 2 osiągnięć Ferrari dołożył także Superpuchar Włoch.
Po zakończeniu sezonu 2007/2008 Ferrari odszedł do Genoi i od razu wywalczył sobie miejsce w jego podstawowej jedenastce. Rozegrał 33 spotkania, wszystkie w pierwszym składzie. Po zakończeniu ligowych rozgrywek przeniósł się do tureckiego Beşiktaşu JK. W latach 2012–2014 grał w Montreal Impact.
Kariera reprezentacyjna.
Ferrari ma za sobą występy w młodzieżowych reprezentacjach Włoch. Grał w drużynach do lat 16, 17, 18, 20 oraz 21, dla których łącznie zaliczył 55 występów. W 2000 roku wystąpił na Igrzyskach Olimpijskich w Sydney, na których Włosi odpadli w ćwierćfinale. Z zespołem do lat 21 brał udział w Młodzieżowych Mistrzostwach Europy 2000 oraz 2002. W seniorskiej kadrze "Squadra Azzura" Ferrari zadebiutował 20 listopada 2002 roku w zremisowanym 1:1 spotkaniu z Turcją. W 2004 roku Giovanni Trapattoni powołał go do 23–osobowej kadry na mistrzostwa Europy. Na Euro Włosi odpadli już w rundzie grupowej, a Ferrari nie zagrał w żadnych z trzech meczów. W tym samym roku wychowanek Interu zdobył brązowy medal na Igrzyskach Olimpijskich w Atenach, na których Italia w meczu o trzecie miejsce pokonała 1:0 reprezentację Iraku. Łącznie dla drużyny narodowej Ferrari rozegrał 11 spotkań.

</doc>
<doc id="560256" url="https://pl.wikipedia.org/wiki?curid=560256" title="Elżbieta Mielczarek">
Elżbieta Mielczarek

Elżbieta Mielczarek (ur. 18 listopada 1958 w Łodzi) – polska piosenkarka bluesowa, szczególnie aktywna w latach 80. XX wieku. Nazywano ją „pierwszą damą bluesa". 
Życiorys.
W wieku dziesięciu lat zaczęła uczęszczać na lekcje gry na fortepianie. Samodzielnie uczyła się gry na gitarze. Będąc jeszcze licealistką zadebiutowała w łódzkim klubie studenckim Siódemki. 
Przeniosła się do Warszawy i zaczęła grać z zespołami ulicznymi muzykę stylizowaną na amerykański blue grass. Stykała się z muzyką bluesową, którą z powodzeniem śpiewała przez kilka lat. Z tego okresu pochodzą najbardziej znane jej utwory „Poczekalnia PKP" (kompozycja „Blue Drag” Josefa Myrowa) i „Hotel Grand".
W poszukiwaniu dalszej drogi swojego rozwoju przestała koncertować, w 1987 roku wyjechała z Polski, przeszła na buddyzm i zajęła się profesjonalnie medycyną chińską. 
Od 2000 roku koncertuje ponownie, a od 2003 również w Polsce. W Niemczech występuje używając pseudonimu "Estiny".

</doc>
<doc id="560265" url="https://pl.wikipedia.org/wiki?curid=560265" title="Ingrid Schmidt">
Ingrid Schmidt

Ingrid Schmidt (ur. 25 grudnia 1955 w Bürstadt) – niemiecka prawniczka, sędzia, prezydent Federalnego Sądu Pracy.
Po ukończeniu studiów prawa na Uniwersytecie Johanna Wolfganga Goethego we Frankfurcie nad Menem zdała w kwietniu 1983 egzamin asesorski. Następnie była współpracownikiem naukowym Katedry Prawa Prywatnego, Procesowego i Porównawczego na Uniwersytecie we Frankfurcie. W sierpniu 1983 zdobyła uprawnienia adwokata. Od czerwca 1985 Schmidt działała jako sędzia w heskim sądownictwie socjalnym. Następnie, w okresie od listopada 1990 do lutego 1993 była delegowana do Federalnego Trybunału Konstytucyjnego jako współpracownik naukowy.
1 sierpnia 1994 objęła funkcję sędzi Federalnego Sądu Pracy, najpierw jako członek Siódmego a od roku 2000 – Pierwszego Senatu. Od września 2002 kierowała jako Sędzia Przewodnicząca Szóstym Senatem.
Od 1 marca 2005 sprawuje funkcję prezydenta Federalnego Sądu Pracy. 
Schmidt jest zamężna i ma dwoje dzieci.
Jest współredaktorką znanego komentarza do ustawy o ustroju zakładowym.

</doc>
<doc id="560266" url="https://pl.wikipedia.org/wiki?curid=560266" title="Thomas Dieterich">
Thomas Dieterich

Thomas Dieterich (ur. 19 czerwca 1934 w Jeleniej Górze, zm. 6 maja 2016 w Kassel) – niemiecki prawnik, specjalista w zakresie prawa pracy, były sędzia Federalnego Trybunału Konstytucyjnego i były prezydent Federalnego Sądu Pracy.
Po ukończeniu wykształcenia prawniczego i uzyskaniu tytułu doktora pod opieką Wolfganga Sieberta Dieterich podjął w roku 1963 działalność w charakterze sędziego i dyrektora sądu pracy w Mannheim i Heidelbergu. Potem orzekał na stanowisku Sędziego Przewodniczącego Sądu Krajowego dla Badenii-Wirtembergii.
W roku 1980 Dieterich został mianowany sędzią Federalnego Sądu Pracy a w roku 1987 wybrany na stanowisko sędziego Federalnego Trybunału Konstytucyjnego, gdzie w składzie Pierwszego Senatu orzekał do czasu mianowania go prezydentem Federalnego Sądu Pracy w roku 1994. Jako prezydent przewodził Pierwszemu Senatowi do czasu przejścia na emeryturę w roku 1999.

</doc>
<doc id="560268" url="https://pl.wikipedia.org/wiki?curid=560268" title="Sierpnica płowa">
Sierpnica płowa

Sierpnica płowa ("Strongylognathus testaceus") – gatunek mrówki z podrodziny Myrmicinae. Sierpnica płowa jest pasożytem społecznym murawki darniowiec ("Tetramorium caespitum"). 
Głowa u wszystkich kast o wąskich, sierpowatych żuwaczkach, pozbawionych ząbków i krawędzi tnących. U samców czułki dziesięcioczłonowe z silnie wydłużonym drugim członem biczyka, tułów uskrzydlony, a tarcza opatrzona bruzdami Mayra. Ubarwienie samca ciemnobrązowe do czarnego z jaśniejszymi nogami i czułkami. U królowych i robotnic czułki dwunastoczłonowe. Królowa długości od 4 do 5 mm, z głową szerszą od tułowia, jedną komórką kubitalną na przednim skrzydle i niskim, płaskim śródpleczem. 
Wielkość robotnicy od 2 do 3,5 mm, a ubarwienie ciała od ochrowobrązowego do czerwonobrązowego. Jej głowa i tułów zwykle pomarszczone, zaś "gaster" błyszczący i nagi. Powierzchnia ciała umiarkowanie owłosiona. Głowa o dość małych oczach.
Populacja sierpnicy płowej zazwyczaj nie przekracza 1% liczby robotnic w mrowisku murawki darniowiec (według Wilson i Hölldobler, 1990 może osiągnąć liczbę kilkunastu tysięcy robotnic). Królowa sierpnicy ogranicza powstawanie w gnieździe skrzydlatych samic i samców w gnieździe murawki (Wilson i Hölldobler, 1990). 
Loty godowe od końca czerwca do końca sierpnia.

</doc>
<doc id="560271" url="https://pl.wikipedia.org/wiki?curid=560271" title="Tukulti-Ninurta II">
Tukulti-Ninurta II

Tukulti-Ninurta II (akad. "Tukultī-Ninurta", tłum. „W bogu Ninurcie jest moja ufność”) – król Asyrii, syn i następca Adad-nirari II; według "Asyryjskiej listy królów" panować miał przez 7 lat. Jego rządy datowane są na lata 890-884 p.n.e. 
Walczył z plemionami Nairi nad jeziorem Wan. Przeprowadził kilka wypraw przeciwko Babilonii docierając do Dur-Kurigalzu i Sippar. Jego ostatnia wyprawa wojenna skierowana była przeciwko plemionom Muszku (Frygom) w Azji Mniejszej. Odbudował umocnienia obronne miasta Aszur.

</doc>
<doc id="560272" url="https://pl.wikipedia.org/wiki?curid=560272" title="Bitwa morska pod Lowestoft">
Bitwa morska pod Lowestoft

Bitwa morska pod Lowestoft – starcie zbrojne, które miało miejsce 13 czerwca 1665 podczas drugiej wojny angielsko-holenderskiej. Do dziś bitwa uznawana jest za największą klęskę poniesioną na morzu w historii Holandii.
Flota holenderska złożona z ponad 100 okrętów dowodzona przez admirała-porucznika (ang. "Lieutenant-Admiral") van Wassenaera zaatakowała angielską flotę, równie potężną, dowodzoną przez Jakuba II Stuarta, księcia Yorku. Stało się to 40 mil na wschód od portu Lowestoft w Suffolk.
Wstęp.
Holendrzy za wszelką cenę zamierzali zapobiec drugiej angielskiej blokadzie ich portów po tym, jak pierwsza została przerwana przez samych Anglików z powodu braków w zaopatrzeniu. Czołowy holenderski polityk, Johan de Witt, nakazał van Wassenaerowi zaatakować Anglików w zdecydowany sposób podczas okresu stabilnych wschodnich wiatrów, które dałyby holenderskiej flocie przewagę (Holendrzy mogliby atakować z wiatrem). Jednak van Wassenaer, być może czując, że jego flota jest wciąż za słaba pod względem wyszkolenia jak i siły ognia, by realnie móc zmierzyć się z Anglikami w otwartej bitwie, odroczył moment walki do momentu, gdy wiatr zmienił kierunek. Nie chciał on doprowadzić do generalnej bitwy, lecz zamierzał doprowadzić do mniej ryzykownej konfrontacji, ustawiając swą flotę w pozycji defensywnej (od strony zawietrznej). Pozycja ta miała mu zagwarantować łatwe i szybkie wycofanie się z bitwy w przypadku, gdyby bitwa miała niekorzystny przebieg. W ten sposób uniknąłby walki bez posądzenia o nieposłuszeństwo wobec rozkazów. Jego punkt widzenia kosztował go stratę 1/6 floty i życia.
Floty w polu widzenia.
Dnia 11 czerwca van Wassenaer zauważył angielską flotę liczącą 109 okrętów (4542 armat, 22055 ludzi). Flota składała się z trzech eskadr:
Holenderska flota miała 103 okręty (4869 dział, 21613 ludzi) i dzieliła się na 7 eskadr:
Powodem tak dużej liczby eskadr był fakt, że mniejsze admiralicje nalegały na posiadanie własnych eskadr; Admiralicje Amsterdam i Maas (Rotterdam) podzieliły swoje floty by sprawić, aby wszystkie eskadry były równej wielkości.
Obie floty osiągnęły tak wysoki stan liczebny przez zaciąg statków handlowych. Anglicy mieli 24 takie okręty "kupieckiego pochodzenia", a Holendrzy 12, niektóre z nich były potężne, jak okręty Holenderskiej Kompanii Wschodnioindyjskiej, specjalnie ściągnięte z Indii. Ponadto Holendrzy ponownie przystosowali do służby 18 okrętów z poprzedniej wojny angielsko-holenderskiej.
11 czerwca nie było wiatru, co skutecznie uniemożliwiło rozpoczęcie bitwy. Dnia 12 czerwca wiatr ponownie zaczął wiać – wiejąc ze wschodu, powodował, że Holendrzy pod wodzą van Wassenaera mogli ruszać z wiatrem. Jednak nie atakowali, pomimo faktu, że ich wódz otrzymał wyraźne polecenia, by przy takich właśnie warunkach pogodowych uderzył na Anglików. Następnego dnia rano wiatr zmienił się na zachodni i zaczęła się zbliżać flota angielska.
Bitwa.
Trudno jest sporządzić spójną relację z bitwy. Jest ogromne bogactwo źródeł, które nigdy nie zostały właściwie zbadane. Anglicy uważają zachowanie "mglistego Opdama" – ang. "foggy Opdam" (jak Anglicy go czasem nazywają) zagadkowym i podają mnóstwo intencji, jakie on rzekomo miał. Po klęsce wyżsi oficerowie holenderscy bronili się, twierdząc, że flota postępowała zgodnie z oryginalnymi rozkazami, a za katastrofę winili brak szczęścia i tchórzostwo kapitanów statków handlowych.
Manewry.
Wczesnym popołudniem o godzinie 13:00 holenderska flota została ustawiona na południowy wschód od floty angielskiej. Większość brytyjskich historyków przypuszcza, że van Wassenaer wykonał nagły zwrot na zachód, próbując odzyskać korzystny wiatr, i właśnie wtedy Anglicy go pobili. Jeśli tak, wiatr musiałby wiać z południowego zachodu, w przeciwnym wypadku nie byłoby żadnej korzyści z takiego manewru; lecz to było zbyt trudne do wyjaśnienia jak angielska flota, płynąc na południe, mogła być szybsza od Holendrów. Alternatywna interpretacja, bardziej zgodna z holenderskimi źródłami, była taka, że wiatr wiał z północnego zachodu i van Wassenaer próbował wciągnąć Anglików do walki przy zachowaniu swojej defensywnej, zawietrznej pozycji, co było jego ulubioną taktyką. Rzeczywiście obie floty przeszły odwrotnym kursem a następnie dokonały zwrotu.
Podczas zwrotu HMS "Great Charity" (pierwotnie był to okręt Admiralicji Amsterdamu o nazwie "Groote Liefde", zdobyty przez Anglików podczas bitwy pod Portland w 1653) oddzielił się od reszty floty i w wyniku abordażu został zdobyty przez kapitana Jana den Haen, późniejszego admirała, który natychmiast zawrócił ze swoją zdobyczą do Holandii. Oczywiście była to bardzo nierozsądna praktyka, która powinna być zabroniona podczas tej bitwy.
Następnie doszło do drugiego zwrotu. Chociaż Anglicy mieli pewne trudności z kontrolowaniem tych manewrów, Holendrzy tym razem kompletnie się pogubili i nie zdołali zachować linii bojowej. Teoretycznie pozycja zawietrzna powinna dawać holenderskim armatom pokładowym większy zasięg umożliwiając im zniszczenie takielunku angielskich okrętów za pomocą tzw. "pocisków łańcuchowych" (dwie kule połączone łańcuchem).
W rzeczywistości kilka eskadr zaczęło sobie nawzajem blokować pole widzenia, wtedy oficerowie okrętów flagowych i kapitanowie najbardziej spragnieni bitwy szybko zostawili z tylu tych mniej entuzjastycznie nastawionych do walki wraz ze starszymi okrętami. Okręty kompanii handlowych, nigdy nie szkolone w tego typu taktyce, zachowywały się tak, jakby były same na morzu, przyczyniając się do powiększenia ogólnie panującego harmideru. Niektóre cięższe okręty holenderskie znalazły się tak blisko linii angielskich okrętów, że ledwo zdołały umknąć do swych sił głównych.
Później twierdzili, że zamierzali spróbować bezpośredniego ataku na wroga w zgodzie z głównymi rozkazami. Niektórym okrętom przytrafiło się być w optymalnej odległości od Anglików i skoncentrowały na sobie ich ogień, doznając ciężkich uszkodzeń.
Zginął młody dowódca floty fryzyjskiej admirał-porucznik Stellingwerf. Stary wilk morski admirał-porucznik Kortenaer, prawdopodobnie najbardziej kompetentny z obecnych podczas bitwy holenderskich wodzów, został śmiertelnie raniony kulą armatnią w biodro. Dowództwo nad okrętem Kortenaera objął kwatermistrz Ate Stinstra. Van Wassenaer utrzymał strukturę dowodzenia eskadry, mając nadzieję, że jeśli okręty eskadry Kortenaera będą mu bezpośrednio podlegać, łatwiej mu będzie uporządkować całą flotę holenderską. Jednak to tylko zwiększyło zamieszanie.
Obie floty ponownie dokonały zwrotu. I stało się coś dziwnego, co bardzo trudno wyjaśnić. Po dokonanym manewrze angielska ariergarda powinna oczywiście być na północ od centrum. Wszystkie źródła są jednak co do tego zgodne, że w wyniku dokonanego zwrotu porządek floty angielskiej uległ odwróceniu i ariergarda była teraz na południe od centrum. W angielskiej tradycji rozwiązanie tej zagadki polegało na tym, że ich flota manewrowała synchronicznie, np. każdy okręt obracał się jednocześnie z odwróceniem porządku floty, zamiast obracać się jeden za drugim. Gdyby to była prawda, byłby to niespotykany w owym czasie rodzaj manewru. Holenderskie źródła sugerują inne wyjaśnienie: podczas wykonywania trzeciego zwrotu holenderska flota straciła spójność z powodu wiatru, który nagle zmienił kierunek na południowo-zachodni. To także poddziałało na angielską awangardę i centrum. Angielska ariergarda, unikając masy zdezorientowanych okrętów, pożeglowała za holenderską flotą na południe. Flotylla z awangardy zamknęła zatem całkowicie pułapkę, blokując dostęp do holenderskiego wybrzeża. Ten scenariusz wyjaśnia dlaczego manewrowanie zostało zatrzymane i dlaczego niektóre flotylle angielskie wyraźnie sygnalizowały próbę kursu na zachód, co byłoby niewytłumaczalne, gdyby nie znajdowały się na wschód od holenderskiej floty.
Jeśli naprawdę otoczeni Holendrzy znaleźli się w beznadziejnej sytuacji, angielskie główne siły będące na zachód od nich miałyby korzystny wiatr, wykluczający abordaż jako wykonalną w tych warunkach taktykę. Angielska ariergarda, strzelając z zawietrznej, mogłaby ostrzeliwać Holendrów bezkarnie.
Walka.
Gdy Holendrzy ponownie mieli korzystne warunki pogodowe w stosunku do angielskiej ariergardy, niektóre z jej okrętów ruszyły na wschód do ataku. W wyniku takiej akcji okręt flagowy Montagu został czasowo zdobyty w wyniku abordażu przez załogę okrętu "Oranje", dowodzoną przez kapitana Bastiana Sentena, który nawet wywiesił holenderską banderę na okręcie "Prince Royal", aż przybył sam Rupert na "Royal James" by odzyskać utracony okręt. Z czasem cała bitwa wydawała się przeradzać w gigantyczną bijatykę. Podczas tych walk zginęli hrabia Marlborough oraz hrabia Portland. Kilka godzin później około południa Montagu podniósł niebieską flagę swojej eskadry na znak, by podążano za nim i rzeczywiście, większość kapitanów angielskiej ariergardy podążyła za swym przywódcą, gdy on szedł prosto na holenderską linię i przełamał się przez nią (bardzo prawdopodobne, że żeglował przez lukę w holenderskiej linii) skutecznie dzieląc holenderską flotę i otaczając jej część.
Obok problemów z szykiem Holendrzy mieli także niekorzystną strukturę uzbrojenia: uśredniając ich armaty były znacznie lżejsze. Szczególnie 8 największych angielskich okrętów było dla Holendrów niemal niezatapialnych, podczas gdy one same mogły zatopić mniejsze jednostki przeciwnika za pomocą pojedynczej salwy burtowej.
Dlatego większe okręty holenderskie musiały próbować ochraniać mniejsze. Holenderski okręt flagowy "Eendracht" stoczył bój z okrętem "Royal Charles". Wódz floty angielskiej książę Yorku omal nie zginął z powodu holenderskiego pocisku łańcuchowego, który ściął głowy kilku członków jego załogi. Około 15:00 pojedynek między okrętami "Royal Charles" i "Eendracht" zakończył się nagle, gdy "Eendracht" eksplodował zabijając wodza holenderskiej floty van Wassenaera i całą załogę okrętu oprócz pięciu szczęśliwców.
Naczelne dowództwo floty holenderskiej przypadło teraz zastępcy van Wassenaera Kortenaerowi, który był już ciężko ranny, ale jeszcze nie umarł, natomiast pozostali admirałowie zupełnie nie zdawali sobie sprawy z jego stanu. Dlatego przez całe godziny flota holenderska była praktycznie pozbawiona naczelnego dowództwa.
Wielka Ucieczka.
Po eksplozji "Eendrachta" Anglicy natychmiast stali się bardziej agresywni, podczas gdy wielu kapitanów holenderskich ogarniało uczucie zwątpienia. Niektóre holenderskie statki już zaczęły umykać, a nieco później podążył za nimi okręt Kortenaera "Groot Hollandia", dowodzony teraz przez Stinstrę. Oczywiste jest, jaki to miało wpływ na morale pozostałej części floty holenderskiej, która wciąż walczyła z Anglikami. Około wieczora większość holenderskiej floty była w całości zaangażowana w ucieczkę z pola bitwy. Wiceadmirał Tromp oraz admirał-porucznik Evertsen z około 40 okrętami, które jeszcze walczyły, wziąwszy na siebie komendę, zorganizowali działania chroniące uciekające okręty holenderskie, unikając w ten sposób totalnej katastrofy.
Po bitwie.
Pomimo działań osłonowych Trompa i Evertsena Holendrzy i tak stracili w tej bitwie aż 16 okrętów, podczas gdy Anglicy stracili tylko jeden okręt, wspomniany uprzednio "Great Charity". Osiem holenderskich okrętów zostało zatopionych przez Anglików, sześć zostało spalonych w czasie gdy uciekając splątały się z kupieckimi jednostkami i zostały podpalone przez brandery. Były to okręty: "Tergoes" splątany z towarzyszącymi mu okrętami "Maarseveen" oraz kupieckim "Swanenburg"; a także "Koevorden", "Stad Utrecht" i "Prinse Maurits". Wspomniany wcześniej kupiecki okręt "Oranje" eksplodował zaraz po tym jak ogarnął go ogień, który przeniósł się na niego z innego statku, który brał udział w akcji abordażowej przeciw angielskiemu okrętowi HMS "Charles", w której przeszkodziły mu najpierw okręt "Mary" pod kapitanem Jeremym Smithem ("Mary" straciła 99 członków swojej załogi), a później HMS "Royal Oak", HMS "Essex" i HMS "Royal Katherine". "Oranje" stracił połowę swojej załogi (400 ludzi). Podczas holenderskiej masowej ucieczki Anglicy zdobyli dalszych 9 okrętów: "Hilversum", "Delft", "Zeelandia", "Wapen van Edam", "Jonge Prins", "Nagelboom" oraz kupieckie "Carolus Quintus", "Mars" i "Geldersche Ruyter". "Tromp" był już zdobyty, ale jednak zdołał uciec.
Anglicy stracili jednego wysokiego rangą oficera: admirała ("Rear Admiral") Roberta Samsuna, podczas gdy wiceadmirał John Lawson został śmiertelnie ranny. Pozostało tajemnicą, dlaczego angielska flota nie próbowała pościgu za uciekającymi Holendrami.
Taki rezultat bitwy spowodowany był częściowo przez nierówność siły ognia. Holendrzy tuż po bitwie podjęli działania w celu realizacji ambitnego planu rozwoju swej floty, budując wiele cięższych okrętów. Anglicy nie zdołali wykorzystać swego zwycięstwa. Nigdy nie udało im się skutecznie zablokować holenderskiego wybrzeża i nie zdołali zapobiec powrotowi handlowej floty holenderskiej z Indii (bitwa morska pod Vågen).
Obie floty starły się ponownie w słynnej bitwie czterodniowej w czerwcu 1666.

</doc>
<doc id="560273" url="https://pl.wikipedia.org/wiki?curid=560273" title="Z.F.Skurcz">
Z.F.Skurcz



</doc>
<doc id="560274" url="https://pl.wikipedia.org/wiki?curid=560274" title="Szkoła Wyższa im. Bogdana Jańskiego w Warszawie">
Szkoła Wyższa im. Bogdana Jańskiego w Warszawie

Szkoła Wyższa im. Bogdana Jańskiego w Warszawie (dawna Wyższa Szkoła Zarządzania i Przedsiębiorczości im. Bogdana Jańskiego) – niepubliczna szkoła wyższa, założona w Warszawie w 1993 roku, będąca jedną z najstarszych szkół niepublicznych w Polsce, która została wpisana do rejestru uczelni niepublicznych prowadzonego przez Ministra Nauki i Szkolnictwa Wyższego pod nr DNS 3-0145/TBM/89/93.
Misją uczelni, wykształconą na bazie ponad 150-letniej tradycji działalności edukacyjnej Zgromadzenia Zmartwychwstańców w wielu krajach świata, jest: Edukacja do chrześcijańskiej służby Narodowi, Kościołowi i Państwu. Wdrażanie uniwersalizmu chrześcijańskiego według Zmartwychwstańców, który brzmi: Podejmując zbawczy plan Boga wobec Narodu Polskiego i innych narodów, będziemy działać dla ich suwerenności i poszanowania w świecie. Będziemy skutecznie działać na rzecz wspólnoty ludzkiej, która byłaby w stanie zaakceptować dążenia Narodu Polskiego do godnego życia. Uczelnia o profilu katolickim skupia środowiska akademickie o profilu konserwatywnym. Często określana jest mianem „kuźni konserwatywnych elit”.
Kierunki kształcenia.
Obecnie Uczelnia daje możliwość podjęcia studiów pierwszego (licencjackie, inżynierskie) i drugiego stopnia w trybie stacjonarnym (dziennym) i niestacjonarnym (zaocznym) na dziesięciu kierunkach prowadzonych w siedzibie głównej jak i wydziałach zamiejscowych.
Uczelnia oferuje również studia podyplomowe.
Wydziały zamiejscowe.
W ciągu prawie 20 lat funkcjonowania powstały Wydziały Zamiejscowe w 8 miastach: Chełmie, Elblągu, Krakowie, Łomży, Opolu, Szczecinie, Warszawie, Zabrzu.
Szkoła Wyższa im. Bogdana Jańskiego jest również założycielem Wyższej Szkoły Zarządzania i Przedsiębiorczości im. Bogdana Jańskiego w Łomży.

</doc>
<doc id="560288" url="https://pl.wikipedia.org/wiki?curid=560288" title="USS George H.W. Bush (CVN-77)">
USS George H.W. Bush (CVN-77)

USS George H.W. Bush (CVN-77) – amerykański lotniskowiec z napędem atomowym, dziesiąty i ostatni okręt typu "Nimitz", nazwany na cześć 41. prezydenta Stanów Zjednoczonych George’a H.W. Busha.
Został zamówiony w styczniu 2001. Stępkę pod okręt położono 6 września 2003, a ceremonia wodowania odbyła się 7 października 2006. Okręt wszedł do służby 10 stycznia 2009.

</doc>
<doc id="560289" url="https://pl.wikipedia.org/wiki?curid=560289" title="OpenGL Architecture Review Board">
OpenGL Architecture Review Board

OpenGL Architecture Review Board (ARB, OpenGL ARB) – zrzeszenie firm, zajmujące się rozwojem biblioteki OpenGL. Utworzone w 1992 roku ustanawia nowe standardy grafiki 3D oraz kierunku rozwoju sektora graficznego, przygotowuje, testuje i zatwierdza zmiany w specyfikacji, a także przygotowuje oficjalne aktualizacje biblioteki. 31 lipca 2006 r. kontrola na biblioteką OpenGL zostały przekazane do Khronos Group.
W skład ARB wchodzą m.in.: 3DLabs, Apple, ATI, Dell, IBM, Intel, NVIDIA, SGI, Sun Microsystems. Do marca 2003 roku w skład ARB wchodził także Microsoft.

</doc>
<doc id="560290" url="https://pl.wikipedia.org/wiki?curid=560290" title="Marek Dziuba">
Marek Dziuba

Marek Dziuba (ur. 19 grudnia 1955 w Łodzi) – polski piłkarz grający na pozycji obrońcy, reprezentant kraju, trener, brązowy medalista mistrzostw świata 1982.
Życiorys.
Dziuba był wychowankiem ŁKS Łódź i w barwach tego klubu debiutował w polskiej lidze w 1973. W ŁKS-ie grał przez dekadę, dopiero w 1984 przeniósł się do rywala zza miedzy – Widzewa (Puchar Polski w 1985). Na zakończenie kariery wyjechał do Belgii (1987), gdzie grał w Sint-Truidense VV.
W reprezentacji debiutował 13 kwietnia 1977 w meczu z Węgrami. Do 1984 rozegrał 53 mecze (1 gol, z Algierią 19 listopada 1980) z orłem na piersi, w niektórych meczach pełnił funkcję kapitana drużyny. Na MŚ 82 początkowo był rezerwowym, do składu wszedł po kontuzji Jana Jałochy w trzecim meczu turnieju (z Peru), i w pozostałych 4 meczach grał jako podstawowy zawodnik.
Odnosił także sukcesy trenerskie z łódzkimi klubami (tytuł mistrzowski z ŁKS-em w 1998 i wicemistrzostwo kraju z Widzewem rok później). Prowadził również kluby niższych klas, m.in. Włókniarz Konstantynów Łódzki, Start Brzeziny. Obecnie pracuje jako nauczyciel wychowania fizycznego, w publicznym gimnazjum nr 12 w Łodzi, oraz jest szkoleniowcem młodych zawodników Startu Łódź. Był również trenerem drużyny KS Paradyż.
Od 2014 członek Klubu Wybitnego Reprezentanta.

</doc>
<doc id="560292" url="https://pl.wikipedia.org/wiki?curid=560292" title="ARB">
ARB



</doc>
<doc id="560295" url="https://pl.wikipedia.org/wiki?curid=560295" title="Michiel de Ruyter">
Michiel de Ruyter

Michiel Adriaenszoon de Ruyter (ur. 24 marca 1607, zm. 29 kwietnia 1676) – najsłynniejszy admirał w historii Holandii, uważany za jednego z najznakomitszych morskich dowódców w dziejach świata. Walczył z Anglią w pierwszych trzech wojnach angielsko-holenderskich, odnosząc szereg wielkich zwycięstw.
Początki.
De Ruyter urodził się w 1607 we Vlissingen jako syn dostawcy piwa. Niewiele wiadomo o wczesnych latach życia de Ruytera. Prawdopodobnie już w wieku 11 lat został żeglarzem (oczywiście na początku jako chłopiec okrętowy). W 1622 walczył jako muszkieter w holenderskiej armii pod Maurycym Nassau przeciwko wojskom hiszpańskim podczas odsieczy twierdzy Bergen op Zoom. W tym samym roku powrócił na morze i zaciągnął się do floty handlowej, rozpoczynając stałą pracę na morzu. 
Według angielskich źródeł, w latach 1623–1631 pracował w Dublinie jako agent domu kupieckiego z Vlissingen należącego do braci Lampsins. Chociaż holenderskie źródła milczą na temat tego okresu jego życia, wiadomo, że de Ruyter potrafił mówić płynnie po irlandzku. Okazjonalnie mógł przewozić nadzwyczajny ładunek na Morze Śródziemne lub na wybrzeże berberyjskie. W tych latach odnosił się do siebie jako "Machgyel Adirensoon".
W 1631 poślubił córkę farmera Maayke Velders. Małżeństwo nie trwało długo; w końcu 1631 Maayke zmarła, wydając na świat córkę, która zmarła w trzy tygodnie po matce.
W 1633 de Ruyter wyruszył w rejs do arktycznej wyspy Jan Mayen jako zastępca kapitana statku wraz z flotą złożoną z pięciu statków wielorybniczych. Uczestniczył ponownie w tego typu rejsach w latach: 1634 i 1635. Dotąd nie dowodził jeszcze statkiem. Latem 1636 ożenił się ponownie. Tym razem z Neeltje Engels, córką zamożnego obywatela, która dała mu czwórkę dzieci. Jedno z nich zmarło zaraz po urodzeniu, pozostałe nosiły imiona Adriaen (1637), Neeltje (1639) i Aelken (1642). 
W 1637 de Ruyter został kapitanem prywatnego statku przeznaczonego do zwalczania tzw. "dunkierskich łupieżców", którzy dawali się we znaki holenderskim statkom kupieckim. Swoje obowiązki łowcy piratów, dzięki którym zdobył swoje pierwsze doświadczenia w walce na morzu, wypełniał do 1640. Po krótkim okresie, gdy pływał jako szyper kupieckiego statku „Vlissinge”, skontaktowała się z nim Admiralicja Zelandii, proponując mu stanowisko kapitana okrętu „Haze”, który był statkiem handlowym przerobionym na okręt liniowy z 26 działami na pokładzie, służącym we flocie dowodzonej przez admirała Gijselsa, walczącego z Hiszpanami i wspierającego Portugalczyków w ich walce o niepodległość swej ojczyzny. W 1641 de Ruyter został kontradmirałem.
Holenderska flota, z de Ruyterem jako trzecim z kolei w komendzie, pobiła hiszpańsko-dunkierską flotę podczas akcji koło Przylądka Świętego Wincentego 4 listopada 1641. Po powrocie kupił swój własny statek „Salamander” i pomiędzy 1642 a 1652 zajmował się kursami i frachtem do Maroka i Indii Zachodnich, stając się zamożnym kupcem. Jednocześnie rosła jego sława wśród holenderskich kapitanów dzięki wykupywaniu i uwalnianiu chrześcijańskich niewolników za własne pieniądze.
W 1650 żona De Ruytera, która w 1649 dała mu drugiego syna o imieniu Engel, niespodziewanie zmarła. Dnia 8 stycznia 1652 poślubił wdowę o nazwisku Anna van Gelder i zdecydował, że czas już odejść na zasłużony odpoczynek. Kupił dom we Vlissingen, lecz spokojne życie rodzinne nie trwało długo.
Pierwsza wojna angielsko-holenderska.
Podczas pierwszej wojny angielsko-holenderskiej (1652-1654), de Ruyter został poproszony do wstąpienia do rozwijającej się floty jako "subcomander"; po początkowej odmowie, że nie ma kwalifikacji do takiej pracy, de Ruyter spróbował swych sił pod wodzą admirała Maartena Trompa, wygrywając bitwę pod Plymouth. Śmierć Trompa podczas bitwy pod Scheveningen zakończyła wojnę i de Ruyter odrzucił ofertę Johana de Witta, by przejąć naczelne dowództwo, ponieważ uważał, że nie nadaje się do tego, a także obawiał się, że pominięcie reguły starszeństwa skonfliktuje go z Witte de With i Johanem Evertsenem (później de Ruyter i de With stali się bliskimi przyjaciółmi). W takim przypadku nowym naczelnym dowódcą połączonej floty został pułkownik Jacob van Wassenaer Obdam. De Ruyter – po taktownej odmowie proponowanego stanowiska asystenta Obdama – pozostał w służbie w holenderskiej marynarce wojennej i później przyjął ofertę admiralicji Amsterdamu, stając się jej wiceadmirałem 2 marca 1654. Do miasta przeniósł się z rodziną w 1655.
Lata 1655-1663.
W lipcu 1655 de Ruyter objął dowództwo ósmej eskadry z okrętem flagowym „Tijdverdrijf” i popłynął na Morze Śródziemne eskortując 55 statków kupieckich. Jego rozkazy miały chronić holenderski handel. Spotkawszy angielską flotę dowodzoną przez Roberta Blake'a, postanowił uniknąć incydentu. 
Po zniszczeniu wielu okrętów pirackich i negocjacjach umowy pokojowej z piratami z Salé, de Ruyter wrócił do domu w maju 1656.
W tym samym miesiącu holenderskie Stany Generalne, coraz bardziej obawiając się króla Szwecji Karola Gustawa i jego planów ekspansji, zdecydowały się wysłać flotę na Bałtyk. Szwedzi kontrolowali ten obszar po inwazji Karola Gustawa na Polskę. De Ruyter jeszcze raz wsiadł na „Tijdverdrijf” i przybył do Sundu 8 czerwca; tam oczekiwał na przybycie admirała Obdama. Gdy tylko Obdam przejął komendę, 27 lipca de Ruyter i holenderska flota pożeglowały na ratunek oblężonemu Gdańskowi. Miesiąc później podpisany został pokój. Przed opuszczeniem Bałtyku de Ruyter i inni wyżsi oficerowie ekspedycyjnej floty holenderskiej zostali przyjęci na audiencji króla Danii Fryderyka III. De Ruyter i król Danii w przyszłości stali się osobistymi przyjaciółmi.
W 1658 Stany Generalne zdecydowały się ponownie wysłać flotę na Bałtyk, by osłonić ważny handel bałtycki oraz by pomoc Duńczykom w ich walkach ze szwedzką agresją. W zgodzie z holenderską polityką równowagi sił flota pod wodzą admirała-porucznika Obdama popłynęła w kierunku Morza Bałtyckiego. Dnia 8 listopada doszło do bitwy w Sundzie, w wyniku której Holendrzy pobili szwedzką flotę, uwalniając Kopenhagę. Szwedzi nadal byli potężni i Stany Generalne zdecydowały się kontynuować swoje wsparcie. De Ruyter otrzymał komendę nad nową flotą ekspedycyjną i doprowadził do uwolnienia Nyborga w 1659. W nagrodę za to otrzymał duńskie szlachectwo od króla Fryderyka III.
Druga wojna angielsko-holenderska.
W 1664, rok przed drugą wojną angielsko-holenderską, De Ruyter starł się z Anglikami u wybrzeży Afryki Zachodniej, gdzie zarówno Anglicy jak i Holendrzy posiadali ważne przystanki niewolnicze. Odzyskał tam holenderskie posiadłości okupowane przez admirała Roberta Holmesa. 
Następnie przepłynął Atlantyk i dokonał najazdu na brytyjskie kolonie w Ameryce. Przybywszy do Barbadosu na Karaibach w końcu kwietnia 1665 na swoim okręcie flagowym „Spiegel”, poprowadził swą flotę liczącą 13 okrętów do Carlisle Bay, gdzie doszło do wymiany ognia z angielskimi bateriami fortowymi. De Ruyter zniszczył wiele statków, które stały tam zakotwiczone. Nie mogąc uciszyć angielskich dział i odniósłszy poważne uszkodzenia, wycofał się do francuskiej Martyniki dla dokonania napraw uszkodzonych okrętów.
Płynąc z Martyniki na północ, de Ruyter zdobył wiele angielskich statków oraz dostarczył zaopatrzenie do holenderskiej kolonii w Sint Eustatius.
Po naprawie uszkodzeń zdecydował się zaatakować Nowy Jork (dawniej Nowy Amsterdam), aby odzyskać Nową Holandię. Następnie skierował się do Nowej Fundlandii, zdobywając po drodze kilka angielskich kutrów rybackich i tymczasowo zdobywając Saint John’s. Następnie zawrócił do Europy.
Wraz z powrotem do Holandii doszła do niego wieść, że Van Wassenaer zginął w katastrofalnej bitwie pod Lowestoft. Wielu oczekiwało, że syn Trompa Cornelis przejmie naczelne dowództwo floty holenderskiej, szczególnie tak myślał sam Cornelis Tromp. Tromp był jednak nie do zaakceptowania dla regencyjnego rządu Johana de Witta, z powodu jego poparcia dla księcia Orańskiego. Po heroicznym powrocie wzrosła popularność de Ruytera i 11 sierpnia 1665 jako admirał-porucznik (rangę tę posiadało jeszcze czterech innych wodzów holenderskich) został naczelnym wodzem floty holenderskiej.
W tej drugiej wojnie angielsko-holenderskiej (1665-1667) zwyciężył po ciężkim boju w słynnej Czterodniowej Bitwie (czerwiec 1666), jednak ledwie uniknął katastrofy w bitwie pod North Foreland (sierpień 1666), co doprowadziło do konfliktu z Cornelisem Trompem doprowadzając w końcu do dymisji Trompa. De Ruyter wkrótce poważnie zachorował, jednak zdążył wyzdrowieć na czas, by objąć nominalne dowództwo nad flotą dokonującą najazdu na Medway w 1667. Najazd na Medway był kosztowną i wstydliwą porażką Anglii, w której stracono potężny okręt HMS „Royal Charles”. Klęska ta znacznie przybliżyła koniec wojny.
Trzecia wojna angielsko-holenderska i śmierć.
De Ruyter uratował położenie Holandii w trzeciej wojnie angielsko-holenderskiej. Jego strategiczne zwycięstwa nad wielkimi angielsko-francuskimi flotami w bitwie pod Solebay (1672), podwójnej bitwie pod Schooneveld (1673) i bitwie pod Kijkduin (1673) uniemożliwiły inwazję na wybrzeżach Holandii. Ranga Porucznika-Admirała-Generała (tlum. z ang. "Lieutenant-Admiral-General") stworzona została specjalnie dla niego w lutym 1673.
Ponownie podejmując walkę na Karaibach, tym razem przeciwko Francji, de Ruyter przybył na Martynikę na pokładzie swego okrętu flagowego „Zeven Provinciën” 19 lipca 1674. Prowadził poważne siły złożone z 18 okrętów, 9 statków handlowych i 15 transportowców z 3400 żołnierzami na pokładzie. Podczas próby ataku na Fort Royal, flota de Ruytera schroniła się przed wiatrem, pozwalając znacznie słabszym liczebnie francuskim siłom wzmocnić swoje fortyfikacje i przygotować się do obrony.
Następnego dnia świeżo umieszczone bariery powstrzymały de Ruytera od wpłynięcia do przystani. Nie zważając na to, holenderscy żołnierze wylądowali na brzegu bez wsparcia okrętowej artylerii i ponieśli ciężkie straty podczas próby dotarcia do francuskich fortyfikacji położonych się na szczycie stromych urwisk.
Po dwóch godzinach żołnierze wrócili pobici, mając 143 zabitych i 318 rannych, podczas gdy Francuzi stracili 15 ludzi. Stanęło to na zawadzie ambicji admirała, więc wykorzystując element zaskoczenia popłynął na północ do Dominiki i Nevis, jednak gdy wśród załogi jego okrętów zaczęła szerzyć się epidemia, musiał zawrócić do Europy.
W 1676 objął komendę nad połączoną flotą holendersko-hiszpańską mającą pomóc Hiszpanom stłumić powstanie w Messynie i w walce z francuską flotą dowodzoną przez Duquesne'a. Stoczył na Morzu Śródziemnym dwie bitwy – pod Stromboli i pod Augustą. Pod Augustą został ciężko raniony kulą działową w obie nogi, w wyniku czego zmarł 29 kwietnia w Syrakuzach. Dnia 18 marca 1677 odbył się państwowy pogrzeb, a ciało jego spoczęło w kościele Nieuwe Kerk w Amsterdamie.
De Ruyter zdobył sobie wśród swych podkomendnych marynarzy i żołnierzy wielki szacunek. Był człowiekiem niezważającym na dzielącą ludzi hierarchię, co w połączeniu z jego skromnością sprawiało, że podkomendni uważali go nie tylko za swego wodza, ale także za swego przyjaciela. Nazywali go Dziadkiem (hol. "Bestevâer"). Pomimo swojej ostrożnej natury nigdy nie cofał się przed śmiałymi i ryzykownymi przedsięwzięciami. Dzięki swemu geniuszowi przedsięwzięcia te zamieniał w sukcesy.

</doc>
<doc id="560296" url="https://pl.wikipedia.org/wiki?curid=560296" title="Zdenek Miler">
Zdenek Miler



</doc>
<doc id="560305" url="https://pl.wikipedia.org/wiki?curid=560305" title="Furażowanie">
Furażowanie

Furażowanie (z fr. "fourrage" = pasza) – poszukiwanie i zdobywanie pożywienia przez mrówki. 
Furażowanie związane jest z terytorializmem u mrówek. Mrówka ćmawa ("Formica polyctena") będąca najaktywniejszym drapieżcą wśród mrówek naszych lasów tworzy kolonie posiadające gniazda oddalone od siebie od kilku do około 100 m. Między nimi mrówki tworzą często wyraźnie widoczne szlaki. Furażerowaniem objęty jest nie tylko teren lasu ale i korony drzew. Furażerujące mrówki przynoszą do gniazda martwe owady oraz spadź transportując ją w swoim wolu. Powrót z pożywieniem do mrowiska zapewniają mrówkom szlaki feromonowe oraz wzrok. 

</doc>
<doc id="560318" url="https://pl.wikipedia.org/wiki?curid=560318" title="Erazm Kretkowski (1508–1558)">
Erazm Kretkowski (1508–1558)

Erazm Kretkowski herbu Dołęga (ur. 1508, zm. 16 maja 1558 w Padwie) – polski podróżnik i dyplomata, kasztelan brzeskokujawski, kasztelan gnieźnieński i starosta pyzdrski, przedstawiciel dyplomatyczny Rzeczypospolitej w Imperium Osmańskim w 1538 roku.
Rodzina.
Syn Mikołaja (zm. 1519/1520), wojewody inowrocławskiego i Anny Pampowskiej, córki Ambrożego, wojewody sieradzkiego. Brat: Lasoty (zwanego też Sylwerstrem) Kretkowskiego (zm. 1568), kasztelana bydgoskiego i kruszwickiego, Grzegorza (zm. 1590), kasztelana kruszwickiego, brzeskokujawskiego, wojewody brzeskokujawskiego, Andrzeja i Mikołaja.
Pełnione urzędy.
Kasztelan brzeskokujawski od 1538 roku. Nominowany na wojewodę Brześcia Kujawskiego w 1545, jednak nominacja ta została unieważniona. Od 1546 roku pełnił stanowisko starosty Pyzdr. Był przełożonym na cłami wielkopolskimi (1547). Od 1551 piastował urząd kasztelana gnieźnieńskiego.
Podróże.
Za młodu studiował w Padwie we Włoszech. Później dużo podróżował jako poseł Zygmunta Augusta, dotarł na dwór sułtana, do Kairu i Indii.
Epitafium.
Epitafium znajdujące się na jego grobie w Padwie autorstwa Jana Kochanowskiego pt. "Epitaphium Cretcovii" w przekładzie Władysława Syrokomli (przytacza je Józef Ignacy Kraszewski w "Kartkach z podróży 1858-1864)" brzmi:
W oryginale nie ma mowy o źródłach Nilu, lecz o jego ujściu ("ostia").

</doc>
<doc id="560320" url="https://pl.wikipedia.org/wiki?curid=560320" title="Conrado Moreno">
Conrado Moreno

Conrado Segismundo Moreno Szypowski (ur. 22 listopada 1981 w Madrycie) – polsko-hiszpański konferansjer, osobowość medialna i telewizyjna, aktor i prezenter telewizyjny. Zyskał rozpoznawalność dzięki występom w programie TVP2 "Europa da się lubić".
Życiorys.
Jest synem Hiszpana i Polki. Dzieciństwo spędził w Hiszpanii, a jako dziecko uczęszczał na zajęcia do szkoły baletowej w Madrycie. W wieku 12 lat przeniósł się z rodziną do Polski. Jest prawnukiem płk. Jana Szypowskiego.
Jest absolwentem XLVII Liceum Ogólnokształcącego im. Stanisława Wyspiańskiego w Warszawie. Studiował na warszawskiej Collegium Civitas na kierunku stosunki międzynarodowe. Komunikuje się w językach: hiszpańskim, polskim, angielskim i hebrajskim. Przed rozpoczęciem kariery medialnej dorabiał udzielając korepetycji z języka hiszpańskiego.
W latach 2003–2008 występował w programie rozrywkowym TVP2 "Europa da się lubić", promującym przystąpienie Polski do Unii Europejskiej. W następnych latach uczestniczył w programach rozrywkowych "Taniec z gwiazdami" (2005) i "Gwiazdy tańczą na lodzie" (2008). Był także zawodnikiem w jednym odcinku "Fort Boyard" (2008). W 2008 współprowadził program turystyczny "Okno na świat" w TVP Info. 1 kwietnia 2011 dołączył do grona prowadzących losowania Totalizatora Sportowego w Studiu Lotto.
Występował w przedstawieniu estradowym "Rozśpiewana Europa". Od 2009 jest współorganizatorem Festiwalu Flamenco w Warszawie. W 2010, nakładem wydawnictwa Pascal, ukazała się jego książka pt. „Mój Madryt”.
Życie prywatne.
Jest rozwiedziony. W 2009 w kościele św. Stanisława Biskupa w Kramsku poślubił Katarzynę Jurzyk. Mają syna Gabriela (ur. 14 października 2011). Z obecną partnerką doczekał się córki Maribel (ur. 14 grudnia 2019).

</doc>
<doc id="560324" url="https://pl.wikipedia.org/wiki?curid=560324" title="Współuczestnictwo procesowe">
Współuczestnictwo procesowe

Współuczestnictwo procesowe – wypadek równoczesnego występowania po jednej lub drugiej stronie procesu (albo po obu stronach jednocześnie) kilku podmiotów. Współuczestnikami procesowymi mogą być osoby fizyczne, osoby prawne, jednostki organizacyjne niebędące osobami prawnymi, którym ustawa przyznaje zdolność prawną.

</doc>
<doc id="560325" url="https://pl.wikipedia.org/wiki?curid=560325" title="É">
É

É, é (e kreskowane) – litera używana w językach: angielskim, czeskim, farerskim, francuskim, hiszpańskim, islandzkim, kaszubskim, luksemburskim, nawaho, portugalskim, słowackim, węgierskim, wietnamskim, włoskim, gwarach kociewskich i gwarze mazurskiej języka polskiego i w niektórych językach afrykańskich. Zwykle przypisane jest wydłużonemu [], czyli [] lub służy jako oznaczenie akcentu nad „e”.
W języku polskim literę é można spotkać we współczesnych wydaniach tekstów pochodzących sprzed XX w., gdzie oznacza "e ścieśnione", wymawiane jak [e], [] lub [], taka wymowa zachowała się w wielu gwarach.

</doc>
<doc id="560326" url="https://pl.wikipedia.org/wiki?curid=560326" title="Paolo Di Canio">
Paolo Di Canio

Paolo Di Canio (ur. 9 lipca 1968 w Rzymie) – włoski piłkarz występujący na pozycji napastnika. Podczas kariery grał w S.S. Lazio, Ternanie Calcio, Juventusie, SSC Napoli, Milanie, Celticu Glasgow, Sheffield Wednesday, i West Ham United, Charltonie Athletic i A.S. Cisco Roma. W 2008 roku zakończył karierę.
W 2001 roku otrzymał nagrodę fair play FIFA. Pomocnik West Hamu, Trevor Sinclair, wygrał pojedynek z wybiegającym z bramki poza pole karne bramkarzem Evertonu, Paulem Gerrardem, który, źle stawiając stopę, skręcił nogę i padł na murawę. Piłkarz West Hamu, nie zważając na uraz rywala, dośrodkował, zaś Di Canio, zamiast przyjąć piłkę na klatkę piersiową i strzelić z 15 metrów do siatki, złapał piłkę oraz poczekał na gwizdek sędziego i interwencję lekarza.
W maju 2011 roku Di Canio zadebiutował w roli trenera. Został szkoleniowcem angielskiego klubu Swindon Town i już w pierwszym sezonie pracy awansował z nim do League One. 31 marca 2013 roku został trenerem Sunderlandu. 22 września 2013 roku został zwolniony po słabych wynikach drużyny, która zdobyła jeden punkt w pięciu spotkaniach.
Di Canio jest zdeklarowanym faszystą; był już kilkakrotnie karany i zawieszany za publiczne wykonanie rzymskiego salutu. Stowarzyszenie faszystowskie każdorazowo opłacało nakładane na Di Canio kary.

</doc>
<doc id="560330" url="https://pl.wikipedia.org/wiki?curid=560330" title="Bitwa pod Domstadtl">
Bitwa pod Domstadtl

Bitwa pod Domstadtl (czes. Domašov) – starcie zbrojne, które miało miejsce 30 czerwca 1758 roku podczas wojny siedmioletniej niedaleko morawskiej wsi Domašov nad Bystřicí. Była ona poprzedzona przez duże starcie koło Gunderstorf (czes. Guntramovice). Austriacka armia pod dowództwem Ernsta Gideona von Laudona oraz Josepha von Siskovitsa atakowała duży konwój pruski transportujący zaopatrzenie do sił oblegających Ołomuniec. Austriackie zwycięstwo uratowało miasto i sprawiło, że Fryderyk II musiał wycofać się z Moraw.
Pruska inwazja na Morawy.
Fryderyk II Wielki uderzył na Morawy z początkiem maja 1758 roku i rozpoczął oblężenie Ołomuńca. Miał on nadzieję, iż austriacka armia przybędzie z odsieczą i Prusacy pokonają ją w wielkiej bitwie, w miejscu, które sami wybiorą. Jeżeli nie przybyliby, miał zamiar w krótkim czasie zdobyć tę twierdzę, nadającą się jako podstawa dla obrony Śląska i zwiększającą presję na Wiedeń.
Austriacki marszałek polny Leopold Joseph von Daun znał siłę pruskiej armii i unikał rozstrzygającej bitwy. Zamiast tego wolał blokować drogi transportów dostaw dla Prusaków i zadawać im straty w mniejszych starciach. Obrońcy Ołomuńca także walczyli bohatersko, więc upadek twierdzy wydawał się dużo bardziej odległy, niż to sobie Fryderyk wyobrażał. Mimo to, w czerwcu miasto było na krawędzi upadku, mury w dwóch miejscach zostały zniszczone przez pruską artylerię. Jednakże Prusacy, aby kontynuować walkę rozpaczliwie potrzebowali nowych dostaw zaopatrzenia.
Konwój.
Fryderyk obawiał się, iż duża liczba małych konwojów bronionych przez niewielkie siły mogłaby być łatwo rozbita przez Austriaków i dlatego zadecydował, że zaopatrzenie pojedzie w jednym ogromnym konwoju bronionym przez silne zgrupowanie wojskowe. Zaopatrzenie dla konwoju było zbierane na Śląsku i w końcu czerwca wjechał on na obszar Moraw. Konwój był tak wielki, że nie było żadnej możliwości utrzymania jego marszu w tajemnicy. Składał się z około 4000 wozów załadowanych materiałami wojskowymi. Towarzyszyło im około 2500 sztuk bydła. Na drodze rozciągał się on na ok. 45 kilometrów. Konwój był chroniony przez 10 870 żołnierzy pułkownika Wilhelma von Mosela. Największą wartość przedstawiała prawdopodobnie kawaleria składająca się z 1 341 ludzi, ale resztę jego sił – osiem batalionów piechoty – tworzyły oddziały stworzone z nowych rekrutów albo wyleczonych weteranów. Kiedy marszałek polny Daun dowiedział się o konwoju, zadecydował się, iż musi on zostać zatrzymany i zniszczony. Zadanie to otrzymali Ernst Gideon von Laudon i Joseph von Siskovits.
Walki.
Guntramovice
Laudon zaczaił się na wroga niedaleko Guntramovic, małej wioski w północnych Morawach. Siskovits, który pogubił się w lasach, miał przybyć dopiero za dwa dni. Ten fakt był bardzo niekorzystny dla Laudona dlatego, że jego cztery bataliony piechoty, pułk dragonów, pułk huzarów, bateria artylerii i grupa graniczarów obejmowały tylko około 6 000 ludzi. Pomimo to zadecydował on się zaatakować Prusaków dlatego, że Ołomuniec był już blisko i nie było czasu do stracenia. Wiedział on także, że około 20 000 pruskich żołnierzy pod rozkazami generała Hansa Joachima von Zietena posuwało się w kierunku konwoju, aby wspomóc Mosela. Konwój przybył 28 czerwca wczesnym rankiem. Austriacy rozpoczęli ostrzeliwanie czołowych jego wozów. Jeden z pruskich batalionów ruszył na przód po to, żeby rozpoznać siłę wroga, lecz został zmuszony do ucieczki przez austriacką artylerię. Prusacy także rozwinęli artylerię po swej stronie drogi i rozpoczęli ostrzał. Próbowali oni kilka razy atakować austriackie pozycje w pagórkowatym terenie, lecz zawsze byli zmuszani do odwrotu. Bitwa toczyła się około pięć godzin, ale w ostatecznym rozrachunku Prusacy zaczęli przeważać na polu bitwy i Laudon rozkazał swym ludziom wycofać się w kierunku na Moravský Beroun. Odwrót odbył się bez problemów, gdyż Mosel nie miał dostatecznej liczby kawalerii by ścigać przeciwnika. Mimo że Laudon został pokonany i nie zdołał zniszczyć konwoju, jego straty były mniejsze niż pruskie. Jednak największą jego zdobyczą był czas. Obecnie niektórzy historycy wskazują, iż Prusacy mieli szansę na sukces całego przedsięwzięcia, jeśliby poświęcili trochę rozproszonych wozów i ruszyli natychmiast dalej – na Ołomuniec. Jednakże Mosel i Zieten, który dotarł do konwoju kilka godzin po starciu wiedzieli o zbliżających się siłach Siskovitsa, i dlatego postanowili oni poświęcić czas na przeformowanie konwoju i naprawienie niektórych z powstałych szkód. Konwój ruszył w dalszą drogę 30 czerwca wczesnym rankiem.
Domašov
Tymczasem Austriacy przygotowywali nowy atak. Wybrali oni otwarty teren pomiędzy Domašov nad Bystřicí a Nová Véska, który jest otoczony przez wzgórza i lasy, idealne miejsce na zasadzkę. Grupa Siskovitsa dotarła na miejsce pierwsza i zaczekała na wroga w lasach po lewej stronie drogi. Laudon dotarł od strony Moravskýego Berouna później, w środku bitwy, i zaatakował z przeciwnej strony, powiększając chaos wśród pruskich żołnierzy.
Najpierw przybyła awangarda konwoju składająca się z 4 850 żołnierzy i 250 wozów, lecz Siskovits pozwolił jej przejść bezpiecznie. Austriacka artyleria rozpoczęła walkę, kiedy mijała ją główna kolumna konwoju, wytwarzając od razu olbrzymi chaos wśród wozów. Piechota Siskovitsa toczyła pomyślne walki żołnierzami pruskimi pomimo faktu, iż Prusacy mieli przewagę jak 3 do 1. W momencie pojawienia się z drugiej strony grupy Laudona wynik bitwy był przesądzony. Po 7 godzinach walki konwój został zmuszony do ucieczki.
Straty.
Mimo że austriackich żołnierzy było mniej więcej 12 000, ich straty (łącznie pod Guntramovicami i Domašovem) wyniosły tylko około 600 ludzi. Straty pruskie były o wiele wyższe, chociaż różne źródła dają różne liczby. Austriacy twierdzą, iż było to około 2 000 zabitych, rannych albo zaginionych żołnierzy oraz 1 450 wziętych do niewoli (włączanie z generałem Puttkamerem i 40 innymi oficerami), podczas gdy Prusacy ogłosili, iż było to tylko 2 701 zabitych, rannych, zaginionych i wziętych do niewoli żołnierzy, ale jednocześnie stwierdzali, iż trudno precyzyjnie określić straty z powodu wielkiego rozproszenia ich sił po bitwie. Zwycięzcy zdobyli także 2 200 koni, sporo bydła i wielką część przetransportowanych materiałów. Ponieważ znaczna liczba wozów została uszkodzona podczas bitwy, spalili oni wszystkie te, które nie były w stanie się poruszać. Pewna liczba wozów z amunicją została zniszczona podczas świętowania zwycięstwa. Istotną częścią zdobyczy były 2 miliony pruskich talarów (zgodnie z niektórymi źródłami 1 milion), ale austriaccy dowódcy pozwolili żołnierzom zatrzymać tylko połowę tego skarbu, zaś reszta trafiła do państwowej kasy. Tylko 250 wozów awangardy uniknęło pogromu, ale część z nich zostało zdobytych przez chorwackich żołnierzy koło miejscowości Svatý Kopeček, zaledwie kilka kilometrów od Ołomuńca, i dlatego zaledwie około 100–200 z nich dotarł na miejsce przeznaczenia.
Konsekwencje.
Znaczenie tej bitwy bywa czasem niedoceniane. Straty ludzkie po każdej ze stron nie były tak wysokie, jak w innych godnych uwagi bitwach tego czasu, lecz najbardziej istotnym rezultatem była utrata zaopatrzenia pruskiej armii, która wywarła znaczący wpływ na opinię Fryderyka na temat oblężenia Ołomuńca. Porażka wstrząsnęła pruskim obozem i kiedy Daun ostatecznie postanowił ruszyć na pomoc miastu, Prusacy zostali zmuszeni zakończyć oblężenie (brak amunicji powodował, iż zdobycie twierdzy stawało się niemożliwe) i musieli rozpocząć odwrót do Czech. Bitwy pod Guntramovicami i Domašovem były punktem zwrotnym w walkach o Morawy.

</doc>
<doc id="560331" url="https://pl.wikipedia.org/wiki?curid=560331" title="Ryan Drummond">
Ryan Drummond

Ryan Drummond (ur. 10 stycznia 1973 w Limie) – amerykański aktor oraz komik.
Najbardziej znany z roli Smudge'a w Kalifornijskiej produkcji komedii "Forever Paid". Fanom gier oraz anime jego głos może być bliżej znany jako głos Sonica w grach z serii "Sonic the Hedgehog" oraz Knucklesa w grze "Sonic Shuffle" czy Metal Sonicowi z gry "Sonic Heroes".
Po wydaniu gry "Sonic Heroes" został zastąpiony przez Jasona Griffitha, który ostatecznie objął nie tylko rolę Sonica, ale również rolę Shadowa.

</doc>
<doc id="560333" url="https://pl.wikipedia.org/wiki?curid=560333" title="Federalny Sąd Konstytucyjny">
Federalny Sąd Konstytucyjny



</doc>
<doc id="560335" url="https://pl.wikipedia.org/wiki?curid=560335" title="Nekrocenoza">
Nekrocenoza

Nekrocenoza – zespół szczątków organizmów obumarłych w różnym czasie lub różnych miejscach i nagromadzonych w jednym miejscu.
Nekrocenoza, tanatocenoza - "cmentarzysko", zbiorowisko zgromadzonych na dnie zbiornika wodnego lub na brzegu szczątków martwych organizmów, np. odsyp muszlowy (liptocenoza)
Nagromadzenie może być spowodowane ruchami wody. 

</doc>
<doc id="560341" url="https://pl.wikipedia.org/wiki?curid=560341" title="Aktinidia chińska">
Aktinidia chińska

Aktinidia chińska ("Actinidia chinensis" Planch.) – gatunek pnącza z rodziny aktinidiowatych ("Actinidiaceae"). Popularnie zwana „kiwi”(od podobieństwa włosków na owocach do piórek ptaka nielota zwanego również kiwi), albo „agrest chiński”. Pochodzi z Chin. Jest uprawiana w wielu krajach świata. Największe plantacje zaś znajdują się na Nowej Zelandii. W Polsce uprawiana rzadko, ponieważ jest rośliną pochodzącą z klimatu podzwrotnikowego i nie znosi silniejszych przymrozków.
Zastosowanie.
Roślina lecznicza.
Owoce są jadalne i chętnie spożywane. Zawierają dużo witaminy C, do 100 mg%, oraz inne: B1,B2, prowitaminę A, kwasy organiczne, cukry, sole mineralne. Witamina C zawarta w owocach kiwi ulega jedynie minimalnemu rozkładowi podczas przerabiania ich na przetwory. Spożywanie świeżych, surowych owoców zaleca się w leczeniu szkorbutu, paradontozy, tzw. osłabienia wiosennego oraz grypy i przeziębienia. 
Owoc kiwi zawiera enzym rozkładający białko - aktinidię, z tego powodu nie należy na bazie kiwi robić koktajlów mlecznych, ponieważ są gorzkie i niesmaczne. 
Roślina ozdobna.
Jest sadzona w parkach i przydomowych ogródkach.
Zmienność.
Istnieje jedna odmiana botaniczna "Actinidia chinensis" Planch. var. "chinensis" oraz wiele odmian uprawnych (kultywarów) wyhodowanych przez ogrodników. W Nowej Zelandii wyhodowany został nowy kultywar o owocach o żółtym miąższu i mniej owłosionej skórce. Owoce są mniej cierpkie niż zielone kiwi. Ich sprzedaż rośnie.

</doc>
<doc id="560342" url="https://pl.wikipedia.org/wiki?curid=560342" title="Aktinidia ostrolistna">
Aktinidia ostrolistna

Aktinidia ostrolistna ("Actinidia arguta") – gatunek rośliny z rodziny aktinidiowatych ("Actinidiaceae"). Pochodzi z Syberii, Rosyjskiego Dalekiego Wschodu, południowego Sachalinu, Mandżurii, Chin, Korei i Japonii. 

</doc>
<doc id="560343" url="https://pl.wikipedia.org/wiki?curid=560343" title="Aktinidia pstrolistna">
Aktinidia pstrolistna

Aktinidia pstrolistna ("Actinidia kolomikta") – gatunek rośliny z rodziny aktinidiowatych ("Actinidiaceae"). Występowanie: rosyjski Daleki Wschód, Syberia, Korea, północ Chin i Japonia; nadaje się do uprawy w warunkach polskiego klimatu i jest tam spotykana.
Uprawa.
Najlepiej na glebach próchniczych, dostatecznie wilgotnych i lekko kwaśnych. Dobrze znosi miejsca półcieniste i mróz. Owocuje w 3-5 lat po zasadzeniu. Strefy mrozoodporności 5-9.

</doc>
<doc id="560345" url="https://pl.wikipedia.org/wiki?curid=560345" title="Igliwie">
Igliwie

Igliwie – opadłe na dno lasu liście (igły) drzew iglastych, stanowiące składnik ściółki leśnej. Igliwie stanowi także surowiec użytkowany do wyrobu m.in. pasz, olejków eterycznych, sztucznego włosia, stroiszu, wosków, papieru, płyt izolacyjnych. Do przerobu pozyskiwane jest jednak zwykle w formie cetyny, tj. pozyskiwane jest z gałęzi drzew iglastych po ich obaleniu w lasach użytkowanych rębnie. Igliwie sosen długoigielnych stanowi także surowiec dla plecionkarstwa. 
Skład chemiczny.
Skład chemiczny igliwia jest zmienny w zależności od gatunku, pory roku, warunków naświetlenia w czasie rozwoju, jego świeżości i czasu rozkładu na dnie lasu.
Igliwie w świeżej masie w około połowie składa się z wody. W suchej masie dominuje lignina (ok. 23% w igliwiu sosnowym i 29% w świerkowym) i celuloza (ok. 30% w igliwiu sosnowym i 18% w świerkowym), pentozany stanowią ok. 6–7%. Garbniki roślinne oraz związki redukujące występują w ilościach ok. 4–5% w igliwiu sosnowym i po ok. 10% w igliwiu świerkowym. Soli mineralnych jest zwykle ok. 3 do 5%, w tym m.in. żelazo, wapń, miedź, fosfor, kobalt, mangan. Spośród składników pokarmowych igliwie zawiera ok. 7% cukrów prostych, 10% białek i 7% tłuszczy. Bogate jest w witaminy – w 100 g masy zawiera ich do kilkunastu razy więcej niż miąższ cytryny tj. od 150 do 500 mg. Występują w nim: karoteny, witaminy E, K, P i in. Chlorofili jest 500–1400 mg% (najwięcej latem). Poza tym igliwie zawiera substancje żywiczne, fitoncydy, glikozydy i in.
Igliwie jest 30-krotnie bardziej zasobne w sole mineralne od tkanek zdrewniałych drzew.
Rola biocenotyczna.
Ze względu na skład chemiczny i właściwości strukturalne igliwie odgrywa istotną rolę w kształtowaniu warunków siedliskowych w lasach. Jego usuwanie powodować może zubożenie siedliska. Odpowiada w istotnym zakresie za obieg soli mineralnych, zwłaszcza w lasach, w których eksploatowane jest drewno. Odgrywa poza tym ważną rolę w kształtowaniu struktury gleby, poprawia jej właściwości higroskopijne, na stokach ogranicza erozję i denudację. Igliwie ma też istotny wpływ na kształtowanie edafonu i rozwój grzybów, w tym odpowiadających za tworzenie sieci mikoryzowych. Igliwie stanowi istotny budulec mrowisk w lasach iglastych. Jest też ważnym składnikiem pożywienia głuszca.
Nagromadzenie się igliwia na dnie lasu podnosi ryzyko pożarów, może też zwiększać prawdopodobieństwo gradacji szkodników sosen. Gruba i słabo napowietrzona warstwa igliwia rozkłada się powoli, zwłaszcza problematyczne jest pod tym względem igliwie świerkowe, przyczyniające się znacznie do zakwaszania gleby.
Zastosowanie.
Igliwie było ważnym surowcem w Związku Radzieckim, w którym z igieł wyrabiano mączkę paszowo-witaminową, pastę chlorofilowo-karotenową i inne produkty. W Polsce do 1960 wyrabiano z igliwia sztuczne włosie. Pozyskuje się nadal igliwie w postaci cetyny do wyrobu stroiszy (głównie igliwie jodłowe i świerkowe), olejków eterycznych (głównie jodłowe i sosnowe) oraz ekstraktu kąpielowego. W tradycjach wielu regionów obecne jest i prawdopodobnie ma dawną historię (nieudokumentowaną ze względu na nietrwałość wyrobów) stosowanie igieł sosnowych do wyplatania różnych wyrobów, zwłaszcza w formie koszyków. Igliwie sosen wykorzystywane jest w plecionkarstwie w Ameryce Północnej i Środkowej, w Azji Południowo-Wschodniej, na Wyspach Kanaryjskich. 
Mączka paszowo-witaminowa.
Wyrabia się ją ze świeżych igieł szybko wysuszonych w wysokiej temperaturze i zmielonych. Z 1 tony cetyny uzyskuje się 250 kg mączki. Stosuje się ją jako kilkuprocentowy dodatek do karmy zwierząt hodowlanych. Preparat ma zwiększać mleczność krów i nieśność kur. Wartości odżywcze mąka z igliwia ma jak dobrej jakości siano, a w odniesieniu do chlorofilu, soli mineralnych i witamin jest od niego zasobniejsza. W krajach Związku Radzieckiego w 1983 produkowano 175 tys. ton mączki z igliwia.
Pasta chlorofilowo-karotenowa.
Stanowi zagęszczony ekstrakt benzenowy. Z 1 tony cetyny uzyskuje się ok. 50 kg pasty. Wykorzystywana jest do wyrobu leków oraz produktów kosmetycznych (mydeł, kremów do golenia, past do zębów).
Olejki eteryczne.
Pozyskiwane są ze świeżego igliwia metodą destylacji z parą wodną. Cenionym surowcem do produkcji olejków jest zwłaszcza cetyna jodły syberyjskiej, w mniejszym stopniu jodły pospolitej i sosny zwyczajnej. Olejki z igieł jodłowych i sosnowych wykorzystuje się do produkcji mydeł i odświeżaczy powietrza. 
Sztuczne włosie.
Wytwarzane było jako namiastka tzw. trawy morskiej tj. materiał wyściółkowy. Używane było przy wyrobie mebli tapicerowanych oraz w siedziskach w wagonach kolejowych. Wyrabiano je poprzez wygniatanie igieł, działanie zasad lub grzybów pleśniowych. Zastosowanie sztucznego włosia skończyło się wraz z popularyzacją materiałów wyściółkowych z tworzyw sztucznych.

</doc>
<doc id="560346" url="https://pl.wikipedia.org/wiki?curid=560346" title="Centrum Kultury „Dworek Białoprądnicki”">
Centrum Kultury „Dworek Białoprądnicki”

Centrum Kultury „Dworek Białoprądnicki” – centrum kultury mieszczące się w zabytkowym dworku w Krakowie na Białym Prądniku w otoczeniu parku im. Tadeusza Kościuszki przy ulicy Papierniczej 2.
Historia.
Pałac renesansowy w XVI wieku.
Pierwsze znane wzmianki źródłowe potwierdzające istnienie na Prądniku, obok folwarku, także dworu biskupiego pochodzą z 1421 i 1468 roku. Dwór ten miał się znajdować w pobliżu rozwidlenia koryta rzeki Prądnik (Białuchy) na dwie odnogi – naturalną i sztuczną (młynówkę). Jak dotąd nie zostały odkryte relikty średniowiecznego dworu, nieznana pozostaje więc dokładna jego lokalizacja. Jej funkcję przejął imponujący renesansowy pałac "„dla zacnego odpoczynku i wytchnienia wielkim kosztem zbudowany”" przez kanclerza Samuela Maciejowskiego – biskupa krakowskiego w latach 1545–1550. Decyzja o wzniesieniu nowej podkrakowskiej rezydencji biskupiej zapaść mogła jeszcze w końcu 1545 roku, budowa rozpoczęła się zapewne w 1546 roku, przy czym ukończono ją z pewnością przed połową 1548 roku. Była to w całości murowana budowla, posiadająca trzy kondygnacje – dwie naziemne i jedną piwniczną. Składała się z czworobocznego zwartego korpusu o rzucie prostokąta oraz z przylegającej do jednego z jego krótszych boków szerszej rzutowo loggii frontowej. Zwracają uwagę znaczne rozmiary budowli – jej korpus mierzył 30 na 37 metrów, a całość wraz z loggią 34 na 42 metry. Wszystkie wnętrza najniższej kondygnacji posiadały (zachowane częściowo do dziś) sklepienia; prowadziły do niej z zewnątrz dwa sklepione wjazdy, usytuowane z dwóch stron na osi głównej budynku. Pod względem architektonicznym i funkcjonalnym reprezentowała typ willi włoskiej. Renesansowa siedziba biskupia na Prądniku miała od początku również charakter obronny. Wieloboczny obwód obronny składał się z murów kurtynowych z kolistymi, otwartymi do wewnątrz basztami (bastejami) w narożach. W 1549 roku przebywający w Prądniku z wizytą u biskupa Maciejowskiego Augustinius Rotundas napisał w liście do kardynała Hozjusza "...jestem pod urokiem tajemniczych budowli oraz ich otoczenia...". Renesansowa willa tętniła życiem, była miejscem spotkań wielu wybitnych ludzi epoki: dyplomatów, poetów, myślicieli.
To tu właśnie Łukasz Górnicki napisał „Dworzanina Polskiego”, którego akcję umieścił w pałacu i przyległym doń ogrodzie:
Jan Kochanowski w słowach "O villa celsis aemula curribus" podziwiał rezydencję, jako twór architektonicznie pięknie wykończony i malowniczo położony.
Następne dziesięciolecie (1550–1560) w pałacu na Białym Prądniku upłynęło pod znakiem działalności biskupa Andrzeja Zebrzydowskiego, który rozbudował willę i uzupełnił jej wnętrze. Był on prawdopodobnie twórcą niewielkiego systemu obronnego w postaci murów kurtynowych z półbasztami. O obronności budowli zachowały się wzmianki w inwentarzu z 1570 roku, gdzie wymienione są 33 działa. W rejestrze z 1632 roku pałac biskupi na Prądniku zaliczono do grupy największych podkrakowskich budowli rezydencjonalnych, określony został jako „kamienica przestronna JM księdza biskupa krakowskiego”. W 1 połowie XVII wieku, gdy willa była już poważnie zniszczona, biskup Piotr Gembicki podjął się po 1642 roku jej remontu. 
Przebudowa z XVII wieku.
Kilkanaście lat później podczas potopu szwedzkiego rezydencja spłonęła. Odbudowę i przebudowę przeprowadził w latach 1665–1669 biskup Andrzej Trzebnicki. Po zakończonej w 1669 roku odbudowie siedziba biskupia na Prądniku była najbardziej okazałą rezydencją podkrakowską, stanowiła stosowną oprawę dla rozpoczynanych tutaj wielkich uroczystości - koronacji królewskich i ingresów biskupich. 30 stycznia 1676 roku spod pałacu prądnickiego wyruszył orszak koronacyjny Jana III Sobieskiego; w oczekiwaniu na wjazd do stolicy król elekt spędził w rezydencji biskupiej dwa poprzednie dni. Bliżej nieokreślone prace przy pałacu na Prądniku prowadzono w połowie lat dwudziestych XVIII wieku z inicjatywy biskupa Konstantego Felicjana Szaniawskiego (1720–1732). Przypuszczalnie to właśnie wówczas mógł powstać układ przestrzenny z dwiema oficynami oskrzydlającymi paradny cour d’honneur. 
Pałac barokowy biskupa Załuskiego w XVIII wieku.
Najbardziej znacząca faza rozwoju rezydencji biskupiej na Prądniku miała miejsce w okresie rządów jednego z najwybitniejszych ordynariuszy krakowskich – biskupa Andrzeja Stanisława Kostki Załuskiego (1746–1758). Przeprowadzono gruntowny remont gmachu pałacu wraz z jego częściową przebudową. W wyniku częściowej zabudowy większości arkad loggii frontowej znacząco przekształcona została fasada pałacu. Budynek nakryto nowym dachem mansardowym, przekształcono fasadę, powstał również nowy element przestrzenny w postaci oprawy architektonicznej dwóch głównych wejść. Zbudowano oranżerię, austerię, kuźnię, browar, młyn i inne budynki gospodarcze oraz nowe piętrowe oficyny.
W rezultacie przeprowadzonej z fundacji biskupa Załuskiego rozbudowy rezydencji na Prądniku powstał największy w skali krakowskiej późnobarokowy zespół pałacowo-ogrodowy. W wyniku adaptacji i rozwinięcia poprzedniego układu z XVI-XVII wieku ukształtowane zostało typowe dla połowy XVIII stulecia osiowe założenie rezydencjonalne we francuskiej „wielkiej manierze”, z układem dwóch dziedzińców (avant-cour et cour d’honneur) ujętych z obydwu stron symetryczną zabudową, z dominantą w postaci gmachu pałacu i rozległym ogrodem kwaterowym. Realizatorem całości założenia pałacowo-ogrodowego w Prądniku był w tym czasie Franciszek Placidi.
Dalsze elementy architektoniczne w stylu późnego baroku zyskał on za sprawą biskupa Kajetana Sołtyka, który dokończył prace rozpoczęte przez Załuskiego. Ukończono wówczas budowę nowych, piętrowych oficyn bocznych. Obydwa bliźniacze budynki połączone były z korpusem pałacu dwukondygnacyjnymi sklepionymi gankami, w części dolnej posiadającymi przejścia z dziedzińca do ogrodu. Być może w pracach przy pałacu brał udział Jakub Fontana. Początkowe lata rządów biskupa Kajetana Sołtyka były ostatnim okresem świetności i rozwoju biskupiego zespołu pałacowego na Białym Prądniku.
Podczas konfederacji barskiej pałac został uszkodzony przez wojska moskiewskie, jednak usterki zostały usunięte. Opisy inwentarzowe z lat 1788–1789 ukazują zły stan zabudowy pałacowej (korpusu głównego i oficyn), w wielu oknach nie było już szyb, a nawet framug, brakowało drzwi, kominków i pieców, niektóre stropy groziły zawaleniem. W roku 1789 dobra biskupie przyłączono do skarbu koronnego, a w rok później oddano w dzierżawę. W 1793 roku w wyniku uchwały sejmu grodzieńskiego Kapituła Krakowska odzyskała Prądnik. W czasie insurekcji kościuszkowskiej w tej okolicy gromadziło się wojsko powstańcze. 
Zniszczenie pałacu.
W 1796 roku władze austriackie skonfiskowały posiadłość białoprądnicką, a następnie ją wydzierżawiły. Od tego czasu obiekt ulegał ciągłym przebudowom. Podjęte po 1815 roku prace remontowe wiązały się z częściową redukcją głównej budowli zespołu. Kolejne przekształcenie ok. 1829 r. doprowadziło do niemal zupełnej rozbiórki gmachu pałacu - został on zredukowany do parterowego dworu. Około połowy XIX wieku nastąpił podział całego terenu posiadłości białoprądnickiej. Dziedziniec wewnętrzny wraz z otoczeniem został podzielony na kilka części, natomiast zespół centralny i przyległy fragment parku pozostał w rękach jednego właściciela: w latach 1861–1900 pani Jasińskiej, później rodziny Jaroszyńskich, Halskich i w drodze dziedziczenia do końca lat 50. XX wieku – Mirockich. Znacznej redukcji uległy również obniżone oficyny boczne (rozebrane ostatecznie w 1968 r.), całkowicie wyburzono przylegające do nich piętrowe galerie, przestał istnieć ogród. Zniszczone bądź przekształcone zostały później także pozostałe elementy założenia rezydencjonalnego, a jego pierwotny układ zatarty.
W latach 50. XX wieku władze PRL postanowiły przejąć bardzo zaniedbany i zniszczony zespół podworski na cele kulturalne. Remont i adaptację dworu z przeznaczeniem na siedzibę Dzielnicowego Domu Kultury rozpoczęto w roku 1973. Na stanowisko pierwszego dyrektora Domu Kultury powołano Annę Chrobak-Kaputową. Kilkunastoosobowy zespół pracowników wprowadził się do Dworku w 1975 roku. Wanda Wolińska, pracownik Dworku, zanotowała wówczas w Kronice: "Sprowadziliśmy się do dworku przy ulicy Papierniczej dokładnie 30 kwietnia 1975 roku (...). Budynek główny, zasłonięty jeszcze rusztowaniami, w dalszym ciągu przechodził proces rewaloryzacji, lecz mimo to wydał nam się obiektem wspaniałym, a samo miejsce posiadało pewną dozę tajemniczości, w którą spowija stare budowle legenda i wyobraźnia ludzka". W styczniu 1975 roku pracę w Dworku podjął Andrzej Radniecki. Zastanawiał się on wówczas czy podupadającemu Dworkowi i jego parkowemu otoczeniu uda się przywrócić dawną świetność.
Historia Centrum Kultury.
Od XVI wieku dworek gościł wybitne osobistości, do których należeli m.in.: Jan Kochanowski (opiewał wierszem sielskie piękno Prądnika i czas młodości spędzony na dworze biskupa Maciejowskiego), Łukasz Górnicki (w willi na Białym Prądniku umieścił akcję "Dworzanina polskiego"), Mikołaj Rej, Tetmajerowie, Wojciech Kossak, swoją pracownię miał tu Jacek Malczewski (tu powstała "Melancholia", "Błędne koło" i "Malarczyk"), malowała Olga Boznańska. Prawdopodobnie na dworze i w pobliskim parku przebywał Tadeusz Kościuszko, który zatrzymał się w sąsiednim zajeździe, zwanym dziś Zajazdem Kościuszkowskim.
W czasach współczesnych bywali tu Ewa Bem, Paweł Albiński, Grażyna Łobaszewska, Marek Grechuta, Wojciech Młynarski, Kora z zespołem Maanam, Grupa Osjan, Krystyna Prońko i Zbigniew Wodecki. Swoją przygodę z teatrem zaczynała Bożena Krzyżanowska, w sali prób regularnie spotykali się The Willows. W studio nagrań materiał rejestrowali: Jan Kanty Pawluśkiewicz, Alicja Majewska, Czerwone Gitary i Grzegorz Turnau.
Programy artystyczne.
Muzyka.
W zabytkowych piwnicach działał Jazz Club Dworek prowadzony przez Antoniego Krupę, Andrzeja Radnieckiego i Wojciecha Chmurowicza. Koncertowali tam wybitni jazzmeni polscy i zagraniczni m.in.: Quartet Janusza Muniaka, Jazz Band Ball Orchestra, The Quartet, Andrzej Zaucha, Jan Ptaszyn Wróblewski, Tomasz Stańko, Osjan, Laboratorium, Bicollection, Krystyna Prońko i inni. W piwnicach odbywały się również popularne cykle prelekcji „Giganci Jazzu” i „Muzyczny Hyde Park”. Ćwiczyły tu młode grupy jazzowe i rockowe, np. Safjan, Drive, laureaci konkursów „Jazz Juniors”: Chwila Nieuwagi, Project, Acceptation i „Złotej Tarki”: The Willows. Bywali – The Cooks i Grupa Marka B. oraz legendarny skład Düpą, z którego po śmierci Piotra Marka utworzył się zespół Püdelsi.
Przez wiele lat w piwnicach Dworku odbywały się Meetingi Bluesowe, czyli koncerty i recitale, a przede wszystkim wspólne jam sessions. Inspiratorami wspólnego muzykowania byli m.in.: Paweł Ostafin, Leszek Wójtowicz i Antoni Krupa. W ofercie Dworku od zawsze było także wiele propozycji dla melomanów i miłośników muzyki poważnej. Organizowano cykl „Muzyka dawna w Dworku Białoprądnickim” (muzyka poważna – barok i renesans), którego kontynuacją były „Wieczory w Dworku” realizowane wspólnie z Akademią Muzyczną. Dziś raz w miesiącu odbywa się cykl „Spotkania z operą i nie tylko...” oraz koncerty muzyki rozrywkowej, poważnej i operowej pod hasłem „Muzyczne Czwartki”.
Literatura i teatr.
Jednym z przedsięwzięć Centrum Kultury jest Scena Teatralna Dzieci i Młodzieży (Teatr Lektur Szkolnych i Scena Dziecięca). W skład pierwszego zespołu Teatr Lektur Szkolnych wchodzili m.in.: Maria Rabczyńska, Maria Górecka, Jerzy Bączek i Bogdan Grzybowicz, potem dołączyli Piotr Skiba, Tomasz Schimscheiner, Agnieszka Wielgosz i in. Historia Teatru Lektur Szkolnych to ponad 3 tysiące spektakli i około 300 tysięcy widzów.
Młodzieżowy zespół teatralny Teatr Poezji i Publicystyki „Obrok” uczył szacunku do języka i poprzez teatr ukazywał jego piękno. Wielu znanych krakowskich aktorów zaczynało w „Obroku” swoją przygodę ze sceną, m.in.: Ziuta Zającówna, Dorota Zięciowska, Jacek Milczanowski, Bożena Krzyżanowska, Agnieszka i Tomasz Schimscheiner.
Młodzieżowe Studio Teatralno-Językowe uczyło języków obcych poprzez sceniczną realizację tekstów dramatycznych, a także poprzez umotywowanie młodzieży do podróży po świecie.
W poniedziałkowe wieczory w Piwnicach Dworku miłośnicy słowa pisanego spotykają się w ramach cyklu „Piwnica Literacko-Muzyczna”. Jego korzenie sięgają lat 70. XX wieku – wówczas istniał Zajazd Błędnych Antoniego Drożdżowskiego, następnie Klub Twórców Zbigniewa Polaka, Romana Michalika i Wiesława Danielca. Były to happeningi, wernisaże, wieczory poezji, koncerty, itd.
Atrakcją poniedziałkowych letnich wieczorów są przedstawienia sztuk teatralnych na wolnym powietrzu, na które przybywają liczni mieszkańcy dzielnicy.
Instytucje związane z dworkiem.
W Centrum Kultury swoją siedzibę mają:
W strukturach Centrum Kultury znajdują się:

</doc>
<doc id="560356" url="https://pl.wikipedia.org/wiki?curid=560356" title="Miłek jesienny">
Miłek jesienny

Miłek jesienny ("Adonis annua" L.) – gatunek rośliny rocznej z rodziny jaskrowatych ("Ranunculaceae"). W stanie dzikim występuje w Afryce północnej, Azji zachodniej i w Europie. Introdukowany do flory Ameryki Północnej. We florze Polski uznany za efemerofit.
Uprawa.
Jako roślina ozdobna uprawiany jest w ogródkach w Ameryce Północnej i Europie, w Polsce rzadko. Najlepiej rośnie na słonecznym, ale osłoniętym od wiatru stanowisku, na wilgotnej, próchnicznej glebie. Rozmnaża się go przez podział rozrośniętych kęp, lub przez wysiew nasion tuż po ich zbiorze.

</doc>
<doc id="560357" url="https://pl.wikipedia.org/wiki?curid=560357" title="Fabrizio Miccoli">
Fabrizio Miccoli

Fabrizio Miccoli (ur. 27 czerwca 1979 w Nardo) – włoski piłkarz, który występował na pozycji napastnika.
Swoją zawodową karierę zaczynał w Casaronie, potem grał w Ternanie i Perugii, skąd został kupiony do Juventusu. Następnie przez krótki okres występował w Fiorentinie. Później dwa sezony spędził w Benfice Lizbona. W lipcu 2007 za 4,3 mln euro trafił do Palermo.

</doc>
<doc id="560365" url="https://pl.wikipedia.org/wiki?curid=560365" title="Filantropia (film)">
Filantropia (film)

Filantropia (rum. "Filantropica") – francusko-rumuńska tragikomedia nakręcona w 2002 przez Nae Caranfila. Film został wyselekcjonowany jako oficjalny kandydat Rumunii do Oscara dla najlepszego filmu nieanglojęzycznego, nie otrzymał jednak nominacji.
Fabuła.
Głównym bohaterem jest Ovidiu (Mircea Diaconu) – nauczyciel w szkole średniej, który stara się dorobić do pensji pracując dla Pepe (Gheorghe Dinica) kierującego zorganizowaną grupą żebraków.

</doc>
<doc id="560366" url="https://pl.wikipedia.org/wiki?curid=560366" title="Lista spalinowych zespołów trakcyjnych i wagonów eksploatowanych w Polsce">
Lista spalinowych zespołów trakcyjnych i wagonów eksploatowanych w Polsce

Lista spalinowych zespołów trakcyjnych i wagonów eksploatowanych w Polsce w kolejowym ruchu planowym przez polskich przewoźników.

</doc>
<doc id="560369" url="https://pl.wikipedia.org/wiki?curid=560369" title="Botrychium lunaria">
Botrychium lunaria



</doc>
<doc id="560372" url="https://pl.wikipedia.org/wiki?curid=560372" title="Miłek amurski">
Miłek amurski

Miłek amurski ("Adonis amurensis" Regel &amp; Radde) – gatunek rośliny z rodziny jaskrowatych ("Ranunculaceae"). Pochodzi z Syberii, a dokładniej z tych okolic, przez które przepływa rzeka Amur. Jest uprawiany w wielu krajach.
Uprawa.
Najlepiej rośnie na słonecznym, ale osłoniętym od wiatru stanowisku, na wilgotnej, próchnicznej glebie. Rozmnaża się go przez podział rozrośniętych kęp, lub przez wysiew nasion tuż po ich zbiorze.

</doc>
<doc id="560373" url="https://pl.wikipedia.org/wiki?curid=560373" title="Miłek złocisty">
Miłek złocisty

Miłek złocisty ("Adonis chrysocyathus") – gatunek rośliny z rodziny jaskrowatych ("Ranunculaceae"), rosnący jedynie w wysokich partiach gór Tienszan. Działanie i zastosowanie lecznicze takie samo jak miłek wiosenny (przejawia najsilniejsze działanie z wszystkich gatunków miłka).

</doc>
<doc id="560374" url="https://pl.wikipedia.org/wiki?curid=560374" title="Miłek syberyjski">
Miłek syberyjski

Miłek syberyjski ("Adonis sibirica") – gatunek roślin z rodziny jaskrowatych ("Ranunculaceae"), rosnący na Syberii. Działanie lecznicze i zastosowanie takie samo jak miłek wiosenny, tyle że słabsze.

</doc>
<doc id="560375" url="https://pl.wikipedia.org/wiki?curid=560375" title="Wyjście robotników z fabryki">
Wyjście robotników z fabryki

Wyjście robotników z fabryki lub Wyjście robotników z fabryki Lumière w Lyonie (fr. "La Sortie de l’usine Lumière à Lyon") – pierwszy film w dziejach kinematografii pokazany publicznie. Film trwa 45 sekund.
Jego projekcja 28 grudnia 1895 trwająca minutę i składająca się z 10 krótkich filmów braci Lumière, podczas pierwszego publicznego pokazu w Salon indien du Grand Café przy bulwarze Kapucynów w Paryżu, jest uznawana za narodziny kina.
Choć często podaje się, że "Wyjście robotników z fabryki" jest pierwszym filmem w historii, w rzeczywistości pierwszym powstałym filmem był "Scenka ogrodu z Roundhay" z 1888 roku.

</doc>
<doc id="560376" url="https://pl.wikipedia.org/wiki?curid=560376" title="Miłek turkiestański">
Miłek turkiestański

Miłek turkiestański ("Adonis turkestanica" Adolf) – gatunek roślin z rodziny jaskrowatych, rosnący w Azji Środkowej. Działanie i zastosowanie medyczne takie samo jak miłka wiosennego, tyle że o wiele silniejsze.

</doc>
<doc id="560377" url="https://pl.wikipedia.org/wiki?curid=560377" title="Miłek wołżański">
Miłek wołżański

Miłek wołżański ("Adonis wolgensis") – gatunek roślin z rodziny jaskrowatych ("Ranunculaceae"). Różni się od miłka wiosennego siłą wzrostu i mniejszymi kwiatami, rośnie nad Donem i Wołgą, na południu Syberii Zachodniej oraz w północnej części Kazachstanu. Działanie lecznicze i zastosowanie takie samo jak miłek wiosenny, tyle że słabsze.

</doc>
<doc id="560378" url="https://pl.wikipedia.org/wiki?curid=560378" title="Cud w Bernie">
Cud w Bernie

Cud w Bernie – potoczne określenie finałowego meczu mistrzostw świata w piłce nożnej 1954 w Szwajcarii pomiędzy reprezentacjami RFN i Węgier, który odbył się 4 lipca 1954 na Wankdorfstadion w Bernie i zakończył sensacyjnym zwycięstwem Niemców 3:2, którzy tym samym zostali po raz pierwszy mistrzami świata.
Przed finałem.
RFN.
Przed II wojną światową reprezentacja Niemiec (III Rzeszy), poza brązowym medalem z mundialu 1934, nie odnosiła dużych sukcesów. Po wojnie, w związku ze zbrodniami wojennymi, trzy niemieckie reprezentacje: RFN, NRD i Saary nie zostały dopuszczone do eliminacji do mistrzostw w 1950 w Brazylii. Mistrzostwa świata 1954 w Szwajcarii były pierwszym dla RFN wielkim turniejem po II wojnie światowej. Nie spodziewano się, aby Niemcy mogli odegrać jakąś większą rolę. Samo dotarcie do finału było dużym zaskoczeniem.
Węgry.
Reprezentacja Węgier (nazywana „Złotą jedenastką”) była największym faworytem do zdobycia tytułu mistrza świata. Od 14 maja 1950 Węgrzy nie przegrali żadnego z 32 kolejnych meczów, z czego 28 wygrali, a tylko 4 zremisowali. Zostali w tym czasie mistrzami olimpijskimi w 1952 w Helsinkach i zdobyli Central European International Cup w 1953. W meczu rozegranym 25 listopada 1953 reprezentacja Węgier została pierwszą drużyną spoza Wysp Brytyjskich, która pokonała na stadionie Wembley reprezentację Anglii 6:3. Pół roku później, 23 maja 1954 w Budapeszcie Węgrzy ponownie wygrali, tym razem 7:1, co pozostaje najwyższą porażką Anglików w historii.
Reprezentacja Węgier w fazie grupowej mistrzostw świata 1954 spotkała się już z reprezentacją RFN, którą pokonała na St. Jakob-Stadion w Bazylei aż 8:3. Podczas tego meczu kapitan "Złotej jedenastki", Ferenc Puskás doznał poważnej kontuzji, która wykluczyła go z występów w dwóch następnych meczach fazy pucharowej. Mimo tego reprezentacja Węgier wygrała po 4:2 w ćwierćfinale z Brazylią (ówczesny wicemistrz świata) i w półfinale z Urugwajem (obrońca tytułu).
Mecz.
4 lipca 1954, na Wankdorfstadion w Bernie reprezentacja Węgier z Ferencem Puskásem w składzie spotkała się w finale z reprezentacją RFN. Tego dnia padał deszcz, a Niemcy warunki określili jako "pogoda Fritza Waltera" („Fritz Walter-Wetter”), gdyż ich kapitan grał swoje najlepsze mecze właśnie w takich warunkach. Ponadto Niemcy mieli nowatorskie obuwie przygotowane przez Adi Dasslera (założyciela firmy Adidas), które pozwało na grę w każdych warunkach pogodowych. Buty miały wkręcane korki i w czasie gdy boisko stawało się grząskie, wymieniono im je na dłuższe, co dawało lepszą przyczepność.
Początek dla "Złotej jedenastki" był pomyślny: już po ośmiu minutach meczu, dzięki bramkom Ferenca Puskása i Zoltána Czibora, drużyna węgierska prowadziła 2:0.
Jednak w 10. minucie nastąpił nieoczekiwany zwrot. Hans Schäfer dośrodkował z lewej strony. Obrońca Gyula Lóránt odbił piłkę w stronę bramkarza, jednak zrobił to zbyt słabo. Jego błąd wykorzystał Max Morlock, który dobiegł do piłki i zmylił zaskoczonego Gyulę Grosicsa.
W 18. minucie reprezentację Węgier spotkał następny cios, tym razem ze strony Helmuta Rahna, który strzelił wyrównującą bramkę na 2:2. „Złota jedenastka” ruszyła do ataku, jednak niemiecka obrona, a szczególnie bramkarz Toni Turek, nie dała się zaskoczyć. W 24. minucie Turek popisał się fantastyczną obroną strzału Zoltána Czibora, a znany w tamtych latach niemiecki komentator radiowy, Herbert Zimmermann krzyknął do mikrofonu: "„Toni, jesteś piłkarskim bogiem!”". Do przerwy wynik już się nie zmienił.
Na początku drugiej połowy Węgrzy ponownie zdobyli przewagę, jednak nie przekładało się to na gole. Zawodnicy stawali się coraz bardziej podenerwowani. Następne uderzenia były niecelne lub skutecznie bronione przez niemieckiego bramkarza.
W 84. minucie Hans Schäfer podał główką do Helmuta Rahna, który strzelił bramkę dla RFN na 3:2. W 87. minucie Puskás trafił w końcu do bramki Niemców, jednak angielski sędzia William Ling nie uznał gola, bo sędzia liniowy dopatrzył się spalonego.
Mecz zakończył się wynikiem 3:2 dla reprezentacji RFN, którzy tym samym zostali mistrzami świata, choć nie dawano im dużych szans nawet na wyjście z grupy. W ten sposób przerwana została niezwykła passa „Złotej jedenastki”.
Po meczu.
Trener Węgrów, Gusztáv Sebes, tłumaczył porażkę zmęczeniem zespołu, który pokonał w drodze do finału reprezentacje Brazylii i Urugwaju, a także nocnym koncertem zorganizowanym w okolicy hotelu, który utrudniał sen zawodnikom. Skarżył się też na brutalną grę przeciwnika, kontuzję Puskása, system rozgrywek i nieuznanie wyrównującej bramki w końcówce. Triumfujący Sepp Herberger mówił natomiast, że jego zespół miał równie trudną drogę do decydującego pojedynku, brutalną grę podopiecznych nazwał ostrą, bramka Puskása padła ze spalonego, a źródła sukcesu upatrywał przede wszystkim w konsekwencji taktycznej i umiejętności wyciągania wniosków, przede wszystkim z pierwszego meczu z reprezentacją Węgier.
Kontrowersje.
W 2010 pojawiały się informacje, że zwycięstwo niemieckie nie było czyste. Historyk sportu Erik Eggers wraz z zespołem zajmował się badaniem tego przypadku na Uniwersytecie Humboldtów w Berlinie. Orzekł on, iż istnieje „kilka mocnych przesłanek, które wskazują na wstrzykiwanie niektórym niemieckim piłkarzom Pervitinu, a nie witaminy C jak wcześniej twierdzono”. Pervitin był opartym na metamfetaminie stymulantem używanym wśród żołnierzy podczas II wojny światowej. Badania przeprowadzone przez Uniwersytet w Lipsku, które zostały później określone jako „Doping w Niemczech”, były finansowane przez Niemiecki Komitet Olimpijski.
Statystyki.
----MISTRZ ŚWIATA 1954
RFN
PIERWSZY TYTUŁ
Wpływ historyczny.
Niemcy.
W 1949 powstała Republika Federalna Niemiec. W kraju panowało przygnębienie i rozczarowanie przegraną wojną i rządami aliantów. Na początku lat pięćdziesiątych wydawało się, że sytuacja ulega poprawie. Niemcy mieli ponownie zagrać na mistrzostwach świata.
Zdobycie mistrzostwa przez reprezentację sprawiło, że wreszcie Niemcy mieli powód do dumy. Po raz pierwszy od zakończenia wojny zagrano niemiecki hymn narodowy na międzynarodowej imprezie sportowej. O meczu tym mówiono jeszcze bardzo długo. Od tego wydarzenia Niemcy byli postrzegani jako faworyci każdej większej imprezy, co praktycznie trwa do dziś. Politolog Arthur Heinrich i historyk Joachim Fest mówili w związku z „Cudem w Bernie” o narodzinach Republiki Federalnej Niemiec.
„Cud z Berna” miał także swój udział w szybkim rozwoju Republiki Federalnej Niemiec po II wojnie światowej. Tchnął wielkiego ducha optymizmu, co przyczyniło się w jakimś stopniu do cudu gospodarczego.
W 2003 powstał film fabularny "Cud w Bernie" w reżyserii Sönke Wortmanna. Komentarz Herberta Zimmermanna do gola strzelonego przez Helmuta Rahna, dającego prowadzenie Niemcom 3-2 ("Schäfer otoczony wewnątrz… Główka… Czysto. Rahn powinien strzelać… Rahn strzela! Gol! Gol! Gol! Gol! Gol dla Niemców! Niemcy prowadzą 3-2. Jestem szalony! Jestem szczęśliwy!") jest znany nawet najmłodszym kibicom.
Węgry.
W Budapeszcie zawrzało. Porażka w finale z Niemcami została odebrana jako kompromitacja. Pojawiły się plotki, że piłkarze „sprzedali” mecz, a nawet że każdy z piłkarzy „Złotej jedenastki” dostał od reprezentacji RFN mercedesa w zamian za oddanie im zwycięstwa. Na ulicach Budapesztu wieczorem 4 lipca zgromadziło się ok. 4 tysiące protestujących, którzy grozili śmiercią trenerowi Sebesowi i kapitanowi drużyny Puskásowi i wdarli się pod siedzibę radia. Następnego dnia doszło do ponownych demonstracji, które wieczorem zgromadziły do 10 tysięcy ludzi. Tłum wybijał szyby i zablokował komunikację. Przewrócono tramwaj, podpalono kilka samochodów. W ciągu następnych dnia trwały zamieszki na mniejszą skalę. 7 lipca policja musiała zabezpieczyć dworce kolejowe, gdzie tłum oczekiwał na przyjazd piłkarzy. Ogółem zatrzymano 472 osoby, z tego 11 oskarżono o zniszczenie mienia lub napaść na policjantów, a pozostałych ukarano mandatami. Władze ukarały dziennikarzy, zmieniając kierownictwo "„Nepsportu”". Utrzymywały, że „Złota jedenastka” istnieje dzięki rządom komunistów.
Drużyna wróciła ze Szwajcarii pociągiem. Na granicy zgotowano im gorące powitanie, jednak w Győr kazano im wysiąść i autokarem przewieziono do Taty. Węgierski przywódca Mátyás Rákosi podziękował wszystkim piłkarzom za waleczną grę podczas mistrzostw. Piłkarze byli rozwożeni do domów samochodami bezpieczeństwa w godzinach nocnych. Wkrótce bramkarz reprezentacji Gyula Grosics został oskarżony o zdradę i szpiegostwo. Został zdyskwalifikowany na półtora roku. Nie pozwolono mu na grę w Honvedzie i przeniósł się do Tatabánya Bányász.
W 1956 na Węgrzech wybuchła rewolucja, w wyniku której wielu piłkarzy „Złotej jedenastki” wyjechało za granicę, tym samym kończąc występy w reprezentacji. Węgrzy już nigdy nie odegrali tak wielkiej roli w świecie futbolu.

</doc>
<doc id="560379" url="https://pl.wikipedia.org/wiki?curid=560379" title="Stíny Plamenů">
Stíny Plamenů

Stíny Plamenů – czeska grupa muzyczna grająca black metal. Powstała w 1998 roku z inicjatywy Lorda Morbivoda.
Obecny skład zespołu.
Opracowano na podstawie materiału źródłowego

</doc>
<doc id="560380" url="https://pl.wikipedia.org/wiki?curid=560380" title="Maciej Mielżyński (powstaniec śląski)">
Maciej Mielżyński (powstaniec śląski)

Maciej Ignacy Mielżyński, ps. „Nowina-Doliwa” (ur. 13 października 1869 w Chobienicach, zm. 9 stycznia 1944 w Wiedniu) – hrabia, podpułkownik kawalerii Wojska Polskiego, polski działacz narodowy w Wielkopolsce i na Górnym Śląsku. Naczelny wódz III powstania śląskiego, współzałożyciel Stronnictwa Polskiego na Górnym Śląsku.
Życiorys.
Jego ojciec, hr. Karol Ignacy Mielżyński, był ziemianinem z Chobienic w powiecie wolsztyńskim, w Wielkopolsce. Matka Emilia pochodziła z rodu hrabiów Bnińskich. Jego rodzina należała do najbogatszych w Wielkopolsce. Ukończył szkołę średnią w Lesznie, potem studiował prawo i malarstwo w Monachium. Odbył służbę wojskową w armii niemieckiej w latach 1894–1898, a następnie w latach 1898–1914 odbywał praktyki rolnicze w Będlewie i Dakowach Mokrych. W latach 1903–1914 był posłem do Reichstagu. W okresie 1904–1910 był prezesem Klubu Wioślarskiego z roku 1904 w Poznaniu.
21 grudnia 1913 w Dakowach Mokrych zastrzelił zdradzającą go żonę Felicję z Potockich (córkę hr. Bolesława Eligiusza Potockiego z Będlewa i Józefy z Mycielskich) oraz jej siostrzeńca i kochanka – hr. Alfreda Miączyńskiego (syna Władysława Miączyńskiego i Heleny z Potockich – siostry przyrodniej Felicji). Niesnaski w małżeństwie trwały od 1902, oboje dłuższy czas żyli osobno z uwagi na zdrady żony. W trakcie pozornej poprawy sytuacji Mielżyński odkrył odwiedzającego żonę Miączyńskiego i zabił kochanków. W lutym 1914 przed sądem przysięgłych stwierdzono, że popełnił czyn w stanie największego rozdrażnienia i działał w szale. Werdyktem ławy przysięgłych było to zabójstwo w afekcie, w związku z czym Mielżyński został uniewinniony i natychmiast zwolniony. Mimo tego stosowany był wobec niego w Wielkopolsce bojkot towarzyski.
W 1909 posiadał wsie rycerskie: Chobienice, Godziszewo, Grońsko i Nieborze w powiecie babimojskim rejencji poznańskiej w Wielkim Księstwie Poznańskim.
W 1909 zaczął interesować się sprawami górnośląskimi, politycznie związał się z endecją. Kupił też wydawnictwo Karola Miarki seniora w Mikołowie. I wojnę światową spędził w szeregach armii niemieckiej. W 1920 wstąpił do Wojska Polskiego w stopniu majora. W styczniu 1921 został oddelegowany na Górny Śląsk (już jako podpułkownik kawalerii). Początkowo zastępca dowódcy, a od kwietnia 1921 dowódca tajnej organizacji wojskowej Dowództwo Obrony Plebiscytu (DOP). W chwili wybuchu III powstania śląskiego DOP został przekształcony w Naczelną Komendę Wojsk Powstańczych, a Mielżyński stanął na czele III powstania śląskiego. O wybuchu III powstania śląskiego, zadecydowali wojskowi związani z II Oddziałem Sztabu Ministerstwa Spraw Wojskowych. Decyzję taką podjął szef „dwójki” i wiceminister ppłk Bogusław Miedziński, za przyzwoleniem Piłsudskiego. 31 maja 1921 został odwołany z zajmowanego stanowiska i pod koniec 1921 przeniesiony w stan spoczynku.
W 1924 był oficerem pospolitego ruszenia kawalerii 5 pułku ułanów w Ostrołęce, w stopniu podpułkownika ze starszeństwem z dniem 1 czerwca 1919. W 1927 objął majątek ziemski Gołębiewko pod Tczewem na Pomorzu Gdańskim, gdzie przebywał do 1939.
Długoletni prezes Zjednoczonych Związków Powstańczych i Wojackich, honorowy członek Związku Powstańców Śląskich.
W czasie II wojny światowej mieszkał najpierw w Warszawie (1939–1940), a od 1940 w Wiedniu, pod nadzorem gestapo. Tam też zmarł w 1944 i został pochowany. Jego syn, Karol Maciej Mielżyński (1906–1994), artysta malarz, zamieszkał po wojnie w Kłodzku, zmarł w Poznaniu.

</doc>
<doc id="560381" url="https://pl.wikipedia.org/wiki?curid=560381" title="Josef Herberger">
Josef Herberger



</doc>
<doc id="560382" url="https://pl.wikipedia.org/wiki?curid=560382" title="Stiny Plamenu">
Stiny Plamenu



</doc>
<doc id="560393" url="https://pl.wikipedia.org/wiki?curid=560393" title="Eleazar ben Jair">
Eleazar ben Jair

Eleazar ben Jair. (zm. 73 r. n.e.) – ostatni przywódca Żydów w czasie powstania przeciw Rzymianom 66-73 n.e. 
Życiorys.
Potomek (być może wnuk) Judy Galilejczyka i krewny przywódcy sykariuszy Menachema. Po zdobyciu Jerozolimy przez Rzymian dowodził obroną Masady. Wedle świadectwa Józefa Flawiusza zachęcił obrońców twierdzy do zbiorowego samobójstwa.

</doc>
<doc id="560394" url="https://pl.wikipedia.org/wiki?curid=560394" title="Kanut IV Święty">
Kanut IV Święty

Kanut IV Święty duń. "Knud den Hellige", (ur. ok. 1043, zm. 10 lipca 1086) – męczennik, król Danii w latach 1080-1086, święty Kościoła Katolickiego, patron Danii.
Gorliwie starał się utwierdzać i rozszerzać chrześcijaństwo w swoim kraju. Poślubił Adelajdę, córkę Roberta I, hrabiego Flandrii. Jego przeciwnicy zamordowali go w kościele św. Albana w Odense 10 lipca 1086 roku.
Wspomnienie liturgiczne obchodzone jest 19 stycznia ("kat."), 13 stycznia (w Szwecji i Finlandii).

</doc>
<doc id="560396" url="https://pl.wikipedia.org/wiki?curid=560396" title="Obcinanie">
Obcinanie

Obcinanie (ang. "clipping") – w geometrii obliczeniowej i grafice komputerowej nazwa grupy algorytmów, których celem jest znalezienie części wspólnej obiektu (np. okręgu, odcinka, prostokąta, wielokąta czy bitmapy) wyświetlanego w oknie, zwykle będącym prostokątem.
Algorytmy obcinania działają zwykle z precyzją obiektową, tj. wynikiem algorytmu jest obiekt lub grupa obiektów; np. wynikiem obcięcia wielokąta przez prostokąt jest jeden lub więcej wielokątów. Rzadziej obcinanie wykonuje się dopiero podczas rasteryzacji, wówczas algorytm działa na poziomie pikseli, zapalając tylko te, które znajdują się wewnątrz okna.
Obcinanie niewidocznych elementów ma szczególnie istotne znaczenie w grafice 3D. Ze względu na ograniczone pole widzenia kamery (lub obserwatora), większość elementów jest zwykle niewidoczna. Przetwarzanie ich geometrii przez GPU znacznie spowolniłoby szybkość działania programu, dlatego stosuje się liczne algorytmy obcinania, np. odrzucanie tylnych ścianek, rysowanie tylko obiektów będących w widoku lub różne metody obliczania widoczności (BSP, octree).

</doc>
<doc id="560397" url="https://pl.wikipedia.org/wiki?curid=560397" title="Strehlen">
Strehlen



</doc>
<doc id="560398" url="https://pl.wikipedia.org/wiki?curid=560398" title="Bitwa morska pod Plymouth">
Bitwa morska pod Plymouth

Bitwa morska pod Plymouth – starcie zbrojne, które miało miejsce 26 sierpnia 1652 podczas pierwszej wojny angielsko-holenderskiej.
Wódz angielski George Ayscue dowodzący flotą liczącą 40 liniowców i 5 branderów, zaatakował konwój holenderski eskortowany przez eskadrę holenderską pod wodzą admirała de Ruytera, liczącą 23 liniowce i 6 branderów. Obaj wodzowie przed wojną byli osobistymi przyjaciółmi.
Różnica sił została nieco wyrównana przez udział po stronie holenderskiej uzbrojonych statków kupieckich, znajdujących się w konwoju. Celny ogień działowy floty holenderskiej sprawił, że okręty dowodzone przez Ayscue'a musialy przerwać walkę i wycofać się do Plymouth w celu dokonania napraw zniszczonego omasztowania i takielunku. W tym czasie holenderski konwój bezpiecznie pożeglował na Atlantyk. Ayscue natomiast pozbawiony został dowództwa.

</doc>
<doc id="560399" url="https://pl.wikipedia.org/wiki?curid=560399" title="Thurgau">
Thurgau



</doc>
<doc id="560400" url="https://pl.wikipedia.org/wiki?curid=560400" title="Kamień (Piekary Śląskie)">
Kamień (Piekary Śląskie)

Kamień (niem. "Kamin") – dzielnica Piekar Śląskich, leży w południowo-wschodniej części miasta nad Brynicą.
Pierwsza wzmianka o osadzie Kamień ma pochodzić z 961 roku, lecz nie wiadomo czy nie jest to sztuczna data wykreowana w okresie PRL.
Potwierdzona wzmianka o istnieniu osady Kamień pochodzi z 1251 roku, kiedy to była własnością rycerza Widgo, następnie Bernarda Kamencza od 1254 roku. Wzmiankuje się o miejscowości także w 1275 roku. Miejscowość przez lata była częścią kasztelani Bytomskiej, znajdowała się w granicach samodzielnego Księstwa Opolskiego. 19 lutego 1327 roku w Opawie doszło do hołdu lennego Księcia Bytomsko-Kozielskiego Władysława, a po wojnie polsko-czeskiej, teren ten został przyłączony do Królestwa Czech. W XV wieku doszło do wyłomu części małych Księstw przy granicy z Małopolska, co doprowadziło z czasem do włączenia do Królestwa Polskiego Księstw Oświęcimskiego, Zatorskiego oraz uniezależnienie się Księstwa Siewierskiego którym odtąd zarządzali biskupi krakowscy. Na rzece Brynicy ustalono granice pomiędzy Śląskiem a Księstwem Siewierskim oraz Królestwem Polskim, która utrzymała się aż do rozbiorów Polski. Granica również przebiegała tam po marszu Cesarza Napoleona który restytuował Księstwo Siewierskie. Po kongresie wiedeńskim Siewierz znalazł się w granicach Królestwa Kongresowego. Królestwo Polskie zostało zlikwidowane w 1832 roku po powstaniu listopadowym, co ustaliło granicę pomiędzy Prusami a Cesarską Rosją aż do wybuchu I wojny światowej, a potem do przyłączenia części Górnego Śląska do Polski. W okresie międzywojennym w miejscowości stacjonował komisariat Straży Granicznej i placówka II linii SG „Kamień”.
W 1277 roku utworzono parafię rzymskokatolicką pw. św. Apostołów Piotra i Pawła, odłączając ją od parafii św. Małgorzaty w Bytomiu. Parafię erygowano 4 października 1277 roku. Miał długości 25 m, szerokości 12 m i mógł według starych opinii pomieścić 400 osób. W latach 60. XIII wieku zbudowano tu kościół, który według przypuszczeń zbudował rycerz Emmeram Kołda herbu Oksza, ojciec zasłużonego dla Kościoła Krakowa i Wrocławia biskupa Nankera. W Kamieniu urodził się sam Nankier (Jan Kołda), który jako kanclerz sieradzki wspierał Władysława Łokietka w walce o polski tron, za co został później wynagrodzony nominacją na biskupa krakowskiego i rozpoczął budowę katedry gotyckiej na Wawelu. Obecny kościół parafialny w Kamieniu został zbudowany w roku 1899 przez Księdza Proboszcza Józefa Kruppa pochodzącego z Bierunia.
W latach 1908-1911 zbudowano Kopalnię Węgla Kamiennego Andaluzja. Podczas II wojny światowej oraz w 1945 roku przy kopalni w Brzozowicach-Kamieniu utworzono obóz pracy przymusowej dla więźniów, internowanych i jeńców. W 1999 roku została ona postawiona w stan likwidacji a 15 lat później całkowicie zlikwidowana.
W 1922 roku powstał Górniczy Klub Sportowy Andaluzja. Klub obecnie występuje w rozgrywkach kategorii A, w latach świetności klub występował w III lidze a na mecze chodziło ponad 5 tysięcy kibiców.
W roku 1933 Kamień wraz z Brzozowicami utworzył jedną wiejską gminę Brzozowice-Kamień, która w 1936 uzyskała miejskie uprawnienia finansowe. W czasie II wojny światowej na terenie gminy działają Kompania Powstańcza pod dowództwem L. Siwego oraz Obóz Rewolucji Międzynarodowej Unii Słowian, którego przywódcy Józef Bartoszewski i Wilhelm Tomala zginęli.
W roku 1947 Brzozowice-Kamień uznano za gminę wiejską o charakterze miejskim. W 1954 roku (jako gromada) awansowała ona do rangi osiedla, a w roku 1962 otrzymała status miasta. Od 1975 w granicach miasta Piekary Śląskie.
Na przełomie lat 50. i 60. w zachodniej części Kamienia wybudowano "Osiedle Andaluzja", zaś w latach 70. i początku 80. we wschodniej części miejscowości powstały: "Osiedle Powstańców Śląskich" ("Osiedle Skłodowskiej") i "Osiedle Manhattan" ("Osiedle Andaluzja II"), dziś łącznie zwane "Manhattanem". 
Godło Kamienia.
Obrazuje w wąwozie między dwiema prostopadłymi ścianami górnika trzymającego oburącz kilof i rąbiącego ścianę. Godło to pojawiło się dopiero na pieczęci sporządzonej w latach międzywojennych. Jej odciski są na dokumentach z 1923 roku. Geneza godła wiąże się z wybudowaną w Kamieniu Kopalnią w której zatrudnienie znaleźli mieszkańcy wsi.

</doc>
<doc id="560401" url="https://pl.wikipedia.org/wiki?curid=560401" title="Juda Galilejczyk">
Juda Galilejczyk

Juda Galilejczyk, Juda z Galaunitis albo Juda z Gamali (I wieku p.n.e./I wieku) – współzałożyciel stronnictwa zelotów. Jego rodzinne miasto znajdowało się na Wzgórzach Golan poza Galileą a przydomek Galilejczyk może pochodzić od miejsca, w którym działał.
W 6 n.e. po złożeniu z tronu (a konkretnie odsunięciu) etnarchy Archelaosa, syna Heroda Wielkiego, namiestnik Syrii Kwiryniusz przystąpił do realizacji cesarskiego spisu Żydów, niezbędnego do uregulowania podatków w nowej rzymskiej prowincji Judei. Arcykapłan Joazar syn Boetosa, próbował uspokoić wzburzoną ludność, jednak niezadowolenie utrzymywało się i Juda Galilejczyk nakłonił mieszkańców do buntu, wyrzucając im, że godzą się na płacenie Rzymianom podatków i że chcą podlegać władzy nie tylko samego Boga, lecz i Rzymian. Rewolta ta, przyczyniła się do powstania skrajnego odłamu nacjonalistów żydowskich, zwanych zelotami. Juda uformował to stronnictwo wespół z faryzeuszem Sadokiem. Zginął on podczas trwania tego powstania.
W czasach gdy Tyberiusz Juliusz Aleksander był prokuratorem Judei (46–48), kazał ukrzyżować dwóch synów Judy Galilejczyka, Jakuba i Szymona. Inny członek jego rodziny, Eleazar syn Jaira, być może jego wnuk, zginął podczas upadku Masady, a Menachem, syn lub jego wnuk, został zabity po długich torturach przez zwolenników arcykapłana Eleazara na początku powstania w 66 roku.
Juda Galilejczyk jest wspomniany w Dziejach Apostolskich. Gdy po śmierci Jezusa Chrystusa apostołowie Piotr i Jan stanęli przed Sanhedrynem za nauczanie, że zmartwychwstał, w ich obronie stanął Gamaliel Starszy, uczony w Torze. Podał przykład Judy, żeby zilustrować zasadę, że jeżeli ruch nie jest miły Bogu, to skazany jest na klęskę.

</doc>
<doc id="560404" url="https://pl.wikipedia.org/wiki?curid=560404" title="Strečno">
Strečno

Strečno (, do 1899 "Sztrecsnó") – wieś (obec) w powiecie żylińskim, w kraju żylińskim na Słowacji. Leży na skraju Kotliny Żylińskiej na lewym brzegu Wagu, u północnych podnóży Małej Fatry Luczańskiej. W obrębie miejscowości znajduje się przełom Wagu zwany Streczniańskim Przesmykiem.
Na przełomie XIII i XIV wieku Mateusz Czak (słow. "Matúš Čák") wzniósł na wysokiej skale nad brzegiem Wagu zamek, który uważany był za najbezpieczniejszą twierdzę w górnej części doliny Wagu. Wieś wzmiankowana była po raz pierwszy około roku 1300 (jako "Strechun") oraz w roku 1321 ("Strechen"), kiedy należała do „państwa” feudalnego z siedzibą na wspomnianym zamku. Po zburzonym w 1698 r. gotyckim zamku pozostały ruiny, jednak znaczna część zamku została zrekonstruowana i jest obecnie udostępniona do zwiedzania.
Inną charakterystycznym obiektem w miejscowości jest pomnik poświęcony francuskim partyzantom, walczącym w tej okolicy podczas słowackiego powstania narodowego. Wzniesiono go według projektu L. Snopka i L. Beisetzera w 1956 r. na pobliskim wzgórzu "Zvonica".
Z położoną na przeciwnym brzegu Wagu wioską Nezbudská Lúčka Strečno połączone jest przeprawą promową. Niewielki prom (jeden z ostatnich na terenie Słowacji) zabiera do 6 samochodów osobowych. Skraca on drogę ze Strečna do Terchowej u wylotu Doliny Wratnej o ok. 25 km.
Obecnie rejon przystani promowej w Strečnie jest również miejscem, w którym kończy się spływ tratwami przełomem Wagu.

</doc>
<doc id="560412" url="https://pl.wikipedia.org/wiki?curid=560412" title="Grigioni">
Grigioni



</doc>
<doc id="560413" url="https://pl.wikipedia.org/wiki?curid=560413" title="Bernardo Corradi">
Bernardo Corradi

Bernardo Corradi (ur. 30 marca 1976 w Sienie) – włoski piłkarz występujący na pozycji napastnika.
Kariera klubowa.
Karierę zaczynał w rodzinnej – Sienie. Potem grał w dwóch klubach w Serie C2. 
W sezonie 1997/1998 przeszedł do Cagliari Calcio z którym w 2000 roku awansował do Serie A. W sezonie 2000/2001 został sprzedany do Chievo Werona, które znajdowało się w Serie B. Już w pierwszym sezonie walnie przyczynił się do awansu do Serie A, strzelając 12 bramek. W 2002 roku kupił go Inter Mediolan, ale zagrał tam tylko jeden mecz i został sprzedany do S.S. Lazio, w którym spędził swoje najlepsze dwa sezony. Jego dobrą grę zauważyła hiszpańska Valencia CF i duecie z Stefano Fiore, sprowadziła go do klubu. Tam nie udało mu się spełnić oczekiwań i już w następnym sezonie został wypożyczony do Parmy, gdzie odzyskał dawną skuteczność. 
Latem 2006 roku, Corradi został zawodnikiem angielskiego Manchesteru City, jednak po niezbyt udanym sezonie i zwolnieniu z posady menadżera Stuarta Pearce’a, postanowił wrócić do Włoch. Wtedy ponownie trafił do Parmy. Po spadku Parmy do drugiej ligi w sezonie 2007/2008,Corradi, odszedł do Regginy Calcio. 
W 2012 roku, został piłkarzem kanadyjskiego Montreal Impact, gdzie zakończył swoją karierę.
Kariera reprezentacyjna.
Jako członek reprezentacji Włoch uczestniczył w Mistrzostwach Europy 2004.
Łącznie dla "Azzurrich," Corradi wystąpił w 13 spotkaniach strzelając 2 gole.
Sukcesy.
Klubowe.
Valencia
Lazio

</doc>
<doc id="560414" url="https://pl.wikipedia.org/wiki?curid=560414" title="Grischun">
Grischun



</doc>
<doc id="560415" url="https://pl.wikipedia.org/wiki?curid=560415" title="Grisons">
Grisons



</doc>
<doc id="560416" url="https://pl.wikipedia.org/wiki?curid=560416" title="Graubünden">
Graubünden

Szwajcaria:
Inne:

</doc>
<doc id="560418" url="https://pl.wikipedia.org/wiki?curid=560418" title="Menachem (powstaniec żydowski)">
Menachem (powstaniec żydowski)

Menachem (zm. w 66 roku) – jeden z przywódców powstania Żydów przeciwko Rzymianom w 66 r., syn Judy Galilejczyka. Opanował arsenał w Masadzie, po czym wkroczył do Jerozolimy, gdzie dopuścił do masakry na Rzymianach, a także zabójstwa arcykapłana Ananiasza i jego brata Ezechiasza. W zajętym mieście sprawował rządy tyrańskie, podając się za króla i mesjasza. Jego wojska zostały wyparte przez innego przywódcę żydowskiego Eleazara ben Symeona, a on sam ujęty, poddany torturom i zabity wraz z adiutantem Absalomem. Część jego sił z Eleazarem ben Jairem schroniła się w Masadzie.
Wedle dawniejszych poglądów był utożsamiany z Nauczycielem Sprawiedliwości gminy w Kumran.

</doc>
<doc id="560419" url="https://pl.wikipedia.org/wiki?curid=560419" title="Basel-Stadt">
Basel-Stadt



</doc>
<doc id="560421" url="https://pl.wikipedia.org/wiki?curid=560421" title="Umowa paryska">
Umowa paryska

Umowa paryska zwana czasem porozumieniem paryskim – polityczne i pozakonstytucyjne zobowiązanie się prezydenta RP na uchodźstwie do wykonywania swoich uprawnień w porozumieniu z premierem.
30 listopada 1939 roku prezydent Władysław Raczkiewicz w przemówieniu do kraju wygłoszonym w polskiej rozgłośni radia paryskiego stwierdził: "W ramach konstytucji kwietniowej postanowiłem te jej przepisy, które uprawniają mnie do samodzielnego działania, wykonywać w ścisłym porozumieniu z prezesem Rady Ministrów". Prezydent, zrzekając się w ten sposób prerogatyw, osłabił swoją pozycję ustrojową w konstytucji kwietniowej, która dawała mu władzę niemalże absolutną. Do uprawień, których dotyczyła umowa, należały (art. 13 ust. 2 konstytucji kwietniowej):
Podkreślić należy wyraźnie niekonstytucyjny charakter tej umowy. Prezydent nie miał bowiem możliwości scedowania swoich osobistych uprawnień na inną osobę, czyniąc to wyłącznie na podstawie własnej deklaracji – mogło to nastąpić wyłącznie poprzez nowelizację przepisów konstytucji, a tej mocy prezydent, nawet w czasie stanu wojennego, nie miał. Umowa stanowiła jednak istotny element z punktu widzenia bieżącej polityki wewnętrznej rządu na uchodźstwie, będący wyrazem pewnego kompromisu pomiędzy przedstawicielami sanacji, z którą związany był prezydent Raczkiewicz, a opozycją reprezentowaną przez premiera gen. Władysława Sikorskiego, którego obóz polityczny nie uznawał konstytucji kwietniowej za legalną.
Oficjalny charakter umowa paryska zyskała po opublikowaniu jej tekstu w Monitorze Polskim, co miało miejsce 9 grudnia 1939 roku w Angers.

</doc>
<doc id="560423" url="https://pl.wikipedia.org/wiki?curid=560423" title="Binary space partitioning">
Binary space partitioning

Binary space partitioning, BSP – algorytm polegający na rekurencyjnym dzieleniu danej przestrzeni na zbiory wypukłe przy pomocy hiperpłaszczyzn. Powstaje wówczas struktura danych zwana drzewem BSP ().
Podstawowym zastosowaniem drzew BSP jest określanie porządku (od przodu w tył) obiektów znajdujących się na trójwymiarowej scenie, co jest fundamentalne przy jej renderowaniu realizowanym przez programy do tworzenia grafiki trójwymiarowej. Pozwalają one na znaczne uproszczenie procesu określania widoczności obiektów przez kamerę/obserwatora.
Obliczanie widoczności.
Obliczanie widoczności odbywa się na zasadzie sprawdzania, po której stronie płaszczyzny danego wierzchołka znajduje się kamera/obserwator. Na tej podstawie wybierane jest lewe lub prawe dziecko wierzchołka (bardziej odpowiednie jest określenie przednie lub tylne dziecko), które samo zawiera swoją płaszczyznę podziału i dwoje dzieci określających obiekty będące z przodu lub z tyłu tej płaszczyzny. Ostatnim dzieckiem jest liść, który zawiera właściwą geometrię do wyświetlenia dzięki temu szybko odrzucana jest znaczna część niewidocznych obiektów.
Po wybraniu liścia często następuje sprawdzanie jakie inne liście są z niego widoczne. Najczęściej wykorzystuje się do tego , czyli pola bitowe, których poszczególne bity określają po kolei widoczność każdego liścia. Bit określający widoczność samego siebie ma zawsze wartość 1.
Tworzenie drzewa.
Proces budowania drzewa BSP do momentu powstania pierwszych liści przedstawia poniższy rysunek:
Kolejny rysunek pokazuje wielokąt wklęsły, w którym dwie krawędzie musiały zostać podzielone (e-d oraz f-g). W tym przykładzie (i tak jest najczęściej) proste dzielące wielokąt pokrywają się z krawędziami figury; czarne kwadraty natomiast oznaczają puste poddrzewo.
Zalety i wady BSP.
BSP jest algorytmem bardzo wydajnym i często stosowanym, szczególnie w grach komputerowych. Wadą BSP jest nieumiejętny podział otwartego świata 3D, dlatego jest zwykle wykorzystywany dla zamkniętych obszarów. Dla otwartych przestrzeni lepszym rozwiązaniem jest użycie drzewa ósemkowego (ang. "octree").
Drzewa BSP nie nadają się do opisu dynamicznych scen, gdzie obiekty przemieszczają się, są dodawane lub usuwane. Często jednak stosowane są rozwiązania hybrydowe – jeśli statyczna część sceny jest duża, wówczas jest ona opisywana za pomocą drzewa BSP, natomiast części ruchome (np. drzwi budynków, ściany które mogą zostać usunięte) przechowywane są w innej strukturze danych.
Zobacz też.
Inne struktury podziału przestrzennego:

</doc>
<doc id="560424" url="https://pl.wikipedia.org/wiki?curid=560424" title="BSP">
BSP



</doc>
<doc id="560427" url="https://pl.wikipedia.org/wiki?curid=560427" title="Wincenty Kaczyński">
Wincenty Kaczyński

Wincenty Kaczyński (ur. 30 stycznia 1870 w Cudnowie, zm. 9 stycznia 1932 w Warszawie) – generał brygady Wojska Polskiego.
Życiorys.
Urodził się w rodzinie Wiktora Edwarda Kaczyńskiego, generała armii rosyjskiej, i Kamili z Budzyńskich. Był starszym bratem generała dywizji Antoniego Kaczyńskiego (1874–1925). W 1887 ukończył kijowski korpus kadetów, a bezpośrednio po ukończeniu w 1889 Pawłowskiej Szkoły Wojskowej w Petersburgu został zawodowym oficerem armii rosyjskiej. Uzyskawszy kwalifikacje oficera artylerii, służył w 32. i w 5. Brygadzie Artylerii. Od początku I wojny światowej dowodził dywizjonem, a potem pułkiem artylerii. Ciężko ranny w maju 1915 podczas odwrotu wojsk rosyjskich spod Krosna. W lipcu 1915, po wyzdrowieniu, wraz z całą dywizją skierowany do obrony Twierdzy Modlin. Po jej kapitulacji 19 sierpnia trafił do niewoli niemieckiej.
13 grudnia 1918, po zwolnieniu z obozu jenieckiego, został przyjęty do Wojska Polskiego w stopniu pułkownika i przydzielony do Ministerstwa Spraw Wojskowych. 1 lutego 1919 został oficerem sztabowym do zleceń szefa Departamentu VI Artylerii MSWojsk., czyli swojego brata, Antoniego. 14 maja 1919 został wyznaczony na stanowisko dowódcy V Brygady Artylerii. Jednocześnie pełnił obowiązki na stanowisku: inspektora artylerii we Lwowie (od 28 czerwca 1919), inspektora artylerii Frontu Galicyjskiego (od 8 września 1919), dowódcy artylerii Grupy gen. Jędrzejewskiego (od 8 czerwca 1920), dowódcy artylerii Grupy gen. Żeligowskiego, inspektora artylerii 1 Armii i wreszcie inspektora artylerii Frontu Północnego. 1 maja 1920 zatwierdzony został w stopniu generała podporucznika z dniem 1 kwietnia 1920.
1 marca 1921 został zwolniony ze stanowiska dowódcy V Brygady Artylerii i mianowany dowódcą XX Brygady Artylerii. 3 czerwca 1921 objął dowództwo artylerii 29 Dywizji Piechoty. Później został zastępcą dowódcy Okręgu Generalnego „Poznań”, a we wrześniu 1921 szefem artylerii i uzbrojenia w Dowództwie Okręgu Korpusu Nr III w Grodnie. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 39. lokatą w korpusie generałów, a jego oddziałem macierzystym był wówczas Oddział V Sztabu Generalnego. 1 marca 1923 został komendantem Obozu Szkolnego Artylerii w Toruniu. Z dniem 1 listopada 1924 mianowany szefem artylerii i uzbrojenia w Dowództwie Okręgu Korpusu Nr I w Warszawie. 21 maja 1925 powierzono mu pełnienie obowiązków zastępcy dowódcy okręgu. 30 września 1927 został przeniesiony w stan spoczynku, pełnił jednak jeszcze obowiązki służbowe do końca stycznia 1928. Zmarł 9 stycznia 1932 w Warszawie. Pochowany na Cmentarzu Wojskowym na Powązkach w Warszawie (kwatera B17-8-1/2).
Wincenty Kaczyński był żonaty z Wandą Marią z Kuncewiczów, z którą miał dwoje dzieci: Kazimierę (ur. 1895) i Antoniego (ur. 1905).

</doc>
<doc id="560428" url="https://pl.wikipedia.org/wiki?curid=560428" title="Topix">
Topix

Topix – drugi obok Nikkei 225 ważny indeks giełdowy spółek notowanych na Tokijskiej Giełdzie Papierów Wartościowych. Topix obrazuje wszystkie spółki notowane na rynku podstawowym (ok. 1645 przedsiębiorstw).
Indeks przechodzi obecnie transformację z systemu opartego na wycenie firmy w oparciu o ilość dostępnych akcji (tzw. "float") na system wyceny oparty na liczbie akcji w wolnym obrocie (tzw. "free float"). Pomimo że jest to zmiana techniczna, będzie miała znaczny wpływ na wycenę wielu spółek, ponieważ wiele przedsiębiorstw w Japonii posiada znaczne ilości akcji swoich partnerów biznesowych w ramach zawiłych sojuszy. Takie akcje nie będą obecnie uwzględnianie w wycenie spółek na indeksie.

</doc>
<doc id="560429" url="https://pl.wikipedia.org/wiki?curid=560429" title="Ingeborga Duńska">
Ingeborga Duńska

Ingeborga Duńska, fr. "Ingeborg", "Isambour", "Ingeburge", "Ingelburge", lub "Isemburge de Danemark" (ur. 1175 − 29 lipca 1236, w Corbeil) − córka Waldemara I Wielkiego – króla Danii, i Zofii Mińskiej, siostra króla Kanuta VI i króla Waldemara II. Królowa Francji jako druga żona Filipa II Augusta.
Ślub Ingeborgi i Filipa miał miejsce 15 sierpnia 1193. Filip był wdowcem, jego pierwsza żona − Izabella z Hainaut zmarła w 1190. Z nieustalonych powodów dzień po ślubie Filip nagle nabrał „obrzydzenia” do Ingeborgi. Król odmówił koronowania żony i postanowił natychmiast się rozwieść. 5 listopada 1193 specjalna rada zwołana w Compiègne, zgodziła się na przeprowadzenie rozwodu.
Ingeborga sprzeciwiła się tej decyzji, więc Filip zamknął ją w klasztorze Saint-Maur-des-Fossés i wystąpił do papieża o anulowanie małżeństwa z powodu jego nieskonsumowania i zbyt bliskiego pokrewieństwa małżonków. Ingeborga jednak utrzymywała, że do konsumpcji doszło, a Duńczycy przygotowali dokładny wykaz genealogiczny zawarty w Genealogia Regum Danorum, dlatego papież Celestyn III, a później i Innocenty III nie przychylili się do prośby króla. Filip nie przejął się tym i w czerwcu 1196 poślubił Agnieszkę z Meran. Kościół nie uznał tego małżeństwa, król Francji został ekskomunikowany − w grudniu 1199. Filip opierał się przez 9 miesięcy. W końcu gdy zaczęły się niepokoje wśród ludu i możnych, odesłał Agnieszkę. Ekskomunika została uchylona we wrześniu 1200, jednak Ingeborga nadal była więziona – przeniesiono ją do zamku w Étampes. Do ostatecznego pogodzenia się żony i męża papież doprowadził dopiero w 13 lat później, w 1213 − Filip zamierzał zagarnąć dla siebie koronę Anglii i potrzebował poparcia Danii. Od tego czasu Ingeborga spędziła większość życia w klasztorze, w Saint-Jean-de-l’Ile − który zresztą ufundowała. Znajdował się on blisko Corbeil, Essonne.
Ingeborga zmarła w 1236, przeżyła swojego męża o ponad 14 lat.

</doc>
<doc id="560431" url="https://pl.wikipedia.org/wiki?curid=560431" title="Lista edytorów grafiki rastrowej">
Lista edytorów grafiki rastrowej

Poniższa lista przedstawia zestawienie programów komputerowych służących do edycji grafiki rastrowej.

</doc>
<doc id="560435" url="https://pl.wikipedia.org/wiki?curid=560435" title="Plik tekstowy">
Plik tekstowy

Plik tekstowy (ang. "text file") – plik zawierający dane w postaci alfanumerycznej. 
Historia.
Plik tekstowy wprowadzono w początkach rozwoju technik komputerowych, gdy w użyciu były urządzenia peryferyjne wykorzystujące tekstowy format danych, np. dalekopis, drukarka wierszowa, czytnik kart dziurkowanych.
Zastosowanie.
Wyróżnienie formatu pliku tekstowego wynikało z przyjęcia standardu pracy urządzeń drukujących – pliki tekstowe mogły być bezpośrednio wysyłane do drukarek, dalekopisów czy na monitor komputera.
Pliki tekstowe są nadal szeroko wykorzystywane, głównie jako pliki konfiguracyjne, dokumentacje czy instrukcje dla systemu operacyjnego, programów, aplikacji – ogólnie dla oprogramowania. Nazwy plików tekstowych mają, zazwyczaj, rozszerzenie TXT. Większość procesorów tekstu posiada możliwość zapisu dokumentu w formacie pliku tekstowego, wiąże się to jednak z utratą informacji o formatowaniu tego dokumentu. Pliki tekstowe są również odczytywane przez większość czytników e-booków.
Przykładem pliku tekstowego może być plik źródłowy strony internetowej, z rozszerzeniem nazwy HTM lub HTML. Programy pisane w języku skryptowym również zapisywane są w plikach tekstowych, z dowolnym rozszerzeniem nazwy.
Budowa.
Plik tekstowy:
Rozszerzenia.
Typowe rozszerzenia:

</doc>
<doc id="560439" url="https://pl.wikipedia.org/wiki?curid=560439" title="Paul Hermann Muller">
Paul Hermann Muller



</doc>
<doc id="560441" url="https://pl.wikipedia.org/wiki?curid=560441" title="Extreme Noise Terror">
Extreme Noise Terror

Extreme Noise Terror (w skrócie ENT) – zespół grający grind/crust punk utworzony w Anglii w Ipswich w 1985 roku. Uważany za jednego z prekursorów grindcore'a/crust punk'a.

</doc>
<doc id="560445" url="https://pl.wikipedia.org/wiki?curid=560445" title="Plik binarny">
Plik binarny

Plik binarny – plik o dowolnej zawartości, oznacza wszystkie pliki poza plikami tekstowymi zawierającymi tekst zapisany w ustalonym sposobie kodowania znaków drukarskich, wraz z kodami sterującymi, w tym także kod znaku końca pliku – ^Z. 
Pojęcie pliku tekstowego, wprowadzono w początkach rozwoju technik komputerowych, gdy komputery współpracowały z tekstowymi urządzeniami do pobierania i drukowania tekstów takimi jak dalekopisy, drukarki tekstowe, czytniki kart dziurkowanych. 
Niemal wszystkie języki wysokiego poziomu mają oddzielne mechanizmy do obsługi plików tekstowych i binarnych. 
Systemy operacyjne, podczas operacji na plikach, nie rozróżniają plików tekstowych i binarnych np. Unix. W DOS i Windows, wykonując niektóre operacje na plikach np. kopiowanie lub łączenie plików (copy, xcopy), porównywanie plików (fc) inaczej traktuje pliki tekstowe i binarne. DOS domyślnie traktuje plik jako plik tekstowy, a po napotkaniu w nim kodu sterującego ^Z, uznaje że to jest koniec pliku, nie wysyła pozostałej części do drukarki. W niektórych poleceniach DOS, dokonujących operacji na zawartości pliku, istnieje możliwość deklarowania, że dany plik jest plikiem binarnym (/b). W przypadku braku określenia typu pliku System Windows próbuje rozpoznać czy wybrany plik jest plikiem tekstowym. 
Struktura.
Pliki binarne tworzone przez programy mogą mieć wewnętrzną strukturę, której naruszenie sprawia, że plik stanie się niepoprawny dla programów je obsługujących.
Edycja.
Plików binarnych nie da się edytować przy pomocy programów do edycji tekstu, programy te zakładają, że plik zawiera tekst i interpretują dane będące kodami sterującymi. Plik danego typu zwykle może być edytowany tylko przez programy obsługujące jego format pliku. Przy braku odpowiedniego programu, pliki binarne można edytować za pomocą edytora heksadecymalnego, który prezentuje zawartość pliku w postaci ich kodów szesnastkowych, czasami też dziesiętnie oraz tekstu ASCII, oraz umożliwia edycję poszczególnych bajtów pliku.
Rozszerzenia.
Typowe rozszerzenia nazwy plików binarnych: 

</doc>
<doc id="560447" url="https://pl.wikipedia.org/wiki?curid=560447" title="Solothurn">
Solothurn



</doc>
<doc id="560448" url="https://pl.wikipedia.org/wiki?curid=560448" title="Hasan Nasr Allah">
Hasan Nasr Allah

Hasan Nasr Allah (arab. حسن نصر الله, ur. 31 sierpnia 1960 w Karantinie, dzielnicy we wschodnim Bejrucie (lub w Al-Bazurii koło Tyru) – libański polityk, szyita, od 1992 r. przywódca (sekretarz generalny) uznawanej w USA, Izraelu i Kanadzie za terrorystyczną organizacji Hezbollah (arab. "Partia Boga") oraz jej wojskowej przybudówki.
Najstarszy z dziewięciorga dzieci ubogiego kupca. Z wykształcenia jest teologiem muzułmańskim, studiował w irackim Nadżafie i irańskim mieście Kom. W politykę zaangażowany od 1978 r., początkowo jako członek zbrojnej szyickiej milicji Amal. W Hezbollahu od momentu założenia tej organizacji przez Abbasa al-Musawiego w 1982 r. W świecie arabskim Nasr Allah znany jako świetny orator, umiejętnie łączący hasła narodowowyzwoleńcze z religijnym i społecznymi. Jego przemówienia, transmitowane przez arabskie media elektroniczne cieszą się dużą popularnością zarówno wśród libańskich szyitów, jak i w całym arabskojęzycznym świecie muzułmańskim. Zdolności oratorskie w połączeniu z talentem przywódczym i organizacyjnym doprowadziły do tego, iż pod przywództwem Hasana Nasr Allaha Hezbollah stał się główną siłą polityczną Libanu i najsilniejszym z ugrupowań walczących z Izraelem.
Przywództwo Hezbollahu.
Nasr Allah został liderem Hezbollahu po dokonanym przez Izraelczyków zabójstwie szejka Musawiego w 1992 roku. Pod przywództwem Nasr Allaha Hezbollah stał się poważnym przeciwnikiem dla Sił Obronnych Izraela w południowym Libanie. Oddziały Hezbollahu regularnie atakowały stacjonujące tam izraelskie wojska. Operacje te były jedną z przyczyn wycofania się wojsk izraelskich z Libanu w 2000 roku, po 18-letniej okupacji. Wydarzenie to było niewątpliwym sukcesem Nasr Allaha, który zdobył sobie tym uznanie w Libanie i świecie arabskim.
W 2004 Nasr Allah odegrał znaczącą rolę w wymianie więźniów między Izraelem a Hezbollahem. W tym samym roku przywódca Hezbollahu odrzucił rezolucję ONZ nr 1559, mówiącą o wycofaniu wszystkich nielibańskich (głównie syryjskich) oddziałów i rozbrojeniu bojowników Hezbollahu. Po zabójstwie premiera Libanu Rafika al-Haririego w 2005 Nasr Allah organizował demonstracje poparcia dla Syrii.
W kwietniu 2006 libańskie służby bezpieczeństwa udaremniły spisek mający na celu zabicie Nasr Allaha. Aresztowano 9 osób, Libańczyków i Palestyńczyków.
W lipcu 2006 oddziały Hezbollahu sprowokowały Izrael do ataku na Liban poprzez zabicie trzech i porwanie dwóch izraelskich żołnierzy pod osłoną ostrzału rakietowego terytorium Izraela. Podczas nalotów lotnictwa izraelskiego 14 lipca 2006 główna kwatera Nasr Allaha została zniszczona.

</doc>
<doc id="560450" url="https://pl.wikipedia.org/wiki?curid=560450" title="Format pliku">
Format pliku

Format pliku – ustalony standard zapisu informacji w pliku danego typu. Sposób zakodowania informacji lub danych zależy od zastosowanej aplikacji. Ze względu na dostępność do specyfikacji struktury formatu, wyróżnia się powszechnie znany, czyli otwarty format pliku (o publicznie dostępnej strukturze) oraz utajniony przez producenta programu format zamknięty.
Przykładowo, do najczęściej stosowanych formatów plików do zapisu grafiki należą BMP, GIF, JPEG, PNG. Format pliku jest określany przez jego rozszerzenie. Niezależnie od rozszerzenia, funkcjonują typy zawartości MIME.

</doc>
<doc id="560452" url="https://pl.wikipedia.org/wiki?curid=560452" title="Rotawirus">
Rotawirus



</doc>
<doc id="560453" url="https://pl.wikipedia.org/wiki?curid=560453" title="Gützkow">
Gützkow

Gützkow – miasto w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, jedyne miasto w Związku Gmin Züssow. Leży na południe od Greifswaldu. Miasto liczy 2965 mieszkańców (31 grudnia 2018). Jego miastami partnerskimi są Bohmte (Niemcy) i Nowogard (Polska).
Toponimia.
Nazwę miasta zapisywano w dokumentach średniowiecznych w różnych formach, m.in. "Chozcho" (1140), "Chozkowe" (1183), "Chozcowe" (1214), "Gutzekowe"/"Guzzekowe" (1228), "Gutsikkowe" (1314). Nazwa ma pochodzenie połabskie, odosobowe od imienia Chocek. W języku polskim rekonstruowana w formie "Choćków".
Historia.
We wczesnym średniowieczu istniał tu gród nad rzeką Pianą zbudowany przez Słowian połabskich. Na początku XII w. został opanowany przez księcia pomorskiego Warcisława I. Odtąd z krótkimi przerwami wchodził w skład Pomorza Zachodniego, pełniąc funkcję kasztelanii. W 1128 Otton z Bambergu ochrzcił mieszkańców grodu. Zburzono pogańską świątynię Słowian, a na jej miejscu wzniesiono kościół. Obok grodu rozwinęła się niewielka osada miejska.
Herb hrabstwa choćkowskiego (guczkowskiego) wchodził w skład 9-polowego herbu księstwa pomorskiego ustanowionego przez księcia Bogusława Wielkiego po zjednoczeniu Pomorza Zachodniego. 
1 stycznia 2010 do miasta przyłączono gminę Lüssow, a 25 maja 2014 gminę Kölzin.
Legenda.
Z Gützkowem związana jest legenda o pomorskiej Sodomie i Gomorze: 
Współpraca.
Miejscowości partnerskie:

</doc>
<doc id="560455" url="https://pl.wikipedia.org/wiki?curid=560455" title="Agnieszka z Meran">
Agnieszka z Meran

Agnieszka z Andechs-Meran, Maria z Andechs-Meran, fr. "Agnes de Andechs-Merania" (ur. 1172, zm. 20 lipca 1201) – córka Bertolda IV (III), hrabiego Bawarii i księcia Meranii. Królowa Francji jako trzecia żona Filipa II Augusta.
Biografia.
Jej pierwsza siostra, Jadwiga, poślubiła Henryka I, księcia śląskiego i w 1267 została kanonizowana. Jej druga siostra, Gertruda poślubiając Andrzeja II została królową Węgier (była też matką świętej Elżbiety Węgierskiej (1207–1231), żony Ludwika, landgrafa Turyngii.
Niewiele wiadomo o Agnieszce – prócz tego, że miała duży wpływ na króla Filipa Augusta. François Ponsard jest autorem tragedii "Agnès de Méranie" – w której Agnieszka przedstawiona jest jako średniowieczna bohaterka.
W czerwcu 1196 poślubiła króla Filipa Augusta, który opuścił swoją drugą żonę Ingeborgę Duńską w 1193. Papież Innocenty III nie uznał rozwodu Ingeborgi i Filipa, nie uznał więc też ślubu Agnieszki i Filipa, po czym ekskomunikował króla Francji. Mimo że Filip przez 9 miesięcy nie dawał za wygraną, w końcu pod naciskiem szlachty zmuszony był oddalić Agnieszkę. W 1200 ekskomunika została zdjęta. Rok później, w lipcu Agnieszka zmarła na zamku w Poissy. Została pochowana w kościele St. Corentin, niedaleko Nantes.
Z Filipem miała co najmniej troje dzieci, które jednak zostały uznane za dzieci nieślubne; dopiero na prośbę króla papież uznał je w 1201: 

</doc>
<doc id="560456" url="https://pl.wikipedia.org/wiki?curid=560456" title="Olsztyn Główny">
Olsztyn Główny

Olsztyn Główny – stacja kolejowa w Olsztynie, największa w województwie warmińsko-mazurskim. Według klasyfikacji PKP ma kategorię dworca wojewódzkiego. Obejmuje dworzec kolejowy, 4 zadaszone perony, lokomotywownię i przejście podziemne.
W połowie 2022 roku nastąpiła rozbiórka dworca Olsztyn Główny w związku z planowaną budową nowego obiektu.
Pasażerowie.
W roku 2017 wymiana pasażerska wyniosła 2,96 mln osób (8,1 tys. dziennie), co dało jej 26. miejsce w Polsce.
W roku 2018 wymiana pasażerska wyniosła 2,88 mln osób (7,9 tys. dziennie), co dało jej 29. miejsce w Polsce.
W roku 2019 wymiana pasażerska wyniosła 3,07 mln osób (8,4 tys. dziennie), co dało jej 31. miejsce w Polsce.
W roku 2020 wymiana pasażerska wyniosła 1,83 mln osób (5 tys. dziennie), co dało jej 29. miejsce w Polsce.
W roku 2021 stacja obsługiwała 6,3 tys. pasażerów na dobę (łącznie 2,3 mln osób), co dawało jej, wespół ze stacją Reda, 30. miejsce w kraju. 
Historia.
Budowę olsztyńskiego Dworca Głównego ukończono 1 grudnia 1872 roku. Początkowo planowano zlokalizowanie dworca w rejonie zbiegu dzisiejszej ulicy 1 Maja z torami kolejowymi, ponieważ ulica Partyzantów wówczas jeszcze nie istniała. Pomysł ten jednak upadł i dworzec zbudowano w miejscu znacznie oddalonym od miasta - przy "Bahnhof Straße" (czyli ulica Dworcowa), a dzisiejszej Partyzantów.
W 1902 wydrążono pod torami tunele łączące poszczególne perony. W 1907 uruchomiono pierwszą linię tramwajową, która połączyła dworzec ze Śródmieściem i umożliwiła wygodne skomunikowanie stacji z miastem. W nocy z 17 na 18 lutego 1945 dworzec spłonął. Przebudowa i modernizacja zniszczonego budynku zakończyła się w 1948 roku. Kształt nowego dworca odbiegał od poprzedniego. Charakterystycznym elementem stała się wieża zegarowa górująca nad pawilonami. Dworzec w takiej postaci służył miastu przez dwadzieścia lat, po czym został rozebrany. 
Nowy budynek został oddany do użytku w 1971 roku. Hala kasowa połączona była z mniejszą częścią PKS 2-kondygnacyjną antresolą. Na parterze zaprojektowano obszerną poczekalnie dla podróżnych.
W 2022 roku dworzec został zamknięty i przeznaczony do rozbiórki. Na jego miejscu planowana jest budowa nowego dworca. Pasażerów obsługuje dworzec tymczasowy.

</doc>
<doc id="560457" url="https://pl.wikipedia.org/wiki?curid=560457" title="Plik skompresowany">
Plik skompresowany

Plik skompresowany jest to plik zawierający dane poddane kompresji. W postaci skompresowanej dane zajmują mniej pamięci, co jest główną zaletą takiego sposobu ich przechowywania. Odczytanie pliku skompresowanego nie jest możliwe bezpośrednio, konieczna jest wcześniejsza dekompresja, czyli przywrócenie stanu pierwotnego. Fakt ten jest wykorzystywany do zachowania poufności danych, wtedy kompresję łączy się z szyfrowaniem. Slangowo kompresję określa się mianem "pakowania", mówi się również o "spakowanych" danych, "pakerach" lub "rozpakowywaniu". 
Można rozróżnić kompresję stratną i bezstratną. Kompresja stratna używana jest głównie do zapisu danych medialnych na przykład dźwięku i grafiki, gdzie dopuszczalne są niewielkie przekształcenia treści oryginału. Do kompresji plików z danymi, które muszą być zachowane dokładnie, takich jak kod programu czy tekst, stosuje się kompresję bezstratną.

</doc>
<doc id="560460" url="https://pl.wikipedia.org/wiki?curid=560460" title="Bitwa pod Cassel (1677)">
Bitwa pod Cassel (1677)

Bitwa pod Cassel (miasto Cassel, 30 km na południe od Dunkierki) – starcie zbrojne, które miało miejsce 11 kwietnia 1677 podczas wojny Francji z koalicją.
Bitwa zakończyła się zwycięstwem armii francuskiej dowodzonej przez Filipa Orleańskiego, przy asyście księcia Humièresa i marszałka Luxembourga, nad holenderską armią dowodzoną przez Wilhelma III Orańskiego.

</doc>
<doc id="560464" url="https://pl.wikipedia.org/wiki?curid=560464" title="Rhudaur">
Rhudaur

Rhudaur (sin. "Wschodni las") – królestwo ze stworzonej przez J.R.R. Tolkiena mitologii Śródziemia. Informacje na jego temat znajdują się w "Dodatkach" do "Władcy Pierścieni". Rhudaur jest zaznaczony i podpisany na mapach Śródziemia dołączonych do powieści.
Było to jedno z trzech królestw powstałych w wyniku podziału Arnoru w 861 roku Trzeciej Ery. Położone było w północno-wschodniej części Eriadoru, na obszarze pomiędzy Ettenmoors, linią Wichrowych Wzgórz i Wschodnim Gościńcem. Obejmowało też ziemie między rzekami Mitheithel i Bruinen. Ze wszystkich trzech królestw było to najmniejsze państwo. Początkowo władała tam boczna gałąź Linii Północnej (dynastii Isildura), wywodząca się od jednego z trzech synów króla Arnoru Eärendura (najmłodszego ?). Rhudaur przez kolejne lata rywalizował z pozostałymi państwami, Arthedainem i Cardolanem. Dochodziło do ciągłych sporów i wojen. Toczyły się one głównie o Wichrowe Wzgórza i wieżę Amon Sûl, w której przechowywano najważniejszy z palantírów Arnoru (Kryształ Amon Sûl).
Stan ten trwał do XIV wieku Trzeciej Ery. Wówczas to ród władców Rhudauru, potomków Isildura, wygasł gdzieś pomiędzy 1349 a 1356 rokiem. Dúnedainów w tym królestwie pozostało niewielu, a władzę przejął wódz tamtejszych górali, który pozostawał w tajnym sojuszu z Angmarem. Gdy więc król Arthedainu Argeleb I zaczął rościć pretensje do panowania nad całym dawnym Arnorem, nowy władca Rhudauru sprzeciwił się temu. W 1356 roku wspólnie z Czarnoksiężnikiem z Angmaru uderzył na Argeleba, który zginął w bitwie. W 1409 roku podczas kolejnej wojny z Arthedainem, Rhudaur został całkowicie opanowany przez popleczników Angmaru. Tamtejsi Dúnedainowie zginęli lub uciekli na zachód. Od tego czasu królestwo to było podporządkowane Czarnoksiężnikowi, a jego mieszkańcy walczyli po stronie Angmaru. Po ostatecznym pokonaniu tego państwa (bitwa pod Fornostem, 1975 rok) większość ludności zapewne opuściła zniszczone wojnami terytorium Rhudauru. Tamtejsze budowle podpadły w ruinę. Istniały jednak tam nadal drobne i rozproszone osady ludzi, często niszczone zresztą przez trolle.
W stanie tym, ziemie dawnego królestwa, pozostały do końca Trzeciej Ery. Podczas swoich podróży zarówno Bilbo Baggins (w 2941 i 3001 roku), jak i Frodo Baggins (w latach 3018 – 3019) wędrowali przez te tereny. W Czwartej Erze, gdy król Elessar odnowił królestwo Arnoru, ziemie Rhudauru zostały włączone pod jego berło i na nowo zapewne zasiedlone.
Warto nadmienić, że na terytorium tego królestwa swego czasu (w klinie między rzekami Bruinen a Mitheithel) mieszkali liczni hobbici głównie ze szczepu Stoorów. Na ziemiach tych osiedlili się około 1150 roku Trzeciej Ery. Opuścili je ostatecznie w 1356 roku, z powodu wojen, strachu przed Angmarem i pogarszającego się klimatu. Różne grupy hobbitów skierowały się bądź to na zachód, bądź na południe. Niektórzy wrócili do Rhovanionu, nad rzekę Gladden.
W filmowej adaptacji "Hobbita", w głąb Rhudauru zapuścił się Gandalf Szary wraz z Radagastem Brązowym. Celem ich wyprawy - na telepatyczną prośbę Galadrieli - były grobowce Nazguli położone w Wysokich Turniach Rhudauru, niedaleko źródeł Siwej Wody. Grobowce umiejscowić tam mieli ludzie z północy po upadku Angmaru. Według słów Elronda, grobowce były jednocześnie więzieniem Upiorów, gdyż obłożono je silnymi zaklęciami uniemożliwiającymi wydostanie się z nich. Gandalf i Radagast na miejscu odkryli jednak, że słudzy Saurona opuścili swoje miejsce spoczynku, co należy wiązać z powrotem ich pana, gdyż tylko jemu byli posłuszni.
Same Turnie, jak i grobowce Dziewięciu, zostały stworzone specjalnie na potrzeby filmu Petera Jacksona i nie występują w książkowym pierwowzorze.

</doc>
<doc id="560468" url="https://pl.wikipedia.org/wiki?curid=560468" title="Józef Mika">
Józef Mika



</doc>
<doc id="560469" url="https://pl.wikipedia.org/wiki?curid=560469" title="Bitwa morska pod Elbą">
Bitwa morska pod Elbą

Bitwa morska pod Elbą – starcie zbrojne, które miało miejsce 6 września 1652 podczas pierwszej wojny angielsko-holenderskiej.
Bitwa została stoczona przez holenderską flotę dowodzoną przez Johana van Galena (10 okrętów, 364 działa) z flotą angielską dowodzoną przez Richarda Badileya (8 okrętów, w tym 4 przerobione handlowce, 270 dział). Anglicy próbowali dotrzeć do Livorno, gdzie czekała na nich eskadra dowodzona przez Henry'ego Appletona. Około 60 km na południe od Livorno, koło wyspy Elby, natknęli się na Holendrów. Doszło do niezwykle zażartej walki. Angielski okręt "Phoenix" (36 dział) zdobywany był dwukrotnie, zanim ostatecznie został opanowany przez holenderski okręt "Eendracht" (40 dział). Po stronie holenderskiej zginął kapitan okrętu "Maan" (40 dział) Janszoon Bondt. Anglicy stracili 1 okręt ("Phoenix"), reszta uszła pod osłoną nocy do Livorno. W bitwie brał udział przyszły słynny admirał holenderski Cornelis Tromp (dowodził 34 działowym okrętem "Maagd van Enkhuysen").

</doc>
<doc id="560472" url="https://pl.wikipedia.org/wiki?curid=560472" title="Blanka Burgundzka">
Blanka Burgundzka

Blanka Burgundzka fr. "Blanche de Bourgogne" (ur. ok. 1296, zm. 29 kwietnia 1326 w Maubuisson), córka Ottona IV − hrabiego Burgundii i Mahaut d’Artois − hrabiny d'Artois, siostra królowej Joanny Burgundzkiej. Królowa Francji w czasie kilku miesięcy 1322 roku, zanim unieważniono jej małżeństwo z Karolem IV Pięknym.
W 1308 w Corbeil poślubiła Karola Francuskiego − najmłodszego syna króla Filipa IV Pięknego i Joanny I z Nawarry.
Na początku roku 1314 miał miejsce "skandal w Wieży Nesle" - Blanka razem ze swoją siostrą Joanną i kuzynką Małgorzatą zostały oskarżone o cudzołóstwo. Blanka i Małgorzata zostały uwięzione w zamku Château Gaillard.
Karol od 1314 roku starał się o rozwód z Blanką, aż wreszcie w roku 1322, kiedy po śmierci swojego starszego brata został królem, zwrócił się o rozwód do papieża Jana XXII. . Blanka, która urodziła dziecko strażnikowi więziennemu (przez co jej matka Mahaut d’Artois wyrzekła się jej), wcale nie skarżyła się na swój los. Przez pewien czas pozostała w Maubuisson, później zamieszkała w zamku Gournay koło Coutances. W roku 1322 złożyła śluby zakonne w opactwie w Maubuisson koło Pontoise, tam też zmarła w kwietniu 1326 roku. Karol ożenił się po raz drugi jeszcze w 1322 roku, jego żoną została Maria Luksemburska.

</doc>
<doc id="560478" url="https://pl.wikipedia.org/wiki?curid=560478" title="Cudnów (obwód żytomierski)">
Cudnów (obwód żytomierski)

Cudnów (ukr. "Чуднів") – miasto, stolica rejonu cudnowskiego na Ukrainie, w obwodzie żytomierskim (45 km od Żytomierza) na północy kraju, położone na skalistych brzegach rzeki Teterew. Status miasta od 2012 roku.
Historia.
Cudnów założono w roku 1471. Jedna z miejscowych legend głosi, że nazwę swą wywodzi od rzekomego cudu, jakim miała być skuteczna obrona miasta przed najazdem Tatarów. Miasto należało do majątków potężnego rodu książąt Ostrogskich, a po śmierci Ilii Ostrogskiego w 1539 r. przypadło – wraz z Połonnem i Kropiłowem – jego córce, Elżbiecie ("Halszce") Ostrogskiej.
W czasie buntu kozackiego w 1593 roku jego przywódca ataman Krzysztof Kosiński starł się 2 lutego z Januszem Ostrogskim w bitwie koło wsi Piątek w pobliżu Cudnowa i poniósł w tym starciu klęskę.
W listopadzie roku 1660, po pięciotygodniowych walkach (epizodzie wojny polsko-rosyjskiej 1654-1667) nastąpiła tu kapitulacja armii rosyjskiej Wasyla Szeremietiewa, otoczonej w obozie przez wojska polskie pod dowództwem Jerzego Sebastiana Lubomirskiego i Stanisława Rewery Potockiego.
Za panowania króla Stanisława Augusta Poniatowskiego w Cudnowie stacjonowały Regiment Konny im. Królowej i 1 Pułk Przedniej Straży im. Królowej.
W 1793 roku, po II rozbiorze Polski Cudnów znalazł się w granicach Imperium Rosyjskiego. Hrabia Henryk Rzewuski, publicysta i pisarz, po powrocie z emigracji w roku 1832 sprawował – mieszkając w Cudnowie – do 1836 roku urząd marszałka powiatu żytomierskiego. Tam ukonstytuowała się z jego inicjatywy "petersburska koteria" (lub "pentarchia"), konserwatywna grupa literacko-polityczna, w skład której wchodzili pisarze związani z "Tygodnikiem Petersburskim". Rzewuski zmarł w Cudnowie 28 lutego 1866 roku.
W 1870 roku w Cudnowie urodził się Wincenty Kaczyński – polski dowódca wojskowy, generał brygady Wojska Polskiego II RP. 
W 1898 roku w Cudnowie urodził się Stanisław Wolski, w latach 30. XX w. burmistrz Wyszkowa nad Bugiem, w 1945 roku pierwszy po wojnie burmistrz Bartoszyc. W 1987 roku pośmiertne, wraz z żoną Wincentyną otrzymał odznaczenie "Sprawiedliwy wśród narodów świata" za uratowanie dwóch żydowskich dziewczynek.
W wieku XVIII znajdował się tu klasztor bernardynów. Pod koniec XIX wieku spośród ponad 10 tysięcy mieszkańców Cudnowa połowę stanowili Żydzi. W mieście były cztery cerkwie, dwa kościoły i synagoga.
Pod rozbiorami siedziba w powiecie żytomierskim guberni wołyńskiej.
Katolicka parafia działała tu do 1924 roku.
W 1989 roku miasto liczyło 6791 mieszkańców, od 1991 jest miastem rejonowym obwodu żytomierskiego. W czerwcu 1994 roku zatwierdzono herb miasta, przedstawiający białą twierdzę ze wznoszącą się nad nią ręką trzymającą szablę. Nawiązuje on do rosyjskiej wersji herbu z 1796 roku, w której oprócz twierdzy i ręki z szablą występował jeszcze carski dwugłowy orzeł. Najbliższa stacja kolejowa znajduje się w miejscowości Cudnów Wołyński ("Чуднів-Волинський ") w odległości 5 km od miasta.

</doc>
<doc id="560479" url="https://pl.wikipedia.org/wiki?curid=560479" title="Anter (imię)">
Anter (imię)

Anter, Anterus, Anteros — imię męskie pochodzenia greckiego, od wyrazu pospolitego "anthērós" — „kwitnący, kwiatowy”. Patronem tego imienia jest św. Anteros, papież.
Anter imieniny obchodzi 3 stycznia.
Zobacz też:

</doc>
<doc id="560480" url="https://pl.wikipedia.org/wiki?curid=560480" title="Anter">
Anter



</doc>
<doc id="560482" url="https://pl.wikipedia.org/wiki?curid=560482" title="Spooling">
Spooling

Spooling (rozwijany jako "sequential peripheral operation on-line") – tryb realizowania operacji wejścia-wyjścia w odniesieniu do urządzeń o dostępie wyłącznym. Cała zawartość strumienia jest buforowana zanim zostanie przesłana w miejsce docelowe.
Spooling pozwala zapewnić integralność danych wysyłanych do urządzeń pracujących w sposób sekwencyjny. Z punktu widzenia procesów, działających w systemie komputerowym, zapis jest wykonywany, jak gdyby urządzenie docelowe pozwalało na równoczesny wielodostęp. Jednak przesyłane dane trafiają najpierw do bufora na dysku lub w pamięci komputera, który opuszczają dopiero wtedy, gdy program zamknie strumień wyjściowy. Transferem danych do fizycznego akcesorium zajmuje się system operacyjny.
Podejście alternatywne polega na przyznawaniu programowi wyłącznego dostępu do urządzenia. Powoduje to problemy w sytuacjach, kiedy proces nie zwolni blokady w dostępie do tegoż. Dodatkowo, jeśli aplikacja będzie generowała zawartość strumienia wejściowego na bieżąco, podczas operacji wysyłania, urządzenie zewnętrzne może być zajęte przez dłuższy czas niż byłoby to niezbędne.
Typowym zastosowaniem spoolingu jest obsługa drukarki. Rozpoczyna ona pracę dopiero po wyrenderowaniu wszystkich stron i umieszczeniu ich w buforze. Dzięki temu, urządzenie jest zajęte tak krótko, jak to jest możliwe, a ewentualne błędy aplikacji nie mają wpływu na sposób zakończenia drukowania. Nieoczekiwane zamknięcie programu w trakcie przygotowywania dokumentu do wydruku nie spowoduje przejścia drukarki w stan nieokreślony np. w połowie strony.

</doc>
<doc id="560483" url="https://pl.wikipedia.org/wiki?curid=560483" title="Florencja (imię)">
Florencja (imię)

Florencja – imię żeńskie pochodzenia łacińskiego. Wywodzi się od słowa oznaczającego "kwitnący, pomyślny".
Męski odpowiednik: Florencjusz
Florencja imieniny obchodzi: 10 listopada i 1 grudnia.
Znane osoby o imieniu Florencja:
Zobacz też:

</doc>
<doc id="560484" url="https://pl.wikipedia.org/wiki?curid=560484" title="Prezydenci Palau">
Prezydenci Palau



</doc>
<doc id="560486" url="https://pl.wikipedia.org/wiki?curid=560486" title="Lista skrótów nazwisk biologów">
Lista skrótów nazwisk biologów



</doc>
<doc id="560487" url="https://pl.wikipedia.org/wiki?curid=560487" title="Nam Định">
Nam Định

Nam Định – miasto w północnym Wietnamie, w delcie Rzeki Czerwonej, ośrodek administracyjny prowincji Nam Định. W 2009 roku liczyło 193 768 mieszkańców.
Duży ośrodek przemysłu włókienniczego i spożywczego; węzeł komunikacyjny; port rzeczny, lotnisko; pagoda Phổ Minh (XII wiek).

</doc>
<doc id="560488" url="https://pl.wikipedia.org/wiki?curid=560488" title="Welfare state">
Welfare state



</doc>
<doc id="560491" url="https://pl.wikipedia.org/wiki?curid=560491" title="Thái Nguyên">
Thái Nguyên

Thái Nguyên – miasto w północnym Wietnamie, na północ od Hanoi, ośrodek administracyjny prowincji Thái Nguyên. W 2009 roku liczyło 199 732 mieszkańców.

</doc>
<doc id="560493" url="https://pl.wikipedia.org/wiki?curid=560493" title="Prezydenci Wysp Marshalla">
Prezydenci Wysp Marshalla



</doc>
<doc id="560494" url="https://pl.wikipedia.org/wiki?curid=560494" title="Cyryn (imię)">
Cyryn (imię)

Cyryn - imię męskie pochodzące od imienia Cyrus, które wywodzi się od perskiego słowa oznaczającego "pasterz". Wśród patronów: św. Cyryn (zm. w 320 roku).
Cyryn imieniny obchodzi 3 stycznia, 10 maja, 12 czerwca i 25 października.
Żeński odpowiednik: Cyryna

</doc>
<doc id="560495" url="https://pl.wikipedia.org/wiki?curid=560495" title="Ryszard Łabędź">
Ryszard Łabędź

Ryszard Łabędź (ur. 20 września 1955 w Bielsku-Białej) – polski dziennikarz i prezenter telewizyjny, radiowy, sportowy i motoryzacyjny, lektor, pisarz, piosenkarz, konferansjer, muzyk i przedsiębiorca. Specjalista od koszykówki.
Życiorys.
W 1978 ukończył warszawską PWST. Był aktorem Teatru Narodowego w Warszawie. Wystąpił również w kilku filmach. W latach 80. zrezygnował z aktorstwa poświęcając się dziennikarstwu sportowemu w TVP. Jako komentator specjalizuje się w koszykówce, łucznictwie oraz w szermierce. W latach 90. komentował wspólnie z Włodzimierzem Szaranowiczem rozgrywki ligi NBA. Oprócz komentowania zajmuje się również wydawaniem programów sportowych na antenie TVP. Jest sędzią koszykarskim. Na Igrzyskach Olimpijskich w Pekinie, Londynie, Rio de Janeiro i Tokio komentował turniej koszykarski oraz zawody szermiercze. Od 1994 do 2004 i od 2007 do 15 marca 2010 lektorsko i naprzemiennie z Jackiem Jońcą prowadził Sport telegram emitowany w TVP2.

</doc>
<doc id="560496" url="https://pl.wikipedia.org/wiki?curid=560496" title="Cyryna">
Cyryna

Cyryna - imię żeńskie pochodzące od imienia Cyrus, które wywodzi się od perskiego słowa oznaczającego "pasterz". Wśród patronów: św. Cyryn (zm. w 320 roku).
Cyryna imieniny obchodzi 3 stycznia, 10 maja, 12 czerwca i 25 października.
Męski odpowiednik: Cyryn

</doc>
<doc id="560501" url="https://pl.wikipedia.org/wiki?curid=560501" title="Prymus (imię)">
Prymus (imię)

Prymus, Prym – imię męskie pochodzenia łacińskiego, powstałe od liczebnika "primus", 'pierwszy'. Patronem imienia jest m.in. św. Prymus z Lemelle (zm. ok. 362).
Żeńskim odpowiednikiem jest Pryma.
Prymus, Prym imieniny obchodzi 3 stycznia i 9 lutego.

</doc>
<doc id="560502" url="https://pl.wikipedia.org/wiki?curid=560502" title="Familister">
Familister



</doc>
<doc id="560504" url="https://pl.wikipedia.org/wiki?curid=560504" title="Pryma (imię)">
Pryma (imię)

Pryma – imię żeńskie pochodzenia łacińskiego, powstałe od liczebnika "prima" – "pierwsza". Patronem tego imienia jest św. Pryma, męczennica z Abiteny.
Męskim odpowiednikiem jest Prymus, Prym.
Pryma imieniny obchodzi: 3 stycznia i 9 lutego.

</doc>
<doc id="560506" url="https://pl.wikipedia.org/wiki?curid=560506" title="Racjonalista.pl">
Racjonalista.pl

Racjonalista.pl – polski portal internetowy prowadzony przez środowisko polskich antyklerykałów, wolnomyślicieli i racjonalistów, określany przez twórców „Portalem Wiedzy i Myśli”. Pełna nazwa serwisu: Ośrodek Racjonalistyczno-Sceptyczny im. de Voltaire’a „Racjonalista”. Serwis był notowany w rankingu Alexa na miejscu 590 290 .
Agregat.
Serwis zawiera także system motywacyjny dla jego użytkowników punktujący wszelką aktywność użytkowników i wszelkie formy współtworzenia treści (ranking i nagrody).
Historia.
Serwis został założony 12 marca 2000 roku przez Mariusza Agnosiewicza. Początkowo nazywał się „Obywatel Agnostyk”, następne przez dłuższy czas „Klerokratia”. W pierwszym okresie swego istnienia serwis miał charakter antyklerykalny. Po około pół roku profil rozszerzył się o krytyczne religioznawstwo i biblistykę. Po roku ukształtował się profil światopoglądowy serwisu – propagowanie racjonalizmu i wolnomyślicielstwa.
Serwis nieustannie się rozwijał, dochodzili kolejni publicyści, a wokół serwisu zaczęła się gromadzić społeczność. Początkowo serwis prowadzony był w prostej technologii, w całości opierał się na HTML-u.
1 czerwca 2002 serwis przeszedł radykalną przemianę: Klerokratia została przekształcona w Racjonalistę. Racjonalista oparł się na technologii (której rdzeń stanowi PHP) zaprogramowanej przez Michała Przecha oraz nowym designie wykonanym przez Patrycję Stańczyk. Racjonalista zachował profil światopoglądowy Klerokratii, lecz stał się przede wszystkim kompendium, otwierając się na publikacje ze wszystkich ważniejszych dziedzin wiedzy.
Portal Racjonalista.pl nawiązuje do czasopisma „Racjonalista”, wydawanego przed wojną przez polski ruch racjonalistyczny.
1 czerwca 2003 serwis zainaugurował sekcję anglojęzyczną, wchodząc jednocześnie w ścisłą współpracę z magazynem „American Rationalist”, którego (do 2005) Racjonalista stał się organem internetowym.
W styczniu 2005 ludzie skupieni wokół "Racjonalisty" powołali Polskie Stowarzyszenie Racjonalistów.
W 2006 roku serwis był jednym z czołowych polskich serwisów informacyjno-publicystycznych (według badania firmy Gemius portal zajął 15. miejsce wśród portali w kategorii „Informacje, publicystyka, media”) oraz jednym z największych serwisów podejmujących tematykę światopoglądową.
Publikacje.
Serwis publikuje artykuły własnych autorów oraz autorów z zaprzyjaźnionych czasopism. Zasady publikacji wyznacza „Regulamin publikacji” (umowa między autorem a redakcją) oraz poradnik publicysty. Każdy autor do publikacji załącza swoją notę biograficzną, dane kontaktowe dla zainteresowanych czytelników, często także zdjęcie. W Racjonaliście ukazują się przede wszystkim teksty światopoglądowe i felietony oraz opracowania naukowe i popularnonaukowe. Wszystkie zasoby udostępnione są nieodpłatnie.
Wokół serwisu skupionych jest kilkunastu tłumaczy, dokonujących przekładów z publikacji i prasy anglojęzycznej, holenderskiej, włoskiej, francuskiej, szwedzkiej, bułgarskiej i słowackiej (głównie o charakterze wolnomyślicielsko-racjonalistycznym).
Wybrani autorzy:
Specjalizacje.
Serwis nie posiada ogólnej specjalizacji tematycznej, gdyż nastawiony jest na tworzenie ogólnego kompendium wiedzy. Publikacje w serwisie dotyczą m.in. takich dziedzin, jak:
Patronaty mediowe.
Portal Racjonalista obejmował patronat mediowy nad:
Zaprzyjaźniony portal.
Racjonalista.pl uzyskał status „Zaprzyjaźnionego portalu” Bałtyckiego Festiwalu Nauki.
Profil światopoglądowy portalu.
Racjonalista preferuje wyraźnie w swych publikacjach światopogląd wolnomyślicielsko-racjonalistyczny.
W związku z przynależnością założyciela portalu do Światowej Federacji Transhumanistycznej, na portalu publikowane są również teksty transhumanistyczne.
Światopogląd wolnomyślicielsko-racjonalistyczny jest zdominowany przez ludzi zdystansowanych do religii, na ogół ateistów i agnostyków. Profil światopoglądowy serwisu podkreśla jego patron, Voltaire.
Kontrowersje.
Na portalu racjonalista.pl artykuły ekonomiczne publikuje Jerzy Izdebski, absolwent Studium Nauczycielskiego o profilu fizyka. Od 4 grudnia 2010 jest uznany za zmarłego, ale w 2013 roku opublikował 9 artykułów.
Redakcja.
W dniu 16 lipca 2008 portal Racjonalista.pl został zarejestrowany jako czasopismo w rejestrze dzienników i czasopism sądu okręgowego.

</doc>
<doc id="560508" url="https://pl.wikipedia.org/wiki?curid=560508" title="PSCAD">
PSCAD

PSCAD (Power System Computer Aided Design) jest graficznym interfejsem opartym na silniku "Electromagnetic Transients including DC" (EMTDC). Program ten umożliwia użytkownikowi w prosty sposób tworzenie symulatorów, przeprowadzanie symulacji i wizualizację przebiegu symulacji w trybie „online”. Dzięki temu możliwe jest wyświetlanie wartości chwilowych pomiarów, jak również zmiany parametrów układu w trakcie trwania symulacji za pomocą suwaków i przełączników wielopozycyjnych. Wszystkie te właściwości programu dają użytkownikowi możliwość wpływania na symulację w czasie jej trwania, co bardziej może odzwierciedlać rzeczywiste stany.
Program PSCAD posiada bogatą bibliotekę "(Master Library)" elementów gotowych do wstawienia do badanego symulatora. Oprócz prostych elementów pasywnych, znajdują się w niej mierniki oraz złożone kompleksowe modele, takie jak modele linii napowietrznych, kablowych, prostowników etc. Jeśli jednak w bibliotece nie można odnaleźć odpowiedniego elementu, program umożliwia w bardzo prosty sposób zbudowanie nowego elementu (New Component) i dodanie go do badanego symulatora.
Biblioteka programu zawiera modele takich elementów jak:
Oprócz bogatej, wspomnianej wyżej biblioteki modułów, gotowych do wykorzystania w symulatorze, program posiada bardzo duże możliwości w tworzeniu nowych modułów (komponentów). Moduły te mogą być kopiowane między dokumentami, dzięki czemu wielu użytkowników jest w stanie stworzyć niemal nieograniczone ilości uniwersalnych modułów do pomiarów różnych wartości bądź symulacji elementów nieprzewidzianych przez producenta programu.

</doc>
<doc id="560509" url="https://pl.wikipedia.org/wiki?curid=560509" title="Babylon Guardian">
Babylon Guardian



</doc>
<doc id="560513" url="https://pl.wikipedia.org/wiki?curid=560513" title="Gordiusz">
Gordiusz

Gordiusz – imię męskie pochodzenia łacińskiego, oznaczające „pochodzący z Gordion” (miasta we Frygii, w Azji Mniejszej).
Patronem tego imienia jest św. Gordiusz, setnik, zm. ok. 304 roku w Cezarei.
Gordiusz w innych językach: 
Gordiusz imieniny obchodzi 3 stycznia.
Por. też: Gordias (Gordios, Gordius)

</doc>
<doc id="560514" url="https://pl.wikipedia.org/wiki?curid=560514" title="Smart Automobile">
Smart Automobile

Smart Automobile – chińsko-niemiecki producent elektrycznych crossoverów z siedzibą w Ningbo, działający od 1994 roku. Należy do joint venture między koncernami Geely i Mercedes-Benz Group.
Historia.
MCC.
Pomysłodawcą stworzenia Smarta był szwajcarsko-libański przedsiębiorca Nicolas Hayek, założyciel i właściciel firmy produkującej zegarki Swatch. Uwazał on, że nowoczesny miejski samochód powinien być: "pojazdem małym, dla dwóch osób, z bagażnikiem na skrzynkę piwa, tanim jak auto z drugiej ręki, a jednocześnie bezpiecznym i wygodnym jak samochód tradycyjnych rozmiarów". Z powodu braku zaplecza technologicznego, na początku lat 90 XX wieku rozpoczął on poszukiwania zewnętrznego partnera do realizacji swojej koncepcji. Hayek prowadził negocjację z różnymi koncernami motoryzacyjnymi, takimi jak Renault, General Motors, BMW czy Volkswagen Group, z tym ostatnim dokonując nawet pierwszych ważnych ustaleń co do potencjalnego projektu. Po zmianie na stanowisku prezesa w 1993 roku niemiecki koncern zarzucił plany budowy mikrosamochodu w koncepcji założyciela Swatcha, co zmusiło Nicolasa Hayeka do wznowienia poszukiwań partnera biznesowego. Udało mu się przekonać koncern Daimler-Benz, z którą zawiązał w 1994 roku spółkę szwajcarsko-niemiecką Micro Compact Car AG z siedzibą w Biel/Bienne. Rozwijany projekt wzorowano na pomyśle i studyjnych rozwiązaniach autorstwa stylisty Johanna Tomforde z 1972 roku, a także autorskim prototypie mikrosamochodu Mercedesa o nazwie "NAFA" z 1982 roku. Jeszcze w tym samym roku przystąpiono do poszukiwania lokalizacji do produkcji, w grudniu 1994 wybierając francuskie miasto Hambach z planami postawienia tam nowej fabryki.
Wstępem do wprowadzenia seryjnego pojazdu na rynek była prezentacja w 1994 roku dwóch prototypów przedstawiających wariacje na temat wspólnego przedsięwzięcia Nicolasa Hayeka i Mercedesa. Jednobryłowe studium Eco-Sprinter oraz inaczej stylizowany Eco-Speedster z otwartym dachem wyróżniły się futurystyczną stylistyką, a także wizerunkiem kierowanym do młodych nabywców. Po ich debiucie przystąpiono do finalnych prac nad produkcyjnym modelem, podczas których Mercedes-Benz podjął decyzję o wprowadzeniu obszernych poprawek technicznych. Chciano, aby gotowy mikrosamochód miał bardziej schowane koła w bryle, a także wyżej zawieszone nadwozie. Skutkowało to jednak pogorszeniem się stabilności oraz komfortu prowadzenia, w efekcie czego zdecydowano się na szerzej rozstawione koła i dociążenie przedniej części nadwozia dla lepszego rozkładu mas. Na etapie przygotowań mikrosamochodu do produkcji pojawił się pierwszy spór na linii Hayek-Mercedes. Biznesmen proponował nazwę Swatchmobile lub Swatch Car, co spotkało się ze sprzeciwem Niemców, którzy optowali za neutralnym terminem. Ostatecznie ustalono, że pojazd otrzyma nazwę Smart nawiązującą do pierwszych liter wyrazów "Swatch" i "Mercedes" oraz angielskiego słowa "art".
Smart.
Po ogłoszeniu lokalizacji do fabryki Smartów w grudniu 1994 roku , ich budowa zakończyła się niespełna 3 lata później. W październiku 1997 doszło do uroczystego otwarcia "Smartville" przy udziale ówczesnego prezydenta Francji Jacquesa Chiraca i kanclerza Niemiec Helmuta Kohla. Momentem kulminacyjnym całego przedsięwzięcia była z kolei prezentacja efektu 4 lat prac konstruktorów Mercedesa Smart City-Coupé w październiku 1997 roku podczas targów IAA we Frankfurcie nad Menem. Rezultat rozczarował Nicolasa Hayeka, który nie tylko nie był zadowolony z wyglądu miejskiego pojazdu oraz kierunku w jakim poszła jego ogólna koncepcja, ale i braku posiadania bardziej ekonomicznego, hybrydowego napędu. W rezultacie, wycofał się on z przedsięwzięcia jeszcze przed wprowadzeniem Smarta do sprzedaży i odsprzedał swoje udziały w spółce MCC Mercedesowi. Tym samym, Micro Compact Car stało się do końca 1998 roku przedsięwzięciem w 100% należącym do Mercedesa, przenosząc swoje dotychczasowe biuro ze Szwajcarii do niemieckiego miasta Böblingen. Tymczasem, po rozpoczęciu produkcji w lipcu 1998, City-Coupe jeszcze w październiku tego samego roku trafił do oficjalnej sprzedaży w Europie Zachodniej. Na początku 1999 roku producent Smartów zmienił nazwę z Micro Compact Car GmbH na Micro Compact smart GmbH, poszerzając swój zasięg rynkowy o kolejne kraje europejskie włącznie z Wielką Brytanią w 2000 roku. W tym samym roku firma zaprezentowała swój drugi model w postaci otwartej odmiany City-Coupe o nazwie Smart City-Cabriolet. We wrześniu 2002 zdecydowano się ponownie przemianować spółkę zarządzającą produkcją Smartów, porzucając dotychczasowy człon "MCC" na rzecz po prostu Smart GmbH.
Początek XXI wieku przypadł na intensywny rozwój gamy modelowej Smarta, poza otwartą wersją City-Cabriolet inwestując w powiększenie się portfolio o większe oraz odmiennej koncepcji modele. Pierwszym z nich był niewielki samochód sportowy Smart Roadster, którego premirę poprzecił debiut prototypu o takiej samej nazwie w 2000 roku, by w seryjnej postaci mieć swoją premierę w 2002. W tym samym roku zadebiutował limitowany, specjalny model Smart Crossblade, z kolei w 2003 niemiecka firma przedstawiła samochód radykalnie wykraczający poza pierwotną koncepcję firmy w postaci subkompaktowego, 5-drzwiowego hatchbacka Forfour. Opracowany wspólnie z Mitsubishi, trafił do produkcji na zlecenie holenderskiej spółce VDL Nedcar w Born. W tym samym czasie podstawowe modele City-Coupe i City-Cabriolet utworzyły jedną rodzinę modelową pod nową nazwą: Smart Fortwo.
Restrukturyzacja.
W 2005 roku ofensywa modelowa Smarta miała objąć kolejny dotąd niezadospodarowany segment rynkowy, szykując kompaktowego SUV-a Smart Formore oprartego na technice Mercedesa klasy C i dzieląc z nim napęd 4MATIC i 3-litrowy silnik V6. Samochód miał trafić do produkcji w brazylijskich zakładach DaimlerChrysler w Juiz de Fora, z debiutem zaplanowanym na jesienne IAA 2005 we Frankfurcie nad Menem. Tuż przed premierą gotowego samochodu projekt Formore został wycofany i nie doczekał się realizacji. Zbiegło się to bowiem z krytyczną weryfikacją sytuacji finansowej Smarta, w którego intensywne nakłady przyniosły ok. 4 miliardów euro strat w okresie między 2003 a 2006 rokiem. Skłoniło to ówczesny koncern DaimlerChrysler do wdrożenia radykalnego planu oszczędnościowego, w wyniku czego poza zaprzestaniem dalszego rozwoju gamy w 2006 roku wycofano z produkcji także dotychczasowe, niepopularne modele Roadster i Forfour. Zamiast tego, firma skoncentrowała się na wdrożeniu do produkcji nowej, drugiej generacji mikrosamochodu Fortwo jako jedynego produktu w gamie. W 2007 roku poszerzono zasięg rynkowy o Stany Zjednoczone.
Druga dekada XXI wieku przyniosła zmiany w stylistyce produktów Smarta, którą zwiastowała seria prototypów i co objawiło się przy prezentacji nowej generacji modelu Fortwo. Została ona opracowana w ramach szerszego porozumienia koncernu Daimler i Renault, w wyniku czego samochód był technicznie bliźniaczą konstrukcją wobec debiutującego wówczas nowego Renault Twingo. Smart zdecydował się też przywrócić do oferty model Forfour, tym razem jednak jedynie w roli małego, miejskiego hatchbacka będącego 4-drzwiowym wariantem Fortwo. Pod koniec stycznia 2015 produkcja Fortwo we francuskim Hambach przekroczyła 1,7 mln sztuk, jednak druga połowa drugiej dekady XXI wieku przypadła na ogólny spadek popularności Smartów. Szczególna marginalizacja pozycji rynkowej nastąpiła w Stanach Zjednoczonych i Kanadzie, skąd po 12 latach zdecydowano się wycofać w 2019 roku.
Smart Automobile.
2019 rok przyniósł największą od 13 lat, drugą tak dużą restrukturyzację działalności Smarta, którą poprzedziły informacje branżowego portalu Autonews.com donoszące o niepewnej przyszłości marki i nadchodzących rozstrzygnięciach ze strony ówczesnego koncernu Daimler. Od likwidacji przynosząca straty filia Mercedesa-Benza została ostatecznie uchroniona przez chiński koncern motoryzacyjny Geely, który zawarł z końcem marca 2019 porozumienie w sprawie transformacji Smarta w spółkę typu joint-venture o nazwie Smart Automobile. Stała się ona przy tym chińsko-niemieckim podmiotem z siedzibą w Ningbo, zapowiadając plany zastąpienia dotychczasowego portfolio modelowego większymi, elektrycznymi crossoverami wytwarzanymi w Chinach z początkiem w 2022 roku.
Jesienią 2019 dotychczasowa oferta Smarta przeszła ostatnią modernizację, która przyniosła także rebranding. Dotychczas produkowane w spalinowych i elektrycznych wariantach napędowych modele Fortwo i Forfour zastąpiły wyłącznie elektryczne EQ Fortwo i EQ Forfour. Po ich debiucie rynkowym, w 2020 Smart stał się marką oferującą wyłącznie samochody elektryczne, będąc pierwszym producentem samochodów spalinowych wdrażającym taką decyzję na rynku. W grudniu 2020 firma przypieczętowała plany wycofania się z produkcji samochodów w Europie, ogłaszając sprzedaż swojej fabryki we francuskim Hambach brytyjskiemu przedsiębiorstwu Ineos Automotive. Transakcja uwzględniła pozostawienie EQ Fortwo w produkcji przez pierwsze lata funkcjonowania zakładu szykującego się wówczas do uruchomienia produkcji samochodu terenowego Ineos Grenadier.
We wrześniu 2021 Smart przedstawił wstęp do pierwszego modelu opracowanego za współprzynależności do Geely w postaci prototypu elektrycznego crossovera Smart Concept #1. Jego seryjna odmiana zadebiutowała oficjalnie w kwietniu 2022 pod nazwą Smart #1, z produkcją wyłącznie w Chinach, która rozpoczęła się we wrześniu tego samego roku. W międzyczasie, na początku 2022 roku zakończono produkcję modelu EQ Forfour, z mniejszym EQ Fortwo pozostającym w produkcji jeszcze do 2024 roku. Już w marcu 2023 firma potwierdziła, że rozpoczęła proces wygaszania produkcji ostatniego modelu z epoki sprzed zawarcia partnerstwa z Geely.

</doc>
<doc id="560516" url="https://pl.wikipedia.org/wiki?curid=560516" title="Teonas">
Teonas

Teonas — imię męskie pochodzenia greckiego "Θεωνάς, 'Theónas' ", oznaczające "boski" lub, według innych źródeł, dotyczącego osoby wywodzącej się z Teos, miasta w Jonii. 
Żeńskim odpowiednikiem jest Teona.
Teonas imieniny obchodzi:

</doc>
<doc id="560518" url="https://pl.wikipedia.org/wiki?curid=560518" title="Teona">
Teona

Teona — imię żeńskie pochodzenia greckiego; żeński odpowiednik imienia Teonas, oznaczającego "boski" lub, według innych źródeł, dotyczącego osoby wywodzącej się z Teos, miasta w Jonii. 
Teona imieniny obchodzi:

</doc>
<doc id="560519" url="https://pl.wikipedia.org/wiki?curid=560519" title="Artem Miłewski">
Artem Miłewski

Artem Wołodymyrowycz Miłewski (, , "Arciom Uładzimirawicz Mileuski"; ur. 12 stycznia 1985 w Mińsku, Białoruska SRR) – ukraiński piłkarz pochodzenia białoruskiego, grający na pozycji napastnika w ukraińskim klubie FK Mynaj, reprezentant Ukrainy.
Kariera piłkarska.
Kariera klubowa.
Jest wychowankiem DJuSSz Źmiena Mińsk. Pierwszy trener Nikołaj Wołkow. W 2000 roku 15-letni Artem przeniósł się do Kijowa, gdzie uczył się w Piłkarskiej Akademii Pawła Jakowenki. W sezonie 2001/02 występował w drugiej drużynie Borysfenu Boryspol. Przez 11 lat był zawodnikiem Dynama Kijów (od 2002 roku). Po wygaśnięciu kontraktu 5 września 2013 podpisał 3-letni kontrakt z tureckim Gaziantepsporem, jednak przez problemy finansowe klubu 31 grudnia 2013 kontrakt został anulowany. 28 lutego 2014 roku podpisał z FK Aktöbe, ale wkrótce okazało się, że z przyczyn technicznych jest nieaktualny. Ostatecznie w końcu lipca 2014 podpisał kontrakt z Hajdukiem Split. 3 września 2015 za obopólną zgodą kontrakt został anulowany.
5 października 2015 został piłkarzem RNK Split, ale po miesiącu klub anulował kontrakt z przyczyn nieodpowiedniego zachowania piłkarza. 5 lutego 2016 został piłkarzem rumuńskiej Concordii Chiajna. 1 września 2016 jako wolny agent podpisał kontrakt z rosyjskim FK Tosno. 4 lipca 2017 kontrakt za obopólną zgodą został anulowany, a 6 lipca piłkarz zasilił skład Dynamy Brześć. 19 lipca 2018 kontrakt z klubem został rozwiązany. 30 sierpnia 2018 został piłkarzem węgierskiego klubu Kisvárda FC. 12 stycznia 2019 wrócił do Dynamy Brześć.
Kariera reprezentacyjna.
Mimo iż urodził się na Białorusi, zdecydował się reprezentować Ukrainę. Wcześniej jednak brał udział w Mistrzostwach Europy U-16 jako zawodnik drużyny Białorusi. Już na juniorskich Mistrzostwach Europy U-19 rozgrywanych w 2004 roku w Szwajcarii występował w reprezentacji Ukrainy. Został powołany przez Ołeha Błochina na mundial 2006. Jeszcze przed mundialem zdobył tytuł wicemistrza Europy U-21 wraz z kadrą Ukrainy prowadzoną przez Ołeksija Mychajłyczenkę. Strzelił karnego reprezentacji Holandii w stylu Panenki. Na mistrzostwach zagrał z numerem 15. Strzelił jednego z rzutów karnych w serii w meczu ze Szwajcarią ponownie w stylu Panenki, w ten sposób przyczynił się do awansu Ukrainy do ćwierćfinału (w którym uległa późniejszym mistrzom świata – Włochom).

</doc>
<doc id="560520" url="https://pl.wikipedia.org/wiki?curid=560520" title="Bitwa pod Lexington i Concord">
Bitwa pod Lexington i Concord

Bitwa pod Lexington i Concord – pierwsza bitwa (a w zasadzie potyczka) wojny o niepodległość Stanów Zjednoczonych. Rozegrała się 19 kwietnia 1775 roku.
Około 700 brytyjskich żołnierzy wojsk regularnych (z elitarnych jednostek lekkiej piechoty i grenadierów) pod dowództwem pułkownika Francisa Smitha otrzymało rozkaz zajęcia wojskowych zapasów przechowywanych przez Milicję Stanu Massachusetts w Concord. Na długo przed tą ekspedycją Amerykańscy Patrioci (grupa opozycjonistów działająca w koloniach) rozpoczęli ich gromadzenie i umieszczali w takich punktach dla ich zabezpieczenia. Dzięki sprawnemu wywiadowi (i braku szacunku dla zachowania tajemnicy wojskowej) rebelianci otrzymali informacje o brytyjskich planach późnym wieczorem i szybko przekazali je (Paul Revere) milicji.
Pierwsze strzały zostały oddane w okolicach Lexington podczas marszu brytyjskiego oddziału. Starcie zakończyło się zwycięstwem nad milicją. Na ogień 75 milicjantów pod dowództwem kapitana Johna Parkera odpowiedziało ogniem 250 ludzi z trzech kompanii majora Johna Pitcairna. Dało tu o sobie znać lepsze wyszkolenie Brytyjczyków – przy stratach milicji 8 zabitych i 10 rannych, Brytyjczycy stracili tylko 1 rannego. Sprawy ułożyły się lepiej dla milicji w okolicach tzw. Mostu Północnego w Concord, gdzie trzy plutony lekkiej piechoty wojsk królewskich (115 ludzi) załamały się w ogniu z zasadzki, ostrzelane na otwartym terenie przez „Minutemen” (5 pełnych kompanii + 5 kompanii innej milicji, razem około 500 ludzi).
Po przybyciu większej ilości „Minutemen” (po połączeniu siły milicji wzrosły do łącznie blisko 4000 ludzi) rebelianci przeszkadzali w regularnym odwrocie Brytyjczyków spod Concord i zadawali im ciężkie straty. Strzelali zza drzew, płotów, i z gospodarstw przy drodze. Lekka piechota uderzała wprawdzie na flankach i rozpraszała te siły, ale straty rosły. W trakcie drogi powrotnej do Lexington odwrót coraz bardziej przypomniał ucieczkę, a wozy, które miały przywieźć łupy, były wyładowane rannymi. 
Ekspedycję Smitha uratowało przybycie do Lexington posiłków pod dowództwem generała Hugh Percy’ego z 1000 ludzi, amunicją i artylerią. Połączone, liczące teraz około 1400 ludzi siły, ustępowały jednak drogą na Boston pod ciężkim ostrzałem. Ostatecznie Brytyjczycy dotarli do bezpiecznego Charlestown.
Ekspedycja do Concord doznała niepowodzenia, gdyż nie potrafiono zachować tajemnicy i szybkości wymaganej do przeprowadzenia udanego uderzenia na wrogim terytorium. Nie zniszczono żadnych znaczących ilości broni. Jednakże większość Brytyjczyków wróciła do Bostonu bez szwanku. Zajęcie okolicznych obszarów Bostonu przez Milicję Stanu Massachusetts oznaczało rozpoczęcie oblężenia Bostonu.

</doc>
<doc id="560521" url="https://pl.wikipedia.org/wiki?curid=560521" title="Smatruz">
Smatruz

 
Smatruz (z niem. "Schmetterhaus") - w średniowieczu i wczesnej epoce nowożytnej rodzaj hali targowej, zawierającej jednoprzestrzenne wnętrze, w którym rzemieślnicy ustawiali ławy handlowe.
Określenie "Schmetterhaus" używane było szczególnie często w miastach objętych prawem niemieckim. Smatruzy budowano na rynkach lub w ich pobliżu. Stanowiły obiekty podobne do sukiennic lub domów płócienników, jednak różniły się jednoprzestrzennym wnętrzem, niepodzielonym na komory.
Smatruz w Opawie został w 1903 przebudowany na ratusz, do dzisiaj zachował się budynek tego typu w bloku śródrynkowym w Świdnicy. Smatruzy istniały ponadto m.in. we Wrocławiu, Brnie i Poznaniu, jako smatruz określano też górną kondygnację Sukiennic w Krakowie. 

</doc>
<doc id="560522" url="https://pl.wikipedia.org/wiki?curid=560522" title="Lionel Scaloni">
Lionel Scaloni

Lionel Sebastián Scaloni (ur. 16 maja 1978 w Rosario) – argentyński trener i piłkarz, grający na pozycji obrońcy.
Selekcjoner reprezentacji Argentyny.
Oprócz argentyńskiego posiada również obywatelstwo włoskie.
Kariera klubowa.
Scaloni jest wychowankiem Newell's Old Boys.
W 1998 roku przeniósł się z Estudantes La Plata do hiszpańskiego Deportivo La Coruña, gdzie spędził kolejne osiem sezonów, w trakcie których został mistrzem Hiszpanii oraz zdobył jeden Puchar Króla i Superpuchar. W 2006 roku został wypożyczony do angielskiego West Hamu, po którego zakończeniu odszedł do Racingu Santander. W kolejnym sezonie Argentyńczyk znów zmienił klub, odchodząc do włoskiego Lazio, gdzie grał przez kolejne pięć lat, z roczną przerwą na wypożyczenie do RCD Mallorca.
W styczniu 2013 roku został piłkarzem Atalanty, w której barwach zakończył karierę piłkarską w 2015 roku.
Kariera reprezentacyjna.
W reprezentacji Argentyny zadebiutował w 2003 roku w spotkaniu przeciwko Libii.
Wcześniej grał dla młodzieżowych reprezentacji Argentyny, z którą zdobył złoty medal Mistrzostw Świata U20 w 1997 roku. Uczestnik Mistrzostwach Świata 2006, na których rozegrał jedno spotkanie w 1/8 finału przeciwko Meksykowi (2:1).
Łącznie w reprezentacji siedem spotkań.
Kariera trenerska.
Po zakończeniu kariery został asystentem Jorge Sampaoliego, z którym pracował w Sevilli i reprezentacji Argentyny.
Po nieudanych dla "Albicelestes" Mistrzostwach Świata 2018 został wraz z Pablo Aimarem został ogłoszony tymczasowych trenerem kadry. W listopadzie 2018 roku został ogłoszony selekcjonerem..
W 2019 roku prowadził drużynę Argentyny na turnieju Copa America, gdzie zdobył brązowy medal.
W 2021 roku wygrał Copa America z reprezentacją Argentyny przełożonym z roku 2020 z powodu pandemii COVID-19. W 2022 roku wygrał Mistrzostwo Świata jednocześnie zostając trzecim selekcjonerem, który zdobył z Argentyną mistrzostwo świata – po Cesarze Luisie Menottim (MŚ 1978) i Carlosie Bilardo (MŚ 1986). Jest także pierwszym w historii selekcjonerem Argentyny który zdobył Copa America i Mistrzostwo Świata.
Sukcesy.
Klubowe.
Deportivo
Reprezentacyjne.
Argentyna U20
Trener.
Argentyna

</doc>
<doc id="560523" url="https://pl.wikipedia.org/wiki?curid=560523" title="Kalendarium historii Olsztyna">
Kalendarium historii Olsztyna

Kalendarium historii Olsztyna
Przynależność państwowa.
Od uzyskania praw miejskich Olsztyn (wraz z całą Warmią) znajdował się pod panowaniem następujących państw:

</doc>
<doc id="560527" url="https://pl.wikipedia.org/wiki?curid=560527" title="Haperowiec">
Haperowiec

Haperowiec, Hapeerowiec − wieżowiec położony w Katowicach przy ul. Sokolskiej 33, przez mieszkańców GOP potocznie zwany „Żyletą”. 
Historia.
Budynek w projekcie określany jako „24-K” został zaprojektowany w latach 1965-67 przez Juranda Jareckiego i Mariana Skałkowskiego, konstrukcję opracował Czesław Fazan z „Mostostalu” Zabrze. Zrealizowany w latach 1968-70 w stylu brutalizmu.
Posiada 24 kondygnacje. W chwili powstania był najwyższym drapaczem chmur w województwie katowickim i czwartym pod względem wysokości w Polsce.
Nazwa pochodzi od Hutniczego Przedsiębiorstwa Remontowego (HPR), które prowadziło budowę i było pierwszym dysponentem mieszkań. Współcześnie dom należy do Katowickiej Spółdzielni Mieszkaniowej.
Architektura.
Bryła wieżowca ma kształt smukłego prostopadłościanu z przewężeniem w połowie wysokości i elewacjach przeprutych loggiami. Pierwotnie utrzymany był w szaro-białej kolorystyce z pomarańczowymi akcentami użytymi w balustradach loggii, wyłożonych płytkami ceramicznymi.
Budynek o konstrukcji stalowej spawanej, wypełnionej (ściany) bloczkami PGS o boku 24 cm.
Wewnątrz zastosowano układ korytarzowy z klatkami schodowymi w skrajnych partiach. Pod budynkiem przewidziano dwie kondygnacje piwnic z komórkami lokatorskimi. 11 kondygnacja stanowi tzw. piętro sanitarne, mieszczące pomieszczenia techniczne z pompami pozwalającymi dostarczyć wodę na ostatnią kondygnację oraz pralnię, suszarnię, salę zebrań i niegdyś świetlicę-przedszkole. Na parterze ulokowano trzy pomieszczenia mieszczące pierwotnie dwa samoobsługowe sklepy ogólnospożywcze oraz kiosk „Ruchu”.
W budynku znajduje się 199 mieszkań, na ogół typu M-2 i M-4, ze ślepymi kuchniami. Zamieszkany jest przez około 330 osób.
Do wykończenia wnętrz zastosowano w pokojach popielate płytki PVC, w kuchniach beżowe, a w łazienkach lastriko. Wieżowiec obsługiwały dwie windy 6-osobowe i jedna 10-osobowa szwedzkiej firmy „Asea-Graham”.
W 2008 r. budynek został poddany termomodernizacji, zmieniono kolor elewacji na szaro-beżowy, zdemontowano ciężkie płyty balkonowe, zastępując je lżejszymi konstrukcjami.

</doc>
<doc id="560529" url="https://pl.wikipedia.org/wiki?curid=560529" title="Bitwa pod Quebekiem (1775)">
Bitwa pod Quebekiem (1775)

Bitwa pod Quebekiem – starcie zbrojne, które miało miejsce 31 grudnia 1775 roku podczas amerykańskiej wojny o niepodległość.
Inwazja na Kanadę.
Inwazja na Kanadę w 1775–1776 była pierwszą, i prawdopodobnie jedyną dużą inicjatywą ofensywną Amerykanów podczas amerykańskiej wojny o niepodległość. Po kilku początkowych sukcesach rebeliantów brytyjskie i kanadyjskie siły zbrojne całkowicie pokonały agresorów. Stany Zjednoczone próbowały również później kilkakrotnie zająć Kanadę podczas wojny 1812 roku, jednak i one także doznały niepowodzenia.
10 maja 1775 roku rebelianci zajęli dwa forty angielskie na pograniczu z Kanadą: Fort Ticonderoga i Crow Point. Fort Ticonderoga został wybudowany przez Francuzów (jako „Fort Carillon”) przy strategicznie ważnym przewężeniu jeziora Champlain w roku 1755. Obecnie, obsadzony przez zaledwie 52-osobową załogę, został zajęty podstępem 10 maja 1775 przez 83-osobową grupę Green Mountain Boys – paramilitarnej organizacji osadników z Vermont, pod dowództwem pułkowników Ethana Allena oraz oddziału Benedicta Arnolda. Zdobyto 6 moździerzy, 3 haubice i 78 dział. (Po zdobyciu Ticonderogi przybyły posiłki milicji. Arnold zawładnął statkiem i popłynął w dół jeziora, po czym zdobył kolejny fort – Fort St. John’s. Arnold po tej akcji stał się bohaterem i otrzymał promocję na generała).
Kongres Kontynentalny obawiając się ataku Brytyjczyków od strony Kanady upoważnił generała Philipa Schuylera, dowódca Północnego Działu Armii do wprowadzenia własnych wojsk w celu usunięcia z tej prowincji sił brytyjskich. Schuyler posłał generała Richard Montgomery’ego na północ z siłami inwazyjnymi (ok. 2 000 ludzi). Montgomery szedł przez jezioro Champlain. Generał Waszyngton posyłał poza tym Benedicta Arnolda w kierunku do Quebecu z siłami wsparcia (ok. 1 000 ludzi) od strony Fort Western (Maine).
Siły Montgomery’ego ruszyły na północ i 13 września 1775 zajęły Montreal. Pod koniec roku kontrolowały rzekę Św. Wawrzyńca powyżej od Quebecu i szykowały się do uderzenia na miasto, w którym przebywał gubernator Kanady Guy Carleton. Jednak wysoki poziom wody uniemożliwił to. W międzyczasie gen. Waszyngton tak manewrował swymi armiami, by zablokować przerzut brytyjskich posiłków na północ. 6 listopada generał Arnold przekroczył ze swymi oddziałami Rzekę Świętego Wawrzyńca i 14 listopada wkroczył na Równiny Abrahama, gdzie wezwano garnizon miasta do kapitulacji. Odpowiedzią był ogień z dział, lecz faktycznie dowodzący obroną miasta pułkownik McLean nie powtórzył błędu, jaki stał się przyczyną klęski w tym samym miejscu francuskiego generała Montcalma w czasie wojny siedmioletniej i nie opuścił swych stanowisk, aby stanąć do bitwy. Z drugiej strony Amerykanie bez dział nie mogli pokusić się o zdobycie umocnień. Rozpoczęło się oblężenie. Generał Arnold musiał czekać na posiłki i generała Montgomery’ego. Przybył on z Montrealu 2 grudnia wraz z 300 żołnierzami. Po drodze zdobyto brytyjskie zapasy i zimowe ubrania.
Bitwa.
W celu przyciągnięcia Kanady do rewolucji i zabezpieczenia się przed atakami brytyjskimi z północy amerykańscy dowódcy postanowili zająć miasto, które było trzymane przez niewielki garnizon liczący 100 regularnych żołnierzy brytyjskich pod dowództwem gubernatora Kanady Guya Carletona i pułkownika Allena Macleana. Brytyjczycy byli wspierani przez setki źle uzbrojonej milicji, używającej głównie muszkietów i mającej niewiele bagnetów. Miejskie umocnienia były bronione przez ciężkie działa (razem ok. 1 000 ludzi). Siły amerykańskie były dowodzone przez generałów Benedicta Arnolda i Richarda Montgomery’ego liczyły ok. 1 200 ludzi.
Nie otrzymawszy odpowiedzi na wezwania do bitwy w polu, Arnold zaatakował w nocy z 30 na 31 grudnia 1775 roku, lecz jego oddziały dostały się w silny ogień obrońców i zostały pokonane, wielu ludzi dostało się do niewoli zaś wykonanie powtórnego uderzenia okazało się niemożliwe. Bitwa położyła kres wszelkim nadziejom na wsparcie amerykańskiego buntu przez Kanadę.
Po tym zwycięstwie i po wzmocnieniu sił brytyjskich przez niemieckich najemników – Amerykanie opuścili w końcu maja 1776 Kanadę (w trakcie wycofywania w potyczce zginął nowy dowódca sił amerykańskich – generał Thomas). Już do końca wojny nie zagrozili pozycjom brytyjskim na tym terenie.

</doc>
<doc id="560533" url="https://pl.wikipedia.org/wiki?curid=560533" title="Kukurydze (wieżowce)">
Kukurydze (wieżowce)

Kukurydze – wieżowce mieszkaniowe położone w Katowicach na Osiedlu Tysiąclecia, naprzeciwko Parku Śląskiego, przy ulicy Zawiszy Czarnego.
Kukurydze są najwyższymi budynkami mieszkalnymi w Katowicach. Budynki mają charakterystyczny kształt kolby kukurydzy, ponieważ balkony mieszkań mają kolisty kształt. Inspiracją dla architektów Kukurydz, Henryka Buszko i Aleksandra Franty, były bliźniacze wieżowce Marina City wybudowane w Chicago. W podziemiach budynków mieszczą się garaże. Kukurydze to łącznie pięć wysokościowców, z czego trzy budynki mają wysokość 82 m (87 m razem z antenami), dwa sięgają 56 m. Są one zarządzane przez Spółdzielnię Mieszkaniową Piast.
Budowę Kukurydz, pierwotnie przeznaczonych na 4 tysiące mieszkańców, rozpoczęto w połowie lat osiemdziesiątych XX w. w centralnej części Osiedla Tysiąclecia. W 2014 "Kukurydze" liczyły ok. 2 100 mieszkańców.

</doc>
<doc id="560536" url="https://pl.wikipedia.org/wiki?curid=560536" title="Sonic Riders">
Sonic Riders

Sonic Riders – gra wyścigowa z serii Sonic the Hedgehog. Gracz ściga się z przeciwnikami korzystając z desek odrzutowych, skuterów i butów napędzanych powietrzem. Nowymi postaciami w grze jest banda "Babylon Rogues", seria robotów "E-10000" i trzy bonusowe postacie. Gra ukazała się na 4 platformach równocześnie (konsolach PlayStation 2, Xbox, GameCube i komputerach PC) z okazji piętnastej rocznicy cyklu i to w odróżnieniu od innych gier wyścigowych takich jak "Sonic Drift" i "Sonic R". Gra doczekała się 2 kontynuacji: "Sonic Riders: Zero Gravity" wydanej w 2008 roku na konsole Wii i PlayStation 2 i "Sonic Free Riders" wydanej na konsolę Xbox 360.

</doc>
<doc id="560538" url="https://pl.wikipedia.org/wiki?curid=560538" title="Oblężenie Bostonu">
Oblężenie Bostonu

Oblężenie Bostonu – oblężenie, które trwało w dniach od 19 kwietnia 1775 do 17 marca 1776 i było początkową fazą wojny o niepodległość Stanów Zjednoczonych, w której milicjanci z Nowej Anglii – a później żołnierze Armii Kontynentalnej – otoczyli Boston leżący w ówczesnej kolonii Massachusetts i uniemożliwili działanie armii brytyjskiej skoszarowanej w mieście. Oblężenie nie odniosło pełnego sukcesu jednak odegrało istotną rolę w stworzeniu Armii Kontynentalnej i wzmocnieniu jedności trzynastu kolonii.
Najważniejszym epizodem oblężenia była bitwa o Bunker Hill.
Początek oblężenia.
Oblężenie rozpoczęło się późnym wieczorem bitwą pod Lexington i Concord, gdy siły rebeliantów podążające za wycofującymi się do Bostonu Brytyjczykami zajęły przewężenie u wejścia na półwysep, na którym stało miasto. Początkowo generał Artemas Ward, jako głównodowodzący milicji Massachusetts, dowodził oblężeniem. Swoją główną kwaterę założył w, położonym na zachód od Bostonu, Cambridge a swoje oddziały rozmieścił na półwyspie Charlestown (na północ od Bostonu), w Roxbury (na południe od Bostonu), i na wzgórzach Dorchester położonych na południowy wschód od Bostonu. Początkowo rebelianci w sile 6 do 8 tysięcy ludzi mieli naprzeciw siebie około 4 000 żołnierzy brytyjskich pod dowództwem generała Thomasa Gage’a i zablokowali ich w mieście.
Działania wojsk kolonistów nie były pełnym oblężeniem, gdyż Royal Navy nadal kontrolowała port i dostarczała zaopatrzenie zarówno wojsku jak i mieszkańcom. Mimo to jednak ceny dość szybko wzrosły. Kolejnym czynnikiem obniżającym morale lojalistów był fakt braku jakiegokolwiek wywiadu na temat ruchów milicji oblegającej miasto, podczas gdy milicjanci znali niemal każdy ruch Brytyjczyków i znali sytuację w mieście.
Bunker Hill.
25 maja 1775 wojska generała Gage zostały wzmocnione posiłkami w sile 4500 żołnierzy. Do miasta przybyło także trzech generałów: major-generałowi William Howe i John Burgoyne oraz generał brygady Henry Clinton. Wzmocniony sztab rozpoczął plany przerwania oblężenia.
15 czerwca do lokalnego Komitetu Bezpieczeństwa dotarły informacje o planach Brytyjczyków. Chcieli oni zaatakować Wzgórza Dorchester oraz bazę kolonistów na półwyspie Charlestown. Generał Ward otrzymał zalecenia umocnienia obu tych pozycji. Na dowódcę odcinka Bunker Hill generał wyznaczył pułkownika Williama Prescotta.
16 czerwca odbyła się bitwa o Bunker Hill.
W rezultacie bitwy brytyjskie wojska pod dowództwem generała Howe'a zajęli półwysep Charlestown. Jednak koloniści utrzymali pozycje u podstawy półwyspu i uniemożliwili atak na Cambridge i przerwanie oblężenia. Duże straty Brytyjczyków uświadomiły im jak trudnym przeciwnikiem są rebelianci z trzynastu kolonii.
Od tego momentu w oblężeniu nastąpiła stagnacja po obu stronach.
Fortyfikacje na Wzgórzach Dorchester.
3 lipca przybył George Washington by objąć dowództwo nad nową Armią Kontynentalną. Wojsko i zaopatrzenie przybyły z daleka – między innymi – aż z Marylandu. Na półwyspie Dorchester zostały zbudowane okopy, które pociągnięto w kierunku Bostonu. Waszyngton zajął także ponownie Bunker Hill i Breed’s Hill, bez oporu ze strony Brytyjczyków.
11 listopada w liście do Kongresu Waszyngton wspomina o próbie desantu brytyjskiego w miejscu zwanym Lechmere's Point.
Później, zimą z 1775 na 1776, Henry Knox i jego wojska inżynieryjne, używając sań przywieźli ciężkie działa zdobyte po zajęciu Fortu Ticonderoga przez oddziały Ethana Allena i Benedicta Arnolda. Działa przetransportowano po lodzie na zamarzniętej rzece Connecticut i ustawiono na pozycjach w Cambridge 24 stycznia 1776 roku. Kilka tygodni później, 5 marca, dzięki żelaznej dyscyplinie i szybkości Armia Kontynentalna Waszyngtona zajęła wzgórza Dorchester w ciągu jednego manewru wojsk, całkowicie omijając Boston. Miasto i garnizon było zagrożone ostrzałem artyleryjskim. Brytyjska flota znajdowała się w płytkim porcie, miała ograniczoną możliwość manewru i nie mogła wspierać obrony miasta. Brytyjczycy nie wiedzieli, że Waszyngton nie jest przygotowany do oblężenia miasta i nie ma nawet wystarczającej ilości prochu.
Mimo przewagi liczebnej (11 tys. Brytyjczyków przeciwko 9 tysiącom ludzi Waszyngtona), w uzbrojeniu i wyszkoleniu, generał Howe zdecydował o ewakuacji armii i floty (oraz około 1000 lojalistów) do Halifaxu w Nowej Szkocji. Stało się to 17 marca 1776 roku i poprzedzone było przygotowaniem niezrealizowanego planu szturmu wzgórz. Nowa Anglia stała się wolna. Milicja wróciła do domu, zaś Waszyngton pomaszerował z większością Armii Kontynentalnej do Nowego Jorku w celu fortyfikacji miasta.

</doc>
<doc id="560539" url="https://pl.wikipedia.org/wiki?curid=560539" title="STS-116">
STS-116

STS-116 – misja promu Discovery na Międzynarodową Stację Kosmiczną. Start odbył się 10 grudnia, a lądowanie 22 grudnia 2006. Był to pierwszy nocny start wahadłowca od 2002 roku.
Załoga wahadłowca Discovery zamontowała na ISS element kratownicowy ITS P5 i przywiozła materiały logistyczne w pojedynczym module typu Spacehab. W ramach misji został także przekonfigurowany system zasilania stacji, która od początku swojego istnienia działała w konfiguracji tymczasowej. Dzięki zmianom stacja zaczęła pobierać prąd z dodanych podczas poprzedniej misji (STS-115) nowych baterii słonecznych. Przez wielu astronautów i pracowników NASA, misja STS-116 była postrzegana jako najtrudniejsza ze wszystkich pozostałych misji konstrukcyjnych ISS. Była to trzydziesta trzecia misja promu Discovery i sto siedemnasta amerykańskiego programu lotów wahadłowców.
Po przybyciu na ISS Sunita Williams została członkiem Ekspedycji 14 i pozostała w kosmosie aż do misji STS-117. Dotychczasowy członek Ekspedycji 13 i Ekspedycji 14, Niemiec Thomas Reiter, który przebywał tam od 6 lipca 2006 (misja STS-121, także promu Discovery) powrócił wraz z STS-116. Podczas misji zostały przeprowadzone cztery spacery kosmiczne.
Początkowo misja planowana była na 24 lipca 2003 roku. Jednak z powodu katastrofy promu Columbia program lotów wahadłowców został zawieszony.
Załoga.
Do stycznia 2005 roku do misji przygotowywał się Terrence Wilcutt, został on zastąpiony przez Marka Polansky’ego. Związane to było z nową dyrektywą NASA, iż astronauci będą mogli odbywać maksymalnie cztery loty. Przyczyną był relatywnie bardzo duży korpus astronautów NASA (stan na październik 2006: 100 aktywnych pilotów i specjalistów misji) oraz mała sumaryczna ilość miejsc na pokładzie wahadłowców do czasu zakończenia programu w 2011 roku.
Plan lotu.
10 grudnia (01:47:35 UTC) – start z KSC
11 grudnia (22:12 UTC) – połączenie z Międzynarodową Stacją Kosmiczną
12, 14, 16, 18 grudnia – spacery kosmiczne. Montaż elementu ITS P5.
19 grudnia (22:10 UTC) – odłączenie od Międzynarodowej Stacji Kosmicznej
22 grudnia (22:32:00 UTC) – lądowanie w KSC

</doc>
<doc id="560540" url="https://pl.wikipedia.org/wiki?curid=560540" title="Twierdzenie Lebesgue’a o zbieżności ograniczonej">
Twierdzenie Lebesgue’a o zbieżności ograniczonej

Twierdzenie Lebesgue’a o zbieżności ograniczonej (zmajoryzowanej) – twierdzenie w analizie i teorii miary stwierdzające, że granica odpowiednio ograniczonego ciągu funkcji mierzalnych jest całkowalna i jej całka jest granicą całek z wyjściowych funkcji.
Nazwa twierdzenia została wprowadzona dla uhonorowania francuskiego matematyka Henriego Lebesgue’a.
Twierdzenie.
Załóżmy że:
Wówczas funkcja formula_13 jest całkowalna oraz
Powyższe twierdzenie często formułuje się tak, że w (c) i (d) jest wymagana zbieżność prawie wszędzie, a nie dla każdego formula_16
Szkic dowodu.
Załóżmy, że są spełnione warunki (a)-(d). Najpierw zauważamy, że formula_13 jest funkcją mierzalną, jako że granica zbieżnego ciągu funkcji mierzalnych jest mierzalna. oraz formula_18 (dla wszystkich formula_6), a stąd formula_13 jest całkowalna. Zauważmy, że formula_21 (dla każdego formula_22), więc możemy zastosować lemat Fatou do funkcji formula_23
Ponieważ formula_24 to otrzymujemy wówczas, że
Stąd już wnioskujemy, że formula_26 a zatem formula_27 Ponieważ formula_28 to możemy też wywnioskować, że formula_15
Przykład.
Rozważmy odcinek formula_30 wyposażony w miarą Lebesgue’a formula_31 Dla liczby naturalnej formula_3 zdefiniujemy funkcję formula_33 przez
Wtedy formula_35 dla formula_36 natomiast formula_37
A więc nie można pominąć założenia (c) o wspólnym ograniczeniu tych funkcji.

</doc>
<doc id="560545" url="https://pl.wikipedia.org/wiki?curid=560545" title="Eurosceptycyzm brytyjski">
Eurosceptycyzm brytyjski

Eurosceptycyzm brytyjski – uwarunkowana historycznie, społecznie i gospodarczo decyzja Wielkiej Brytanii o nieprzystąpieniu do unii walutowej.
Traktat z Maastricht (umowa międzynarodowa parafowana 10 grudnia 1991 r., podpisana 7 lutego 1992 r. w Maastricht w Holandii) określił kryteria konwergencji (wskaźniki ekonomiczne) które należy spełnić aby zostać zakwalifikowanym do unii walutowej:
Wielka Brytania wypełniła kryteria traktatu z Maastricht, np. w 1998 r. czwarty rok z rzędu spełniła kryterium dotyczące długu publicznego (60% PKB) z którym nie radziły sobie niektóre państwa będące już w unii walutowej. Nie było zatem formalnych przeszkód aby przystąpić do unii walutowej, jednak politycy brytyjscy w obliczu sprzeciwu społeczeństwa, a także w obawie przed negatywnymi skutkami dla gospodarki, odrzucili tę propozycję dzięki klauzuli opt-out, dającej Wielkiej Brytanii możliwość samodzielnego podjęcia decyzji co do uczestnictwa w unii gospodarczej i walutowej.
Brytyjczycy mieli trudności polityczne i psychologiczne z dostosowaniem się do systemu, którego sami nie tworzyli. Jak wynika z badań, przeciętny mieszkaniec wysp w pierwszej kolejności czuje się przede wszystkim „Wyspiarzem” a dopiero później Europejczykiem. Ma to swoje uzasadnienie w położeniu geograficznym, ale również, a może głównie w historii Wielkiej Brytanii, która to przede wszystkim koncentrowała się na własnych interesach a sprawy na kontynencie europejskim nie zawsze były w centrum jej politycznych zainteresowań, np. w XIX w. Brytyjczycy stworzyli imperium kolonialne podporządkowane i realizujące mocarstwowe interesy Wielkiej Brytanii. Po II wojnie światowej Brytyjczycy przestali być głównym mocarstwem decydującym o losach świata, a wstąpienie do struktur europejskich wydawało się nieuchronne z politycznego punktu widzenia. Przystępując do Wspólnot Europejskich byli pełni obaw o swoją niezależność w polityce wewnętrznej, jak i zewnętrznej, czego wyrazem od samego początku uczestnictwa we wspólnotach były działania konfederacyjne (m.in. odrzucenie członkostwa w EWWiS, wspólnej polityki obronnej, ochrona własnych strategicznych gałęzi gospodarki, a także sprzeciw wobec wszelkich działań federacyjnych zmierzających do utworzenia instytucji ponadnarodowych) które chroniły strategiczne interesy Wielkiej Brytanii i zapewniały jej niezależność w polityce międzynarodowej.
Brytyjczycy odrzucili euro również z takich powodów, jak przywiązanie do własnej waluty i tradycji. Wyraźnie wskazywały na to różnego rodzaju ankiety i sondaże, gdzie przeciętni Brytyjczycy, jak i zajmujący dyrektorskie stanowiska, byli zdecydowanie przeciwni wspólnej walucie, twierdząc że osłabiłoby to brytyjską gospodarkę.
Kolejnym czynnikiem wzmacniającym eurosceptycyzm były słabe wyniki gospodarcze krajów które przyjęły euro i towarzyszący im wzrost cen większości produktów.
Brytyjscy eurosceptycy z zadowoleniem przyjęli odrzucenie przez Szwedów wspólnej europejskiej waluty w referendum, gdyż obawiano się izolacji Wielkiej Brytanii w przypadku gdyby pozostała jedynym krajem, który nie przyjął wspólnej waluty.
Większość Brytyjczyków sprzeciwia się nie tylko nowej walucie, ale nawet próbie zorganizowania takiego referendum.

</doc>
<doc id="560551" url="https://pl.wikipedia.org/wiki?curid=560551" title="Chorzowska 50">
Chorzowska 50

Biurowiec Chorzowska 50 – biurowiec klasy A, położony w Katowicach przy ul. Chorzowskiej 50. 
Już od 2001 roku biurowiec Chorzowska 50 funkcjonuje na rynku katowickim, stale zwiększając swoją atrakcyjność, czego dowodem jest fakt, iż w "Chorzowskiej 50" swoje siedziby ulokowały najbardziej prestiżowe firmy regionu i kraju jak chociażby: Mentor Graphics, Ernst &amp; Young, Centrum Medicover, Deutsche Bank, Pramerica Financial, Spółki z Grupy ING, Kancelaria Prawna Sołtysiński Kawecki &amp; Szlęzak, AXA oraz wiele innych.
Intensywność zabudowy kompleksu biurowego wynosi 4.15. Obiekt jest traktowany przez miejskie władze jako jedna z "wizytówek miasta". Powierzchnia kompleksu wynosi około 2,22 ha i została włączona do Katowickiej Specjalnej Strefy Ekonomicznej rozporządzeniem Rady Ministrów z dnia 2 XI 2006 w sprawie Katowickiej Specjalnej Strefy Ekonomicznej, Dz. U. z dnia 8 XI 2006.
Położenie Chorzowskiej 50 umożliwia bezpośredni dostęp do tras prowadzących na lotnisko, do Warszawy, Poznania, Krakowa, Gliwic oraz łatwy dostęp do środków komunikacji miejskiej. 
Budynek oddalony jest o 15 minut drogi od Dworca Centralnego i 4 minuty od dworca PKS.
Od końca 2013 bank ING rozpoczął relokację swoich jednostek z innych lokalizacji w Katowicach i Siemianowicach Śląskich do budynku "Chorzowską 50". Celem tych relokacji była konsolidacja jednostek centrali banku ING. Proces relokacji był skoordynowany z dekomercjalizacją budynku biurowego zgodnie z wygasaniem umów najmu. Ostatecznie w roku 2017 około 97% powierzchni biurowej było zajęte przez bank ING. W roku 2015 zmieniono oznakowanie budynku poprzez usunięcie oznaczeń "Chorzowska 50" i zastąpienie ich logotypami banku ING.
Na parterze budynku nadal funkcjonują lokale handlowe i usługowe. Główni najemcy to Medicover czy Deutsche Bank.

</doc>
<doc id="560553" url="https://pl.wikipedia.org/wiki?curid=560553" title="Oficyna wydawnicza">
Oficyna wydawnicza

Oficyna – tradycyjna nazwa przedsiębiorstwa zajmującego się działalnością wydawniczą lub pokrewną:
Podobne nazwy przyjmują obecnie wydawnictwa zajmujące się działalnością w konkretnych branżach, np. oficyna medyczna..., oficyna ekonomiczna..., oficyna naukowo-techniczna... po czym następuje nazwa własna wydawnictwa.

</doc>
<doc id="560558" url="https://pl.wikipedia.org/wiki?curid=560558" title="Minister ds. europejskich">
Minister ds. europejskich



</doc>
<doc id="560561" url="https://pl.wikipedia.org/wiki?curid=560561" title="Mistrzostwa Europy U-19 w Piłce Nożnej 2006">
Mistrzostwa Europy U-19 w Piłce Nożnej 2006

Mistrzostwa Europy U-19 w piłce nożnej 2006 – turniej finałowy Mistrzostw Europy U-19 w piłce nożnej, zorganizowany przez Polskę, w dniach 18–29 lipca 2006 na 6 stadionach Wielkopolski. Wzięło w nim udział 8 reprezentacji piłkarskich, w których mogli wystąpić zawodnicy urodzeni po 1 stycznia 1987. Sześć najlepszych drużyn (po trzy z każdej grupy) uzyskiwało awans do Mistrzostw Świata U-20 w piłce nożnej 2007.
Kwalifikacje.
W I rundzie kwalifikacyjnej wzięło udział 48 zespołów, zwycięzcy grup oraz drużyny zajmujące drugie miejsca przeszły do następnej fazy ME. Do tego grona dołączyli Węgrzy, którzy zajęli trzecie miejsce w swojej grupie i dzięki najlepszemu bilansowi spotkań ze zwycięzcami grup grali dalej. Do II rundy automatycznie zakwalifikowały się zespoły Anglii, Hiszpanii i Czech. W rudzie finałowej spotkali się zwycięzcy II rundy oraz gospodarz turnieju Polska.
Stadiony.
Turniej rozegrano na sześciu stadionach położonych w województwie wielkopolskim.
Runda finałowa.
Legenda do tabelek:
Dwie pierwsze drużyny z każdej grupy awansują do dalszych gier.
Składy drużyn.
Każdy finalista do turnieju zgłosił 18 zawodników.
Grupa A.
18 lipca 2006
20 lipca 2006
23 lipca 2006
Grupa B.
18 lipca 2006
20 lipca 2006
23 lipca 2006
Półfinały.
26 lipca 2006
Finał.
29 lipca 2006
 
MISTRZ EUROPY U-19 2006
HISZPANIA 

</doc>
<doc id="560562" url="https://pl.wikipedia.org/wiki?curid=560562" title="Bitwa o Bunker Hill">
Bitwa o Bunker Hill

Bitwa o Bunker Hill – starcie zbrojne, które miało miejsce 16 czerwca 1775 roku, w czasie oblężenia Bostonu, podczas amerykańskiej wojny o niepodległość. Skończyła się brytyjskim zwycięstwem okupionym jednak znacznymi stratami.
Przygotowania do bitwy.
W nocy 16 czerwca pułkownik Prescott poprowadził 1 500 ludzi na Bunker Hill, wzgórze położone w Charlestown, dzisiejszej dzielnicy Bostonu (wówczas była to wyspa oddzielona od Bostonu wąskim kanałem). Putnam, Prescott i ich oficer saperów – kapitan Richard Gridley, nie zgadzali się ze sobą jak należy rozmieścić obronę. Breed’s Hill posiadało dobre warunki do obrony, więc ustalono, że tam należy rozmieścić pierwszą linię obrony. Prescott i jego ludzie, używający szkiców Gridleya, zaczęli kopać umocnienia na 50 m długie i 25 m szerokie złożone z rowów i ziemnych wałów. Dodali też rowy i wały będące przedłużeniem umocnień w kierunku rzeki Charles na ich prawym skrzydle i zaczęli umacniać płot znajdujący się na lewym skrzydle.
Bitwa.
Wczesnym rankiem, około godz. 4, wachtowi na pokładzie brytyjskiego okrętu dostrzegli nowe umocnienia. Okręty otworzyły ogień, tymczasowo wstrzymując prace ziemne Amerykanów. Admirał Samuel Graves obudził się na swoim okręcie admiralskim zirytowany rozpoczęciem ostrzału bez jego rozkazu. W pierwszej chwili zdecydował o przerwaniu ognia, lecz wycofał rozkaz, gdy znalazł się na pokładzie i zobaczył prace fortyfikacyjne amerykańskich rebeliantów. Rozpoczęto ostrzał ze wszystkich 128 dział znajdujących się w porcie. Ogień był jednak mało efektywny, gdyż działa okrętowe nie były w stanie podnosić luf na taką wysokość, by pociski mogły sięgać szczytu wzgórz.
Po prawie sześciu godzinach zorganizowano wreszcie odpowiednie siły piechoty. Generał William Howe miał prowadzić główny atak, mający kierować się frontalnie na amerykańskie umocnienia. Brygadier Robert Pigot na brytyjskim lewym skrzydle miał prowadzić atak na amerykańską redutę. Major John Pitcairn prowadził odwody. Szalupy Brytyjczyków musiały odbyć kilka kursów, aby przetransportować siły Howe’a na północno-wschodni skraj półwyspu. Ostatecznie cała armia zebrała się o godz. 2 po południu. Żołnierze musieli czekać w gorący dzień w pełnym wyposażeniu ważącym ok. 30 kg.
Amerykanie − widząc co się dzieje − domagali się posiłków, ale jedyne oddziały jakie przybyły to dwa regimenty z New Hampshire (200 ludzi) pod dowództwem Johna Starka. Ludzie Starka zajęli pozycje przy płocie na lewym (północnym) krańcu amerykańskich pozycji. Ponieważ odpływ otworzył wolną przestrzeń wzdłuż rzeki Mystic, rebelianci szybko rozbudowali płot z krótką ścianą z kamienia od północy. Stark wkopał drewniany słupek około 30 metrów przed płotem i rozkazał, by nikt nie otwierał ognia dopóki Brytyjczycy go nie miną.
Amerykanie mieli problemy z utrzymaniem dyscypliny w szeregach. Ponieśli wprawdzie niewielkie straty w wyniku bombardowania, ale wielu żołnierzy próbowało skorzystać z okazji i zabierało się do transportowania rannych na tyły. Wielu żądało odwrotu, w tym wśród dowódców – dr Joseph Warren, prezydent Rady i ówczesny przewodniczący rewolucyjnego rządu Stanu Massachusetts oraz Seth Pomeroy. W chwili rozpoczęcia bitwy rebelianci dysponowali około 1400 ludźmi, zaś Brytyjczycy 2600.
Pierwszy atak został odparty na linii płotu i reduty skoncentrowanym ogniem z niewielkiej odległości, z ciężkimi stratami Brytyjczyków. Rezerwy, zbierające się dopiero na północ od miasta, także poniosły straty na skutek karabinowego ognia kompanii zgrupowanej w domostwach Charlestown. Ludzie Howe'a, po przeformowaniu, ruszyli wkrótce do drugiego – również nieudanego − ataku na wał.
Jednak Amerykanie utracili dyscyplinę ognia. W XVIII wieku polegała ona na tym, że poszczególne kompanie strzeleckie strzelały, nabijały na nowo broń i zmieniały pozycje na rozkaz. Tymczasem, po pierwszej salwie, wszyscy Amerykanie zaczęli walczyć indywidualnie. Każdy strzelec starał się strzelać jak najszybciej, gdy tylko mógł nabić na nowo broń i znaleźć cel. Brytyjczycy wycofali się na ich pierwotne pozycje w celu przegrupowania. Flota wraz z artylerią z Crops Hill na półwyspie Boston ostrzelały Charlestown. Wszystkie budynki miasta i doki zostały spalone, ale przyczajeni tam strzelcy wyborowi wycofali się bez strat.
Trzeci, lepiej zorganizowany i przeprowadzony, atak brytyjski przyniósł zdobycie amerykańskich pozycji. Rezerwy amerykańskie były na wyczerpaniu. Obydwa skrzydła brytyjskie skupiły uderzenie na reducie. Amerykanie, którzy wyczerpali amunicję, przeszli do walki wręcz, w której przewagę mieli Brytyjczycy walczący bagnetami (Amerykanie ich nie mieli).
Wynik bitwy i straty.
Bitwa pod Bunker Hill była dla Brytyjczyków pyrrusowym zwycięstwem. Ich straty wyniosły 226 zabitych i 828 rannych (razem 1 054 ludzi), podczas gdy straty Amerykańskie wyniosły 140 zabitych, 270 rannych i 30 wziętych do niewoli (razem 440 ludzi); Warren, który poległ w ostatniej fazie bitwy, był pierwszym generałem amerykańskim, jaki padł na polu bitwy.
W armii brytyjskiej, spośród oficerów – tylko generał Howe nie był ranny. Poległ major Pitcairn, ciężko ranny został pułkownik James Abercrombie. Amerykański odwrót i brytyjskie natarcie umożliwiły tym ostatnim zajęcie Bunker Hill i Breed’s Hill na półwyspie Charlestown, ale większość Amerykanów wycofała się pod koniec dnia na nowe pozycje u podstawy półwyspu utworzone przez Putnama. Uniemożliwiło to wyczerpanym żołnierzom Howe’a uderzenie na Cambridge i przerwanie oblężenia. Brytyjskie straty były tak ciężkie, że kolejne ataki na oblegających Boston rebeliantów były nie do przeprowadzenia. Od tego momentu Brytyjczycy zaczęli zdawać sobie sprawę z beznadziejności sytuacji.

</doc>
<doc id="560565" url="https://pl.wikipedia.org/wiki?curid=560565" title="Czujnik optyczny">
Czujnik optyczny

Czujnik optyczny – rodzaj czujnik, elementem automatyki wykorzystywany w układach regulacji.
Zasada działania.
Czujnik wysyła wiązki promieni świetlnych przez nadajnik oraz odbiera sygnał przez odbiornik. Czujnik ten reaguje na obiekty przecinające wiązkę światła pomiędzy nadajnikiem, a odbiornikiem lub na wiązkę odbitą od obiektu. Tego typu czujniki stosowane są do określania poziomu cieczy i materiałów sypkich, kontroli położenia ruchomych części maszyn oraz do identyfikacji obiektów znajdujących się w zasięgu działania czujników, np. przesuwających się taśm transportowych. Czujniki te mogą generować sygnał, przy pomocy którego można zliczać przesuwające się przedmioty albo liczyć ilość obrotów jakiegoś elementu. 
Czujniki optyczne charakteryzują się dużymi strefami wykrywania obiektów. Natomiast wadą tego czujnika jest to, że nie może pracować w miejscach zanieczyszczonych.

</doc>
<doc id="560567" url="https://pl.wikipedia.org/wiki?curid=560567" title="Lista skrótów nazwisk zoologów">
Lista skrótów nazwisk zoologów

Alfabetyczna lista skrótów nazwisk niektórych zoologów umieszczanych w nazwach naukowych zwierząt. Najczęściej są to autorzy, którzy w publikacjach jako pierwsi opisali dany takson i nadali mu nazwę systematyczną.
Uwaga: W druku (np. w artykułach biologicznych) często stosuje się konwencję typograficzną pisania tych nazwisk .

</doc>
<doc id="560568" url="https://pl.wikipedia.org/wiki?curid=560568" title="Wimbledon 1994">
Wimbledon 1994

Wielkoszlemowy turniej tenisowy Wimbledon w 1994 rozegrano w dniach 20 czerwca – 3 lipca na kortach londyńskiego All England Lawn Tennis and Croquet Club.
Turnieje seniorskie.
Gra pojedyncza mężczyzn.
Pete Sampras (USA) – Goran Ivanišević (Chorwacja) 7-6(2), 7-6(5), 6-0
Gra pojedyncza kobiet.
Conchita Martínez (Hiszpania) – Martina Navrátilová (USA) 6-4, 3-6, 6-3
Gra podwójna mężczyzn.
Todd Woodbridge / Mark Woodforde (Australia) – Grant Connell (Kanada) / Patrick Galbraith (USA) 7-6(3), 6-3, 6-1
Gra podwójna kobiet.
Gigi Fernández (USA) / Natalla Zwierawa (Białoruś) – Jana Novotná (Czechy) / Arantxa Sánchez Vicario (Hiszpania) 6-4, 6-1
Gra mieszana.
Todd Woodbridge (Australia) / Helena Suková (Czechy) – T.J. Middleton / Lori McNeil (USA) 3-6, 7-5, 6-3
Turnieje juniorskie.
Gra pojedyncza chłopców.
Scott Humphries (USA) – Mark Philippoussis (Australia) 7-6(5), 3-6, 6-4
Gra pojedyncza dziewcząt.
Martina Hingis (Szwajcaria) – Mi Ra Jeon (Korea Południowa) 7-5, 6-4

</doc>
<doc id="560569" url="https://pl.wikipedia.org/wiki?curid=560569" title="Metropolitan Museum of Art">
Metropolitan Museum of Art

The Metropolitan Museum of Art (Metropolitalne Muzeum Sztuki) – największe amerykańskie muzeum, znajdujące się w Nowym Jorku, na wschodnim skraju Central Parku, przy Piątej Alei. Zostało założone w 1870, a w 1880 przeniesione do nowej siedziby. Budynek muzeum znajduje się w rejestrze National Historic Landmark i National Register of Historic Places.
Dzięki legatom i darowiznom organizacji oraz osób prywatnych muzeum, które nieustannie się rozbudowuje, ma unikatową kolekcję malarstwa, rzeźby, dzieł sztuki zdobniczej ze wszystkich epok z całego świata.
Zbiory podzielone są na działy tematyczne, obejmujące m.in. dzieje sztuki światowej: malarstwa, sztuki użytkowej, militariów, instrumentów muzycznych, ubiorów, fotografii.
Bogate zbiory malarstwa obejmują dzieła najsłynniejszych światowych twórców. Siedemnastowieczna sztuka holenderska reprezentowana jest przez prace: Halsa, Rembrandta i Vermeera.
Malarstwo włoskie sławią obrazy Giotta, Botticellego, Rafaela, Bronzina, Veronese.
Muzeum ma także dużą kolekcję dziewiętnastowiecznego malarstwa francuskiego, między innymi dzieła Corota, Courbeta, Cézanne’a, Maneta, Moneta, Renoira, Gauguina, van Gogha, Seurata.
Najważniejsze polonika w kolekcji muzeum to kamea z popiersiem królowej Bony Sforzy autorstwa Jacopo Caraglio, tak zwany kobierzec Czartoryskich z herbem Myszkowskich wykonany w połowie XVII wieku w warsztacie perskim, oraz marmurowa statua Perseusza z głową Meduzy autorstwa Antonia Canovy, wykonana dla Walerii Tarnowskiej do pałacu w Dzikowie.

</doc>
<doc id="560570" url="https://pl.wikipedia.org/wiki?curid=560570" title="Bystrzyk czarny">
Bystrzyk czarny



</doc>
<doc id="560572" url="https://pl.wikipedia.org/wiki?curid=560572" title="GIG">
GIG



</doc>
<doc id="560577" url="https://pl.wikipedia.org/wiki?curid=560577" title="Don Wollheim proponuje">
Don Wollheim proponuje

Don Wollheim proponuje (ang. "The Annual World’s Best SF") – seria antologii literatury science-fiction pod redakcją Donalda A. Wollheima, wydawana w USA od 1965 do 1990, a w Polsce w latach 80. XX wieku.
Polska edycja serii "Don Wollheim proponuje" wydawana była przez warszawskie wydawnictwo Alfa. Ukazało się w niej jedynie pięć tomów, obejmujących twórczość za lata 1984-1988, a wydanych w latach 1985-1989. Wybór za rok 1988 był ostatnim, jaki ukazał się w Polsce (w USA wydano jeszcze jeden w 1990, za rok 1989).

</doc>
<doc id="560578" url="https://pl.wikipedia.org/wiki?curid=560578" title="Keratosis pilaris">
Keratosis pilaris



</doc>
<doc id="560582" url="https://pl.wikipedia.org/wiki?curid=560582" title="Czujnik płomienia">
Czujnik płomienia

Czujnik płomienia – sterowane prądowo urządzenie zabezpieczające stosowane w układach ciepłowniczych sterowanych elektronicznie do monitorowania sygnału płomienia. Stosuje je się zarówno w piecach przemysłowych, kotłach parowych, jak również w domowych instalacjach centralnego ogrzewania i nowoczesnych kuchenkach gazowych.
Czujniki te reagują na płomień palnika – zarówno pilotowy, jak główny, a zbudowane są najczęściej na bazie termopary i elektromagnesu (np. cewki), które odcinają dopływ paliwa w razie braku wykrycia płomienia. Zapobiega to niekontrolowanemu wydobyciu się poprzez wygasłe lub zepsute palniki i nagromadzeniu paliwa w komorach spalania, a co za tym idzie niebezpieczeństwu wybuchu. Poza termoparą najbardziej popularnymi czujnikami płomienia przy spalaniu gazu są również elektrody jonizacyjne wraz z automatem kontrolującym prąd zmieniający charakterystykę sinusoidalną(przemienną) na tętniącą(jedno połówkową) poprzez jonizację w płomieniu. Jak i wszelkie czujniki widma promieniowania elektromagnetycznego zakresu podczerwieni (częściej przy palnikach olejowych) i ultrafioletu -UV- przy palnikach gazowych. Minusem czujników podczerwieni jest fakt, iż zdarza się w przypadku kotłów, że mocno nagrzana do czerwoności ścianka kotła może emitować podczerwień i oszukiwać czujnik mimo braku płomienia. Zaletą z kolei jest to, że podczas spalania paliwa większość to promieniowanie podczerwone.

</doc>
<doc id="560588" url="https://pl.wikipedia.org/wiki?curid=560588" title="Wieżowiec Katowicka">
Wieżowiec Katowicka



</doc>
<doc id="560589" url="https://pl.wikipedia.org/wiki?curid=560589" title="Wimbledon 1993">
Wimbledon 1993

Wielkoszlemowy turniej tenisowy Wimbledon w 1993 rozegrano w dniach 21 czerwca – 4 lipca, na kortach londyńskiego All England Lawn Tennis and Croquet Club.
Turnieje seniorskie.
Gra pojedyncza mężczyzn.
Pete Sampras (USA) – Jim Courier (USA) 7-6(3), 7-6(6), 3-6, 6-3
Gra pojedyncza kobiet.
Steffi Graf (Niemcy) – Jana Novotná (Czechy) 7-6(6), 1-6, 6-4
Gra podwójna mężczyzn.
Todd Woodbridge / Mark Woodforde (Australia) – Grant Connell (Kanada) / Patrick Galbraith (USA) 7-5, 6-3, 7-6(4)
Gra podwójna kobiet.
Gigi Fernández (USA) / Natalla Zwierawa (Białoruś) – Łarysa Neiland (Łotwa) / Jana Novotná (Czechy) 6-4, 6-7(4), 6-4
Gra mieszana.
Todd Woodbridge (Australia) / Martina Navrátilová (USA) – Tom Nijssen / Manon Bollegraf (Holandia) 6-3, 6-4
Turnieje juniorskie.
Gra pojedyncza chłopców.
Răzvan Sabău (Rumunia) – Jimy Szymanski (Wenezuela) 6-1, 6-3
Gra pojedyncza dziewcząt.
Nancy Feber (Belgia) – Rita Grande (Włochy) 7-6(3), 1-6, 6-2

</doc>
<doc id="560594" url="https://pl.wikipedia.org/wiki?curid=560594" title="Holly Hunter">
Holly Hunter

Holly Paige Hunter (ur. 20 marca 1958 w Conyers w stanie Georgia, USA) – amerykańska aktorka i producentka filmowa, zdobywczyni Oscara za rolę pierwszoplanową w filmie "Fortepian" (1993).
Życiorys.
Lata wczesne.
Holly Hunter urodziła się w stanie Georgia, jako córka Opal Marguerite (z domu Catledge), gospodyni domowej, i Charlesa Edwina Huntera, rolnika i producenta sprzętu sportowego. Hunter uzyskała dyplom wydziału dramatycznego na Carnegie Mellon University w Pittsburghu, po czym przeniosła się do Nowego Jorku, gdzie wynajmowała mieszkanie wraz z aktorką Frances McDormand. Hunter tak w 2008 roku opisała życia w Bronksie: „było bardzo dużo Irlandczyków, a gdy się przeszło kilka przecznic dalej, natrafiało się głównie na Włochów”. Swoją szansę otrzymała, gdy wraz z dramaturg Beth Henley zostały uwięzione w windzie. Henley obsadziła aktorkę w swojej sztuce "Zbrodnie serca" oraz "The Miss Firecracker Contest".
Gdy w 1982 przeniosła się do Los Angeles, zamieszkała we wspólnym domu wraz z grupą osób, do której należeli Frances McDormand, reżyser Sam Raimi oraz Joel i Ethan Coenowie.
Kariera.
Hunter na ekranie zadebiutowała w 1981 w horrorze "Podpalenie" ("The Burning"). Po przeprowadzce do Los Angeles Hunter pojawiła się w filmach telewizyjnych, po czym przyjęła drugoplanową rolę w filmie "Szybka zmiana" ("Swing Shift", 1984). W tym samym roku po raz pierwszy pojawiła się w filmie braci Coen "Śmiertelnie proste" ("Blood Simple"), gdzie użyczyła głosu sekretarce Helene Trend. Sukces przyszedł w 1987, kiedy Hunter zagrała w filmie "Telepasja" ("Broadcast News"), za który otrzymała pierwszą nominację do Oscara oraz Srebrnego Niedźwiedzia dla najlepszej aktorki na 38. MFF w Berlinie. Następnie aktorka wystąpiła w filmie "Miss fajerwerków" ("Miss Firecracker", 1989) u boku Mary Steenburgen i Tima Robbinsa oraz przyjęła propozycję Stevena Spielberga do udziału w ostatnim filmie z Audrey Hepburn w obsadzie, "Na zawsze" ("Always", 1989). W tym samym roku aktorka wystąpiła w telewizyjnym filmie "Bez wyroku" ("Roe vs. Wade"), za który otrzymała nagrodę Emmy oraz nominację do Złotego Globu.
Rok 1993 przyniósł aktorce role w filmach: "Fortepian" ("The Piano") w reżyserii Jane Campion, oraz w "Firmie" ("The Firm") Sydneya Pollacka. Za rolę w tych filmach aktorka otrzymała dwie nominacje do Oscara w jednym roku w dwóch kategoriach: najlepsza aktorka pierwszoplanowa (za "Fortepian") i najlepsza aktorka drugoplanowa (za "Firmę"). Rola niemej Ady McGrath, wychowującej samotnie córkę Florę (Anna Paquin), oraz wydanej za mąż korespondencyjnie za Alisdaira Stewarta (Sam Neill), w filmie "Fortepian" przyniosła aktorce Oscara, nagrodę BAFTA, Złoty Glob oraz nagrodę dla najlepszej aktorki na 46. MFF w Cannes. Drugoplanowa rola Tammy Hemphill w adaptacji powieści Johna Grishama "Firma", przyniosła aktorce nominację do Oscara oraz do nagrody BAFTA.
Następnie aktorka zagrała w thrillerze "Psychopata" ("Copycat", 1995), gdzie wystąpiła u boku Sigourney Weaver i Dermota Mulroneya. Po roli w filmie "Wakacje w domu" ("Home for the Holidays", 1995) w reżyserii Jodie Foster, aktorka pojawiła się w filmie Danny’ego Boyle’a "Życie mniej zwyczajne" ("A Life Less Ordinary", 1997), gdzie grała u boku Ewana McGregora oraz Cameron Diaz. W 2000 roku Hunter występuje w filmie braci Coen "Bracie, gdzie jesteś?" ("O Brother, Where Art Thou?"). U boku Susan Sarandon i Dustina Hoffmana grała w filmie "Mila księżycowego światła" ("Moonlight Mile", 2002), by następnie wyprodukować film Catherine Hardwicke "Trzynastka" ("thirteen", 2003), w którym zagrała drugoplanową rolę matki trzynastoletniej Tracy (Evan Rachel Wood). Hunter za swoją rolę otrzymuje nominację do Oscara dla najlepszej aktorki drugoplanowej.
W 2004 Hunter użyczyła głosu Elastynie w filmie animowanym studia Pixar "Iniemamocni" ("The Incredibles"). W 2005 roku aktorka występuje w filmie "Ciało za milion" ("The Big White"), gdzie wcielała się w postać żony Robina Williamsa. Od 2007 Hunter występuje w serialu dramatycznym stacji TNT "Ocalić Grace" ("Saving Grace"), gdzie wciela się w postać kontrowersyjnej detektyw Grace Hanadarko. Za rolę w tym serialu Hunter otrzymuje nominacje do nagrody Emmy, Złotego Globu oraz nagrody Gildii Aktorów Filmowych.
Zasiadała w jury konkursu głównego na 52. MFF w Cannes (1999).
Życie prywatne.
Przez wiele lat Hunter żyła w związku z aktorem Arlissem Howardem. Od 20 maja 1995 do rozwodu w dniu 21 grudnia 2001 jej mężem był polski operator Janusz Kamiński. Od 2001 roku jest w związku z amerykańskim aktorem Gordonem MacDonaldem. W styczniu 2006 roku, rzecznik Hunter ogłosił, iż aktorka urodziła bliźnięta.

</doc>
<doc id="560595" url="https://pl.wikipedia.org/wiki?curid=560595" title="Bitwa na Long Island">
Bitwa na Long Island

Bitwa na Long Island – starcie zbrojne, które miało miejsce 27 sierpnia 1776 roku, w czasie kampanii nowojorskiej, podczas Amerykańskiej Wojny o Niepodległość.
Wstęp.
22 sierpnia admirał Richard Lord Howe, naczelny dowódca brytyjski na obszarze nowojorskim, wydał rozkaz wyruszenia o świcie przeciwko Armii Kontynentalnej. Amerykańska, wysunięta placówka pod dowództwem pułkownika Edwarda Handa wysłała wiadomość do Washingtona, że Brytyjczycy szykują się do wkroczenia na Long Island ze strony Staten Island zajętej przez nich 3 lipca siłami 22 000 ludzi. Pod ogólnym dowództwem generała Williama Howe’a i operacyjnym dowództwem generałów: Charlesa Lorda Cornwallisa oraz Sir Henry’ego Clintona Brytyjczycy zebrali siły 4 000 ludzi. Brytyjczycy zaczęli swe lądowanie w zatoce Gravesend, do której, po wzmacnianiu swych sił stojących od 7 tygodni na Staten Island, admirał Howe wysłał 88 fregat. Brytyjczycy wysadzili łącznie 15 000 ludzi na Brooklynie spośród znajdujących się łącznie w okolicy 22 000.
Nie jest znana liczba żołnierzy, którą dysponowali Amerykanie w bitwie na Long Island, ale oceniana jest ona, na co najmniej 10 000 ludzi, głównie milicji prowincji Nowy Jork wzmocnionej przez oddziały z Connecticut, Delaware i Maryland. Zajmowała ona ufortyfikowany obóz Brooklyn. Ich prawa flanka była chroniona przez bagna, które rozprzestrzeniały się do East River koło Mill Creek. Lewą wyznaczało kolano rzeki zwane Wallbach Bay. W poprzek półwyspu od Mill Creek do Wallbach Bay Amerykanie wznieśli umocnienia m.in. z obalonych drzew flankowane przez silne reduty. Na ich tyłach znajdowała się East River. Przed wzmacnianym obozem, w pewnym dystansie od niego, znajdowało się pasmo lesistych wzgórz przecinające wyspę. Przez to pasmo były przejścia przez trzy różne wąwozy – jedno najbardziej wysunięte na południe koło Narrows, inne w środku na drodze do Flatbush i trzecie przy północno-wschodnim krańcu wzgórz na drodze do Bedford. Te wąwozy zostały troskliwie sprawdzone przez generała Greena, ponieważ było oczywiste, że brytyjska armia chcąc znaleźć się po drugiej stronie grzbietu – musi je przekroczyć. Generał Sullivan, który przejął dowództwo z powodu choroby Greena jednak nie docenił znaczenia wąwozów. Po lądowaniu Brytyjczyków wysłał on silne oddziały do strzeżenia przejść koło Narrows i na drodze do Flatbush. Jednak bardziej odległe wąwozy nie były chronione odpowiednio – po prostu wysyłano oficera z kilkoma ludźmi, którzy mieli meldować, jeśli w okolicy pojawiłby się nieprzyjaciel.
Bitwa.
Generał Howe wkrótce dowiedział się, że najmniejszą trudność w pochodzie na rebeliantów będzie miał, maszerując przez któryś z odległych wąwozów. Wcześnie rano 27 sierpnia, asystował Henry’emu Clintonowi, który posuwał się z silną kolumną w kierunku takiego wąwozu. Po to, żeby odwrócić uwagę Amerykanów od tego ruchu, rozkazał on generałom Grantowi i Heisterowi, atakować przejścia koło Narrows i na drodze do Flatbush. Generał Grant podszedł do najbardziej południowego wąwozu. Amerykanie początkowo chcieli uciekać, ale dowódca oddziału wyznaczony do obrony wąwozu zajął korzystną pozycję i dzielnie ją utrzymywał. Generał Heister, z „Hesami” ostrzeliwał drogę Flatbush.
Kiedy uwaga Amerykanów była skupiona na tych dwóch kolumnach, główne siły Brytyjczyków kierowały się ku odległemu przejściu przez grzbiet. Amerykański oficer, który miał informować o niebezpieczeństwie zagrażającym z tej strony, wypełnił swój obowiązek tak źle, że kolumna generała Howe’a wyszła na tyły oddziały broniącego wąwozu koło Flatbush, zanim podniesiono alarm.
Oddziałem, który bardzo dobrze opierał żołnierzom heskim był 1st Maryland Regiment, który odparł 6 takich ataków. Żołnierze dostali informacje o wejściu przeciwnika na ich lewe skrzydło, które nie było już wcale bronione. Kiedy Brytyjczycy weszli na ich lewe skrzydło i zaczęła się z nimi walka, oddział ten zaczął się powoli wycofywać. Ruch był spóźniony, gdyż teraz walczyli z Brytyjczykami, którzy wyszli na ich tyły oraz z Hesami napierającymi od czoła, którzy zmusili ich do odwrotu. Oddziały amerykańskie dostały się w dwa ognie, jednak rozpaczliwym wysiłkiem przebiły się przez linie brytyjskie do obozu.
Oddział 1st Maryland Regiment, który stał naprzeciw generała Granta walczył dzielnie i utrzymywał swoje pozycje do nadejścia informacji o klęsce lewego skrzydła. Regiment podjął walkę z oddziałami atakującymi z lewego skrzydła, ale zmuszono ich do odwrotu i oddział zaczął się wycofywać w nieładzie. Część uciekła przez bagna, gdzie wielu zginęło. Większość zdołała dotrzeć do obozu.
Brytyjscy żołnierze chcieli atakować obóz, lecz generał Howe dbający o życie żołnierzy wolał zmusić przeciwnika do kapitulacji bądź ewakuacji wojsk.
Podczas nocy 30 sierpnia 1776 Amerykanie ewakuowali się z Long Island i wycofali na Manhattan. Washington rozkazał młodemu patriocie o nazwisku Nathan Hale udać się jako holenderskiemu nauczycielowi w celu śledzenia Brytyjczyków i poznania ich zamiarów. Misja zakończyła się sukcesem, lecz później Hale został schwytany i powieszony.

</doc>
<doc id="560596" url="https://pl.wikipedia.org/wiki?curid=560596" title="OH-58">
OH-58



</doc>
<doc id="560597" url="https://pl.wikipedia.org/wiki?curid=560597" title="Wimbledon 1992">
Wimbledon 1992

Wielkoszlemowy turniej tenisowy Wimbledon w 1992 rozegrano w dniach 22 czerwca – 5 lipca, na kortach londyńskiego All England Lawn Tennis and Croquet Club.
Turnieje seniorskie.
Gra pojedyncza mężczyzn.
Andre Agassi (USA) – Goran Ivanišević (Chorwacja) 6-7(8), 6-4, 6-4, 1-6, 6-4
Gra pojedyncza kobiet.
Steffi Graf (Niemcy) – Monica Seles (Jugosławia) 6-2, 6-1
Gra podwójna mężczyzn.
John McEnroe (USA) / Michael Stich (Niemcy) – Jim Grabb / Richey Reneberg (USA) 5-7, 7-6(5), 3-6, 7-6(5), 19-17
Gra podwójna kobiet.
Gigi Fernández (USA) / Natalla Zwierawa (Białoruś) – Łarysa Neiland (Łotwa) / Jana Novotná (Czechosłowacja) 6-4, 6-1
Gra mieszana.
Cyril Suk (Czechosłowacja) / Łarysa Neiland (Łotwa) – Jacco Eltingh / Miriam Oremans (Holandia) 7-6(2), 6-2
Turnieje juniorskie.
Gra pojedyncza chłopców.
David Škoch (Czechosłowacja) – Brian Dunn (USA) 6-4, 6-3
Gra pojedyncza dziewcząt.
Chanda Rubin (USA) – Laurence Courtois (Belgia) 6-2, 7-5

</doc>
<doc id="560602" url="https://pl.wikipedia.org/wiki?curid=560602" title="Franciszek Olejniczak (ksiądz)">
Franciszek Olejniczak (ksiądz)

Franciszek Olejniczak (ur. 4 października 1877 w Poznaniu, zm. 2 listopada 1965 w Gostyniu) – ksiądz, wychowawca, społecznik.
Życie i działalność.
Urodził się 4 października 1877 w Poznaniu na Jeżycach. Mieszkał tam razem z rodzicami Jakubem i Pelagią z domu Kapałczyńską. Tu rozpoczął swoją edukację – uczył się kolejno w szkole elementarnej, Miejskiej Szkole Obywatelskiej, Gimnazjum św. Marii Magdaleny. Pracował w samokształceniowych kółkach konspiracyjnych. Poszerzał tam wiedzę o języku ojczystym i historii Polski. Na jego trop wpadły władze pruskie, dlatego postanowił kontynuować swoją naukę na Pomorzu. W Białogardzie w 1899 roku zdał maturę. W 1900 roku wstępuje do Seminarium Duchownego w Poznaniu. Święcenia kapłańskie otrzymał 13 grudnia 1903 roku. Jego pierwszym miejscem posługi duszpasterskiej był wikariat w Markowicach. 8 grudnia 1904 roku otrzymał nominację na wikariusza w Gostyniu. Pracował tam także jako nauczyciel katechezy; aktywnie starał się pomóc alkoholikom; organizował kursy z historii ojczystej, literatury, ortografii i geografii; patronował Towarzystwu Młodych Robotników i Terminatorów, a każdemu jego członkowi wręczał egzemplarz "Pana Tadeusza"; działał na rzecz Towarzystwa Czytelni Kobiet. W latach 1911–1914 wyjeżdżał do Brunszwiku, Meklemburgii i Turyngii, gdzie objął opieką duszpasterską polskich robotników. W roku 1918 przygotowywał Gostyń i okolice na powrót wygnanych filipinów. Z inicjatywy ks. Franciszka Olejniczaka zostało zwołane zebranie, na którym postanowiono wybudować nowy gmach gimnazjum w Gostyniu. Cztery lata później objął stanowisko dyrektora tej szkoły. Dzięki jego działalności udało się zebrać środki na budowę gmachu i zachęcić do pomocy lokalną społeczność. W swojej szkole wprowadził nowoczesne metody nauczania. Wykorzystywał w tym celu przeźrocza, liczne zbiory geologiczne, przyrodnicze i historyczne oraz specjalistyczne pracownie. Zauważył to Prezydent RP Ignacy Mościcki. Postanowił on przyznać Księdzu medal, jednak Franciszek Olejniczak postanowił zamienić go na nowoczesną pracownię chemiczną dla swojej szkoły. Niedługo potem zachorował na jaskrę. Był dwukrotnie aresztowany w czasie II wojny światowej – 21 września 1939 i 2 lutego 1940 roku. Więziony najpierw w Gostyniu, potem w Lesznie, a następnie w Poznaniu, w Forcie VII (KL Posen). Wypuszczony w czerwcu tego samego roku, ale z zakazem powrotu do Gostynia. W tym czasie zamieszkał w Poznaniu. Do Gostynia wrócił w 1945 roku i od razu rozpoczął prace nad odbudowaniem budynku gimnazjum. Powołał w tym celu Bank Ducha Świętego. Z pozostałych środków, postanowił wybudować Osiedle Dobrej Woli dla najbiedniejszych, dzieła tego jednak nie dokończono z powodów politycznych. Ostatnim przedsięwzięciem Księdza była budowa domu starców imienia "Matysiaków", za co otrzymał podziękowanie od władz centralnych. Zmarł 2 listopada 1965 w Gostyniu.

</doc>
<doc id="560604" url="https://pl.wikipedia.org/wiki?curid=560604" title="Majonez Kielecki">
Majonez Kielecki

Majonez Kielecki – majonez produkowany przez Wytwórczą Spółdzielnię Pracy „Społem” w Kielcach. 
Opis.
Wynalazcą receptury Majonezu Kieleckiego był Zbigniew Zamojski, a homogenizator zaprojektował Rafał Ekielski. Jego produkcja rozpoczęła się w 1959 roku, pierwotnie pod marką "Stołowy". Był pierwszym majonezem produkowanym w Polsce na skalę przemysłową. Od początku jest produkowany bez konserwantów, zagęszczaczy, aromatów i barwników, których w 1959 roku nie znano. Na podstawie składu i receptury Majonezu Kieleckiego została opracowana Polska Norma określająca majonez. 
Produkt dostępny jest w opakowaniach szklanych o pojemnościach: 170 ml, 310 ml, 410 ml, 500 ml oraz 700 ml. Wyróżnia się na rynku wysoką zwartością żółtek jaj oraz niską zawartością oleju rzepakowego.
Oprócz zwykłego Majonezu Kieleckiego produkowane są jeszcze trzy odmiany:
Produkt posiada znak jakości Q oraz znak „Żywność atestowana”. Jego termin przydatności do spożycia wynosi 3 miesiące oraz 4 miesiące dla Majonezu Kieleckiego z czosnkiem.
Majonez Kielecki jest dostępny w takich państwach jak Wielka Brytania, Irlandia, Niemcy, Grecja, Rosja, Słowacja, Kazachstan, Azerbejdżan, Turkmenistan, Rumunia, Czechy, Stany Zjednoczone (największym zainteresowaniem cieszy się w Chicago), Australia oraz w republikach bałtyckich.
W 2021 Majonez Kielecki miał ok. 20-procentowy udział w polskim rynku majonezów pod względem wartości sprzedaży.
Wartości odżywcze.
100 ml majonezu zawiera:
Wartość energetyczna: 631 kcal / 2596 kJ

</doc>
<doc id="560616" url="https://pl.wikipedia.org/wiki?curid=560616" title="Kwas aminobenzoesowy">
Kwas aminobenzoesowy



</doc>
<doc id="560617" url="https://pl.wikipedia.org/wiki?curid=560617" title="Transformator toroidalny">
Transformator toroidalny

Transformator toroidalny – transformator, który składa się z dwóch lub więcej nawiniętych uzwojeń na wspólnym rdzeniu o toroidalnym kształcie. Konstrukcja taka umożliwia, w stosunku do transformatorów kształtowych, mniejsze straty w rdzeniu, małą reaktancję rozproszenia jak również mniejszy poziom hałasu.
Transformatory toroidalne znalazły zastosowanie w technice oświetleniowej jako źródło zasilania żarówek halogenowych o znamionowej wartości zasilania 12 V oraz listew LED-owych. Wykorzystuje się je także we wzmacniaczach stosowanych np. w monitorach, sprzętach audio i telewizorach. Ich prosta budowa daje dużą stabilność, niezawodność działania i umożliwia transformowanie dużych mocy. Produkowane są transformatory jedno i trójfazowe. Programy produkcyjne krajowych producentów obejmują zakres mocy od 10 do 2000 VA na fazę.
Transformatory toroidalne mogą być:

</doc>
<doc id="560618" url="https://pl.wikipedia.org/wiki?curid=560618" title="Ryszard Antoniszczak">
Ryszard Antoniszczak

Ryszard Antoniszczak, również Richard A. Antonius (ur. 7 stycznia 1947 w Nowym Sączu, zm. 17 lipca 2021 w Sztokholmie) – polski i szwedzki plastyk, pisarz, scenarzysta, reżyser filmów animowanych, autor książek i filmów o Miki Molu – molu książkowym. Członek i autor tekstów zespołu Zdrój Jana. Autor eurosagi przygodowej "Ósma Wyspa – Tajemnice Qanarii". Jest twórcą międzynarodowego języka, "Atlango". W 2015 ukazała się jego powieść "Czas Beboka", natomiast w 2017 powieść "Omnium".
Jest autorem nowej koncepcji Concentrical Cyclic Cosmology – teorii światów cyklicznych przedstawionej w eseju – ebooku The Antonius Code (w języku angielskim na Amazon) Na bazie tej koncepcji rozwijał malarstwo, grafikę i animacje w stylu Creo+Art. Prezentował swoje prace także na Facebooku w Gallery AAA Antonius.
Od 1981 mieszkał w Szwecji oraz w Hiszpanii. Jego bratem był Julian Antonisz.

</doc>
<doc id="560619" url="https://pl.wikipedia.org/wiki?curid=560619" title="PABA">
PABA



</doc>
<doc id="560620" url="https://pl.wikipedia.org/wiki?curid=560620" title="Kwas orto-aminobenzoesowy">
Kwas orto-aminobenzoesowy



</doc>
<doc id="560622" url="https://pl.wikipedia.org/wiki?curid=560622" title="Mike Easley">
Mike Easley

Mike Easley, właśc. Michael Francis Easley (ur. 23 marca 1950) – amerykański polityk związany z Partią Demokratyczną, który w latach 2001–2009 pełnił urząd gubernatora stanu Karolina Północna.
Pochodzenie i edukacja.
Urodzony w Rocky Mount w Karolinie Północnej Easley został wychowany w rodzinie katolickiej (stan jest w przeważającej większości protestancki). Jego ojciec był właścicielem jednego z dwóch największych magazynów tytoniu w okolicy. Jak i jego rodzice jest katolikiem.
Easley ukończył nauki polityczne na Uniwersytecie Karoliny Północnej w Chapel Hill w 1972 oraz prawo na North Carolina Central University Law School, gdzie uzyskał tytuł doktora praw (ang. "jurist doctor") w 1976.
Kariera przed wyborem na gubernatora.
W latach 1982–1990 Easley zajmował swoje pierwsze publiczne i wyborcze stanowisko, kiedy pełnił funkcję prokuratora 13. okręgu stanu, który obejmował następujące hrabstwa: Brunswick, Bladen oraz Columbus. Tak jak i obecnie związany był wtedy z Partią Demokratyczną.
W roku 1992 wybrano go prokuratorem generalnym Karoliny Północnej przy gubernatorze Jimie Huncie. Urząd ten piastował dwie (1993–2001) kadencje.
Gubernator.
Po raz pierwszy wybrano go w roku 2000, kiedy pokonał swego republikańskiego kontrkandydata Richarda Vinroota, byłego burmistrza Charlotte.
Wybrano go ponownie w roku 2004, kiedy jego oponentem był stanowy legislator Patrick Ballantine. Uzyskał wtedy przytłaczającą przewagę głosów. Warto zwrócić uwagę, iż zarówno w 2000, jak i 2004 w Karolinie Północnej wybory prezydenckie wygrywał republikanin George W. Bush (choć kandydatem demokratów na wiceprezydenta w 2004 był senator z tego stanu John Edwards).
Urząd 73. gubernatora stanu zajmuje więc od stycznia 2001, przy czym zaprzysiężono go ponownie 15 stycznia 2005, na kadencję kończącą się w 2009. Zgodnie z prawem nie będzie się mógł ubiegać o trzecią.
Jako gubernator Easley przykłada dużą wagę do edukacji, przy czym często otrzymuje poparcie obu głównych partii (Izbę Reprezentantów i Senat stanowy kontrolują demokraci). Pod koniec roku 2005 zasłynął tym, że pod jego rządami wykonano tysięczny wyrok śmierci w Stanach Zjednoczonych od 1977.
Potencjalny kandydat na prezydenta.
Easley często był wymieniany jest jako potencjalny kandydat do nominacji demokratów na urząd prezydenta Stanów Zjednoczonych. W opinii ekspertów przemawiała za nim jego popularność w „czerwonym” (to znaczy głosującym zazwyczaj na republikanów; taki też jest oficjalny kolor tej partii) stanie, którego jest gubernatorem, oraz umiarkowane poglądy. Podobnie mówiło się o gubernatorze sąsiedniego Tennessee Philu Bredesenie.

</doc>
<doc id="560623" url="https://pl.wikipedia.org/wiki?curid=560623" title="Piotr Gaik">
Piotr Gaik

Piotr Paweł Gaik (ur. 29 czerwca 1946 w Lubniewicach) – pułkownik Wojska Polskiego, komendant Wojskowej Komendy Uzupełnień w Gdyni.
Życiorys.
Syn Leopolda. Absolwent Oficerskiej Szkoły Wojsk Rakietowych i Artylerii im. gen. Józefa Bema w Toruniu w 1968 oraz Akademii Sztabu Generalnego Wojska Polskiego im. gen. Karola Świerczewskiego w Rembertowie w 1978 (z wyróżnieniem).
Po ukończeniu szkoły oficerskiej skierowany został do 35 pułku desantowego 7 Łużyckiej Dywizji Desantowej na stanowisko dowódcy plutonu moździerzy 82 mm. Od 10 stycznia 1973 w stopniu kapitana został przeniesiony do służby w 20 dywizjonie artylerii na stanowisko dowódcy baterii rakietowej. Po ukończeniu Akademii skierowany został do służby na stanowisku oficera w Szefostwie Wojsk Rakietowych i Artylerii Pomorskiego Okręgu Wojskowego w Bydgoszczy. W 1979 został wyznaczony na stanowisko pomocnika Szefa Artylerii, a następnie zastępcę szefa artylerii 7 Łużyckiej Dywizji Desantowej.
W 1989 zajmował stanowisko szefa artylerii 7 Brygady Obrony Wybrzeża w Gdańsku. Awansowany do stopnia pułkownika 31 lipca 1990.
Na stanowisko komendanta Wojskowej Komendy Uzupełnień w Gdyni wyznaczony Rozkazem Personalnym Dowódcy Pomorskiego Okręgu Wojskowego z dniem 15 marca 1996 nr PF-2 z 18 stycznia 1996.
Przeniesiony do rezerwy na podstawie decyzji Ministra Obrony Narodowej nr 80 z dnia 30 stycznia 2002.

</doc>
<doc id="560628" url="https://pl.wikipedia.org/wiki?curid=560628" title="Dzień Guya Fawkesa">
Dzień Guya Fawkesa

Dzień Guya Fawkesa (ang. "Guy Fawkes Day"; także Noc Guya Fawkesa, "Guy Fawkes Night", "Bonfire Night") – brytyjskie święto ludowe obchodzone hucznie 5 listopada, w rocznicę wykrycia tzw. spisku prochowego, będącego zamachem na życie króla Anglii i Szkocji Jakuba I Stuarta.
Plan zamachu opierał się na wysadzeniu Izby Lordów poprzez użycie beczek wypełnionych prochem. Guy Fawkes miał w przebraniu strzec materiałów wybuchowych.
Tradycją tego dnia jest palenie przez dzieci kukieł wyobrażających Guya Fawkesa, a także pokazy sztucznych ogni oraz festyny.
Największa impreza organizowana w Anglii z okazji rocznicy zamachu mająca postać karnawału odbywa się w mieście Bridgwater w pierwszy piątek listopada, po czym przez następny tydzień powtarzany jest w innych miejscowościach Somersetu, jak Burnham-on-Sea i North Petherton.

</doc>
<doc id="560629" url="https://pl.wikipedia.org/wiki?curid=560629" title="Maciej Mielżyński">
Maciej Mielżyński



</doc>
<doc id="560631" url="https://pl.wikipedia.org/wiki?curid=560631" title="Moggigate">
Moggigate



</doc>
<doc id="560632" url="https://pl.wikipedia.org/wiki?curid=560632" title="Leon Dehon">
Leon Dehon

Życiorys.
Leon Gustav Dehon (ur. 14 marca 1843 w La Capelle, zm. 12 sierpnia 1925 w Brukseli) – ksiądz rzymskokatolicki, zakonnik, założyciel Zgromadzenia Księży Najświętszego Serca Jezusowego, działacz społeczny, autor wielu rozpraw i książek o tematyce teologicznej i ascetycznej, Czcigodny Sługa Boży Kościoła katolickiego.
Był synem Aleksandra Juliana i Stefanii z domu Vandelet. Leon Dehon uczył się w kolegium w Hazebrouck, a w sierpniu 1859 roku ukończył liceum klasyczne w Hazebrouck i zdał egzamin dojrzałości. Po maturze młodego Leona wysłano na politechnikę do Paryża, tamże zapisał się do Studenckiego Kółka Katolickiego i do Konferencji św. Wincentego. W latach 1860-1864 studiował prawo i uzyskał doktorat. W roku 1865 przebywając na wycieczce w Rzymie odbył audiencje u papieża Piusa IX. Leon mówił o swym powołaniu papieżowi, a ten poradził mu, by wstąpił do Seminarium Francuskiego w Rzymie.
O. Dehon twierdził, że Żydzi są „spragnieni złota”, „żądza pieniędzy dla Żydów jest ich instynktem rasowym” oraz że Talmud to „podręcznik zepsucia dla bandyty i niszczyciela społecznego”.
Biegły lata studiów filozofii i teologii, zbliżał się moment święceń kapłańskich, które ostatecznie otrzymał w bazylice św. Jana na Lateranie w dniu 19 grudnia 1868 r. Od 1869 do 1871 roku nawiedzała go uparcie myśl założenia w Rzymie zgromadzenia zakonnego. W listopadzie 1871 roku został wikariuszem parafii Saint-Quentin. W roku 1878 w Saint-Quentin zostało założone kolegium pod wezwaniem Świętego Jana i tutaj, 28 czerwca 1878 roku, ks. Leon Dehon złożył swe pierwsze śluby zakonne. W roku 1883 Stolica Apostolska rozwiązała Zgromadzenie. 28 marca 1884 roku, zezwolono na kontynuowanie dzieła, pod inną nazwą: Księży Najświętszego Serca. Dodatkowym bodźcem do działań stała się audiencja u papieża Leona XIII, w dniu 6 września 1888 r., który skierował do L. Dehona słowa: ""Wiem, że czynicie wiele dobra. Wasz cel jest bardzo piękny. Wynagrodzenie jest rzeczywiście konieczne. Głoście moje encykliki".
W 1925 roku Bruksela, w której wtedy przebywał, została nawiedzona przez epidemię gastroeniteritalną, atakującą przewód pokarmowy. Po kilku dniach złożyła ona również O. Dehona. Tuż przed śmiercią ojciec Leon wyciągnął rękę ku obrazowi Najświętszego Serca i podnosząc głos wypowiedział ostatnie słowa na tej ziemi: "Dla Niego żyję i dla Niego umieram!"".
W 1952 roku rozpoczął się proces beatyfikacyjny o. Leona Dehona. Dekretem z 8 kwietnia 1997 roku została uznana heroiczność jego cnót. Komisja lekarzy stwierdziła, że nie da się naukowo wyjaśnić nagłego powrotu do zdrowia Brazylijczyka, który cierpiąc na ogólne zapalenie otrzewnej, wzywał wstawiennictwa o. Dehona.
W 2004 Kongregacja Spraw Kanonizacyjnych wyraziła zgodę na beatyfikację o. Dehona, ustalając wstępnie jej datę na 24 kwietnia 2005, ale uroczystość została odroczona z powodu śmierci papieża Jana Pawła II w dniu 2 kwietnia 2005 roku. Nowo wybrany papież ogłosił wstrzymanie (lungo dilata) beatyfikacji o. Dehona, ze względu na zarzuty o domniemany antysemityzm zawarty w niektórych jego wypowiedziach i zalecił ponowne zbadanie wszystkich jego pism. Dotychczas do sprawy nie powrócono.

</doc>
<doc id="560634" url="https://pl.wikipedia.org/wiki?curid=560634" title="August Stüler">
August Stüler



</doc>
<doc id="560635" url="https://pl.wikipedia.org/wiki?curid=560635" title="Sébastien Frey">
Sébastien Frey

Sébastien Frey (ur. 18 marca 1980]] roku w Thonon-les-Bains) – francuski piłkarz występujący na pozycji bramkarza. Jego młodszy brat – Nicholas także jest piłkarzem.
Kariera klubowa.
Sébastien Frey zawodową karierę rozpoczynał w AS Cannes. Został włączony do kadry tego zespołu w sezonie 1997/1998, w którym zaliczył także pięć występów dla drużyny rezerw. Dla pierwszego zespołu AS Cannes francuski bramkarz rozegrał 24 ligowe mecze, po czym trafił do Interu Mediolan. W debiutanckim sezonie pełnił rolę rezerwowego dla Gianluki Pagliuki i wystąpił w siedmiu spotkaniach Serie A. Zadebiutował 21 marca 1999 roku w wygranym 4:0 pojedynku z Sampdorią. Na kolejne rozgrywki Frey został wypożyczony do Hellas Werona, gdzie wywalczył sobie miejsce w podstawowej jedenastce i rozegrał łącznie 30 ligowych pojedynków. Następnie powrócił do Interu, gdzie tym razem miał już zapewnione miejsce w wyjściowym składzie. Francuz zaliczył 28 występów i zajął z zespołem piątą lokatę w tabeli Serie A. Latem 2001 roku wychowanek AS Cannes za około pięć milionów euro oraz Portugalczyka Sérgio Conceição odszedł do drużyny AC Parma, gdzie miał zastąpić Gianluigi Buffona. W debiutanckim sezonie razem z ekipą "Gialloblu" Frey wywalczył Puchar Włoch. Na Stadio Ennio Tardini francuski zawodnik spędził łącznie pięć lat. W tym czasie wystąpił w 132 meczach Serie A i wpuścił 185 bramek. 24 czerwca 2005 roku Frey na zasadzie wypożyczenia zasilił ACF Fiorentina, gdzie o miejsce między słupkami rywalizował z Rumunem Bogdanem Lobontem. Po zakończeniu rozgrywek działacze Fiorentiny wykupili francuskiego golkipera na stałe. Frey nie miał już żadnych problemów z wywalczeniem sobie miejsca w pierwszym składzie i w sezonie 2006/2007 zagrał w każdym z 38 meczów pierwszej ligi. Następnie pozyskaniem Francuza interesowało się kilka innych klubów, jednak ten ostatecznie pozostał na Stadio Artemio Franchi. 1 sierpnia 2008 roku Frey przedłużył swój kontrakt z "Fioletowymi" do 2013 roku. 29 lipca 2011 roku przeszedł do zespołu Genoa CFC. W 2013 roku został zawodnikiem Bursasporu. W 2015 roku zakończył karierę.
Kariera reprezentacyjna.
Po raz pierwszy do reprezentacji Francji Frey został powołany w 2004 roku na mecz z Polską, który został rozegrany 17 listopada. W drużynie narodowej zadebiutował jednak dopiero 21 listopada 2007 roku w spotkaniu eliminacyjnym do Euro 2008 przeciwko Ukrainie. Następnie Raymond Domenech powołał go do 23-osobowej kadry reprezentacji Francji na mistrzostwa, jednak na turnieju pierwszym bramkarzem "Trójkolorowych" był Grégory Coupet. 20 sierpnia 2008 roku Frey poinformował, że kończy reprezentacyjną karierę.

</doc>
<doc id="560636" url="https://pl.wikipedia.org/wiki?curid=560636" title="Ueckermünde">
Ueckermünde

Ueckermünde, Seebad Ueckermünde – miasto w Niemczech, położone w kraju Meklemburgia-Pomorze Przednie, w powiecie Vorpommern-Greifswald. Miasto jest położone nad Zalewem Szczecińskim, na północno-zachodnim skraju Puszczy Wkrzańskiej. Znajduje się tutaj jeden z niewielu w granicach obecnych Niemiec, Zamek Książąt Pomorskich ("Schloß der Herzöge von Pommern"). W mieście znajduje się także stacja końcowa linii kolejowej z Pasewalku.
Nazwa.
Nazwa miasta pochodzi od rzeki Wkry (niem. "Uecker"), która ma tu swoje ujście (niem. "münden" = [o rzece] wpadać, uchodzić). 
Nazwa miejscowości odnotowana w 1187 w "Codex Pomeraniae diplomaticus...": ...Stephanus et filius eius Pantin de Vkera. Następnie zapisywana w formach Vcramund (1223), Ucramund (1233), Ukermunde (1266), Vkermunde (1284).
Pierwotna nazwa słowiańska miejscowości rekonstruowana jako "*Ukra" lub "*Vъkra", do której później został dodany niemiecki wyraz oznaczający "ujście" tworząc nazwę hybrydalną. Stosowana przez niektórych autorów forma "Wkryujście" jest kalką współczesnej nazwy niemieckiej. Poza formą "Wkryujście", w polskich opracowaniach spotykana była forma "Wkra".
Podział miasta.
Następujące dzielnice wchodzą w skład Ueckermünde:
Sąsiednie gminy.
Zgodnie z ruchem wskazówek zegara, zaczynając od wschodu, są to: Vogelsang-Warsin, Eggesin, Liepgarten, Lübs, Mönkebude i Grambin.
Turystyka.
W mieście działa ogród zoologiczny (Tierpark Ueckermünde) i plaża.

</doc>
<doc id="560641" url="https://pl.wikipedia.org/wiki?curid=560641" title="KiCad">
KiCad

KiCad – oprogramowanie typu open source zaliczane do kategorii EDA (ang. Electronic Design Automation), pozwalające na edycję schematów (projektowanie) i projektowanie obwodów drukowanych. Pakiet działa pod wieloma systemami operacyjnymi, ponieważ oparty jest na bibliotece wxWidgets.
Autorem KiCad jest Jean-Pierre Charras, badacz w LIS (Laboratoire des Images et des Signaux) i nauczyciel w IUT de Saint Martin d'Hères (Francja) w obszarze inżynierii elektrycznej i przetwarzania obrazu.
Składniki pakietu.
Aplikacja zarządzania projektem – KiCad – pozwala na uruchamianie pozostałych aplikacji pakietu, oraz trzyma wszystkie pliki projektu, które mogą być szybko skompresowane do formatu ZIP.
Edytor schematów EESCHEMA.
EEschema jest zaawansowanym edytorem schematów, pozwalającym na tworzenie hierarchicznych struktur w obrębie arkuszy. Udostępnia bezpośrednio narzędzia do przeglądania i edycji bibliotek elementów, automatycznego numerowania elementów, w tym także numerację wsteczną (ang. Back Annonate), testowania poprawności schematu narzędziem ERC (ang. Electrical Rules Check) i generowania list materiałowych BOM (ang. Bill Of Material). Może eksportować listę połączeń do Pcbnew lub Spice, a za pomocą dodatkowych wtyczek także do innych formatów list połączeń.
Cvpcb.
Program Cvpcb pośredniczy w procesie projektowania pomiędzy edytorem schematów Eeschema i edytorem płytek Pcbnew. Cvpcb jest narzędziem do przypisywania obudów dla elementów przekazywanych do projektu płytki z programu EEschema. Dzięki temu obudowy nie są na stałe powiązane z biblioteką elementów ze schematów i do projektanta płytki należy dobór obudów do poszczególnych elementów w zależności od ich parametrów lub zastosowania.
Proces przypisywania może obywać się manualnie lub też automatycznie z wykorzystaniem przygotowanych wcześniej plików informacyjnych.
Edytor płytek PCBNEW.
Za pomocą Pcbnew można projektować płytki drukowane na podstawie projektu schematu (import połączeń) do 16 warstw miedzi i 12 dodatkowych warstw pomocniczych (opis, klej, maska lutownicza).
Możliwy jest eksport projektu do formatu GERBER, przygotowanie plików wierceń oraz plików rozmieszczenia elementów (dla produkcji zautomatyzowanej). Dodatkowo można przygotować rysunek płytki w formacie PostScript.
Pcbnew zawiera narzędzia do tworzenia nowych oraz edycji istniejących elementów. Ciekawa w Pcbnew jest możliwość wyświetlania wyglądu płytki w 3D (z pomocą OpenGL), gdy dostępna jest biblioteka modeli obudów.
Gerbview.
Gerbview jest przeglądarką plików GERBER, która pozwala zweryfikować poprawność wyeksportowanego projektu.
Bitmap2Component.
Z pomocą tej aplikacji jest możliwe przetworzenie dowolnej grafiki rastrowej na zestaw elementów graficznych akceptowalnych przez Pcbnew i wstawienie ich jako kolejnego elementu na płytce.
Platformy.
Windows.
Do instalacji i użytkowania pakietu KiCad jest wymagany system operacyjny Windows Vista lub nowszy (do wersji 5.0.0 włącznie Windows XP SP3). Wszystkie kolejne wersje KiCad są przebudowywane dla systemu Windows i wersje binarne są dostępne na stronach autora.
KiCad obecnie dostępny jest również w formie pliku umożliwiającego pełną instalację wraz z dołączonymi bibliotekami jako element pakietu.
Linux.
Twórcy zapewniają, że pakiet powinien działać na każdej nowoczesnej dystrybucji ze wsparciem dla OpenGL 2.0 lub nowszym. Do kompilacji niezbędne są m.in. biblioteki WxWidgets, Cairo oraz języka Python. W celu umożliwienia symulacji układów niezbędna jest zainstalowana biblioteka Ngspice.
Solaris.
Dla systemu Solaris można KiCad zbudować ze źródeł. Autor nie prowadzi bieżącego wsparcia dla tego systemu, ale sygnały od użytkowników potwierdzają, że można używać KiCad pod systemem Solaris po zbudowaniu pakietu ze źródeł (razem z wxWidgets).
FreeBSD.
Dla systemu FreeBSD można KiCad zbudować ze źródeł. KiCad jest co jakiś czas testowany pod systemem FreeBSD.

</doc>
<doc id="560642" url="https://pl.wikipedia.org/wiki?curid=560642" title="Ryszard Kędra">
Ryszard Kędra

Ryszard Kędra (ur. 3 kwietnia 1952 w Turzym Polu) – polski polityk, technik energetyk, poseł na Sejm III i IV kadencji.
Życiorys.
W 1975 ukończył Technikum Energetycznego w Kozienicach. W 1980 wstąpił do NSZZ „Solidarność”. Od 1989 do 2001 należał do Konfederacji Polski Niepodległej. W 1997 po raz pierwszy został posłem z listy Akcji Wyborczej Solidarność (z rekomendacji KPN-OP). Opuścił AWS w 1998 w proteście przeciwko usunięciu z klubu parlamentarnego Adama Słomki. Później zasiadał w różnych małych kołach poselskich.
W 2001 po raz drugi uzyskał mandat poselski, kandydując z ramienia Ligi Polskich Rodzin w okręgu krośnieńskiego (uzyskał 9628 głosów). W 2005 nie ubiegał się o reelekcję. W przedterminowych wyborach parlamentarnych w 2007 bez powodzenia kandydował z listy PiS (otrzymał 3282 głosy).
Od 2008 należał do Naprzód Polsko. Był członkiem komisji rewizyjnej tego ugrupowania. W wyborach samorządowych w 2010 bezskutecznie ubiegał się z listy Prawa i Sprawiedliwości o mandat radnego sejmiku podkarpackiego.
Odznaczenia.
W 2009, "za wybitne zasługi w działalności na rzecz przemian demokratycznych w Polsce oraz osiągnięcia w podejmowanej z pożytkiem dla kraju pracy zawodowej i społecznej", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski.

</doc>
<doc id="560647" url="https://pl.wikipedia.org/wiki?curid=560647" title="Definitely Maybe">
Definitely Maybe

Definitely Maybe – debiutancki album brytyjskiego zespołu Oasis, który wydany został w 1994 roku.

</doc>
